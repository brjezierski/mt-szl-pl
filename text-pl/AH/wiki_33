<doc id="1123396" url="https://pl.wikipedia.org/wiki?curid=1123396" title="World Youth Alliance">
World Youth Alliance

World Youth Alliance, (WYA) – międzynarodowa pozarządowa, młodzieżowa organizacja non-profit, zajmująca się promocją godności człowieka na płaszczyźnie międzynarodowej i lokalnej. Podejmuje działania na rzecz budowania solidarności między krajami rozwiniętymi i rozwijającymi się. Organizacja World Youth Alliance została założona wiosną 1999 roku podczas organizowanej przez ONZ Międzynarodowej Konferencji na rzecz Populacji i Rozwoju (ICPD+5).
Na konferencji, która w założeniu miała być forum dyskusji na temat potrzeb wszystkich ludzi, podstawowe potrzeby takie jak dostęp do czystej wody, odpowiednich warunków sanitarnych, wyżywienia, edukacji, opieki zdrowotnej i zatrudnienia zostały pominięte. 21-letnia Anna Halpine obserwując przebieg obrad zauważyła, że wiele tematów omawianych było zbyt wąsko w porównaniu do ich znaczenia. Wraz z innymi młodymi uczestnikami konferencji, którzy podzielili jej opinie, rozdała ulotki, które wzywały delegatów do dyskusji nad najbardziej naglącymi potrzebami ludzi i nagminnie łamanymi prawami człowieka. Stanowisko to zostało odebrane z entuzjazmem przez wiele delegacji. Anna Halpine została poproszona przez delegatów o stałą obecność w Organizacji Narodów Zjednoczonych oraz współpracę z młodymi ludźmi z ich krajów. Konieczność wyrażenia silnego i przemyślanego stanowiska przez młodych ludzi doprowadziła do powstania World Youth Alliance. 
WYA uznaje, że godność człowieka jest niepodważalną wartością oraz podstawą praw człowieka. Godność człowieka jest niezależna od warunków i okoliczności w jakich osoba ludzka się znajduje, z tego powodu godności nie można nadać ani odebrać używając instrumentów prawa. Karta World Youth Alliance uznaje, iż społeczeństwo może prawdziwie się rozwijać „jedynie w kulturze, która sprzyja integralnemu rozwojowi człowieka, który charakteryzuje się fizycznym, duchowym, umysłowym i emocjonalnym wzrastaniem w klimacie szacunku dla osoby ludzkiej i rodziny”.
Oddziały Regionalne.
Siedziba
World Youth Alliance: 228 East 71st Street New York, NY 10021 USA
Afryka
World Youth Alliance Africa P.O. Box 24021, 00100 Nairobi, Kenya
Azja-Pacifik
World Youth Alliance Asia Pacific 11 JP Laurel Street, Xavier Ville, Loyola Heights Quezon City 1108 Filipiny
Europa
World Youth Alliance Europe Rue Belliard 23A, bte 6 B-1040 Bruksela, Belgia
Ameryka Łacińska
World Youth Alliance Latin America Insurgentes Sur 950 * 1er. Piso Col. Del Valle * C.P.03100 Mexico D.F. *
Ameryka Północna
World Youth Alliance North America 228 East 71st Street New York, NY 10021 USA

</doc>
<doc id="1123401" url="https://pl.wikipedia.org/wiki?curid=1123401" title="WYA">
WYA



</doc>
<doc id="1123405" url="https://pl.wikipedia.org/wiki?curid=1123405" title="Promieniak wilgociomierz">
Promieniak wilgociomierz

Promieniak wilgociomierz ("Astraeus hygrometricus" (Pers.) Morgan) – gatunek grzybów z rodziny "Diplocystidiaceae".
Systematyka i nazewnictwo.
Pozycja w klasyfikacji według Index Fungorum: "Astraeus, Diplocystidiaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1801 r. Christian Hendrik Persoon nadając mu nazwę "Geastrum hygrometricum". Obecną, uznaną przez Index Fungorum nazwę nadał mu w 1889 r. Andrew Price Morgan, przenosząc go do rodzaju "Astraeus".
Synonimy naukowe:
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też pod nazwami: promieniak gwiaździsty i astreusz wilgociomierz.
Morfologia.
Młode owocniki częściowo zagłębione w ziemi. Mają kształt od jajowatego do kulistego. Podczas dojrzewania ich egzoperydium promieniście pęka na kilka do kilkunastu ramion. Podczas wilgotnej pogody rozchylają się one na zewnątrz i wówczas owocnik osiąga średnicę 3–6 cm i odsłania się kuliste endoperydium o średnicy do 2 cm. Podczas suchej pogody ramiona zwijają się ponownie zakrywając endoperydium. Egzoperydium składa się z kilku warstw. Warstwa zewnętrzna jest szarobrązowa, wewnętrzna mas barwę od beżowej do jasnobrązowej i jest popękana na poletka. W młodych owocnikach endoperydium ma brązową, siateczkowato-włókienkowatą powierzchnię, w starszych szarobrązową i gładką. Perystom okrągły o postrzępionej krawędzi. Gleba czekoladowobrązowa, pylista.
Zarodniki brązowe, duże, kuliste, o średnicy 8–10 µm, na obwodzie gęsto pokryte brodawkowatymi kolcami o długości około 1 µm. Nibywłośnia żółta i rozgałęziona.
Występowanie i siedlisko.
Poza Antarktydą występuje na wszystkich kontynentach, a także na wielu wyspach. W piśmiennictwie naukowym na terenie Polski do 2020 r. podano 12 stanowisk dawnych, 12 współczesnych i 15 wątpliwych. Aktualne stanowiska podaje także internetowy atlas grzybów. W latach 1995–2004 objęty był ochroną częściową, a od roku 2004 – ochroną ścisłą grzybów. W opracowaniu Czerwona lista roślin i grzybów Polski jest zaliczony do kategorii gatunków wymierających (E). Znajduje się na czerwonych listach gatunków zagrożonych także w Czechach, Niemczech, Anglii, Holandii.
Naziemny grzyb ektomykoryzowy żyjący w symbiozie z wieloma gatunkami drzew. Występuje w nasłonecznionych i suchych miejscach, głównie na piaszczystych przydrożach, na obrzeżach liściastych lasów, w świetlistych lasach sosnowych, dąbrowach, ciepłolubnych zaroślach. Owocniki wyrastają pojedynczo lub w grupach, zazwyczaj od lipca do września. Mogą przetrwać nawet rok.
Gatunki podobne.
Może być mylony z niektórymi gatunkami gwiazdoszy ("Geastrum"). Własności higrofaniczne wykazują także gwiazdosz kwiatuszkowaty "Geastrum floriforme" i gwiazdosz brodawkowy "Geastrum corollinum". Promieniak wilgociomierz dróżnia się jednak od nich egzoperydium: jego wewnętrzna warstwa jest popękana na poletka, dużo grubsza i skórzasta. Ma też dużo większe zarodniki.

</doc>
<doc id="1123412" url="https://pl.wikipedia.org/wiki?curid=1123412" title="Jan Szymanowski (generał)">
Jan Szymanowski (generał)

Jan Szymanowski (ur. 24 września 1911 w Baku, zm. 25 grudnia 1985 w Warszawie) – generał brygady Ludowego Wojska Polskiego, major Armii Czerwonej.
Życiorys.
Na początku XX wieku rodzice jego wyjechali do Baku, gdzie ojciec pracował w budującej się rafinerii. W 1918, gdy ojca zamordowali sowieci jako polskiego burżuja, matka wywiozła dzieci do Archangielska. Po zakończeniu szkoły średniej dostał się na studia politechniczne w Żytomierzu, które ukończył z I lokatą i dyplomem inżyniera budowy dróg i mostów. Od 1933 pracował jako inżynier drogowy w południowej części ZSRR.
Do Armii Czerwonej został powołany w czerwcu 1941, po wybuchu wojny sowiecko-niemieckiej i skierowany do służby w oddziałach 9 Armii, w składzie której walczył na Ukrainie i na podgórzu Kaukazu. W lipcu 1943 jako Polak w stopniu majora skierowany do 1 Dywizji Piechoty im. Tadeusza Kościuszki. Początkowo w służbie tyłów, później na froncie w 1943 w Korpusie Polskim w kwatermistrzostwie Korpusu. W 1944–1945 szef Wydziału Drogowego – pomocnik szefa sztabu kwatermistrzostwa 1 Armii Wojska Polskiego. Przeszedł cały szlak bojowy 1 Armii Wojska Polskiego. Po zdobyciu Warszawy, na początku 1945 kierował budową drewnianego mostu niskowodnego przez Wisłę w rejonie Mostu Poniatowskiego.
W l. 1946–1950 szef Wydziału Drogowo-Mostowego Departamentu Inżynierii i Saperów Wojska Polskiego, szef Wydziału Dróg Kołowych Sztabu Głównego Kwatermistrzostwa Wojska Polskiego w okresie 1950–1952, 1952–1961 szef Zarządu Drogowego Sztabu Generalnego WP. W okresie 15-lecia powojennego włożył dużo wysiłku i umiejętności organizatorskich w odbudowę wielu zniszczonych mostów na terenie kraju oraz w budowę mostów stałych. Owocnie współpracował w tym zakresie z instytucjami cywilnymi i naukowymi. Zasłużył się gospodarce kraju znaczną ilością odbudowanych i wyremontowanych dróg i mostów. W 1956 z wielkim trudem uzyskał obywatelstwo polskie i pozostał w Ludowym Wojsku Polskim. W 1956 r. mianowany na stopień generała brygady. 
W latach 1961–1972 szef Wojsk Inżynieryjnych MON. Na tym stanowisku przyczynił się do doskonalenia przez wojska budownictwa mostów wojennych i urządzania przepraw. Inspirował postęp naukowo-techniczny w dziedzinie rozwoju nowego sprzętu i środków inżynieryjno-saperskich.
Autor szeregu wydawnictw fachowych, w tym instrukcji i podręczników takich jak: „Mosty niskowodne”, „Drewniane mosty wysokowodne”, „Budowa dróg wojskowych”, „Urządzanie przepraw w warunkach zimowych”.
Autor wspomnień z walk w czasie II wojny światowej i po jej zakończeniu do 1961 pt. „Służyłem w wojskach drogowych”.
W lutym 1972 przeszedł w stan spoczynku ze względu na stan zdrowia. Osiadł w Warszawie, gdzie zmarł. Pochowany na Cmentarzu Wojskowym na Powązkach (kwatera B4-7-6). W jego pogrzebie uczestniczył minister obrony narodowej, członek Biura Politycznego KC PZPR gen. armii Florian Siwicki oraz minister górnictwa gen. dyw. Czesław Piotrowski.
Odznaczenia.
I inne.

</doc>
<doc id="1123417" url="https://pl.wikipedia.org/wiki?curid=1123417" title="Dziękuję za miłość">
Dziękuję za miłość

Dziękuję za miłość – autorska płyta Janusza Radka wydana przez Magic Records. Jej premiera miała miejsce 26 października 2007.
Autorem muzyki oraz większości tekstów jest Janusz Radek, kilka jest autorstwa Haliny Poświatowskiej. Produkcja muzyczna – Mateusz Pospieszalski.
Płyta uzyskała status złotej.

</doc>
<doc id="1123419" url="https://pl.wikipedia.org/wiki?curid=1123419" title="Rak gruczołowy">
Rak gruczołowy



</doc>
<doc id="1123420" url="https://pl.wikipedia.org/wiki?curid=1123420" title="Adenocarcinoma">
Adenocarcinoma



</doc>
<doc id="1123425" url="https://pl.wikipedia.org/wiki?curid=1123425" title="Jezioro Łańskie">
Jezioro Łańskie

 
Jezioro Łańskie – jezioro w woj. warmińsko-mazurskim, w powiecie olsztyńskim, w gminie Stawiguda w pobliżu wsi Łańsk, leżące na terenie Pojezierza Olsztyńskiego.
Jezioro ma urozmaiconą linię brzegową i kilka wysp. Największa z nich jest Stodółka – ma ok. 5 ha powierzchni – zaś największy półwysep – Lalka – ok. 1,3 km długości. Znajduje się tu ośrodek wypoczynkowy. Przez jezioro przepływa rzeka Łyna. Lasy na wschodnim brzegu objęte są ochroną w rezerwacie Las Warmiński.
Dane morfometryczne.
Powierzchnia zwierciadła wody według różnych źródeł wynosi od 1042,3 ha do 1070,0 ha.
Zwierciadło wody położone jest na wysokości 134,9 m n.p.m. lub 134,7 m n.p.m. Średnia głębokość jeziora wynosi 16,0 m, natomiast głębokość maksymalna 53,0 m.
Na podstawie badań przeprowadzonych w 2003 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Łańskie". W różnych publikacjach pojawiają się także inne nazwy tego jeziora takie jak: "Łańsk" lub "Łojsk".

</doc>
<doc id="1123429" url="https://pl.wikipedia.org/wiki?curid=1123429" title="Martorell">
Martorell

Martorell – miasto w Katalonii, w prowincji Barcelona i comarca Baix Llobregat.
Liczba ludności Martorell w latach 1900–2009.
Gospodarka.
W mieście istnieje główna fabryka Seata, w której produkowano m.in.: w latach 1996–2003 Volkswagena Caddy i Seata Inca. Znajduje się również zakład chemiczny należący do Solvay.

</doc>
<doc id="1123434" url="https://pl.wikipedia.org/wiki?curid=1123434" title="Okręg wyborczy Mitchell (Wielka Brytania)">
Okręg wyborczy Mitchell (Wielka Brytania)

Okręg wyborczy Mitchell zwany również St Michael, St Michael's Borough lub Michaelborough, powstał w 1547 r. i obejmował miasto Mitchell w Kornwalii. Do angielskiej, a później brytyjskiej Izby Gmin wysyłał dwóch deputowanych. Okręg ten szybko stał się tzw. „zgniłym okręgiem” i już od końca XVII w. domagano się jego zniesienia. W 1784 r. na terenie okręgu prawo głosu miało 39 elektorów, w 1831 r. ich liczba spadła do siedmiu. W samym Mitchell mieszkało wówczas ledwie 90 ludzi, co czyniło go najmniejszym ze „zgniłych okręgów”. Okręg został zniesiony w 1832 r. na mocy Great Reform Act.

</doc>
<doc id="1123438" url="https://pl.wikipedia.org/wiki?curid=1123438" title="Don’t Waste Your Time">
Don’t Waste Your Time

Don’t Waste Your Time – piosenka pop rockowa stworzona przez Kelly Clarkson, Fredrika Rinmana, Jimmy’iego Messera i Malcolma Pardona na trzeci, studyjny album Clarkson "„My December”" (2007). Utwór został wyprodukowany przez Davida Kahne’a oraz wydany jako drugi singel z krążka dnia 14 grudnia 2007 roku w Niemczech i 24 marca 2008 w Holandii. W Australii kompozycja stała się trzecim singlem promującym album, a wydana została dnia 13 lutego 2008.
Informacje o singlu.
Dnia 27 lipca 2007 na oficjalnej stronie internetowej wydawnictwa Sony Music UK pojawiła się zapowiedź, iż utwór „Don’t Waste Your Time” zostanie wydany jako singel w Wielkiej Brytanii. Clarkson sama natomiast potwierdziła podczas kanadyjskiego programu "MTV Live", że piosenka znajdzie się na półkach sklepowych kanadyjskich sklepów muzycznych.
Dnia 23 sierpnia 2007 brytyjski, młodzieżowy magazyn "Mizz Magazine" potwierdził, iż „Don’t Waste Your Time” ukaże się dnia 10 września 2007. Mimo zapowiedzi, singel się nie ukazał.
Teledysk.
Dnia 20 sierpnia 2007, podczas odwiedzin kanadyjskiego studia "MTV Live", Clarkson powiedziała, że ma w planach na najbliższe dni plan zdjęciowy do kręcenia teledysku do singla „Don’t Waste Your Time”. Artystka zdradziła, iż jej pomysł na klip to „styl rockowy”. W wywiadzie wokalistka powiedziała, że włosy artystki w teledysku są ciemne. Dnia 25 września 2007 na oficjalnej stronie internetowej pojawił się „sneak peak” (urywki z planu zdjęciowego), na którym widać Kelly oraz producentów teledysku, którzy opracowują efekty specjalne w klipie. Videoclip, który reżyserowany był przez Romana White’a, przedstawia artystkę jako księżniczkę w zamku, która próbuje wydostać się z budynku jednak bez pomocy księcia. Teledysk miał premierę dnia 5 października 2007 roku na oficjalnej stronie internetowej White’a.

</doc>
<doc id="1123450" url="https://pl.wikipedia.org/wiki?curid=1123450" title="Rebekka Bakken">
Rebekka Bakken

Rebekka Bakken (ur. 4 kwietnia 1970 w Lier (w pobliźu Oslo)) — norweska kompozytorka, autorka tekstów i piosenkarka jazzowa, mieszkająca i pracująca na stałe w Wiedniu.
Wykonawstwo.
Pochodziła z muzykalnej rodziny, która znała i grała m.in. utwory Fryderyka Chopina. Początkowo grała na skrzypcach, a potem na fortepianie. Około 1999 wyprowadziła się z Norwegii i zamieszkała w Stanach Zjednoczonych. Wykonuje kompozycje jazzowe zabarwione folkiem. Nieobce są jej także brzmienia rhytm&amp;bluesowe, rockowe i funkowe, jak również dawna muzyka norweska. Gra na skrzypcach i instrumentach klawiszowych.

</doc>
<doc id="1123451" url="https://pl.wikipedia.org/wiki?curid=1123451" title="Johannes Spreng">
Johannes Spreng

Johannes Spreng (ur. 1524 w Augsburgu, zm. 1601 tamże) – augsburski prawnik i meistersinger. Dokonał rymowanego przekładu Iliady i Eneidy na język niemiecki. Oba tłumaczenia zostały wydane po jego śmierci, odpowiednio w 1610 i 1616.

</doc>
<doc id="1123453" url="https://pl.wikipedia.org/wiki?curid=1123453" title="Hipolit Siemiradzki">
Hipolit Siemiradzki

Hipolit Siemiradzki (ur. 1805 w Jaroszycach koło Nowogródka, zm. 1875 w Warszawie) – generał major armii rosyjskiej, ziemianin polski.
Od 1826 oficer rosyjskiej kawalerii. Doszedł do stanowiska dowódcy pułku dragonów w Charkowie. Przyjaźnił się tam z polskimi patriotami - Aleksandrem Mickiewiczem (brat Adama, profesor uniwersytetu), przebywając na zesłaniu rodziną Korzeniowskich i innymi.
Od 1871 przeszedł w stan spoczynku. Osiadł w Warszawie, gdzie zmarł. Pochowany na cmentarzu Powązkowskim (kwatera 67-6-1/2).
Ojciec polskiego malarza Henryka Siemiradzkiego oraz tłumaczki Marii Obrąpalskiej. Z powodu służby u Rosjan syn jest uważany za malarza rosyjskiego.

</doc>
<doc id="1123454" url="https://pl.wikipedia.org/wiki?curid=1123454" title="Johann Spreng">
Johann Spreng



</doc>
<doc id="1123455" url="https://pl.wikipedia.org/wiki?curid=1123455" title="Tadzio">
Tadzio

Tadzio (ang. "Titch") – serial animowany emitowany na kanale KidsCo. Premiera odbyła się 8 października 2007 roku.
Wersja polska.
Wersja polska: Telewizyjne Studia Dźwięku
Czytał: Paweł Straszewski

</doc>
<doc id="1123462" url="https://pl.wikipedia.org/wiki?curid=1123462" title="Język komi-permski">
Język komi-permski



</doc>
<doc id="1123463" url="https://pl.wikipedia.org/wiki?curid=1123463" title="Język komi-permiacki">
Język komi-permiacki

Język komi-permiacki (komi-permski) – język lub dialekt ugrofiński z grupy permskiej.
W nauce brak jednomyślności, czy komi-permiacki to odrębny język, czy jedynie południowy dialekt języka komi. Obie te mowy poza wzajemnymi licznymi i daleko idącymi podobieństwami posiadają taką samą nazwę. Przy uznaniu ich jedności język komi dzieliłby się na dwie odmiany: północną – dialekt nazywany wówczas komi-zyriańskim i południową – dialekt komi-permski. W przypadku uznawania odrębności obu języków język północny pozostawałby przy nazwie "język komi" (lub "komiacki"), zaś południowy zostaje – dla odróżnienia – nazwany komi-permiackim.
Język/dialekt komi-permiacki używany jest przez ok. 95 tys. osób zamieszkujących we wschodniej Europie, głównie w należącym do rosyjskiego Kraju Permskiego Okręgu Komi-Permiackim.
Lud posługujący się tą mową nazywany jest Komi-Permiakami i – analogicznie jak w przypadku języka – istnieją spory, czy jest to odrębny naród, czy grupa etniczna w obrębie Komiaków.
Komi-permiacki zapisywany jest za pomocą alfabetu opartego na cyrylicy, uzupełnionej o kilka liter.
Alfabet.
Alfabet stosowany do zapisu mowy komi-permiackiej:

</doc>
<doc id="1123473" url="https://pl.wikipedia.org/wiki?curid=1123473" title="Synagoga Tempel w Żywcu">
Synagoga Tempel w Żywcu

Synagoga Tempel w Żywcu – nieistniejąca synagoga, która znajdowała się w dzielnicy Zabłocie, na rogu dzisiejszych ulic Dworcowej i Wesołej, w pobliżu dworca kolejowego.
Historia.
Synagoga została zbudowana w połowie XIX wieku wraz ze stojącymi obok niej budynkami mykwy, Żydowskiego Domu Ludowego, Żydowskiej Szkoły Powszechnej i innych pomniejszych. Podczas II wojny światowej hitlerowcy zburzyli synagogę i stojące wokół niej zabudowania. Po zakończeniu wojny na ich miejscu zbudowano budynki Zespołu Szkół Budowlano-Drzewnych im. Armii Krajowej.
7 lipca 2003 roku na placu gdzie stała synagoga odsłonięto pomnik autorstwa Mirosława Ciślaka, upamiętniający jej istnienie. Całość stanowi głaz piaskowca o masie czterech ton, w który zamontowano dwie tablice z brązowego granitu ze złotymi napisami w języku polskim i hebrajskim, o treści: 
W 2001 roku Gmina Wyznaniowa Żydowska w Bielsku-Białej wystąpiła o ugodę do starostwa powiatowego w sprawie terenu, na którym stała synagoga i inne gminne zabudowania. W zamian za działkę powiat miałby wyremontować cmentarz żydowski w Żywcu, na którym prace wyceniono na około 150 tysięcy złotych. Wkrótce powiat wystąpił do wojewody śląskiego, a później do Ministerstwa Spraw Wewnętrznych i Administracji o dotację na sfinansowanie przedsięwzięcia.
W styczniu 2002 roku, choć resort wydał zgodę, Ministerstwo Finansów nie udzieliło kontrasygnaty i do wypłaty nie doszło. Na początku 2004 roku gmina żydowska przegrała postępowanie sądowe w sprawie terenu. Do chwili obecnej zachowały się drzewa otaczające dawniej synagogę.

</doc>
<doc id="1123475" url="https://pl.wikipedia.org/wiki?curid=1123475" title="From Now On">
From Now On

From Now On to debiutancki, wydany w 2002 roku album zwycięzcy pierwszej edycji brytyjskiego "Idola", Willa Younga. Płyta uplasowała się na pierwszym miejscu listy UK Album Chart.

</doc>
<doc id="1123477" url="https://pl.wikipedia.org/wiki?curid=1123477" title="Kościół parafialny w Lwówku">
Kościół parafialny w Lwówku



</doc>
<doc id="1123479" url="https://pl.wikipedia.org/wiki?curid=1123479" title="Sonda Magellan">
Sonda Magellan



</doc>
<doc id="1123486" url="https://pl.wikipedia.org/wiki?curid=1123486" title="Kościół parafialny w Stroniu Śląskim">
Kościół parafialny w Stroniu Śląskim



</doc>
<doc id="1123496" url="https://pl.wikipedia.org/wiki?curid=1123496" title="Herb gminy Cedynia">
Herb gminy Cedynia



</doc>
<doc id="1123499" url="https://pl.wikipedia.org/wiki?curid=1123499" title="Okręg wyborczy Newport (Isle of Wight)">
Okręg wyborczy Newport (Isle of Wight)

Okręg wyborczy Newport na wyspie Wight powstał w 1295 r. Od 1584 r. wysyłał do angielskiej, a później brytyjskiej Izby Gmin dwóch deputowanych. Reprezentantami okręgu Newport, Isle of Wight, w Izbie Gmin było czterech brytyjskich premierów – Arthur Wellesley, 1. książę Wellington, Henry Temple, 3. wicehrabia Palmerston, George Canning i William Lamb, 2. wicehrabia Melbourne. W 1831 r. prawo głosu w tym okręgu przysługiwało burmistrzowi, 11 aldermanom i 12 przedstawicielom korporacji miejskich. Na mocy postanowień Great Reform Act z 1832 r. prawo głosu rozciągnięto na 421 ludzi. Od 1868 r. Newport, Isle of Wight, wysyłał do Izby Gmin jednego deputowanego. Okręg został ostatecznie zniesiony w 1885 r.

</doc>
<doc id="1123502" url="https://pl.wikipedia.org/wiki?curid=1123502" title="Redukcja Bouguera">
Redukcja Bouguera

Redukcja Bouguera – jeśli teren wokół stanowiska pomiarowego był płaski albo jeśli wprowadziliśmy poprawkę terenową i pomierzone, a następnie poprawione przyspieszenie siły ciężkości mamy takie, jak gdyby teren wokół stanowiska był płaski, to przyciąganie warstwy zawartej pomiędzy geoidą a powierzchnią ekwipotencjalną punktu pomiarowego nazywamy przyciąganiem płyty Bougera.
Płytę tę możemy traktować jako walec o wysokości H równej grubości płyty i promieniu podstawy formula_1 Przyciąganie takiego walca w punkcie znajdującym się na jego górnej podstawie wyrazi się jako:
Efekt usunięcia płyty Bouguera, oznaczający zmniejszenie przyspieszenia siły ciężkości o wartość równą przyciąganiu walca, nazywamy redukcją Bouguera albo redukcją ze względu na płytę.
Czasem mówi się o tej redukcji niepełna redukcja Bouguera. Sprawia ona, że punkt pomiarowy ma przyspieszenie takie, jakby znajdował się na wysokości H ponad „obnażoną” geoidą, nie zaś na geoidzie. Aby „sprowadzić” punkt pomiarowy na geoidę, trzeba jeszcze wykonać redukcję wolnopowietrzną. Jest to wtedy pełna redukcja Bouguera lub Bouguera-Younga:

</doc>
<doc id="1123505" url="https://pl.wikipedia.org/wiki?curid=1123505" title="Korosujfalu">
Korosujfalu



</doc>
<doc id="1123506" url="https://pl.wikipedia.org/wiki?curid=1123506" title="Kerteszsziget">
Kerteszsziget



</doc>
<doc id="1123508" url="https://pl.wikipedia.org/wiki?curid=1123508" title="Ormenykut">
Ormenykut



</doc>
<doc id="1123509" url="https://pl.wikipedia.org/wiki?curid=1123509" title="Don’t Let Me Down (piosenka Willa Younga)">
Don’t Let Me Down (piosenka Willa Younga)

Don’t Let Me Down – to piosenka napisana przez Richarda Stannarda, Juliana Gallaghera, D. Morgana, Willa Younga i Simona Hale’a, a wykonywana przez Willa Younga. Wraz z utworem „You and I” została wydana jako czwarty singel artysty. Piosenka uplasowała się na drugim miejscu brytyjskiej listy UK Singles Chart.

</doc>
<doc id="1123512" url="https://pl.wikipedia.org/wiki?curid=1123512" title="Okręg wyborczy Haddingtonshire">
Okręg wyborczy Haddingtonshire

Okręg wyborczy Haddingtonshire powstał w 1708 r. i wysyłał do brytyjskiej Izby Gmin jednego deputowanego. Obejmował obszar hrabstwa Haddingtonshire, oprócz miasta Haddington, które do 1885 r. stanowiło odrębny okręg wyborczy. Okręg Haddingtonshire został zlikwidowany w 1918 r.

</doc>
<doc id="1123514" url="https://pl.wikipedia.org/wiki?curid=1123514" title="Csabacsud">
Csabacsud



</doc>
<doc id="1123515" url="https://pl.wikipedia.org/wiki?curid=1123515" title="Bekesszentandras">
Bekesszentandras



</doc>
<doc id="1123516" url="https://pl.wikipedia.org/wiki?curid=1123516" title="Zsadany">
Zsadany



</doc>
<doc id="1123517" url="https://pl.wikipedia.org/wiki?curid=1123517" title="Estádio Mineirão">
Estádio Mineirão

Estádio Mineirão – stadion piłkarski w Belo Horizonte, na którym swoje mecze rozgrywają kluby Atlético Mineiro i Cruzeiro EC. Stadion znajduje się w dzielnicy Pampulha, wpisanej na listę światowego dziedzictwa UNESCO.
Historia.
25 lutego 1960 roku uniwersytet Minas Gerais przekazał stanowi ziemie, na których miał stanąć stadion. Projekt stadionu opracowali architekci Eduardo Mendes Guimarães Júnior i Caspar Garreto. Budową od 1963 roku kierował inżynier Arthur Eugênio Jermann. Od rozpoczęcia prac do momentu inauguracji przy pracach nad budową wzięło udział około 5 tysięcy robotników.
Mecze Mistrzostw Świata 2014.
Stadion był areną Mistrzostw Świata w Piłce Nożnej 2014. Na stadionie odbyły się 4 mecze fazy grupowej, mecz fazy 1/8 finału oraz półfinał.

</doc>
<doc id="1123518" url="https://pl.wikipedia.org/wiki?curid=1123518" title="Ujszalonta">
Ujszalonta



</doc>
<doc id="1123520" url="https://pl.wikipedia.org/wiki?curid=1123520" title="Sarkadkeresztur">
Sarkadkeresztur



</doc>
<doc id="1123521" url="https://pl.wikipedia.org/wiki?curid=1123521" title="8 Pułk Czołgów">
8 Pułk Czołgów

8 Drezdeński Pułk Czołgów Średnich (8 pcz) – oddział wojsk pancernych ludowego Wojska Polskiego.
Rodowód.
Rodowód jednostki związany jest bezpośrednio ze zmaganiami wojennymi 4 Brygady Pancernej, której formowanie rozpoczęto 1 sierpnia 1944 r. Po zakończeniu wojny oddział został przegrupowany do Tarnowa, gdzie w 1946 przeformowany został w 8 Pułk Czołgów. W następnym roku jednostka została dyslokowana do Żurawicy i wzięła udział w akcji „Wisła”. 30 marca 1949 roku oddział otrzymał nazwę wyróżniającą „Drezdeński”.
W maju tego roku przeniesiony został do Żagania, do kompleksu koszarowego przy ulicy Szosa Żarska (poniemieckie koszary Wielkiego Elektora wybudowane przed II wojną światową dla 8 Brygady Pancernej i 15 Pułku Pancernego ze składu 5 DPanc., obecnie koszary imienia generała broni Zygmunta Sadowskiego) i podporządkowany dowódcy 11 Zmotoryzowanej Dywizji Piechoty. W tym samym czasie do jednostki przybyły z Opola działa samobieżne SU-85 wraz z załogami z rozformowanego 24 Drezdeńskiego Pułku Artylerii Pancernej.
Kolejne przeformowania.
W 1952 roku oddział przeformowany został na etat nr 5/84 pułku czołgów średnich. Z jego składu wyłączony został batalion dział pancernych, na bazie którego sformowano 17 Pułk Artylerii Pancernej.
3 sierpnia 1958 jednostka otrzymała sztandar nadany przez Radę Państwa. Sztandar wręczył szef sztabu Śląskiego Okręgu Wojskowego generał brygady Włodzimierz Kopijkowski. W dniach 4–10 maja 1959 roku 8 pczś i 42 pz poddana zostały inspekcji, w trakcie której były wizytowane przez generałów dywizji: Zygmunta Duszyńskiego, ówczesnego przez wiceministra obrony narodowej i Czesława Waryszaka, dowódcę ŚOW. Oba pułki zdały inspekcję na ocenę dobrą.
W 1963 roku 8 Drezdeński Pułk Czołgów Średnich przeformowany został na nowy etat i otrzymał nowy numer jednostki wojskowej „2702”. Na przełomie 1964 i 1965 roku jednostka otrzymała na wyposażenie czołgi T-55. W 1968 roku jednostka wzięła udział w operacji „Dunaj”, w składzie 2 Armii. W sierpniu 1979 roku pułk, jako pierwszy w Wojsku Polskim otrzymał czołgi T-72. W celu szybkiego wdrożenia nowego modelu czołgu sformowano eksperymentalnie 6 kompanię pod dowództwem porucznika Tomczaka. Był to częściowo skadrowany pododdział liczący 48 żołnierzy, w tym 32 zawodowych. Część kadry przeszkolona została uprzednio w ZSRR. Latem 1979 roku na poligonie drawskim kompania zaprezentowana została Edwardowi Gierkowi, I sekretarzowi KC PZPR. 13 grudnia 1981 roku, po wprowadzeniu stanu wojennego, pułk „zajął” Wrocław i pozostawał w nim do 9 stycznia 1982 roku. W 1983 roku pułk przeformowany został na nowy etat. Strukturę kompanijną zastąpiono batalionową. W 1984 roku wszystkie pododdziały czołgów otrzymały czołgi T-72. Jednostka jako pierwsza w WP zaczęła realizować zadania pułku czołgów T-72.
W 1990 roku jednostka przeformowana została w 99 Pułk Zmechanizowany. Decyzją Nr 12/MON ministra obrony narodowej z dnia 22 kwietnia 1992 roku oddział przemianowany został na 89 Pułk Zmechanizowany.
W 1995 roku pułk przeformowany został w 34 Brygadę Kawalerii Pancernej i znów jako pierwsza w WP otrzymała na uzbrojenie nowe czołgi PT-91. 12 września tego roku otrzymała nowy sztandar ufundowany przez społeczeństwo Żagania.
Żołnierze pułku.
Podoficerowie:
Skład w latach 80. XX w..
Dowództwo
W połowie lat 80. XX w. przeformowany na strukturę batalionową

</doc>
<doc id="1123522" url="https://pl.wikipedia.org/wiki?curid=1123522" title="Mezogyan">
Mezogyan



</doc>
<doc id="1123523" url="https://pl.wikipedia.org/wiki?curid=1123523" title="Okany">
Okany



</doc>
<doc id="1123525" url="https://pl.wikipedia.org/wiki?curid=1123525" title="Mehkerek">
Mehkerek



</doc>
<doc id="1123527" url="https://pl.wikipedia.org/wiki?curid=1123527" title="Kotegyan">
Kotegyan



</doc>
<doc id="1123529" url="https://pl.wikipedia.org/wiki?curid=1123529" title="Korosnagyharsany">
Korosnagyharsany



</doc>
<doc id="1123530" url="https://pl.wikipedia.org/wiki?curid=1123530" title="Pusztafoldvar">
Pusztafoldvar



</doc>
<doc id="1123531" url="https://pl.wikipedia.org/wiki?curid=1123531" title="Nagyszenas">
Nagyszenas



</doc>
<doc id="1123532" url="https://pl.wikipedia.org/wiki?curid=1123532" title="Kardoskut">
Kardoskut



</doc>
<doc id="1123533" url="https://pl.wikipedia.org/wiki?curid=1123533" title="Gerendas">
Gerendas



</doc>
<doc id="1123536" url="https://pl.wikipedia.org/wiki?curid=1123536" title="Niwelacja astronomiczno-grawimetryczna">
Niwelacja astronomiczno-grawimetryczna

Niwelacja astronomiczno-grawimetryczna – procedura wyznaczania różnic wysokości geoidy względem elipsoidy odniesienia w punktach sieci astronomiczno-geodezyjnej na podstawie odchyleń pionu.
Zasadę niwelacji grawimetrycznej wywodzi się z definicji odchylenia pionu, z której wynika, że
Kąt odchylenia pionu jest także kątem nachylenia geoidy względem elipsoidy. Jeśli niwelację geoidy wykonuje się za pomocą zaobserwowanych astronomicznie współrzędnych i na ich podstawie obliczonych odchyleń pionu, to nazywamy taką niwelację astronomiczną.
W takiej postaci metodę tę sformułował Helmert. Później wyznaczanie różnic wysokości geoidy za pomocą względnych odchyleń pionu, które wyznaczano za pośrednictwem anomalii grawimetrycznych, nazwano niwelacją astronomiczno-grawimetryczną.
Dziś, w geodezji powstała nowa metoda wyznaczenia wysokości geoidy, związana z wyznaczeniem pozycji geocentrycznej punktów fizycznej powierzchni Ziemi za pomocą systemu GPS, z których możemy obliczyć wysokości geometryczne względem geocentrycznej elipsoidy ekwipotencjalnej, a następnie odejmując wysokości ortometryczne – otrzymać wysokości geoidy.

</doc>
<doc id="1123540" url="https://pl.wikipedia.org/wiki?curid=1123540" title="Gadoros">
Gadoros



</doc>
<doc id="1123543" url="https://pl.wikipedia.org/wiki?curid=1123543" title="Csanadapaca">
Csanadapaca



</doc>
<doc id="1123551" url="https://pl.wikipedia.org/wiki?curid=1123551" title="Bekessamson">
Bekessamson



</doc>
<doc id="1123552" url="https://pl.wikipedia.org/wiki?curid=1123552" title="Albert von Kolliker">
Albert von Kolliker



</doc>
<doc id="1123553" url="https://pl.wikipedia.org/wiki?curid=1123553" title="Albert von Koelliker">
Albert von Koelliker



</doc>
<doc id="1123554" url="https://pl.wikipedia.org/wiki?curid=1123554" title="Okręg wyborczy Bletchingley">
Okręg wyborczy Bletchingley

Okręg wyborczy Bletchingley powstał w 1295 r. i wysyłał do angielskiej, a później brytyjskiej, Izby Gmin dwóch deputowanych. Został zniesiony na podstawie Great Reform Act w 1832 r.

</doc>
<doc id="1123556" url="https://pl.wikipedia.org/wiki?curid=1123556" title="Estadio Mineirao">
Estadio Mineirao



</doc>
<doc id="1123557" url="https://pl.wikipedia.org/wiki?curid=1123557" title="29 Pułk Czołgów">
29 Pułk Czołgów

29 Pułk Czołgów Średnich im. płk. Aleksandra Kowalskiego (29 pcz) – oddział wojsk pancernych ludowego Wojska Polskiego.
W 1963 roku 29 Pułk Zmechanizowany został przeformowany w 29 Pułk Czołgów Średnich. Jednostka stacjonowała w garnizonie Żagań, w koszarach przy Szosie Żarskiej i wchodziła w skład 11 Drezdeńskiej Dywizji Pancernej. 6 maja 1972 roku pułk otrzymał imię patrona płk. Aleksandra Kowalskiego.
21 października 1979 roku dowódca Śląskiego Okręgu Wojskowego, gen. dyw. Henryk Rapacewicz odznaczył sztandar pułku Orderem Sztandaru Pracy II klasy.
W 1989 roku jednostka została ponownie przeformowana w 29 Pułk Zmechanizowany. We wrześniu 1991 roku oddział utracił imię patrona. 13 lipca 1992 roku jednostka została przemianowana na 120 Husarski Pułk Zmechanizowany. W tym samym roku pułk został dyslokowany do garnizonu Świętoszów.
Skład w latach 80. XX w.
Dowództwo
W połowie lat 80. XX w. przeformowany na strukturę batalionową

</doc>
<doc id="1123558" url="https://pl.wikipedia.org/wiki?curid=1123558" title="Język zarfatit">
Język zarfatit

Język zarfatit, język judeofrancuski (צרפתית, , ) – wymarły język z grupy romańskich, używany przez Żydów w północnej Francji oraz w zachodnich Niemczech w okresie od XI w. do XV w. Rozwinął się z języka starofrancuskiego i zawierał niewiele zapożyczeń z języka hebrajskiego. Był zapisywany zmodyfikowanym alfabetem hebrajskim.
Historia.
Nazwa tego języka pochodzi od hebrajskiego słowa "Tzarfat" „Francja”. Istnieją teorie, że zarfatit był poprzednikiem języka jidysz wśród diaspory żydowskiej w Niemczech.
Pierwsze teksty w tym języku to glosy rabinów Rasziego i Mosze HaDarszana w ich komentarzach do Tory i Talmudu z XI w. Prześladowania i wygnania Żydów francuskich do Niemiec spowodowały zanik języka zarfatit we Francji i powstanie nowych ośrodków piśmiennictwa w tym języku w takich miastach zachodnich Niemiec, jak Frankfurt nad Menem, Moguncja i Akwizgran. Zarfatit był tam używany aż do końca XIV w., kiedy został wyparty przez jidysz.
Cechy.
Wyjątkową cechą języka zarfatit wśród języków diaspory żydowskiej jest zapisywanie samogłosek przy pomocy systemu "nikud". Inną cechą charakterystyczną jest mała liczba zapożyczeń z języka hebrajskiego, co w opinii niektórych językoznawców kwalifikuje zarfatit raczej jako dialekt języka starofrancuskiego (zapisywany innym alfabetem i z inną ortografią) niż jako odrębny język.

</doc>
<doc id="1123560" url="https://pl.wikipedia.org/wiki?curid=1123560" title="3 Drezdeński Pułk Czołgów">
3 Drezdeński Pułk Czołgów

3 Drezdeński Pułk Czołgów Średnich (3 pczśr) – oddział wojsk pancernych Wojska Polskiego.
Historia pułku.
Na podstawie rozkazu organizacyjnego Nr 0045/Org. Ministra Obrony Narodowej z dnia 17 maja 1951 i rozkazu organizacyjnego Nr 00600/Org. dowódcy Okręgu Wojskowego Nr IV we Wrocławiu z dnia 14 września 1951, w garnizonie Żagań, w koszarach przy ulicy Szosa Żarska, w terminie do dnia 1 grudnia 1951, sformowany został 22 Samodzielny Pułk Czołgów.
Jednostka organizowana była według skróconego etatu Nr 5/96 o zmniejszonym stanie osobowym, 331 wojskowych i 21 kontraktowych. Utworzenie oddziału powierzone zostało kpt. Stanisławowi Kłosowskiemu. 5 października 1951 gen. dyw. Wsiewołod Strażewski formowanie pułku powierzył dowódcy 11 Dywizji Zmechanizowanej, płk Wiktorowi Jerszowowi. Zgodnie z pierwotnym rozkazem organizacyjnym, w okresie od 1 września do 1 grudnia 1952, pułk miał być doformowany do pełnego etatu Nr 5/96 o stanie osobowym 596 wojskowych i 12 kontraktowych. Do realizacji tego zamierzenia nie doszło. Na podstawie rozkazu organizacyjnego Nr 0082/Org. Ministra Obrony Narodowej z dnia 4 grudnia 1952 dowódca OW IV, w terminie do 15 stycznia 1953, przeformował pułk na nowy etat Nr 5/115 o stanie osobowym, 322 wojskowych i 9 kontraktowych. Etatowa liczba czołgów T-34/85 uległa zmniejszeniu z 63 do 30, a dział pancernych ISU-122 z 18 do 5. Faktycznie, w dniu 10 kwietnia 1952, na ewidencji oddziału pozostawało 6 czołgów T-34/85 i 5 dział pancernych ISU-122. 1 stycznia 1953 stan ewidencyjny podstawowego uzbrojenia został zwiększony i wynosił: 9 czołgów T-34/85 i 8 dział pancernych ISU-122.
Na podstawie rozkazu organizacyjnego Nr 058/Org. Ministra Obrony Narodowej z dnia 2 listopada 1954 pułk podporządkowany został dowódcy 4 Pomorskiej Dywizji Piechoty i przeformowany w 22 Pułk Czołgów i Artylerii Pancernej według etatu Nr 1/115 o zwiększonym stanie osobowym, 456 wojskowych i 4 pracowników kontraktowych. 1 grudnia 1953 w pułku sformowana została według dodatkowego etatu Nr 5/115c kompania szkolna czołgów. Na podstawie rozkazu organizacyjnego Nr 0046/Org. Ministra Obrony Narodowej z dnia 29 sierpnia 1955 jednostka przeformowana została na etat Nr 2/191 o stanie osobowym, 580 wojskowych i 12 pracowników kontraktowych.
29 czerwca 1956 o godz. 2.45 pułk przybył z Obozu Ćwiczeń „Wędrzyn” do Poznania. Ześrodkowany na Woli pozostawał przez cały dzień w odwodzie. 30 czerwca 1956 wspólnie z 38 Pułkiem Piechoty utrzymywał porządek na trzech trasach marszu konduktów pogrzebowych oraz w rejonie cmentarzy: junikowskiego, miłostowskiego i na Cytadeli. W godzinach rannych 1 lipca 1956 pułk transportem kolejowym wyjechał z Poznania i 3 lipca o godz. 12.00 powrócił do OC „Wędrzyn”.
Na podstawie rozkazu organizacyjnego Nr 0025/Org. Ministra Obrony Narodowej z dnia 2 kwietnia 1957, dowódca Śląskiego Okręgu Wojskowego, w terminie do 15 sierpnia 1957, przeformował jednostkę w 22 Pułk Czołgów Średnich według etatu Nr 2/220 o stanie osobowym, 494 wojskowych i 5 pracowników kontraktowych, i podporządkował dowódcy 19 Dywizji Pancernej w garnizonie Gubin, która równocześnie została przemianowana na 5 Saską Dywizję Pancerną. W 1958 pułk przezbrojony został w czołgi T-55.
1 września 1958 Rada Państwa nadała pułkowi sztandar "jako symbol niezłomnej wierności dla Polskiej Rzeczypospolitej Ludowej, honoru, męstwa, sławy wojennej i tradycji jednostki wojskowej". 18 stycznia 1959 w Żaganiu, szef Sztabu ŚOW, gen. bryg. Włodzimierz Kopijkowski dokonał uroczystego wręczenia sztandaru ufundowanego przez robotników łódzkich zakładów pracy. 14 czerwca 1959 jednostka po raz pierwszy obchodziła święto pułku.
Na podstawie zarządzenia Nr 066/Org. szefa Sztabu Generalnego WP z dnia 11 sierpnia 1961, rozkazu Nr 03/Org. dowódcy Śląskiego Okręgu Wojskowego z dnia 24 sierpnia 1961 i zarządzenia Nr 044/Sztab. szefa sztabu 5 Saskiej Dywizji Pancernej z dnia 30 sierpnia 1961 pułk, w celu zachowania tradycji historycznej kontynuowanej dotychczas przez 34 Drezdeński Batalion Czołgów Ciężkich, otrzymał nazwę wyróżniającą "Drezdeński".
Na podstawie zarządzenia Nr 057/Org. szefa Sztabu Generalnego WP z dnia 8 kwietnia 1963, zarządzenia Nr 021/Org. szefa Sztabu Śląskiego Okręgu Wojskowego z dnia 3 maja 1963 i rozkazu organizacyjnego Nr 074 dowódcy 11 Dywizji Zmechanizowanej z dnia 20 maja 1963 22 Drezdeński Pułk Czołgów Średnich wyłączony został ze składu 5 Saskiej Dywizji Pancernej, podporządkowany dowódcy 11 Dywizji Pancernej i przeformowany na etat Nr 5/283 o stanie osobowym, 773 żołnierzy i 9 pracowników cywilnych. 9 maja 1963 odbyło się uroczyste przyjęcie pułku w podporządkowanie 11 DPanc.
W 1965 jednostka wyróżniona została złotą odznaką "Honorowy Dawca Krwi". 22 lipca 1966 w Warszawie 2 kompania czołgów wzięła udział w Defiladzie 1000 Lecia Państwa Polskiego. W tym samym czasie pułk uhonorowany został Odznaką 1000 Lecia Państwa Polskiego.
Na podstawie rozkazu Nr 07/MON Ministra Obrony Narodowej z dnia 4 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, oddział przyjął tradycje 3 Brygady Pancernej i przemianowany został na 3 Drezdeński Pułk Czołgów Średnich.
Od 27 lipca do 10 października 1968 pułk uczestniczył w Operacji „Dunaj”. Na podstawie zarządzenia Nr 047/Org. szefa Sztabu Generalnego WP z dnia 5 listopada 1969 i rozkazu Nr 0152 dowódcy 11 Drezdeńskiej Dywizji Pancernej z dnia 18 listopada 1969 oddział, noszący wówczas numer identyfikacyjny 30-0-13, przeformowany został w terminie do 14 lutego 1970 z etatu Nr 30/042 na etat wojenno-pokojowy Nr 30/117 o stanie osobowym, 797 żołnierzy i 9 pracowników cywilnych. 9 maja 1971 sztandar pułku, kontynuującego bojowe tradycje 3 Brygady Pancernej, odznaczony został Orderem Krzyża Grunwaldu III klasy.
13 grudnia 1981 pułk, w alarmie, przegrupowany został do Mrozowa, z którego prowadził bezpośrednie działania we Wrocławiu, związane z wprowadzeniem stanu wojennego. 7 stycznia 1982 oddział powrócił do Żagania. Od 1986 jeden z trzech batalionów pułku uzbrojony został w czołgi T-72.
Na podstawie rozkazu Nr 0101/Org. Ministra Obrony Narodowej z dnia 25 sierpnia 1989, zarządzenia Nr 0111/Org. szefa sztabu Generalnego WP z dnia 15 września 1989 i zarządzenia Nr 073/Org. szefa Sztabu Śląskiego Okręgu Wojskowego z dnia 3 października 1989 pułk rozformowany został w terminie do 31 marca 1990. W tym czasie jednostka funkcjonowała w oparciu o etat Nr 30/268/0 z wykazem dodatkowym nr 4. 22 listopada 1989 uroczyście pożegnany został sztandar pułku. 29 marca 1990 ppłk dypl. Zbigniew Kowalski podpisał ostatni rozkaz dzienny nr pf-63/90.
27 lutego 2006 Sąd Okręgowy w Zielonej Górze wydał postanowienie o rejestracji Stowarzyszenia Żołnierzy i Pracowników Wojska 3 Drezdeńskiego Pułku Czołgów Średnich. 13 maja 2006 odbył się I Zjazd Stowarzyszenia, w którym uczestniczyło 125 osób. 11 maja 2007 sztandar 22 Drezdeńskiego Pułku Czołgów Średnich, wypożyczony z Muzeum Wojska Polskiego w Warszawie, powrócił do Żagania i zdeponowany został w 34 Brygadzie Kawalerii Pancernej.
Struktura organizacyjna pułku w latach 80. XX w..
Dowództwo
W połowie lat 80. XX w. przeformowany na strukturę batalionową

</doc>
<doc id="1123562" url="https://pl.wikipedia.org/wiki?curid=1123562" title="Manchester United F.C. – Rezerwy i Akademia">
Manchester United F.C. – Rezerwy i Akademia

Manchester United B lub Drużyna Rezerw Manchesteru United (ang. "Manchester United Reserves") – druga drużyna Manchesteru United, składająca się z zawodników, którzy zwykle nie mogą się przebić do pierwszego składu, ale również dobrze rokujących zawodników wyłowionych z akademii. Aktualnie drużyna występuje w "Professional Development League". Zdobyli mistrzostwo cztery razy od czasu powołania rozgrywek w 1999 roku – w 2002, 2003, 2005 oraz 2006 roku.
Aktualnym trenerem drużyny rezerw jest – Nicky Butt, który zastąpił na tym stanowisku Warren Joyce. Od listopada 2008 roku rezerwy rozgrywają swoje mecze na stadionie drużyny Altrincham F.C. – Moss Lane. Wcześniej mecze drużyny były rozgrywane na obiekcie Victoria Stadium klubu Northwich Victoria w Wincham lub na stadionie Ewen Fields należącym do Hyde United.
Najbardziej zasłużonym trenerem drużyny rezerw "Man United" jest René Meulensteen, który to w sezonie 2004/2005 wygrał cztery z pięciu możliwych do zdobycia trofeów.
Akademia.
Akademia Manchesteru United (ang. "Manchester United Academy") jest główną instytucją Manchesteru mającą na celu wyławianie młodych talentów piłkarskich. To z niej do klubu trafili m.in. Bobby Charlton, Ryan Giggs, Bill Foulkes, Paul Scholes oraz Gary Neville. Na czas obecny Akademia znajduje się w bazie treningowej Manchesteru w Carrington.
W Akademii trenują poszczególne grupy młodych zawodników, począwszy od 9-latków, a skończywszy na 18-latkach, którzy to występują w grupie C rozgrywek "FA Premier Academy League" oraz w "FA Youth Cup". Drużyny U-16 oraz U-18 zwykle rozgrywają swoje spotkania ligowe w soboty o godzinie jedenastej, w ośrodku treningowym w Carrington. Mecze pucharowe są natomiast rozgrywane na "Ewen Fields" (boisku używanym przez rezerwową drużynę "United") bądź na 76-tysięcznym głównym stadionie Manchesteru, Old Trafford, ze względu na duże zainteresowanie rozgrywkami.
Paul McGuinness jest głównym trenerem drużyny U-18. Pod jego kierownictwem drużyna przegrała w 2007 roku finał "FA Youth Cup" z rezerwami Liverpoolu.
W 2007 kadeci wygrali mecz finałowy pierwszej edycji "Champions Youth Cup", będące odpowiednikiem "Klubowych Mistrzostw Świata" dla akademii, pokonując młodzież z Juventusu 1:0.
Wyróżnienia.
Początkowo do 1990 roku przyznawana była jedna nagroda – dla najlepszego młodego zawodnika sezonu. Następnie przyznawano dwie osobne nagrody: "Nagrodę im. Jimmy’ego Murphy’ego" dla najlepszego młodego zawodnika sezonu oraz "Nagrodę im. Denzila Harouna" dla najlepszego gracza drużyny rezerw w sezonie.

</doc>
<doc id="1123563" url="https://pl.wikipedia.org/wiki?curid=1123563" title="Jan Jeleński (konfederat targowicki)">
Jan Jeleński (konfederat targowicki)

Jan Jeleński herbu Korczak odmienny (zm. 1807) – starosta sądowy mozyrski od 1786, sędzia ziemski i miecznik mozyrski, marszałek szlachty powiatu mozyrskiego.
Był synem Rafała Józefa, bratem Konstantego Ludwika. Poseł na sejmy w 1784 i 1786, poseł na Sejm Czteroletni w drugiej kadencji w 1790 roku z powiatu mozyrskiego. W 1789 odznaczony został Orderem Świętego Stanisława.
W 1793 został konsyliarzem konfederacji targowickiej z powiatu mozyrskiego. Uczestnik delegacji hołdowniczej do Petersburga, która po II rozbiorze Polski wyraziła cesarzowej Katarzynie II swą wdzięczność za wcielenie ziem I Rzeczypospolitej do Rosji. W 1795 wybrany marszałkiem szlachty powiatu mozyrskiego.

</doc>
<doc id="1123564" url="https://pl.wikipedia.org/wiki?curid=1123564" title="Cezary Tomczyk">
Cezary Tomczyk

Cezary Józef Tomczyk (ur. 25 sierpnia 1984 w Gryficach) – polski polityk, poseł na Sejm VI, VII, VIII i IX kadencji (od 2007), w 2015 rzecznik prasowy rządu Ewy Kopacz, w latach 2020–2021 przewodniczący klubu parlamentarnego Koalicji Obywatelskiej.
Życiorys.
Ukończył w 2008 studia na kierunku nauki polityczne na Wydziale Dziennikarstwa i Nauk Politycznych Uniwersytetu Warszawskiego oraz Wyższe Kursy Obronne na Akademii Obrony Narodowej. Działalność zaczynał jako asystent społeczny posła Cezarego Grabarczyka oraz w Stowarzyszeniu „Młodzi Demokraci”.
Wstąpił do Platformy Obywatelskiej, z listy której w 2006 został wybrany na radnego Sieradza. W wyborach parlamentarnych w 2007 z ramienia PO, kandydując w okręgu sieradzkim, otrzymał 8169 głosów, uzyskując mandat poselski. W 2011 kandydował w wyborach parlamentarnych z 3. miejsca na liście komitetu wyborczego Platformy Obywatelskiej w okręgu wyborczym nr 11 w Sieradzu i ponownie uzyskał mandat poselski. Oddano na niego 12 748 głosów (3,75% głosów oddanych w okręgu). Wcześniej w tym samym roku objął funkcję przewodniczącego struktur partii w powiecie sieradzkim.
W Sejmie VII kadencji zasiadł w Komisji Obrony Narodowej i Komisji ds. Unii Europejskiej. W 2012 został przewodniczącym Podkomisji stałej do spraw Wieloletnich Ram Finansowych na lata 2014–2020. 25 czerwca 2015 został powołany na sekretarza stanu w Kancelarii Prezesa Rady Ministrów oraz na rzecznika prasowego rządu.
W 2015 z powodzeniem ubiegał się o poselską reelekcję (dostał 26 781 głosów). W listopadzie tegoż roku zakończył pełnienie funkcji rządowych. W Sejmie VIII kadencji ponownie zasiadł w Komisji Obrony Narodowej oraz w Komisji do Spraw Unii Europejskiej. W listopadzie 2016 został powołany na funkcję wiceministra obrony narodowej w gabinecie cieni utworzonym przez Platformę Obywatelską, a w 2019 wybrano go na wiceprzewodniczącego sejmowej Komisji do Spraw Unii Europejskiej z ramienia Klubu Parlamentarnego PO-KO. W wyborach w tym samym roku został wybrany na kolejną kadencję Sejmu, zdobywając 44 217 głosów. W 2020 był szefem sztabu kandydata na urząd prezydenta RP Rafała Trzaskowskiego. We wrześniu tego samego roku został wybrany przewodniczącym klubu parlamentarnego Koalicji Obywatelskiej. W lipcu 2021 ustąpił z tej funkcji, jego następcą został Borys Budka. W grudniu 2021 został wiceprzewodniczącym Platformy Obywatelskiej.
Odznaczenia.
Na mocy decyzji ministra obrony narodowej w 2010, "w uznaniu zasług, położonych w dziedzinie rozwoju i umacniania obronności Rzeczypospolitej Polskiej", został odznaczony Brązowym Medalem „Za Zasługi dla Obronności Kraju”.

</doc>
<doc id="1123567" url="https://pl.wikipedia.org/wiki?curid=1123567" title="Tromp (krążownik)">
Tromp (krążownik)



</doc>
<doc id="1123568" url="https://pl.wikipedia.org/wiki?curid=1123568" title="Jan Jeleński (dziennikarz)">
Jan Jeleński (dziennikarz)

Jan Jeleński (ur. 3 maja 1845 w Łagiewnikach, zm. 13 kwietnia 1909 w Warszawie) – polski publicysta i dziennikarz.
Życiorys.
Absolwent Gimnazjum Klasycznego w Kielcach Od 1882 roku wydawał w Warszawie tygodnik konserwatywno-klerykalny „Rola”, pozostający w opozycji do współczesnych wydawnictw i krytykowany przez nie. Na łamach gazety bronił "wartości polskich" i kościoła rzymsko-katolickiego. Początkowo był jedynym autorem tekstów w gazecie.
Wielokrotnie atakował w swoich artykułach polskich protestantów (w tym późniejszego biskupa kościoła luterańskiego, Juliusza Burschego).
Jeden z czołowych przedstawicieli klerykalnego antysemityzmu w Królestwie Polskim.
Jeleński oprócz pisma, pod pseudonimem "Janek Mrówka", wydawał też broszury dla chłopów, m.in. "Narada z Kubą, jak by sobie radzić bez Żydów".
Jego synem był pisarz Szczepan Jeleński (1881–1945).

</doc>
<doc id="1123571" url="https://pl.wikipedia.org/wiki?curid=1123571" title="U-lite">
U-lite

U-lite (pierwotnie UbuntuLite) – dystrybucja systemu GNU/Linux bazująca na systemie Ubuntu. Przeznaczona jest dla słabszych komputerów PC. Posiada niższe wymagania systemowe, dzięki czemu uruchomienie tego systemu nawet na starszych maszynach nie powinno sprawiać problemu. Działa w środowisku graficznym LXDE (tak jak Lubuntu), które jest jednym z najlżejszych środowisk graficznych systemów GNU/Linux. 

</doc>
<doc id="1123572" url="https://pl.wikipedia.org/wiki?curid=1123572" title="42 Pułk Zmechanizowany">
42 Pułk Zmechanizowany

42 Pułk Zmechanizowany im. Hetmana Wielkiego Koronnego Stanisława Żółkiewskiego (42 pz) – nieistniejący oddział Wojsk Zmechanizowanych Sił Zbrojnych PRL i III RP.
W 1950 roku 42 Zmotoryzowany Pułk Piechoty, stacjonujący w garnizonie Żary, został przeformowany w 42 Pułk Zmechanizowany. Jednostka została zorganizowana według etatu Nr 5/65 o stanie 1890 żołnierzy. Oddział wchodził w skład 11 Dywizji Zmechanizowanej, a od 1963 roku 11 Drezdeńskiej Dywizji Pancernej.
Z dniem 8 lipca 1993 roku jednostka przyjęła imię hetmana wielkiego koronnego Stanisława Żółkiewskiego oraz dziedzictwo tradycji 214 Pułku Ułanów (1920) i 24 Pułku Ułanów im. Hetmana Wielkiego Koronnego Stanisława Żółkiewskiego (1920-1947), a dzień 6 lipca został ustanowiony Świętem Pułku.
W 1995 roku pułk został przeformowany w 11 Brygadę Zmechanizowaną.
Żołnierze pułku.
Oficerowie

</doc>
<doc id="1123573" url="https://pl.wikipedia.org/wiki?curid=1123573" title="Okręg wyborczy South Hampshire">
Okręg wyborczy South Hampshire

Okręg wyborczy South Hampshire, zwany również Hampshire South (oficjalna nazwa: Southern division of Hampshire), powstał w 1832 r. i wysyłał do brytyjskiej Izby Gmin dwóch deputowanych. Okręg został zniesiony w 1885 r.

</doc>
<doc id="1123577" url="https://pl.wikipedia.org/wiki?curid=1123577" title="Windows (klawisz)">
Windows (klawisz)

Klawisz Windows, WinKey, Win, Start, Super – klawisz na klawiaturze komputerowej, umieszczany najczęściej pomiędzy lewym klawiszem Control a lewym klawiszem Alt. W systemie Microsoft Windows standardowo odpowiada za wyświetlenie menu Start. W niektórych klawiaturach jest też drugi klawisz Windows – między prawym klawiszem Alt, czyli AltGr a klawiszem Menu.
Klawisz Windows został po raz pierwszy wprowadzony dla systemu Windows 95. Zmieniono wówczas ówczesny 101-klawiszowy układ na używany do dziś układ ze 104 klawiszami (jednocześnie wprowadzono klawisz Menu).
Najpopularniejszy dziś 104-klawiszowy układ klawiatury nie jest pierwszym, który posiada dodatkowe klawisze przystosowane do danego systemu operacyjnego. Z wcześniejszych przypadków można wymienić: 8-bitowe komputery Commodore z klawiszem „Commodore”, klawiatura Apple Macintosh z klawiszem „Command”, dwa klawisze „Amiga” na klawiaturze komputera o tej nazwie i klawiaturę X Window zaprojektowaną przez Keitha Packarda, zawierającą klawisz „X”.
Znak graficzny zmieniał się przez lata, praktycznie od wydania systemu Windows 95 aż po Windows 8. Przykłady:
Zastosowanie w systemie Windows.
W wypadku standardowej powłoki systemowej, naciśnięcie samego klawisza Windows otwiera Menu Start (w systemie Vista ustawiając zaznaczenie w polu szybkiego wyszukiwania), natomiast w systemie Windows 8 otwiera ekran Start.
Naciśnięcie klawisza w kombinacji z innym klawiszem pozwala na wywołanie wielu często używanych poleceń. To, jakie skróty są w danej chwili dostępne zależy od wielu czynników, między innymi: opcji dostępu, typu sesji (zwykła lub Usługi Terminalowe), wersji systemu, obecności specyficznego oprogramowania, takiego jak IntelliType.
Zastosowanie w innych systemach operacyjnych.
Klawisz Windows może być używany także pod kontrolą innych systemów operacyjnych. Pod Uniksem i systemami uniksopodobnymi często jest używany jako klawisz Meta lub klawisz Compose.
Wspierają go środowiska graficzne takie jak KDE czy GNOME choć może być konieczna jego konfiguracja po instalacji. Wolne systemy operacyjne często nazywają ten klawisz „Super”.
OS X używa klawisza Windows jako zastępstwa dla klawisza Command, jeżeli używana jest klawiatura firmy trzeciej, która nie zawiera klawisza firmy Apple. To czasami prowadzi do problemów z ułożeniem klawiszy dla użytkowników przyzwyczajonych do klawiatury Apple’a, ponieważ klawisz Command jest zwykle umieszczany tam, gdzie w większości klawiatur znajduje się klawisz Alt (obok spacji).
Przy używaniu konsoli Xbox 360 naciśnięcie klawisza Windows ma te same skutki, co naciśnięcie klawisza Guide na kontrolerze konsoli.
Po podłączeniu klawiatury USB do konsoli PlayStation 3 naciśnięcie klawisza Windows daje ten sam efekt, co naciśnięcie przycisku PS na kontrolerze konsoli.

</doc>
<doc id="1123578" url="https://pl.wikipedia.org/wiki?curid=1123578" title="Piotr Tomański">
Piotr Tomański

Piotr Paweł Tomański (ur. 25 czerwca 1969 w Przemyślu) – polski polityk, samorządowiec i przedsiębiorca, poseł na Sejm VI i VII kadencji.
Życiorys.
Ukończył studia licencjackie w Wyższej Szkole Prawa i Administracji w Przemyślu. Magisterium z ekonomii uzyskał na Uniwersytecie Rzeszowskim. W latach 1991–2002 prowadził własną działalność gospodarczą. Od 1998 do 2002 był radnym gminy Żurawica. W 2002 i 2006 wygrywał wybory bezpośrednie na stanowisko wójta tej gminy, pełniąc tę funkcję do 2007. W latach 2000–2007 działał w Ochotniczej Straży Pożarnej, był przewodniczącym wojewódzkiej komisji rewizyjnej OSP w Rzeszowie. W 2016 ponownie założył działalność gospodarczą.
W 2000 został członkiem Sojuszu Lewicy Demokratycznej, z którego wystąpił w 2007. W wyborach parlamentarnych w tym samym roku uzyskał mandat poselski z ramienia Platformy Obywatelskiej. Kandydując w okręgu krośnieńskim, otrzymał 11 578 głosów. W wyborach w 2011 z powodzeniem ubiegał się o reelekcję, dostał 9621 głosów. W wyborach do Parlamentu Europejskiego w 2014 startował z listy PO w okręgu nr 9 w Rzeszowie i nie uzyskał mandatu eurodeputowanego, zdobywając 5435 głosów. W 2015 nie uzyskał poselskiej reelekcji. W 2018 został natomiast wybrany na radnego sejmiku podkarpackiego.

</doc>
<doc id="1123580" url="https://pl.wikipedia.org/wiki?curid=1123580" title="Szyling (ujednoznacznienie)">
Szyling (ujednoznacznienie)



</doc>
<doc id="1123583" url="https://pl.wikipedia.org/wiki?curid=1123583" title="12 Pułk Piechoty Armii Krajowej">
12 Pułk Piechoty Armii Krajowej

12 Pułk Piechoty AK Ziemi Bocheńskiej – oddział piechoty Wojska Polskiego zorganizowany w 1944 w ramach planu odtwarzania Sił Zbrojnych RP przez Armię Krajową.
Organizacja.
Organizacja AK w powiecie bocheńskim w 1944 r. po scaleniu przedstawiała się następująco:
Jedna z akcji 12 pp AK.
Na terenie powiatu bocheńskiego stacjonował 12 pułk piechoty AK, a jego dowódca ppłk Julian Więcek ps. "Topola". Był najwyższym rangą oficerem AK na tym terenie. Kiedy nadeszła informacja, że ok. 130 więźniów politycznych ma być w dniu 27.07.1944 r. wywiezionych z Nowego Wiśnicza do obozu koncentracyjnego w Oświęcimiu. Postanowiono przeprowadzić akcję w nocy z 26 na 27 lipca 1944 r. Podjął się tej akcji i wykonał ją I batalion 12 pułku piechoty AK. Kierował nią dowódca I batalionu ppor Józef Wieciech ps. "Tamarow". Siły partyzantów liczyły 36 osób, w tym 7-osobową grupę szturmową. Zajęto więzienie, padł tylko 1 przypadkowy strzał, uwolniono 128 więźniów politycznych, zdobyto dużą ilość broni. Komendant Schroeder nad ranem pojechał do Bochni i poinformował żandarmerię o zaistniałych wypadkach. Miał powiedzieć, że więzienie opanowało około 300 dobrze uzbrojonych osób, prawdopodobnie zrzutków angielskich.

</doc>
<doc id="1123584" url="https://pl.wikipedia.org/wiki?curid=1123584" title="Herb Białego Boru">
Herb Białego Boru

Herb Białego Boru – jeden z symboli miasta Biały Bór i gminy Biały Bór w postaci herbu.
Wygląd i symbolika.
Herb przedstawia na tarczy typu hiszpańskiego o srebrnym polu, niewiastę o białych włosach, w niebieskiej sukni i białym fartuchu oraz białym obuwiu. Kobieta w lekko uniesionej prawej ręce trzyma złotą piłkę (kiedyś interpretowaną jako złote jabłko). Kobieta umieszczona jest centralnie na tarczy herbowej pomiędzy czerwonym porożem jelenia.
Historia.
Wizerunek herbowy znany jest od XVI wieku i jest prawdopodobnie odwzorowaniem klejnotu herbowego byłego właściciela miasta.
Legenda.
Kobieta przedstawiona na tarczy herbowej według legendy była żyjącą w XV lub XVII wieku żoną miejscowego bednarza. Podobno w stosunkowo niedługim czasie uwiodła za pomocą piłki wszystkich mężczyzn mieszkających w Białym Borze. Za pomocą piłki dawała znać kochankom o dacie schadzki. Według legendy bednarz, gdy tylko dowiedział się o zdradach żony, wrzucił ją do beczki i wrzucił do jeziora.

</doc>
<doc id="1123585" url="https://pl.wikipedia.org/wiki?curid=1123585" title="Laureuropa">
Laureuropa



</doc>
<doc id="1123591" url="https://pl.wikipedia.org/wiki?curid=1123591" title="Okręg wyborczy Tiverton">
Okręg wyborczy Tiverton

Okręg wyborczy Tiverton powstał w 1615 r. Znajdował się on we wschodniej części hrabstwa Devon. Początkowo wysłał on do angielskiej, a później brytyjskiej, Izby Gmin dwóch deputowanych. W 1884 r. ich liczba została zredukowana do jednego deputowanego. W 1997 r. okręg Tiverton został połączony z sąsiednim okręgiem Honiton tworząc nowy okręg wyborczy Tiverton and Honiton.

</doc>
<doc id="1123592" url="https://pl.wikipedia.org/wiki?curid=1123592" title="Coleslaw">
Coleslaw

Coleslaw (wymowa: ) – popularna surówka obiadowa, w której podstawowym składnikiem jest surowa, szatkowana kapusta biała.
W zależności od kraju czy upodobań dodawane są rozmaite dodatki, jak: marchew, jabłko czy ananas. Jako sos używany bywa majonez lub maślanka, musztarda czy ocet. Dodaje się również różne przyprawy i zioła. Od upodobań również zależy przygotowanie, jak i proporcje składników (np. grubość szatki).
Historia surówki coleslaw sięga prawdopodobnie jeszcze kulinarnej sztuki starożytnych Rzymian, skąd została wcielona do wielu kultur kulinarnych Europy, jak i świata. Sama nazwa surówki pochodzi z języka niderlandzkiego od słowa "koolsla", które jest skrótem "koolsalade" (surówka z kapusty).

</doc>
<doc id="1123593" url="https://pl.wikipedia.org/wiki?curid=1123593" title="Baltika">
Baltika



</doc>
<doc id="1123594" url="https://pl.wikipedia.org/wiki?curid=1123594" title="Świątynia buddyjska w Sankt Petersburgu">
Świątynia buddyjska w Sankt Petersburgu

Świątynia buddyjska w Sankt Petersburgu (oficjalna nazwa: "Sankt Petersburska Świątynia Buddyjska "Dacan Gunzeczonej", ros. Санкт-Петербургский Буддийский Храм «Дацан Гунзэчойнэй») – świątynia i klasztor buddyjski tradycji gelug w Sankt Petersburgu. Historycznie pierwsza w Europie świątynia buddyjska.
Historia.
W 1900 r. przedstawiciel Dalajlamy w Rosji Agwan Dorżiew otrzymał zgodę na budowę w Sankt Petersburgu świątyni buddyjskiej. Środki na jego budowę ofiarowane zostały przez Dalajlamę XIII, samego Agwana Dorżiewa, a także zebrane wśród buddystów imperium rosyjskiego. Autorem projektu był architekt Gawriił Baranowski, który opracował go zgodnie ze wszelkimi kanonami sztuki tybetańskiej. W celu nadzoru naukowego nad budową klasztoru powołany został komitet naukowców – znawców Wschodu, w skład którego weszli: W.W. Radłow, S.F. Oldenburg, E.E. Uchtomski, W.Ł. Kotwicz, A.D. Rudniew, F.I. Szczerbatskij, N.K. Roerich, W.P. Sznejder. Budowa trwała od 1909 do 1915 r., jednak pierwsza uroczystość odbyła się już w 1913 r. z okazji 300-lecia dynastii Romanowów. Poświęcenie świątyni odbyło się 10 sierpnia 1915 r. Zwierzchnikiem klasztoru był chambo-lama Agwan Łobsan Dorżiew.
W 1919 r. świątynia została sprofanowana i ograbiona przez bolszewików. W 1924 r. wznowiła działalność i działała aż do 1935 r., kiedy to została zamknięta, a mnisi uwięzieni i w większości rozstrzelani.
Podczas wojny w budynku mieściła się radiostacja, która działała tam aż do lat 60. Była wówczas wykorzystywana jako "zagłuszarka". Później obiekt wykorzystywany był do różnych celów świeckich. W roku 1968 uznany został za zabytek. 9 lipca 1990 roku przekazany został ponownie wiernym.
Adres.
Sankt Petersburg, Primorskij pierieułok 19

</doc>
<doc id="1123597" url="https://pl.wikipedia.org/wiki?curid=1123597" title="On My Own">
On My Own

On My Own – pierwsza solowa płyta byłej wokalistki grupy Blue Café, Tatiany Okupnik.
Materiał na krążek powstał w Stanach Zjednoczonych. Producentem płyty jest Lenny White, amerykański muzyk, który współpracował z takimi artystami, jak Miles Davis, Chaka Khan, Dianne Reeves, Al Di Meola, Chick Corea, czy Marcus Miller.
Pierwszym singlem promującym album "On My Own" jest utwór „Don't Hold Back”. Do piosenki powstał teledysk wyreżyserowany przez Tomka Nalewajka.
Nagrania dotarły do 6. miejsca listy OLiS, a album osiągnął status złotej płyty.

</doc>
<doc id="1123598" url="https://pl.wikipedia.org/wiki?curid=1123598" title="Synagoga w Pyskowicach">
Synagoga w Pyskowicach

Synagoga w Pyskowicach – nieistniejąca synagoga znajdująca się w Pyskowicach.
Synagoga została zbudowana na miejscu starszej drewnianej. Podczas II wojny światowej hitlerowcy doszczętnie zdewastowali synagogę. Po wojnie zachowały się jedynie mury zewnętrzne, obecnie na jej miejscu stoi dom mieszkalny.

</doc>
<doc id="1123601" url="https://pl.wikipedia.org/wiki?curid=1123601" title="Dacan Gunzeczonej">
Dacan Gunzeczonej



</doc>
<doc id="1123602" url="https://pl.wikipedia.org/wiki?curid=1123602" title="Herb Maszewa">
Herb Maszewa

Herb Maszewa – jeden z symboli miasta Maszewo i gminy Maszewo w postaci herbu.
Wygląd i symbolika.
Herb przedstawia na błękitnej tarczy typu hiszpańskiego białe (srebrne) mury miasta z wieżą bramną o błękitnym prześwicie. Mury miejskie są blankowane, a spośród nich po obu stronach wieży bramnej wschodzą węższe, lecz wyższe wieże z oknami o czarnym prześwicie. Wszystkie wieże zwieńczone są czerwonymi stożkowymi dachami. Na środkowej wieży bramnej umieszczony jest stojący lew żółty (złoty) z koroną, a na obu bocznych wieżach – żółta kula.
Lew nawiązuje do godła rodziny .
Historia.
Wizerunek herbowy znany jest od XVII wieku.

</doc>
<doc id="1123606" url="https://pl.wikipedia.org/wiki?curid=1123606" title="Stara Synagoga w Pyskowicach">
Stara Synagoga w Pyskowicach

Stara Synagoga w Pyskowicach – pierwsza, drewniana synagoga znajdująca się w Pyskowicach.
Synagoga została zbudowana najprawdopodobniej na początku XIX w. W 1822 r. synagoga została zburzona, a na jej miejscu wzniesiono nową, murowaną.

</doc>
<doc id="1123608" url="https://pl.wikipedia.org/wiki?curid=1123608" title="Ząbkowanie (medycyna)">
Ząbkowanie (medycyna)

Ząbkowanie – proces wyrzynania się zębów mlecznych u dzieci.
Fazy ząbkowania:
Zęby mleczne zaczynają wyrzynanie ok. 6 miesiąca życia dziecka. Do 9 miesiąca wyrasta 8 siekaczy, około 17-20 miesiąca kły, między 14 a 20 pierwsze zęby trzonowe, a w okresie 24-30 miesięcy życia drugie zęby trzonowe. 
Zwykle pierwsze wyrastają zęby dolne, a później odpowiednie zęby górne. Ząbkowanie a dokładnie czas, w którym zaczynają wyrzynać się zęby, jest ściśle powiązany z genami. Gdy któremuś z rodziców zęby wyszły przed pierwszymi urodzinami, jest duże prawdopodobieństwo, że dziecko również zacznie późno ząbkować. Natomiast gdy u któregoś z rodziców zęby pojawiły się wyjątkowo wcześnie, jest szansa, że u malca też tak będzie.
Ząbkowanie łączy się z następującymi objawami: puchnięciem dziąseł, obfitym ślinieniem, nierzadko stanem podgorączkowym. Zdarzają się biegunki, zaparcia, wymioty lub wysypka na skórze. Zachodzą zmiany w zachowaniu: zaburzenia snu, niepokój i podrażnienie, osłabienie apetytu. Dziecko wkłada do ust różne przedmioty w zasięgu rąk, co wiąże się z ryzykiem wystąpienia stanu zapalnego jamy ustnej.

</doc>
<doc id="1123612" url="https://pl.wikipedia.org/wiki?curid=1123612" title="Gerald Lund">
Gerald Lund

Gerald Niels Lund (ur. 12 września 1939 roku) - jest amerykańskim pisarzem i członkiem zarządu Kościoła Jezusa Chrystusa Świętych w Dniach Ostatnich. Jego najbardziej znanym dziełem jest seria "The Work and the Glory", na podstawie której nakręcono film "American Zion". Dzieło to opisuje początkowe dzieje kościoła, od założenia do roku 1847.

</doc>
<doc id="1123614" url="https://pl.wikipedia.org/wiki?curid=1123614" title="Pascal Hens">
Pascal Hens

Pascal Hens (ur. 26 marca 1980 w Daun) – niemiecki piłkarz ręczny, reprezentant kraju. W 2004 roku zdobył srebrny medal Igrzysk Olimpijskich, a także w 2007 roku złoty medal mistrzostw świata. Obecnie jest zawodnikiem HSV Hamburg. Występuje na pozycji lewego rozgrywającego.
Pommes wziął udział w igrzyskach olimpijskich 2008 w Pekinie. W trakcie meczu grupowego z Islandią doznał poważnej kontuzji nogi, która wykluczyła jego dalszą grę w turnieju.

</doc>
<doc id="1123615" url="https://pl.wikipedia.org/wiki?curid=1123615" title="Jeżewo (przystanek kolejowy)">
Jeżewo (przystanek kolejowy)

Jeżewo – przystanek kolejowy w Jeżewie, w gminie Jeżewo, powiecie świeckim, w województwie kujawsko-pomorskim. Według klasyfikacji PKP ma kategorię dworca lokalnego.
W roku 2017 przystanek obsługiwał 100–149 pasażerów na dobę

</doc>
<doc id="1123616" url="https://pl.wikipedia.org/wiki?curid=1123616" title="Laurussia">
Laurussia



</doc>
<doc id="1123617" url="https://pl.wikipedia.org/wiki?curid=1123617" title="Maniak">
Maniak

Maniak (tytuł oryg. "Maniac") – niskobudżetowy slasher amerykański, uważany za jeden z najważniejszych klasyków w swoim gatunku. Reżyserem filmu jest William Lustig, a twórcą efektów specjalnych – Tom Savini. W 2012 roku powstał remake obrazu.
Opis fabuły.
Okrutny seryjny morderca Frank Zito obarcza się śmiercią matki – prostytutki, która maltretowała go, kiedy był dzieckiem. Psychopata otacza się manekinami ubranymi w odzież swoich ofiar. Zabójca – choć świadomy swoich zbrodni – nie jest w stanie wyrwać się z morderczego transu.

</doc>
<doc id="1123621" url="https://pl.wikipedia.org/wiki?curid=1123621" title="Czapka niewidka">
Czapka niewidka

Czapka niewidka – fikcyjne nakrycie głowy, po założeniu którego człowiek staje się niewidzialny.
Jeden ze skarbów należących do Shichi-fukujin (siedmiorga bogów szczęścia) w mitologii japońskiej. Popularna także w literaturze dziecięcej.
Potoczne określenie metamateriałów o ujemnym współczynniku załamania fal elektromagnetycznych w zakresie światła widzialnego.

</doc>
<doc id="1123626" url="https://pl.wikipedia.org/wiki?curid=1123626" title="Grzegorz Sztolcman">
Grzegorz Sztolcman

Grzegorz Czesław Sztolcman (ur. 23 maja 1962 w Częstochowie) – polski polityk, lekarz, poseł na Sejm VI i VII kadencji.
Życiorys.
Jest synem Lucjana i Kazimiery. Absolwent IV LO im. Henryka Sienkiewicza w Częstochowie. Ukończył w 1988 studia medyczne w Śląskiej Akademii Medycznej w Katowicach. Następnie uzyskał specjalizację drugiego stopnia z zakresu chirurgii ogólnej. Od 1988 zatrudniony w Szpitalu im. Ludwika Rydygiera w Częstochowie, w 2003 objął funkcję dyrektora ds. lecznictwa Zespołu Szpitali Miejskich w Częstochowie (trzech połączonych szpitali), a od 2006 pełnił funkcję dyrektora Zespołu Szpitali Miejskich. W 2000 ukończył studia podyplomowe z zarządzania w ochronie zdrowia na Politechnice Częstochowskiej. W 2006 z ramienia Platformy Obywatelskiej został wybrany radnego sejmiku śląskiego i zrezygnował ze stanowiska dyrektora.
W wyborach parlamentarnych w 2007 uzyskał mandat poselski z listy PO. Kandydując w okręgu częstochowskim, otrzymał 12 701 głosów. W 2011 kandydował w wyborach parlamentarnych z 3. miejsca na liście komitetu wyborczego Platformy Obywatelskiej w okręgu wyborczym nr 28 w Częstochowie i uzyskał ponownie mandat poselski. Oddano na niego 8926 głosów (3,98% głosów oddanych w okręgu). Bez powodzenia kandydował w wyborach do Parlamentu Europejskiego w 2014, a w 2015 nie uzyskał poselskiej reelekcji.
Życie prywatne.
Jest bratem Jacka, Stanisława i Marka, który był wicewojewodą śląskim w latach 2001–2002, a także Magdaleny.

</doc>
<doc id="1123631" url="https://pl.wikipedia.org/wiki?curid=1123631" title="Zjednoczona Ekspedycja Prehistoryczna">
Zjednoczona Ekspedycja Prehistoryczna

Zjednoczona Ekspedycja Prehistoryczna (ang. "Combined Prehistoric Expedition") – zrzeszenie uczonych, prowadzących od 1962 prace wykopaliskowe w północnej Afryce i na Półwyspie Arabskim. Szefowie Fred Wendorf (do 1999), Romuald Schild.

</doc>
<doc id="1123633" url="https://pl.wikipedia.org/wiki?curid=1123633" title="Marilyn Burns">
Marilyn Burns

Marilyn Burns, właściwie Mary Lynn Ann Burns (ur. 7 maja 1949 w Erie w Pensylwanii, zm. 5 sierpnia 2014 w Houston w Teksasie) – amerykańska aktorka filmowa i teatralna.
Dorastała w Houston w stanie Teksas. Absolwentka University of Texas at Austin. Pierwszym sukcesem Burns była rola w musicalowej adaptacji szekspirowskiego "Snu nocy letniej". Debiut na ekranie Burns zaliczyła we wczesnym filmie Roberta Altmana "Brewster McCloud", jednak jej rola była zaledwie epizodem. Wystąpiła w głównej roli w kultowym horrorze Tobe’a Hoopera "Teksańska masakra piłą mechaniczną" ("The Texas Chain Saw Massacre", 1974). Ponadto pojawiła się m.in. w innej produkcji Hoopera (i Kima Henkela – współtwórcy "Teksańskiej masakry...") – w slasherze "Zjedzeni żywcem" ("Eaten Alive", 1977), w którym aktorce towarzyszył Robert Englund.
Burns zmarła 5 sierpnia 2014 roku w wieku 65 lat. Została znaleziona martwa we własnym domu, w pobliżu Houston. W ostatnich latach życia mieszkała w rodzimym Teksasie, gdzie reżyserowała przedstawienia teatralne.

</doc>
<doc id="1123637" url="https://pl.wikipedia.org/wiki?curid=1123637" title="Ruchomość">
Ruchomość

Ruchomość – rzecz ruchoma. Kodeks cywilny nie zawiera definicji ruchomości. Jest ona definiowana w doktrynie w sposób negatywny jako wszystko to, co nie jest nieruchomością. Ruchomość, w przeciwieństwie do nieruchomości, można fizycznie przenieść.

</doc>
<doc id="1123640" url="https://pl.wikipedia.org/wiki?curid=1123640" title="Floj">
Floj



</doc>
<doc id="1123646" url="https://pl.wikipedia.org/wiki?curid=1123646" title="Phaseolus vulgaris">
Phaseolus vulgaris



</doc>
<doc id="1123648" url="https://pl.wikipedia.org/wiki?curid=1123648" title="Miro Baldo Bento">
Miro Baldo Bento

Miro Baldo Bento (ur. 4 czerwca 1975 w Dili) - piłkarz timorski, reprezentant kraju od 2005 roku. Miro Baldo występuje na pozycji napastnika. Obecnie jest graczem indonezyjskiego klubu Persijap Jepara.

</doc>
<doc id="1123650" url="https://pl.wikipedia.org/wiki?curid=1123650" title="Janusz Mikulicz">
Janusz Mikulicz

Janusz Eugeniusz Mikulicz (ur. 25 maja 1951 w Uboczu, zm. 25 października 2015 w Legnicy) – polski działacz samorządowy i polityk, poseł na Sejm VI kadencji.
Życiorys.
Syn Adama i Marii. Ukończył studia w zakresie mechanizacji rolnictwa na Akademii Rolniczej we Wrocławiu. Od 1977 do 1989 należał do Polskiej Zjednoczonej Partii Robotniczej. W latach 1990–2007 pełnił funkcję wójta gminy Kunice. W latach 1998–2002 równocześnie był radnym powiatu legnickiego.
W przedterminowych wyborach parlamentarnych w 2007 startował do Sejmu z 6. miejsca listy Platformy Obywatelskiej w okręgu legnickim. Uzyskał 8291 głosów, zdobywając mandat poselski.
W wyborach samorządowych w 2010 bez powodzenia kandydował na urząd prezydenta Legnicy (zajął 2. miejsce spośród 4 kandydatów). Został natomiast wybrany do sejmiku dolnośląskiego. 30 listopada 2010, w związku z wyborem na radnego województwa, utracił mandat poselski. Nie kandydował w wyborach samorządowych w 2014.
Pochowany na cmentarzu w Kunicach.
Odznaczenia.
Został odznaczony Brązowym (1994) i Złotym (1998) Krzyżem Zasługi, a także Krzyżem Kawalerskim Orderu Odrodzenia Polski (2005).

</doc>
<doc id="1123653" url="https://pl.wikipedia.org/wiki?curid=1123653" title="Klasztor w Poblet">
Klasztor w Poblet

Królewski Klasztor Najświętszej Marii Panny w Poblet (kat. Reial Monestir de Santa Maria de Poblet, hiszp. "Real Monasterio de Santa Maria de Poblet",) uznawany jest za pierwowzór opactwa cysterskiego w Hiszpanii. Jest też panteonem królów Aragonii od Alfonsa II.
Znajduje się w powiecie Conca de Barberà (hiszp. Cuenca de Barberá), w gminie Vimbodí i Poblet w hiszpańskiej prowincji Tarragona (Katalonia). Pierwszy klasztor powstał z inicjatywy i pod patronatem hrabiego Barcelony Ramona Berenguera IV. W roku 1149 hrabia przekazał go cystersom z opactwa w Fontfroide.
Klasztor, wzbogacany przez przeróżne darowizny osiągnął największą świetność w XIV wieku. Upadek klasztoru nastąpił w roku 1835 na skutek przeprowadzonej wyprzedaży tak zwanych dóbr z martwej ręki. Klasztor został opuszczony. W roku 1930 rozpoczęto jego odbudowę. W roku 1935 znów zaczęto odprawiać liturgię, a w roku 1940 w opactwie pojawili się zakonnicy. Nie wszystkie pomieszczenia są dostępne dla zwiedzających. Część budynku objęta jest klauzurą i zamieszkana przez cystersów.
Na terenie klasztoru pochowano następujących władców Królestwa Aragonii:
W roku 1991 klasztor został wpisany na Listę światowego dziedzictwa UNESCO.
Historia.
Nazwa Poblet wywodzi się od łacińskiego słowa popletum (zagajnik topolowy). Rejon ten zawsze charakteryzował się bujną roślinnością, w tym lasami topolowymi. Dlatego też w roku 1984 stworzono tu Park Narodowy o powierzchni 2100 hektarów z pięćdziesięcioma naturalnymi źródłami.
Klasztor Poblet został ufundowany przez hrabiego Barcelony Ramona Berenguera IV. W 1153 podarował on ziemie w rejonie Popletum położonemu niedaleko Narbonne francuskiemu opactwu Fontfroide, filii opactwa Clairvaux. Na darowanych terenach panowały warunki sprzyjające założeniu cysterskiego klasztoru: miejsce było odosobnione, obfitowało w źródła wody i zapewniało tereny pod uprawy.
Klasztor ten był czwartym z kolei wielkim opactwem cysterskich po Clairvaux (w Ville-sous-la-Ferté), Grandselve (w Langwedocji) i Fontfroide (niedaleko Narbonne). Pierwsza wspólnota powstała pod kierownictwem opata Gerarda w roku 1153. W zachowanych dokumentach są dane o darowiźnie wicehrabiów Cardony z roku 1151. Przez wieki klasztor otrzymywał liczne darowizny od królów i rodzin szlacheckich. Dzięki związanych z tym dokumentom można prześledzić stan robót prowadzonych przy zabudowaniach klasztornych i kościele. W testamencie z roku 1184 wspomina się, że kościół jest jeszcze w budowie. Inny dokument z tego samego roku dotyczy darowizny króla na rzecz oświetlenia ołtarza Najświętszej Marii Panny, można więc przypuszczać, że przynajmniej prezbiterium było już wykorzystywane do liturgii.
W roku 1340 Piotr IV Aragoński nakazał utworzenie panteonu królewskiego i szlacheckiego, w którym łącznie złożono 16 osób. Wybór miejsca pochówku łączył się z dużymi darowiznami. Ponadto zbudowano prywatne kaplice. Klasztorem w dużym stopniu opiekowały się największe katalońskie rody, jak hrabiowie Urgel, Cervery, Cardony, rodzina Puigvert czy Boixador.
Klasztor Poblet od początku swych dziejów był otoczony opieką i patronatem królów. Po wygaśnięciu dynastii Aragońskiej zaczął podupadać, choć niektórzy renesansowi opaci starali się go rozwijać. I tak opat Pere Caixal (1526-1531) zamówił u rzeźbiarza Damià Formenta kamienne retabulum do głównej kaplicy. Koszt tego wspaniałego dzieła był tak wygórowany, że doprowadziło to do buntu mnichów i skazania opata na dożywotnie zamknięcie za marnotrawstwo i nieprzestrzeganie reguły.
W dziewiętnastym wieku, w wyniku zmian politycznych i wojen domowych zaczął się upadek klasztoru. W roku 1822 wystawiono na sprzedaż klasztorne dobra, a walczący z absolutystami liberałowie wypędzili mnichów. Potem klasztor przez dwa lata pozostawał opuszczony. Był niszczony przez pożary i rozgrabiany, choć wcześniej zabrano wszelkie kosztowności. W roku 1825, w czasach Ferdynanda VII i restauracji absolutyzmu, pozwolono wrócić mnichom, którzy starali się przywrócić porządek, naprawić zniszczenia i odzyskać część rozkradzionych dóbr. Jednakże trwające nadal walki między liberałami a absolutystami miały zgubny wpływ na wiele katalońskich klasztorów. Obawiając się najgorszego, młodzi liberalni zakonnicy, a w ślad za nimi również starsi, postanowili opuścić klauzurę i schronili się w prywatnych domach. Zabrali z klasztoru najcenniejsze możliwe do przeniesienia sprzęty i oddali je na przechowanie mieszkańcom okolic. Niemal wszystko zaginęło. W klasztorze została biblioteka, archiwa i groby królewskie.
W roku 1833, w czasie pierwszej wojny karlistowskiej lotne kolumny wojska urządziły w klasztorze kwaterę. Żołnierze sprofanowali groby. W poszukiwaniu złota i kamieni szlachetnych spalili znalezione w nich szaty. Później zebrano księgi, dokumenty oraz to, co zostało w grobach i przewieziono do Tarragony na przechowanie.
Rabunki, pożary i zaniedbanie przemieniły kompleks klasztorny w zapomniane ruiny. W roku 1930 stworzono Patronat Poblet, by odrestaurować mury i pozostałe w klasztorze dzieła sztuki. Powstało również Stowarzyszenie Przyjaciół Klasztoru. Dzięki temu udało się odrestaurować znaczną część budynku i już w roku 1940 zamieszkało w nim czterech zakonników.
Obecnie w klasztorze nadal mieszkają cystersi, opiekując się nim i uprawiając niewielki ogród. Jak w wielu hiszpańskich klasztorach, zakonnicy prowadzą tu też dom gościnny, zdolny pomieścić dwunastu potrzebujących wyciszenia duchowego gości (wyłącznie mężczyzn), którzy za gościnę odwdzięczają się dowolnymi datkami.
Organizacja klasztoru.
Poblet to jeden z najlepszych przykładów cysterskiego klasztoru. Główny historyk zakonu, ojciec Manrique pisze:
Populetum… toto orbe christiano nulli secundum
Od założenia klasztoru zamierzano prowadzić na przynależnych mu terenach wzorową gospodarkę rolną. Były tam być gospodarstwa, obfite źródło wody i las, który można eksploatować (las Castellfollit). Każdym gospodarstwem kierował jeden z zakonników, stojący na czele „familii” braciszków: leśników, sadowników itp. Pod koniec XII wieku klasztor posiadał 17 gospodarstw.
W Poblet dysponowano wszystkim, co potrzebne do przetrwania, bez konieczności opuszczania terenów klasztoru. Była to prawdziwa i kompletna społeczności w typie Cîteaux czy Clairvaux. Poza zabudowaniami typowymi i oczywistymi dla każdego klasztoru w Poblet był szpital, apteka, cmentarze, ogród z roślinami aromatycznymi, młyny, piekarnie, a nawet lochy, gdyż opat miał władzę pana feudalnego.
Domy, włości i prawa.
Klasztor posiadał wiele domów cysterskich w największych miastach Katalonii. Najważniejszymi filiami były:
Władza klasztoru rozciągała się na 7 baronatów, w skład których wchodziło 60 wsi. Klasztor miał prawo wyznaczać przewodniczącego rady miasta (kat. battle) w dziesięciu zależnych od siebie miasteczkach. W skład włości klasztoru, jako wielkiego magnata wchodziły też:
Klasztor miał ponadto prawo do wypasu stad na ziemiach królewskich, eksploatacji solanek w Cardonie i prowadzenie połowów w Empúries.
Opat i mnisi.
Opaci z Poblet skupili ogromną władzę, rozciągającą się nie tylko na ich klasztory i posiadłości. Byli też wikariuszami generalnymi zakonu cystersów w Aragonii i Nawarze. Zajmowali ważną pozycję w Kortezach Katalonii, a nawet obejmowali stanowisko doradcy rządu. Król Piotr IV nadał opatom (lub, pod ich nieobecność, mnichom pełnomocnikom) uprzywilejowaną godność „Królewskiego Jałmużnika na Dworze”. Opaci towarzyszyli królom w ich przedsięwzięciach i podbojach, często służąc za doradców lub ambasadorów.
Piotr II nadał archiwiście klasztoru tytuł „Królewskiego rejenta”. Zarówno opat, jak i zakonnicy byli zwolnieni ze składania przysięgi w czasie procesów sądowych, gdyż zakładano, że ich słowo warte jest więcej od przysięgi. Przywilej ten nadał im Alfons II.
W roku 1222 Jakub I ustanowił, że każda własność klasztoru Poblet ma prawo być oznaczona królewskimi insygniami, na znak, że podlega ochronie króla.
Budowa.
Budowę klasztoru Poblet w formie, w której przetrwał on do naszych czasów rozpoczęto około roku 1163, dziesięć lat po jego założeniu. Była to zwyczajna kolej rzeczy. Pierwsi zakonnicy mieszkali w tymczasowych budynkach i, gdy upewnili się, że miejsce jest odpowiednie, rozpoczynano właściwą budowę. Dokumenty potwierdzają, że w roku 1163 Arnau de Bordells uczynił darowiznę na cele wzniesienia kamiennej budowli, a Ramón de Cervera, władający Espluga Jussana wydał zakonnikom pozwolenie, by mogli
«…wydobywać kamień potrzebny do budowy klasztoru i jego przyledłości. »
Przy wznoszeniu budowli cysterskich bardzo liczył się teren i jego otoczenie. Jednym z najważniejszych warunków była bliskość cieku wodnego z którego prowadzono kanały biegnące przez właściwy kompleks klasztorny. Po założeniu klasztoru cysterskiego budowano tymczasowe zabudowania, w których zakonnicy mieszkali to czasu wzniesienia ostatecznego budynku. Ten zaczynano budować po dziesięciu, a czasem dwudziestu latach. Zdarzało się też czasem, że istniała już jakaś stara budowla, w której początkowo mieszkali mnisi. Gdy zaczynano prace przy dużej kamiennej budowli, szybko budowano niewielką kaplicę, która na ogół potem pozostawała jako kaplica szpitalna, a czasami, jak w przypadku Poblet, był przy niej nawet niewielki krużganek, tutaj zwany Krużgankiem Świętego Stefana, patrona kościółka. Kaplica Świętego Stefana została później kaplicą pogrzebową. Budowla ta wraz z przyległym krużgankiem stanowi najstarszą (XII-wieczną) część całego kompleksu.
W czasie gdy mnisi mieszkali w tych budynkach, wznoszono właściwy kościół (lata 1162 – 1196). W roku 1200 ukończony był już północny mur, graniczący z południowym bokiem krużganka. W międzyczasie trzeba było zbudować prowizoryczną salę kapitularną (którą w późniejszych latach przebudowano), starą zakrystię, rozmównicę i, na piętrze, dormitorium dla mnichów. W połowie XIII wieku dokonano rozbudowy i renowacji, o których wspominają zachowane dokumenty darowizn i testamenty.
W latach 1225 i 1234 wspomina się o pracach przy refektarzu dla braci służebnych. W innym dokumencie, z roku 1243, pisze się o pracach przy dormitorium. Z tego można wywnioskować, że do połowy XIII wieku zbudowano już trzy z czterech boków krużganka. Darowizny z lat 1249 i 1250 nie pozostawiają wątpliwości, że przeznaczono je na budowę „nowego kapitularza” i ozdobienie „nowej zakrystii” i „nowego dormitorium”. Chodziło więc o zastąpienie lub przerobienie starych pomieszczeń z końca XII wieku.
Klasztor powiększono w wieku XIV, zbudowano kruchtę biskupa Coponsa, winiarnię (zamiast dormitorium braciszków) i dormitorium dla starych mnichów. Pod koniec wieku zbudowano kompleks zwany pałacem króla Marcina Ludzkiego. W latach 1789-1792 zbudowano nową zakrystię przyległą do południowej ściany kościoła.
Kompleks klasztorny.
Kompleks klasztorny dzieli się na trzy różne obszary połączone bramami. Od strony szosy dociera się w okolice pierwszego z nich.
Pierwszy obszar.
Prowadzi do niego Porta de Prades, brama z łukiem półkolistym z dużymi klińcami po stronie zewnętrznej i ostrołukiem po stronie wewnętrznej. Nad bramą znajduje się wnęka z obrazem Najświętszej Marii Panny, patronki klasztoru. Jest też herb opata Fernanda de Lerín (1531-1545), dzban z liliami (symbol czystości) i inicjały PO od nazwy Poblet. 
Na pierwszym obszarze były zabudowania mieszkalne dla rolników, robotników, braciszków i pozostałych członków „familii” klasztoru. Opat Guimerá (1564-1583) kazał zbudować studnię, poidło, doprowadzić wodę. Na pamiątkę wyryto w kamieniu jego herb: dwie czerwone wstęgi na złotym polu. Do dziś stoi dom furtiana, zbudowany w czasach opata Fernando Lerína, którego herb też się zachował. 
Aleją wysadzaną topolami dochodzimy do bramy, prowadzącej do drugiego obszaru. Nazywa się ona Porta Daurada (Złota Brama), a to za sprawą pokrywających kiedyś bramę okuć z brązu, pozłoconych z woli Filipa II, który w roku 1564 spędził w klasztorze Wielki Tydzień. Brama wybudowana została za czasów opatów Delgado i Juan Payo Coello. Jest to przykład bramy obronnej. Herby tych dwóch opatów znajdują się na fasadzie, pod innymi, większymi herbami z godłem korony Aragonu, Sycylii i Kastylii, odnoszących się do królów Jana II i Ferdynanda Katolickiego. Budowa bramy musiała zostać zakończona w roku 1493 na przyjęcie Królów Katolickich, którzy w tym roku odwiedzili klasztor w towarzystwie dzieci, infanta Jana oraz infantek Joanny, Izabeli i Katarzyny.
Przed tą bramą odbywała się ceremonia powitania odwiedzających Poblet królów. Przygotowywano bogato zdobione klęczniki, i gdy para królewska uklękła, opat podawał im do pocałowania krzyż. Następnie ruszali w procesji wraz z orszakiem i mnichami z klasztoru, śpiewając Te Deum. Przez Porta Daurada wchodzili do drugiego obszaru. Zatrzymywali się w kaplicy świętej Katarzyny, żeby się pomodlić przed wejściem do klauzury.
Koło bramy znajduje się kaplica świętego Jerzego, której budowę zlecił w czasach opata Conilla Alfons V Wspaniały w podziękowaniu za zwycięstwo w wyprawie na Neapol w roku 1442. Kaplica świętego Jerzego w rzeczywistości jest poświęcona Najświętszej Marii Pannie Różańcowej, świętemu Michałowi i świętemu Jerzemu. Trzy rzeźby przedstawiające patronów znajdowały się w niezachowanej do dziś nastawie ołtarza w kaplicy.
Kaplica świętego Jerzego wybudowana jest na planie kwadratu. Po bokach gotyckich drzwi stoją zakończone pinaklami kolumny. Na fasadzie widać herby Alfonsa V Aragońskiego oraz opata Conilla (z królikiem, jako symbolem jego nazwiska). Kaplica ma gwiaździste sklepienie.
Przez Porta Daurada wchodzi się na drugi obszar.
Drugi obszar.
Po przejściu przez Porta Daurada wchodzi się na duży plac o nieregularnym kształcie, na którym widać pozostałości po starych budowach. W głębi naprzeciw bramy widać w murze otaczającym trzeci obszar wejście do kruchty klasztornego kościoła. Budowę barokowego portalu zlecił w książę Cardony w roku 1670. Prowadzi do kruchty, przez którą wchodziło się do kościoła, gdy obowiązywała klauzura. Po obu stronach bramy stoją posągi świętego Benedykta i świętego Bernarda, nad bramą zaś, w niszy, figurak Matki Boskiej. Z boków portalu znajdują się okna z bogatą barokową ornamentacją i kolumnami spiralnymi.
Na środku placu, naprzeciw bramy, na postumencie z czterech stopni stoi kamienny krzyż z szesnastego wieku.
W północnej części placu znajduje się surowa kapliczka poświęcona w roku 1251 świętej Katarzynie. Jej wzniesienie nakazał Ramón Berenger IV. Tam modlili się honorowi goście przed wejściem na teren klauzury. Do kaplicy wiodą bardzo proste drzwi romańskie. Kaplica przykryta jest sklepieniem kolebkowym o przekroju ostrołukowym.
Inne ważne budowle znajdujące się na tym obszarze:
Trzeci obszar.
W pobliżu barokowego portalu kościoła znajduje się Porta Reial (Brama Królewska) umieszczona między dwiema basztami. 
Na tym ostatnim obszarze znajdują się wszystkie pomieszczenia klasztorne, czyli klauzura właściwa. Teren otoczony jest murem obronnym, którego budowę zlecił Piotr IV po tym, jak nakazał przeznaczenie części kościoła na panteon królewski. Pracami kierował jego namiestnik, brat Guillén de Agulló (1367-1382). Mur ma 608 metrów obwodu, 11 metrów wysokości i 2 metry grubości, zaopatrzony jest w blanki i strzelnice oraz przejście obronne. Do obrony służy 12 baszt zbudowanych na planie wielokąta. Dwie z nich otaczają Porta Reial. Dwie baszty na rogach muru po obu stronach Porta Reial służyły za więzienia. Basza przylegająca do nowej zakrystii zwana jest „Basztą Hostii”, a następna w kierunku północno-wschodnim „Basztą Obłąkanych”. Inne baszty noszą nazwy „Przeora, Oliwna, Narożna, Herbowa, św. Stefana, Szewska i Kardynalska”.
Porta Reial to budowla obronna z XIV wieku. Brama jest sklepiona łukiem półkolistym z dużymi klińcami. W jego kluczu anioł trzyma herb korony z dwoma lwami wspiętymi. Po obu stronach widać pieczęci króla Piotra IV. Na jednej z nich widnieje napis po łacinie „Budowę rozpoczęto w czasach Piotra, króla Aragonu”.
Ponad bramą wyrzeźbiono tarcze herbowe króla i opata Guillerma Agulló, który kierował pracami budowlanymi.
Minąwszy bramę zwiedzający widzi po lewej pozostałości po budynku, w którym mieszkali kiedyś bracia służebni. Po prawej kamienne schody prowadzą do pałacu króla Marcina Ludzkiego z początku XV wieku. Obecnie znajduje się w nim muzeum. Naprzeciw bramy widać sień krużganka , dzieło opata Coponsa. Po lewej stronie sieni znajdują się spichrze . W budynku tym początkowo było refektarz braci służebnych. W XIV wieku przerobiono go na dormitorium dla starych zakonników. W roku 1983 urządzono tu muzeum odbudowy klasztoru.
Po prawej stronie sieni znajduje się olejarnia z XIII wieku . Budynek ten początkowo służył za dormitorium dla pracujących braci zakonnych. Jego południowa ściana przylega do północnej ściany kościoła. Wnętrze sieni zbiega się z północno-zachodnią galerią krużganka .
Po wschodniej stronie otoczonego murem terenu znajdują się najstarsze budowle, pochodzące z XII wieku: kaplica świętego Stefana wraz z krużgankiem oraz szpital . Znajdują się tam też Komnaty Królewskie zbudowane w XIV wieku na murach. W północno-wschodnim rogu zbudowano nowe pomieszczenia dla starszych mnichów.

</doc>
<doc id="1123659" url="https://pl.wikipedia.org/wiki?curid=1123659" title="Florian Kehrmann">
Florian Kehrmann

Florian Kehrmann (ur. 26 czerwca 1977 roku w Neuss) – niemiecki piłkarz ręczny, reprezentant kraju. W 2004 roku zdobył srebrny medal igrzysk olimpijskich, a także w 2007 roku złoty medal mistrzostw świata. Obecnie jest zawodnikiem TBV Lemgo. Występuje na pozycji prawoskrzydłowego.

</doc>
<doc id="1123660" url="https://pl.wikipedia.org/wiki?curid=1123660" title="Poblet">
Poblet



</doc>
<doc id="1123666" url="https://pl.wikipedia.org/wiki?curid=1123666" title="Elementy dzieła muzycznego">
Elementy dzieła muzycznego

Elementy dzieła muzycznego – elementy porządkujące materiał dźwiękowy będący tworzywem dzieła muzycznego; w wyniku ich współdziałania dzieło uzyskuje określony kształt:
Melodyka.
Melodyka to element dzieła muzycznego wyznaczający następstwo dźwięków o różnej wysokości i różnym czasie trwania.
Rodzaje melodyki:
Biorąc pod uwagę rodzaj interwałów wyróżnia się melodykę wznoszącą, opadającą, łukową, falującą, opartą na repetycji.
Rytmika.
Rytmika to element dzieła muzycznego porządkujący materiał dźwiękowy w czasie, ustalając czas trwania dźwięków i wzajemne relacje między nimi.
Z rytmiką wiąże się metrum – wyznacza ono miary czasu, porządkuje przebiegu rytmiczne za pomocą regularnie powtarzających się akcentów. Wynikiem tego jest podział utworu na takty.
Rodzaje rytmiki:
Rytmikę ustaloną możemy podzielić na:
Okresowa dzieli się zaś na:
Harmonika.
Harmonika to element dzieła muzycznego, który porządkuje współbrzmienia dźwięków w pionie (wertykalnie). Ze względu na rozwój historyczny muzyki wyróżnia się harmonikę:
Dynamika.
Dynamika to element regulujący natężenie (głośność) dźwięku. Oznaczenia dynamiczne to skróty od włoskich słów, np. p (piano – cicho), f (forte – głośno). Stopniowe zmiany głośności określamy słowami crescendo, gdy głośniej i decrescendo (lub diminuendo) gdy ciszej.
Działanie dynamiki w utworze wpływa na oddanie nastroju i podkreślenie kontrastów.
Dynamikę można podzielić na:
Agogika.
Agogika (tempo) – termin „agogika” został wprowadzony do teorii muzyki przez H. Riemanna (Musikalische Dynamik und Agogik, 1884). Pierwotnie dotyczył zmian szybkości wykonywania utwory (tempa), obecnie rozumiany jest szerzej i dotyczy także określenia samego tempa.
Tempo utworu można wyrażać na 3 sposoby:
Pierwszy i trzeci sposób wyznaczają tempo bezwzględnie, drugi sposób określa charakter (indywidualne odczucie tempa), obecnie odnosi się także do wartości metronomicznej (poszczególnym nazwom słownym odpowiadają zakresy temp metronomicznych).
Odchylenia od tempa polegają na jego zmianach w trakcie utworu (stopniowych i nagłych), oznaczanych za pomocą słownych określeń włoskich:
Artykulacja.
Artykulacja – element dzieła muzycznego określający sposób wydobycia dźwięku. Grając na różnych instrumentach można wyróżnić trzy podstawowe rodzaje artykulacji:
Inne sposoby wydobycia dźwięku charakterystyczne dla danych instrumentów.
Kolorystyka.
Kolorystyka (barwa dźwięku) to element dzieła muzycznego związany z barwą dźwięku. Melodia wykonana na fortepianie będzie miała inne brzmienie niż ta sama melodia zagrana przez orkiestrę. Kolorystyka jest nierozerwalnie związana ze środkami wykonawczymi. O zmianie barwy może decydować np. zmiana rejestru na danym instrumencie, różne rodzaje artykulacji, różne zestawienia instrumentów itd.

</doc>
<doc id="1123671" url="https://pl.wikipedia.org/wiki?curid=1123671" title="Salida americana">
Salida americana



</doc>
<doc id="1123672" url="https://pl.wikipedia.org/wiki?curid=1123672" title="Leszek Cieślik">
Leszek Cieślik

Leszek Stanisław Cieślik (ur. 18 listopada 1955 w Sandomierzu) – polski polityk i działacz samorządowy, poseł na Sejm VI kadencji.
Życiorys.
Ukończył studia na Wydziale Prawa i Administracji Uniwersytetu Gdańskiego (magister prawa). Odbył studia podyplomowe w Szkole Głównej Handlowej w Warszawie (zarządzanie jednostkami samorządowymi z uwzględnieniem doświadczeń krajów UE). W latach 1987–1990 odbył aplikację radcowską. Następnie od 1990 do 1994 pracował w oddziale ZUS w Augustowie. W latach 1994–2007 był burmistrzem Augustowa.
W latach 1994–1997 zasiadał w radzie politycznej Stronnictwa Ludowo-Chrześcijańskiego, a następnie do 2000 w radzie politycznej i zarządzie wojewódzkim Stronnictwa Konserwatywno-Ludowego. W 2001 wstąpił do Platformy Obywatelskiej. Zasiadł w radzie politycznej, komisji rewizyjnej, a także władzach regionalnych tego ugrupowania.
W wyborach parlamentarnych w 2007 startował z 2. pozycji listy Platformy Obywatelskiej w okręgu nr 24 (Białystok). Uzyskał mandat poselski, otrzymując głosy 9564 wyborców. Został członkiem prezydium Klubu Parlamentarnego PO, zasiadł w Komisji Finansów Publicznych i Komisji Infrastruktury. W wyborach w 2011, zdobywając 5378 głosów, nie uzyskał reelekcji na kolejną kadencję.
1 grudnia 2011 został powołany na funkcję prezesa PKS Suwałki, którą sprawował do czasu przejęcia PKS Suwałki przez Podlaską Komunikację Samochodową Nova. Po reorganizacji spółek autobusowych w województwie został dyrektorem PKS Nova w Suwałkach, z tego stanowiska został odwołany w kwietniu 2017.
W 2014 bez powodzenia kandydował do sejmiku podlaskiego. W 2015 i 2019 ponownie bezskutecznie ubiegał się o mandat poselski z rekomendacji PO do Sejmu. W 2018 został natomiast wybrany na radnego Augustowa.
W 2002, "za zasługi dla rozwoju sportów motorowodnych", otrzymał Złoty Krzyż Zasługi. W 2009 został odznaczony Odznaką „Zasłużony dla Służby Celnej”.

</doc>
<doc id="1123676" url="https://pl.wikipedia.org/wiki?curid=1123676" title="JACK">
JACK



</doc>
<doc id="1123685" url="https://pl.wikipedia.org/wiki?curid=1123685" title="Astraeus hygrometricus">
Astraeus hygrometricus



</doc>
<doc id="1123690" url="https://pl.wikipedia.org/wiki?curid=1123690" title="17P/Holmes">
17P/Holmes

17P/Holmes – kometa okresowa odkryta przez Edwina Holmesa w 1892 roku, należąca do rodziny Jowisza.
Odkrycie.
Kometa ta została odkryta przez brytyjskiego astronoma amatora Edwina Holmesa w nocy z 6 na 7 listopada 1892 roku w czasie jej nagłego pojaśnienia. Odkrycie to nastąpiło, gdy kometa znajdowała się w pobliżu Galaktyki Andromedy. Dokładne wyznaczenie pozycji tego obiektu nastąpiło jednak dopiero po północy, dlatego za oficjalną datę odkrycia uznano 7 listopada. Przez resztę listopada 1892 kometa widoczna była gołym okiem.
Orbita komety.
Orbita komety 17P/Holmes ma kształt elipsy o mimośrodzie 0,43. Jej peryhelium znajduje się w odległości 2,06 j.a., aphelium zaś 5,18 j.a. od Słońca. Jej okres obiegu wokół Słońca wynosi 6,89 roku, nachylenie do ekliptyki to ok. 19,09˚.
Właściwości fizyczne.
Jest to stosunkowo mało aktywna kometa o krótkim czasie obiegu, zaliczana do rodziny Jowisza. Jej jądro ma wielkość ok. 3,4 km.
Obserwacje w 2007 roku.
Podczas swego zbliżenia do Słońca (2007) nastąpił znaczny, raptowny i niespodziewany wzrost jasności 17P/Holmes. W nocy z 24/25 października obserwatorzy informowali o osiągnięciu przez nią względnej jasności 2,6m. Była ona zatem widoczna gołym okiem jako „żółtawa, otoczona lekką mgiełką gwiazda” w gwiazdozbiorze Perseusza i przemieszczała się powoli na tle tej konstelacji. Przyczyną nagłego pojaśnienia komety mogła być gwałtowna erupcja na jej powierzchni podobna do erupcji z 1892 roku, która umożliwiła odkrycie tego obiektu.
Podczas obserwacji za pomocą instrumentów astronomicznych wyraźnie widać było dużą komę, która otaczała małe jądro komety. W tamtym momencie ciało to było największym obiektem w Układzie Słonecznym, średnica komy była większa od średnicy Słońca.

</doc>
<doc id="1123693" url="https://pl.wikipedia.org/wiki?curid=1123693" title="Se Canta">
Se Canta

Se Canta – regionalny hymn Oksytanii. Jest to jednocześnie popularna oksytańska pieśń, którą napisał Gaston III Fébus (1331-1391), hrabia Foix i Bearn.
Oficjalny status oksytańskiego hymnu pieśń posiada jedynie w hiszpańskim regionie Val d'Aran. Wykonanie Se Canta było jednym z elementów ceremonii otwarcia zimowych igrzysk olimpijskich w Turynie w 2006.
Tekst.
Dejós ma fenèstra
I a un auselon
Tota la nuèch canta,
Canta sa cançon
Se canta, que cante,
Canta pas per ieu,
Canta per ma mia
Qu'es al luènh de ieu.
Aquelas montanhas
Que tan nautas son,
M'empachan de veire
Mas amors ont son.
Baissatz-vos, montanhas
Planas, auçatz-vos
Per que pòsca veire
Mas amors ont son.
Aquelas montanhas
Tant s'abaissaràn,
Que mas amoretas
Se raprocharàn.

</doc>
<doc id="1123696" url="https://pl.wikipedia.org/wiki?curid=1123696" title="Ivano Balić">
Ivano Balić

Ivano Balić (ur. 1 kwietnia 1979 w Splicie) – chorwacki piłkarz ręczny, reprezentant kraju.
Przed zakończeniem kariery w czerwcu 2015 roku, występował w Bundesliga, w drużynie HSG Wetzlar (od sezonu 2013/14). Grał na pozycji środkowego rozgrywającego. W 2004 roku zdobył mistrzostwo olimpijskie, a także złoty medal mistrzostw świata w 2003 i srebrny medal w 2005. Dwukrotnie uznany najlepszym piłkarzem na świecie w 2003 i 2006 roku. Wybrano go także najlepszym sportowcem roku 2007 w Chorwacji. W 2009 roku wywalczył srebrny medal mistrzostw świata rozgrywanych w Chorwacji.
Dwukrotny wicemistrz Europy z 2008 w Norwegii i z 2010 w Austrii. Podczas ME w 2010 r. Chorwaci zostali pokonani w wielkim finale przez Francję "25:21".
W 2008 r. został wybrany chorążym reprezentacji Chorwacji na Igrzyskach Olimpijskich w Pekinie.

</doc>
<doc id="1123701" url="https://pl.wikipedia.org/wiki?curid=1123701" title="Poezja konkretna">
Poezja konkretna

Poezja konkretna (ang. "concrete poetry", fr. "poesie concrete", niem. "konkrete Dichtung", "konkrete Poesie", ros. "konkretnaja poezija") – kierunek artystyczny łączący elementy poezji i sztuk wizualnych. Układ typograficzny jest tu tak samo ważny jak znaczenie słów, rym i rytm w tradycyjnej poezji. Poematy w postaci kompozycji wizualnych zbudowanych z układów liter i znaków typograficznych nie muszą być podporządkowane żadnym związkom semantycznym czy syntaktycznym. Poezja konkretna wyraźnie odcina się od odniesień do świata pozaliterackiego i jest asemantyczna. Jej treścią są zestawy liter, znaków diakrytycznych, cyfr czy nagranych dźwięków. Znaczenia implikowane przez tego typu poezję powstają w obrębie samego tekstu i istnieją jedynie w tym zamkniętym układzie.
Terminologia.
Pojęcie "poezja konkretna" nawiązuje wprost do terminu wprowadzonego przez Theo van Doesburga w manifeście z roku 1930 – "Sztuka konkretna". Termin, który pierwotnie opierał się na teoriach Bauhausu i grupy De Stijl i odnosił się do architektury, rzemiosł i sztuk wizualnych, zaadaptowali pisarze i artyści, których narzędziem pracy był język i znaki pisane. Przed przyjęciem spójnego dla całego ruch terminu opisu dzieł konkretyści używali różnych pojęć, takich jak m.in.: „słowo-przedmioty” (bracia Haroldo i Augusto de Campos), „konstelacja słów” (Eugen Gomringer), „pojęciokształty” (Stanisław Dróżdż). Stały się one później „autorskimi” opisami ich własnej twórczości.
Eugen Gomringer wprowadził też do praktyki i teorii poezji konkretnej pojęcie "konstelacji". Termin zaczerpnięty został od Stéphane Mallarmégo, a Gomringer użył go dla zatytułowania swojego pierwszego tomu poematów konkretnych. W jego wierszach słowa zamiast w wersy układają się w bardziej zróżnicowane związki. Ich odczytywanie jest tylko częściowo linearne. Rozpisane na płaszczyźnie i uporządkowane geometrycznie objawiają sens dopiero, kiedy zobaczy się utwór jako całościowy obraz – znaki i stosunki przestrzenne pomiędzy nimi. Zasada "konstelacji" stała się najczęściej stosowaną w poezji konkretnej regułą organizacji tekstu.
Narodziny i rozwój.
Samo zjawisko gry autora między treścią a formą wiersza nie było zjawiskiem nowym. Od starożytności powstawały kaligramy, wiersze labiryntowe, wiersze w układzie "słońc", piramid i innych figur znaczących. W drugiej połowie XIX wieku zainteresowanie relacją treści i formy wzrosło, przypominając o wielowiekowej tradycji wierszy wizualnych i możliwościach wyjścia poza tradycyjny porządek wersów.
Eksperymenty w zakresie równania wagi zapisu typograficznego i przekazywanych treści oraz programowej dekonstrukcji tradycyjnego wiersza pojawiają się w twórczości futurystów – Christian Morgenstern "Nocna pieśń ryb" (1905); Siergiej Michajłowicz Trietiakow, "Wachlarz", (1913) Wasilij Kamienski wiersz ferro-konkretystyczny "Konstantynopol" z tomu "Tango z krowami" (1914), Tytus Czyżewski "Mechaniczny ogród" (1920), Man Ray "Wiersz bez tytułu" (lub P"aris may 1924"), (1924).
Jako spójny kierunek w sztuce, poezja konkretna powstała jednak dopiero w latach 50. XX wieku. Zjawisko to zaistniało równolegle w Szwajcarii (Eugen Gomringer) i w Brazylii (członkowie grupy „Noihandres”: Décio Pignatarim oraz bracia de Campos). Członkowie grupy twierdzili, że ich twórczość zainspirowali Ezra Pound, James Joyce, EE Cummings i Siergiej Eisenstein.
W roku 1953 Őyvind Fahlström napisał "Hätila ragulpr på fåtskliaben", manifest poezji konkretnej opublikowany rok później w Szwecji. W 1956 r. miała miejsce międzynarodowa wystawa poezji konkretnej w São Paulo. Po wystawie ruch zaczął obejmować swym zasięgiem kolejne kraje. W Europie silnym ośrodkiem poezji konkretnej były kraje niemieckojęzyczne, a w Europie Wschodniej Czechosłowacja (m.in. Bohumila Grögerová, Václav Havel, Jiři Kolař, Ládislav Novak, Eduard Ovčáček, Jiři Valoch), następnie Polska (m.in. Stanisław Dróżdż, Marian Grześczak, Marianna Bocian, Leszek Szaruga), a w późniejszym czasie również Węgry (m.in. András Petőcz, Márton Koppány).
W roku 1968 manifest Fahlströma został przetłumaczony na język angielski i opublikowany przez Mary Ellen Solt w jej antologii "Concrete Poetry. A world view". Zbiór autorstwa Solt nie był jednak pierwszą antologią twórczości konkretystów. Rok wcześniej, w 1967 ukazała się w Nowym Jorku antologia dzieł 77 artystów, zredagowana przez Emmetta Williamsa. Wydawcą był Dick Higgins, założyciel wydawnictwa "Something Else Pres"s i współtwórca Fluxusu. Artyści, którzy znaleźli się w antologii Williamsa to głównie twórcy z Ameryki, Europy Zachodniej i Japonii. Obecność kilku autorów czechosłowackich i brak autorów polskich jest odzwierciedleniem działania Fluxusu w Bloku Wschodnim – pierwszy koncert Fluxusu w Pradze miał miejsce w roku 1966, w Polsce pierwszym wydarzeniem był Festiwal Fluxusu w Poznaniu w roku 1977. Polska poezja konkretna rozwijała się zatem poza bezpośrednim wpływem głównego nurtu.
Poezja konkretna w Polsce.
W Polsce pierwszą publikacją nawiązującą do poezji konkretnej był artykuł pt. "Partum!!!" (nieznanych z imienia autorów: J.Fos i M. Jaworski) z 14 numeru pisma studenckiego "itd" z roku 1961. Artykuł odnosił się do Andrzeja Partuma, a nie jego żony Ewy Partum, którą jako artystkę poezji konkretnej odbiorcy poznali dopiero w następnej dekadzie.
Pierwszym miejscem publicznej prezentacji twórczości konkretystów był Teatr Kalambur w roku 1967. Należy przy tym zaznaczyć, że w Polsce nie posługiwano się wówczas jeszcze terminem "poezja konkretna". Niektóre utwory tłumaczono znanymi już pojęciem kaligramu czy futuryzmu w poezji, co nie oddawało pełni awangardowości nowego zjawiska. Dla opisania go używano zwrotów "poezja wizualna", "kompozycje literowe" czy "pojęciokształty", z których ostatni, wymyślony przez Dróżdża, stał się wyróżnikiem jego stylu twórczości.
Początkowy odbiór poezji konkretnej w Polsce spotykał się z niezrozumieniem i brakiem przychylności. Nawet ze strony części środowiska kultury. Datowany na 1969 debiut poetycki Stanisława Dróżdża "Pozasłowne śródsłów międzysłowia", który zawierał się utwory poetyckie pochodzące z lat 1962-1969, został odrzucony przez wydawcę. W tamtym okresie Dróżdż tworzył lapidarne, kilkuzdaniowe sentencje określane "poezją gnomiczną". Zawarta w tych wierszach powściągliwość ekspresji oraz minimalizm form były zapowiedzą literackich zainteresowań poety tworzącym się w Polsce nurtem poezji konkretnej.
Sam Stanisław Dróżdż tak określał tę dziedzinę sztuki:
W roku 1973, w trzecim numerze miesięcznika "Poezja", sześćdziesięcioletni wówczas Zbigniew Bieńkowski napisał: 
Zastrzeżenia do nowego nurtu poezji, że jest zjawiskiem krótkotrwałym przez swoje nastawienie do szokowania i odrzucania poezjotwórczej roli zdania okazały się nieuzasadnione. Nurt rozwijał się i coraz więcej artystów plastyków i literatów tworzyło poezję konkretną. W początku lat siedemdziesiątych Ewa Partum włączyła do swoich działań twórczość z obszaru metapoezji, poezji wizualnej i poezji konkretnej. Aktywność poetycka Partum polegała na rozsypywaniu pojedynczych, wyciętych z papieru liter w pozaartystycznej przestrzeni: w przejściu podziemnym, na zboczu góry, w morzu. Gest artystki prowadził do dekonstrukcji języka, którego gramatyka, syntaktyka i semantyka narzucają wypowiedzi artystycznej określone ramy. Jej poematy kreował przypadek, nadający wypowiedzi bardziej otwarty i procesualny charakter. Nie był to jednak przejaw sztuki autonomicznej. Krój używanych przez artystkę liter znany był z dekoracji używanych przy świętach państwowych. Natomiast konfrontacja z kojarzonymi z kobiecością żywiołami (woda, wiatr, który roznosi litery) sugerowała mierzenie się z tkwiącymi w języku patriarchalnymi schematami. "Poem by Ewa" z jednej strony uważany jest za klasyczną pracę polskiego konceptualizmu i poezji wizualnej, z drugiej zaś stanowi ważny punkt odniesienia dla współczesnej sztuki feministycznej. Specyficzny dla Partum sposób dekonstrukcji języka przyjął z czasem nazwę "poezji aktywnej". Artystka uprawia go do dziś.
W roku 1978 we Wrocławiu nakładem Akademickiego Ośrodka Teatralnego "Kalambur" wydana została pierwsza w Polsce antologia poezji konkretnej pod tytułem "Poezja konkretna". Autorem wyboru tekstów oraz dokumentacji był Stanisław Dróżdż. Antologia zawiera dzieła poezji konkretnej 22 polskich autorów (z lat 1963-1978), 317 pozycji bibliograficznych (z lat 1961-1977) i opis 66 wystaw (z lat 1961-1977). Kilka osób z tamtego środowiska (Bocian, Dróżdż, Szaruga) bywa nazywane "Grupą wrocławską", a ich dzieła znajdują się w Muzeum Sztuki Współczesnej w Krakowie. Nie jest to jednak pełny opis wrocławskiego środowiska osób tworzących poezję konkretną. W roku 2016 zrealizowano projekt "Wejście od podwórza" w którym przypomniano postać dwojga innych wrocławskich artystów Bogusława Michnika i Barbary Kozłowskiej, uważanej za jedną z najważniejszych postaci wrocławskiej awangardy.
W roku 1993 nakładem Wydawnictwa Naukowego PWN została wydana książka autorstwa Maryli Hopfinger "W laboratorium sztuki XX wieku. O roli słowa i obrazu" dokumentująca rozwój dwudziestowiecznej poezji wizualnej oraz narodziny i rozwój poezji konkretnej.
Neokonkretyzm.
Pierwsza dekada XXI wieku przyniosła wzrost zainteresowania poezją konkretną. W roku 2003, w jubileuszowej, pięćdziesiątej edycji najstarszego i najważniejszego festiwalu sztuki współczesnej na świecie, Biennale w Wenecji, Polskę reprezentował projekt "ALEA IACTA EST" / "KOŚCI ZOSTAŁY RZUCONE" autorstwa Stanisława Dróżdża.
W roku 2015 ukazała nowa antologia poezji konkretnej dedykowana dziełom powstałym po roku 2000. Wyboru i redakcji dokonali poeci: Victoria Bean i Chris McCaben, a wstępem opatrzył Kenneth Goldsmith. Autorzy dopatrują się w dostępności technologii cyfrowych, rozwoju technik druku i zjawiska "selfpublishingu" czynników, które po pięćdziesięciu latach od narodzin poezji konkretnej pobudziły tytułowy ruch The New Concrete. Na 240 stronach przybliżona jest twórczość ponad dziewięćdziesięciu artystów, plastyków i poetów pracujących na styku sztuki wizualnej i literatury.
Cyfrowa poezja konkretna została opisana w "Słowniku gatunków literatury cyfrowej" tworzonym przez Korporację Ha!Art. Autorka hasła, literaturoznawczyni, Urszula Pawlicka, wskazując zasadnicze różnice wyodrębniła cyfrową poezję konkretną od cyfrowej poezji wizualnej.

</doc>
<doc id="1123703" url="https://pl.wikipedia.org/wiki?curid=1123703" title="Tiko (piłkarz)">
Tiko (piłkarz)

Tiko, właśc. Roberto Martínez Rípodas (ur. 15 września 1976 w Pampelunie) piłkarz hiszpański narodowości baskijskiej grający na pozycji ofensywnego pomocnika. Jest wychowankiem CA Osasuna. Od 9 lat występuje w baskijskim zespole Athletic Bilbao.
Kariera klubowa.
Tiko pochodzi z Pampeluny. Jest wychowankiem tamtejszej Osasuny. W 1995 roku zadebiutował w rezerwach tego klubu występujących w Segunda División B. W nich spędził 2,5 roku i wtedy został włączony do kadry pierwszego zespołu. W 1997 roku zadebiutował w nim i przez kolejne 2,5 sezonu występował na boiskach Segunda División. Osasuna broniła się jednak przed spadkiem i zajmowała miejsca w środku tabeli nie walcząc o awans do Primera División.
Latem 1999 roku Tiko przeszedł do Athletic Bilbao. W jego barwach zadebiutował w La Liga, 12 października w wygranym 4:3 wyjazdowym meczu z Málagą. Początkowo był rezerwowym w klubie z Bilbao, ale zdołał zdobyć swojego premierowego gola w ekstraklasie w zremisowanym 2:2 meczu z Málagą. W sezonie 2000/2001 częściej grał w pierwszym składzie tworząc linię środka pomocy z legendą Athletic Bilbao - Julenem Guerrero. W sezonie 2001/2002 stał się etatowym wykonawcą rzutów wolnych, dzięki czemu zdobył większość ze swoich 7 goli w sezonie i stając się trzecim strzelcem zespołu. W sezonie 2002/2003 przyczynił się do zajęcia przez Athletic 7. miejsca w lidze, a w 2003/2004 zajął z nim 5. miejsce w lidze kwalifikując się tym samym do Pucharu UEFA. Także w kolejnych dwóch sezonach był czołową postacią baskijskiego zespołu, jednak z roku na rok klub zajmował niższe miejsca w lidze. W sezonie 2006/2007 doznał ciężkiej kontuzji, która wykluczyła go z gry do końca sezonu i Athletic bez Tiko do ostatniej kolejki walczył o utrzymanie w lidze. Do gry wrócił w sezonie 2007/2008.

</doc>
<doc id="1123705" url="https://pl.wikipedia.org/wiki?curid=1123705" title="Roberto Martínez Rípodas">
Roberto Martínez Rípodas



</doc>
<doc id="1123708" url="https://pl.wikipedia.org/wiki?curid=1123708" title="Xenodontinae">
Xenodontinae

Xenodontinae – podrodzina węży z rodziny połozowatych (Colubridae). Została nazwana w 1895 roku przez Edwarda Drinkera Cope'a.

</doc>
<doc id="1123716" url="https://pl.wikipedia.org/wiki?curid=1123716" title="Asante Akim South">
Asante Akim South

Asante Akim South – dystrykt zlokalizowany we wschodniej części regionu Aszanti w Ghanie, powierzchnia wynosi 1217 km², populacja w roku 2000 wynosiła 96 868. Jego stolicą jest Juaso.
Powstał z podziału dawnego dystryktu Asante Akim w roku 1988 wskutek procesu decentralizacji kraju. Dystrykt graniczy na północy z dystryktem Asante Akim North i na zachodzie z Kwahu South, na południowym zachodzie z Amansie East, a na południowym wschodzie z Birim North w Regionie Wschodnim.
Główne miasta: Obogu, Adomfe, Dampong, Krofa, Bompata, Ofoase, Twedie, Banso.
Topografia.
Wzdłuż dystryktu przechodzi pasmo górskie Kwahu Mampong Kintampo, wznosząc się do około 450 m w kilku miejscach. Nizinne obszary graniczące ze wzgórzami mają ogólną wysokość między 200 a 300 n.p.m.
Płyną tu trzy główne rzeki Pra, Kume i Subin, które osuszają dystrykt. Jest tu też pewna ilość całorocznych i sezonowych strumieni. Rzeka Pra płynie na wschodzie dystryktu, tworząc naturalną granicę między Regionem Aszanti i Regionem Wschodnim. Aktywność ludzi na całej długości tych zasobów wody zmniejsza ich ilość, co wpływa na rozwój gospodarki i zmniejszenie źródeł wody pitnej.
Szkolnictwo i edukacja.
Dystrykt ma 258 instytucji oświatowych, w tym 92 żłobki i przedszkola, 101 szkół podstawowych, 61 ponadpodstawowych, 3 średnie i 1 zawodową (techniczną).
Przemysł i gospodarka.
Sektor przemysłowy jest najmniejszym sektorem w dystrykcie, zatrudniającym tylko około 6% siły roboczej. Główna gałąź (61,7%) to agroturystyka, przemysł drzewny 11,1% i przemysł ceramiczny (6%), wszystkie z nich działają w małej skali. Przemysł oparty na agroturystyce produkuje żywność i alkohol.
Przemysł drzewny to głównie niewielkie tartaki i zakłady stolarskie. Przemysł metalowy to zakłady kowalskie (kuźnie), a przemysł ceramiczny to wyroby garncarskie. W dystrykcie nie ma żadnego zakładu produkcyjnego o większym znaczeniu.
Lecznictwo i służba zdrowia.
Na terenie dystryktu działa 1 szpital w Juaso, 8 ośrodków zdrowia w: Bompata, Nnadieso, Ofoase, Dwendwenase, Banka, Muronaim, Obogu i Komeso, 1 gminna klinika w Morso i 1 prywatna klinika w Bankame ("Ahamadya Muslim Mission Clinic"). Oprócz nich działa 85 szkół tradycyjnego rodzenia oraz 100 środowiskowych wolontariuszy.
Turystyka.
Zaletą dystryktu jest jego lokalizacja będąca "Bramą wjazdową do Aszanti" od strony stolicy kraju Akry. Brzeg rzeki Pra w Nnadieso oferuje unikalne miejsce dla uświęconego zwyczajem odprowadzania i powitania członków rodziny królewskiej Aszanti i osobistości. Historyczna jaskinia w Gyadam razem z ogromnym i bogatym rezerwatem leśnym, plantacje kakao i oleju palmowego, uprawne wzgórza i całoroczne rzeki, wszystko to oferuje wspaniałe możliwości dla ekoturystyki.

</doc>
<doc id="1123717" url="https://pl.wikipedia.org/wiki?curid=1123717" title="Nowy (film 2002)">
Nowy (film 2002)

Nowy (ang. "The New Guy") – komedia filmowa produkcji amerykańskiej w reżyserii Eda Dectera z 2002 roku.
Fabuła.
Film opowiada o życiowym nieudaczniku, Dizzym Harrisonie (DJ Qualls). Rozpoczynając ostatnią klasę liceum, zaliczył kolejną serię wpadek i postanowił zrobić wszystko, aby wyrzucono go ze szkoły i umieszczono w innej. Okazało się jednak, że zamiast tego trafił do więzienia, gdzie Luther, kolega z zakładu karnego, przekazał mu podstawowe zasady, które jemu samemu pomogły podnieść swoją pozycję w społeczeństwie. Tak Dizzy’emu udało się pobić innego, starszego od siebie więźnia, czym zyskał szacunek innych. Po odbyciu kary został umieszczony w nowej szkole, jako Gil Harris (zmienił nazwisko). Na początku pomógł miejscowej drużynie wygrać zawody. Jednak pod koniec meczu, kapitan przegranej drużyny rozpoznał Gila. Opowiedział to swojemu koledze, którego Gil pobił. Gil zostaje wezwany do gabinetu dyrektora, tam dostaje propozycję, by „poprowadził” bal absolwentów. Gil występuje ze swoją paczką, gdy nagle Connor, którego Gil pobił, ujawnia, że Gil to tak naprawdę Dizzy Harrison. Nagle wszyscy obracają się przeciwko niemu. Jego dziewczyna, Danielle, wychodzi z sali nie mogąc tego słuchać. Wszyscy zgromadzeni na sali, zaczynają pod adresem Gila skandować „złamas”. Nagle na scenę wchodzi Luther, robi „szalone oczko”, i każe Gilowi się wytłumaczyć. Załamany chłopak wykonuje polecenie Luthera, po czym na scenę wchodzi Connor. Wróg Gila uderzył go głową w nos. Wszyscy na sali zaczynają bić brawo Connorowi. Gil wchodzi za kurtynę, gdzie Nora wyciera mu krwawiący nos, i pociesza przytulając go. Nagle za kurtynę wchodzi Danielle. Gil zaczyna się tłumaczyć (są sami). Danielle zwierza mu się, że kiedyś też miała ten sam problem: chciała się dopasować do reszty. Wreszcie Danielle i Gil całują się, gdy nagle kurtyna się rozsuwa, a na Gila i Danielle pada światło. Jednak publiczność tego nie dostrzega, bowiem Luther ukarał Connora i jego przyjaciela „gumowymi cyckami”, jak niegdyś on sam i Dizzy zostali potraktowani. Gil jest szczęśliwy, mając Danielle, przyjaciół i święty spokój.

</doc>
<doc id="1123724" url="https://pl.wikipedia.org/wiki?curid=1123724" title="Asante Akim">
Asante Akim

Asante Akim – dawny dystrykt w regionie Ashanti. W roku 1988 w wyniku reformy administracyjnej będącej polityką decentralizacji kraju został podzielony na dwa dystrykty Asante Akim South i Asante Akim North.

</doc>
<doc id="1123727" url="https://pl.wikipedia.org/wiki?curid=1123727" title="Zespół naczyniówkowo-oponowy">
Zespół naczyniówkowo-oponowy



</doc>
<doc id="1123731" url="https://pl.wikipedia.org/wiki?curid=1123731" title="Dosed">
Dosed

Dosed – ballada rockowa grupy Red Hot Chili Peppers wydana na singlu, który promował album "By the Way" wydany w 2003 roku. Sprzedawany był wyłącznie na terenie USA i Kanady.

</doc>
<doc id="1123732" url="https://pl.wikipedia.org/wiki?curid=1123732" title="Navarra">
Navarra



</doc>
<doc id="1123734" url="https://pl.wikipedia.org/wiki?curid=1123734" title="Nagroda za zdjęcia na Festiwalu Polskich Filmów Fabularnych">
Nagroda za zdjęcia na Festiwalu Polskich Filmów Fabularnych

Nagroda za zdjęcia na Festiwalu Polskich Filmów Fabularnych w Gdyni przyznawana od początku istnienia imprezy. Najwięcej, trzykrotnie nagradzani byli Zygmunt Samosiuk i Artur Reinhart. Dwukrotnie byli nagradzani: Sławomir Idziak, Jerzy Wójcik, Witold Adamek, Paweł Edelman, Krzysztof Ptak, Arkadiusz Tomiak, Adam Bajerski, Marcin Koszałka, Jerzy Zieliński, Ryszard Lenczewski i Jolanta Dylewska. Nagrodą dla laureata jest 15 tysięcy złotych.

</doc>
<doc id="1123737" url="https://pl.wikipedia.org/wiki?curid=1123737" title="Herb gminy Maszewo">
Herb gminy Maszewo



</doc>
<doc id="1123738" url="https://pl.wikipedia.org/wiki?curid=1123738" title="Ignacy Dembowski (pisarz)">
Ignacy Dembowski (pisarz)

Ignacy Dembowski, pseud. i krypt.: "I. D., I. J. D., I. J. D." autor tragedii "Wanda", J. D., Jeden z dawnych wychowańców "Szkoły Rycerskiej", (ur. 1771 w Krakowie, zm. po roku 1831) – żołnierz polski, uczestnik powstania listopadowego, dramatopisarz, tłumacz i poeta.
Życiorys.
W latach 1782-1788 pobierał nauki w Szkole Rycerskiej. Wkrótce potem poślubił Eleonorę Zboińską. W roku 1794 został porucznikiem 2 regimentu pieszego.
Stopień oficerski otrzymał w armii Księstwa Warszawskiego. Od czerwca 1809 r. był podporucznikiem w 8 pułku piechoty, natomiast już od września tegoż roku służył jako porucznik w 16 pułku piechoty. W styczniu 1812 r. awansował na stopień kapitana, a niedługo potem został adiutantem-majorem 16 pułku piechoty. Odbył kampanie 1809 i 1812 roku (walczył pod Smoleńskiem i Możajskiem). Pozostał w służbie wojskowej w armii Królestwa Polskiego, wchodząc w marcu 1815 roku w skład batalionu wzorowych grenadierów.
W chwili wybuchu powstania listopadowego był już oficerem dymisjonowanym. Zaciągnął się i służył w 10 pułku piechoty liniowej w randze kapitana. 17 września 1831 r. został odznaczony Złotym Krzyżem Orderu Virtuti Militari.

</doc>
<doc id="1123746" url="https://pl.wikipedia.org/wiki?curid=1123746" title="PWS - 10">
PWS - 10



</doc>
<doc id="1123747" url="https://pl.wikipedia.org/wiki?curid=1123747" title="24 Pułk Artylerii Pancernej">
24 Pułk Artylerii Pancernej

24 Drezdeński Pułk Artylerii Pancernej (24 papanc) – oddział artylerii samobieżnej ludowego Wojska Polskiego.
Formowanie i zmiany organizacyjne.
4 lipca 1944 roku, we wsi Polewichoje pod Berdyczowem, sformowany został 24 pułk artylerii samobieżnej. Jednostka zorganizowana została według sowieckiego etatu Nr 010/462, w składzie 1 Drezdeńskiego Korpusu Pancernego. Zaprzysiężenia dokonano w Nowinach pod Chełmem 26 października 1944.
2 lipca 1946 roku oddział otrzymał nazwę wyróżniającą „Drezdeński”. W tym samym dniu został odznaczony Orderem Krzyża VM V kl. 19 lutego 1947 roku przeformowany został w 24 Drezdeński pułk artylerii pancernej. Po wojnie skoszarowany w Opolu przy ulicy Niemodlińskiej.
Rozkaz Dowódcy Wojsk Lądowych nr 0013/Panc z 22 kwietnia 1949 nakazywał dowódcy OW-IV w terminie do 1 lipca 1949 rozformować 24 pułk artylerii pancernej. Zgodnie z rozkazem pułk miał przekazać 21 dział SU-85 wraz załogami do 8 pułku czołgów, a dwa działa SU-85 do filii Centralnej Składnicy Sprzętu Pancernego w Elblągu.
Obsada personalna pułku.
Obsada okresu wojny:
Dowódcy:
Zastępcy dowódcy do spraw politycznych:
Szefowie sztabu:
Oficerowie:
Struktura organizacyjna pułku.
Etatowo pułk posiadał:
Na wyposażeniu:
Marsze i działania bojowe.
Z rejonu Chełma pułk przesunięto na początku lutego 1945 roku do Guzowa pod Żyrardowem, a na początku marca do Myśliborza. 20 marca przeszedł do rejonu Oleśnicy i 6 kwietnia zajął linię obrony przechodzącą przez Miodary, a 10 kwietnia przesunięto go do Dobrej pod Bolesławcem.
W związku z operacją berlińską 15 kwietnia pułk zgrupował się nad Nysą Łużycką w Jagodzinie, 6 km na wschód od Rothenburga. W dniu tym pułk miał wspierać w operacji 4 Brygadę Pancerną, sforsować Nysę i nacierać w kierunku Diehsa, Budziszyn. 16 kwietnia, współdziałając z 4 BPanc sforsował Nysę i osiągnął Uhsmannsdorf. Następnego dnia podczas forsowania rzeki Weisser Schöps poległ dowódca płk Wiktor Artomienko. 18 kwietnia pułk przemaszerował przez Niesky, Trebus do rejonu Stockteich. Na rozkaz dowódcy 1 Korpusu Pancernego 19 kwietnia przeszedł na stanowiska ogniowe do rejonu Diehsa, Ödernitz, a 20 kwietnia w okolice Ullersdorf, Niesky, po czym odrywając się od nieprzyjaciela wykonał marsz na kierunku Niesky, Diehsa, Gebelzig i 21 kwietnia zgrupował się w Grossdubrau. Po przejściu Welka, Göda, Bischofswerda osiągnął Radeberg, a następnie na rozkaz dowódcy 1 KPanc przerwał pościg za nieprzyjacielem i zawrócił do rejonu wyjściowego i 23 kwietnia dotarł do Kleinwelka. Następnie wszedł w skład odwodu dowódcy 1 KPanc zajmując stanowiska ogniowe w rejonie Neu Teichnitz z zadaniem prowadzenia ognia zaporowego w kierunku: Budziszyn, Klein, Neu Mahlswitz. Po długotrwałych i zaciekłych walkach w tym rejonie pułk odszedł do Quoos. 26 kwietnia został podporządkowany 8 Dywizji Piechoty otrzymując zadanie wzmocnienia doraźnie zorganizowanej obrony na rubieży Crostwitz, Grosswelka, a następnie zajął stanowiska ogniowe w rejonach: Neudorf, Holsha, Holschdubrau pozostając tam do 7 maja. Ze wspomnianych stanowisk pułk wspierał również jednostki 5 Dywizji Piechoty.
W związku z operacją praską pułk wraz z 4 BPanc zgrupował się w rejonie Ralbitz w gotowości do natarcia w kierunku Bischofswerda, Neustad, a 8 maja osłaniał skrzydło 2 Armii WP i 1 KPanc z kierunku Budziszyna. 9 maja kontynuował natarcie w kierunku Bad Schandau, Českǎ Kamenice, Žandov, a 10 maja zgrupował się w Mělniku. Po zakończeniu działań przebywał w rejonie Pietrowic. Zgodnie z rozkazem z 18 maja pułk wrócił do kraju i rozlokował się w majątku Marchwacz pod Kaliszem.
Sztandar pułku.
Sztandar, ufundowany przez społeczeństwo Chełma, wręczono pułkowi 9 lutego 1945 roku. Z rąk prezydenta Chełma sztandar odebrał dowódca pułku, płk Wiktor Artiemienko, przekazując go sztandarowemu – st. sierż. Józefowi Nowakowi.
Opis sztandaru:Płat o wymiarach 92 × 95 cm, obszyty z trzech stron frędzlą żółtą, przymocowany do drzewca za pomocą pięciu pasków skórzanych zapinanych na klamerki i trzech pętli z żółtego jedwabnego sznura. Drzewce z jasnego, politurowanego drewna łączone z dwóch części za pomocą mosiężnych okuć. Głowica w kształcie płaskiego, srebrzonego orła wspartego na cokole skrzynkowym, na którym wyryto: "24 P.A.S.". Przy drzewcu żółty sznur jedwabny zakończony dwoma chwastami.
Strona główna:Dwie strefy: górna-czarna, dolna-czerwona. Na strefach, pośrodku, napis haftowany żółtą nicią: "ZA WOLNOŚĆ NASZĄ I WASZĄ"; MIASTO CHEŁM 24 PUŁKOWI ARTYLERII SAMOCHODOWEJ. Po bokach czarnej strefy aplikowane i haftowane tarcze z orłem polskim typu orła 1 Dywizji Piechoty, oraz herb Chełma. U dołu strefy czerwonej aplikowany i haftowany wizerunek działa pancernego.
Strona odwrotna:Czerwony krzyż kawalerski, pola między ramionami krzyża białe. Pośrodku haftowany żółtą nicią napis: "HONOR I OJCZYZNA" w otoku wieńca laurowego aplikowanego z żółtego jedwabiu i haftowanego żółto-beżową nicią. Na białych polach haftowane żółtą nicią cyfry "24" w otoku wieńców laurowych.
Tradycje pułku.
30 września 1967 tradycje 24 Drezdeńskiego pułku artylerii pancernej przyjął 24 Drezdeński pułk czołgów średnich ze Stargardu Szczecińskiego.
Z dniem 3 grudnia 2008 dywizjon artylerii samobieżnej 34 Brygady Kawalerii Pancernej przejął dziedzictwo tradycji 24 pułku artylerii samobieżnej z lat 1944–1947 i 24 Drezdeńskiego pułku artylerii pancernej z lat 1947-1949 oraz przyjął nazwę wyróżniającą „Drezdeński”.

</doc>
<doc id="1123751" url="https://pl.wikipedia.org/wiki?curid=1123751" title="Tadeusz Bagan">
Tadeusz Bagan

Tadeusz Bagan – polski gitarzysta rockowy.
Gitarzysta grupy Novelty Poland oraz jeden z założycieli zespołu Kult.

</doc>
<doc id="1123753" url="https://pl.wikipedia.org/wiki?curid=1123753" title="Fokker T.V">
Fokker T.V

Fokker T.V – holenderski samolot bombowy z okresu II wojny światowej.
W latach 30. najbardziej znana holenderska wytwórnia lotnicza, zajmowała się przede wszystkim konstrukcją samolotów myśliwskich i wielozadaniowych oraz cywilnych samolotów pasażerskich. Jednak już pod koniec 1933 roku rozpoczęto tam wstępne prace projektowe nad nowoczesnym ciężkim (według ówczesnych standardów) dwusilnikowym samolotem bojowym, inspirowanym brytyjskimi konstrukcjami tej kategorii – Armstrong Whitworth Whitley, Vickers Wellington czy Handley Page Hampden.
Początkowo rozpatrywano dwa warianty projektu, różniące się dość znacznie wymiarami, masą, napędem i osiągami. Ostateczny projekt samolotu oznaczonego T.V (w niektórych publikacjach spotyka się pisownię T.5) zaakceptowano na przełomie 1935 i 1936 roku, a w maju 1936 roku jego model zaprezentowano na wystawie lotniczej w Sztokholmie, reklamując go jako ciężki samolot pola walki, bombowiec dalekiego zasięgu i samolot transportowy dla 16 spadochroniarzy. Na tym etapie nadal nie rozstrzygnięto jeszcze napędu samolotu, wciąż biorąc pod uwagę brytyjskie silniki gwiazdowe typu Bristol "Mercury" VIII lub Bristol "Pegasus" X albo francuskie rzędowe typu Hispano-Suiza 12Ydrs lub gwiazdowe Gnôme-Rhône 14Kjrs. W tym czasie zresztą holenderskie lotnictwo wojskowe Luchtvaart Afdeling (LVA) traciło powoli zainteresowanie samolotem T.V na rzecz znacznie nowocześniejszego wielozadaniowego samolotu bojowego G.I, także opracowanego w firmie Fokker. Ostatecznie w grudniu 1936 roku LVA zamówiła wstępnie budowę 16 egzemplarzy T.V wprost z desek kreślarskich, z pominięciem budowy prototypu.
Według pierwotnej koncepcji samolot T.V miał służyć jako silnie uzbrojone latające stanowisko ogniowe, tzw. "luchtkruiser" (powietrzny krążownik). Jego zadaniem miało być długotrwałe patrolowanie w wyznaczonym rejonie frontu lub nad osłanianym obiektem i zwalczanie pojawiających się w tym obszarze wrogich samolotów bombowych. W tym celu od samolotu wymagano silnego uzbrojenia strzeleckiego, dużej prędkości przelotowej i dużej długotrwałości lotu. Zadania bombowe traktowano drugoplanowo i z tego powodu jedynie dwa zbudowane egzemplarze T.V wyposażono w wyrzutniki bombowe. Jednak w chwili wejścia tych maszyn do służby pod koniec lat 30. koncepcja ich użycia zmieniła się radykalnie i nowy samolot miał służyć jako klasyczny średni bombowiec (bommenwerper). W związku z tym pozostające na uzbrojeniu jedynego holenderskiego dywizjonu bombowego Bombardeervliegtuig Afdeling (BomVA) samoloty wyposażono w prowizoryczne zaczepy bombowe, ale mogły one przenosić zaledwie 200-400 kg bomb.
T.V zachował tradycyjną dla wcześniejszych maszyn Fokkera konstrukcję, opracowaną jeszcze podczas I wojny światowej przez Reinholda Platza i rozwijaną w następnych latach. Był to dwusilnikowy wolnonośny średniopłat z chowanym podwoziem i podwójnym usterzeniem pionowym. Stateczniki poziome wsparte były zastrzałami w kształcie litery V. Całkowicie drewniane dwudźwigarowe skrzydła o prostokątnym obrysie centropłata i trapezowych częściach zewnętrznych z zaokrąglonymi końcówkami kryte były sklejką i płótnem. Wyposażone były w lotki i klapy. Zewnętrzne części skrzydeł miały wyraźny wznios 8,5 stopnia. Kadłub o owalnym przekroju z płaskimi bokami miał w środkowej części konstrukcję drewnianą, a w tylnej kratownicową z rur stalowych, krytą sklejką, płótnem i – tylko w niewielkiej części z przodu – blachą duralową. W samolocie zastosowano trójkołowe podwozie ze stałym kółkiem ogonowym, przy czym koła główne chowane były do wnęk w tylnych częściach gondol silnikowych. Do napędu maszyny wybrano ostatecznie brytyjskie silniki gwiazdowe typu Bristol "Pegasus" XXVI.
Produkcja.
16 października 1937 dokonano oblotu pierwszego seryjnego, a jednocześnie prototypu Fokkera T.V na lotnisku Schiphol pod Amsterdamem.
W sumie wyprodukowano 10 szt. maszyn w 1938 r. i 5 szt. w 1939 r. Z samolotów tych stworzono jednostkę bombową (Bombardement Vliegafdeeling).
Zastosowanie bojowe.
10 maja 1940 r, w chwili uderzenia Niemców na Holandię w pierwszej linii znajdowało się 9 szt. Fokkerów T.V na lotnisku Schiphol pod Amsterdamem. Pozostałe maszyny znajdowały się w remontach i na stanie szkoły na wyspie Texel. Już o 3.50 jedna maszyna została uszkodzona na skutek bombardowania. Pozostałe osiem wystartowało aby zwalczyć atakujące niemieckie bombowce. Holenderskim załogom udało się zestrzelić dwa z atakujących maszyn nieprzyjaciela. Jednak 3 Fokkery zostały utracone z przyczyn niebojowych (awaryjne lądowania i awarie silników).
Tego samego dnia pozostałe 4 bombowce dokonały ataku na lotnisko Ocenburg, na którym stacjonowały niemieckie samoloty transportowe atakujące Holandię. Atak zakończył się pełnym sukcesem i zniszczeniem ponad 30 samolotów typu Junkers Ju 52.
Jednak Fokker por. Swagermana został przechwycony przez kilka myśliwców Bf 109 i zestrzelony. Uratował się tylko dowódca załogi.
Kolejna misja polegała na zaatakowaniu lotniska Waalhaven pod Rotterdamem. Holenderskie bombowce zostały zaatakowane przez nieprzyjacielskie myśliwce i dwa z nich zostały zestrzelone.
Po pierwszym dniu walk na stanie lotnictwa Holandii pozostały tylko dwa Fokkery T.V.
11 maja 1940 samoloty te trzykrotnie atakowały mosty na rzece Maas. Podczas ostatniej misji Bf 109 zestrzeliły jednego z Fokkerów.
12 maja 1940 r. ostatni z Fokkerów atakował niemieckie oddziały w rejonie Amsterdamu.
13 maja 1940 r. maszyna pilotowana przez por. Swagermana (tego samego który został zestrzelony pierwszego dnia wojny) zaatakowała most w Moerdijk. Szczęście jednak opuściło holenderskiego lotnika i Fokker został zestrzelony. Cała załoga zginęła.
W 1993 r. niedaleko Waddinxveen odnaleziono wrak samolotu zestrzelonego 11 maja 1940.

</doc>
<doc id="1123757" url="https://pl.wikipedia.org/wiki?curid=1123757" title="Dariusz Chętkowski">
Dariusz Chętkowski

Dariusz Chętkowski (ur. 1970 w Sławnie) – polski pisarz, publicysta i polonista z XXI Liceum Ogólnokształcącego im. Bolesława Prusa w Łodzi.
Życiorys.
Ukończył średnią szkołę ekonomiczną. Jest absolwentem wydziałów filologii polskiej oraz filozofii Uniwersytetu Łódzkiego. Studiował również historię sztuki.
W XXI LO im. Bolesława Prusa w Łodzi pracuje od 1995 roku jako nauczyciel języka polskiego oraz etyki, wcześniej uczył m.in. w Zespole Szkół Handlowych na Księżym Młynie oraz w dawnej szkole podstawowej przy ul. Kaliskiej w Łodzi.
Wydał książkę "Z budy. Czy spuścić ucznia z łańcucha?" (Wydawnictwo Literackie, Kraków, 2003), która w 2003 otrzymała nagrodę Nagrodę Najlepsza Książka Lata, rok później zaś Nagrodę Edukacja XXI. W 2004 wydał książkę "L.d.d.w. Osierocona generacja" (Wydawnictwo Literackie, Kraków 2004), która otrzymała Nagrodę Edukacja XXI w kategorii: książka pomocnicza dla nauczycieli. W 2007 opublikował napisał wraz ze swoimi uczniami książkę "Ostatni weekend" (Piątek Trzynastego, Łódź, 2007), a 3 lata później "Nauczycielskie perypetie. O wojnie wszystkich ze wszystkimi" (GWP, Sopot, 2010).
W 2005 roku książka "Z budy. Czy spuścić ucznia z łańcucha?" ukazała się w przekładzie na język serbski (tłum. Jovan Jovanović).
Publikuje felietony w „Gazecie Wyborczej” i czasopismach branżowych (m.in. jest stałym felietonistą „Głosu Nauczycielskiego”). Jako komentator edukacji w Polsce występuje również w innych mediach.
Prowadzi "BelferBlog" dla tygodnika „Polityka”.

</doc>
<doc id="1123762" url="https://pl.wikipedia.org/wiki?curid=1123762" title="Masochizm seksualny">
Masochizm seksualny



</doc>
<doc id="1123763" url="https://pl.wikipedia.org/wiki?curid=1123763" title="Sadyzm seksualny">
Sadyzm seksualny



</doc>
<doc id="1123765" url="https://pl.wikipedia.org/wiki?curid=1123765" title="Lucjan Masłocha">
Lucjan Masłocha

Lucjan Masłocha (ur. 15 czerwca 1912, zm. 3 stycznia 1945) – oficer Wojska Polskiego, porucznik żeglugi wielkiej, żołnierz antyhitlerowskiego ruchu oporu w Danii.
Był wychowankiem gimnazjum w Piotrkowie, maturę otrzymał w 1931 roku. Po wrześniu 1939 roku jeniec oflagu XC, a po ucieczce z niewoli w 1943 roku komendant i współorganizator siatki dywersyjno-wywiadowczej w Kopenhadze w ramach organizacji o kryptonimie „Felicja” podległej Dowództwu Polskich Sił Zbrojnych w Londynie. 31 grudnia 1944 r. poślubił Annę Louise „Lone” Mogensen, tłumaczkę, kurierkę i działaczkę ruchu oporu. 3 dni później (3 stycznia 1945 r.), podczas oblężenia przez gestapo willi, w której mieściła się radiostacja, zginęli oboje. Relacje co do dokładnego przebiegu całego zajścia oraz okoliczności, w jakich zginął Lucjan Masłocha i jego żona, są rozbieżne. W uznaniu bohaterstwa i zasług Duńczycy złożyli jego i jego żony prochy w Alei Zasłużonych na kopenhaskim cmentarzu (Gaj Pamięci w Ryvangen). Jest jedynym cudzoziemcem tam pochowanym.
W Łodzi znajduje się ulica nazwana imieniem Lucjana i Lone Masłochów, a także, umiejscowiony przy niej, pomnik ich upamiętniający. W 1977 roku powstał film dokumentalny "Felicja" w reż. Magdy Żurowskiej, opowiadający o działalności polsko-duńskiej organizacji ruchu oporu, której komendantem był Lucjan Masłocha.

</doc>
<doc id="1123770" url="https://pl.wikipedia.org/wiki?curid=1123770" title="Franciszek Jägerstätter">
Franciszek Jägerstätter

Franciszek Jägerstätter (ur. 20 maja 1907 we wsi Sankt Radegund, zm. 9 sierpnia 1943 w Brandenburgu) – austriacki rolnik, kościelny i tercjarz franciszkański (OFS), męczennik chrześcijański i błogosławiony Kościoła katolickiego.
Życiorys.
Urodził się 20 maja 1907 w małej wsi Sankt Radegund w Górnej Austrii, jako nieślubny syn Rosalii Huber i Franza Buchmeiera, który zginął w czasie I wojny światowej. Jego rodzice nie mogli się pobrać z powodu biedy. W 1917 po ślubie matki z Heinrichem Jägerstätterem, Franciszek został przez niego usynowiony i przybrał nazwisko Jägerstätter.
W młodości przechodził burzliwy okres. Miał nieślubną córkę. Później się ustatkował. W wieku dwudziestu lat podjął pracę w górnictwie w Styrii a w roku 1930 roku powrócił do rodzinnej wsi, gdzie kilka lat później przejął farmę ojczyma. W 1934 roku spoważniał i umocnił się w wierze. Zaczął czytać Biblię i odmienił swoje zachowanie. W 1936 roku Franz poślubił Franziskę Schwaninger. Po kilku latach para miała trzy córki. W Sankt Radegund Jägerstätter jako jedyny zagłosował przeciw przyłączeniu Austrii do III Rzeszy. Po Anschlusie Jägerstätter zdecydowany nie współpracować z nazistowskim reżimem odmówił przyjęcia pieniędzy, które mógł otrzymać w ramach nazistowskiego programu wspierającego rodziny.
W 1940 roku podjął służbę wojskową w Wehrmachcie, nie ubiegając się o zwolnienie z niej. 17 czerwca 1940 złożył przysięgę wojskową i w czynnej służbie pozostawał od października 1940 do kwietnia 1941 roku. Dzięki interwencji swojego burmistrza został zwolniony, powrócił do domu i pracował na farmie. W okresie pełnienia służby wojskowej zwrócił uwagę na przeprowadzaną w III Rzeszy eutanazję osób chorych psychicznie w ramach akcji T4 i publiczne oświadczył, że więcej nie podejmie służby wojskowej. Jego sprzeciw wynikał z przekonań religijnych. Franz Jägerstätter odrzucał opinie kapłanów i biskupów, którzy doradzali mu zmianę decyzji ze względu na rodzinę lub obowiązek wobec ojczyzny. Nie był jednak zdeklarowanym pacyfistą i uważał, że Niemcom należało stawić opór zbrojny w czasie aneksji Austrii.
W lutym 1943 roku gdy ponownie powołano go do czynnej służby wojskowej Jägerstätter oświadczył, że jako katolik nie może zaakceptować tekstu żądanej od niego przysięgi wojskowej i wstąpienia do Wehrmachtu, w wyniku czego został skazany przez sąd wojenny za „sabotowanie wysiłku obronnego” ("Zersetzung der Wehrkraft") na karę śmierci. Sąd odrzucił propozycję Jägerstättera, iż jest on gotów służyć w formacjach sanitarnych. Wyrok przez ścięcie gilotyną wykonano 9 sierpnia 1943.
Po zakończeniu wojny organy austriackiego wymiaru sprawiedliwości zrehabilitowały pośmiertnie Jägerstättera, uniewinniając go od stawianych zarzutów.
Kult.
1 czerwca 2007 papież Benedykt XVI wydał dekret uznający Franciszka Jägerstättera za błogosławionego. Beatyfikacja odbyła się w Katedrze w Linzu 26 października 2007. Wzięła w niej udział 94-letnia małżonka Jägerstättera, Franziska, oraz ich wszystkie cztery córki.
Błogosławiony Franciszek Jägerstätter jest uważany przez Kościół katolicki za przykład wzorowego męża i ojca rodziny.
Jego wspomnienie liturgiczne obchodzone jest 21 maja lub w dies natalis (9 sierpnia razem z Edytą Stein).

</doc>
<doc id="1123771" url="https://pl.wikipedia.org/wiki?curid=1123771" title="Shinjitai">
Shinjitai

Shinjitai (shinjitai: 新字体; kyūjitai: 新字體; "nowa forma znaków") to forma znaków kanji używana od uchwalenia listy znaków kanji Tōyō w 1946. Niektóre znaki formy shinjitai można znaleźć w uproszczonym piśmie chińskim jednak zmiana nie miała tak dużego zakresu, jak reforma chińska. Dlatego też dzisiejsze znaki kanji bardziej przypominają tradycyjne pismo chińskie.
Shinjitai zostało stworzone poprzez uproszczenie skomplikowanych znaków kyūjitai (旧字体/舊字體, "stara forma pisma", nieuproszczone znaki kanji przypominające tradycyjne pismo chińskie) w procesie (bardzo podobnym do uproszczonego pisma chińskiego) zamiany "tsukuri" (旁) (prawostronnej części znaku kanji) wskazującej odczytanie on na inny znak o takim samym odczytaniu z mniejszą ilością kresek, lub zamianą skomplikowanej części znaku na prostszy symbol.
Począwszy od lat pięćdziesiątych dokonano jeszcze pewnych zmian, jednak od uchwalenia reformy znaków Jōyō w 1981 nie zostały poczynione żadne zmiany.
Pochodzenie.
Następujące znaki stworzone zostały jako rezultat powojennej reformy. Jednakże nie zostały stworzone od nowa, ale ich podstawą były uproszczenia stosowane w piśmie odręcznym (ryakuji, 略字) w czasach przedwojennych.
Kyūjitai→Shinjitai
鐵→鉄 ("TETSU"; żelazo,stal)
與→与 (On: "YO", Kun: "ataeru"; m.in. dostarczyć, nagrodzić, przyznać)
學→学 ("GAKU", "manabu"; uczyć się, studiować)
體→体 ("TAI", "karada"; ciało)
臺→台 ("TAI"; podwyższenie, piedestał, postument, platforma; pierwszy znak w nazwie Tajwanu)
國→国 ("KOKU", "kuni"; kraj, kraina, prowincja)
關→関 ("KAN", "seki"; m.in. dotyczyć czegoś, odnosić się do, w powiązaniu z)
寫→写 ("SHA", "utsusu"; fotografować, kopiować)
廣→広 ("KŌ", "hiroi", "hirogeru"; szeroki, rozszerzać, powiększać)
圓→円 ("EN"; "marui"; koło, okrągły, jen (waluta))
W użyciu są jeszcze inne formy ryakuji tego typu, jak zamiany dla znaków 門 (w uproszczonym piśmie chińskim to skrócenie, 门, stało się oficjalne) i 第 (który w Unicode występuje jako 㐧), ale nie zostały ujęte w reformie shinjitai.

</doc>
<doc id="1123772" url="https://pl.wikipedia.org/wiki?curid=1123772" title="Diagnostyczny i statystyczny podręcznik zaburzeń psychicznych">
Diagnostyczny i statystyczny podręcznik zaburzeń psychicznych

Diagnostyczny i statystyczny podręcznik zaburzeń psychicznych, DSM () – podręcznik z klasyfikacją zaburzeń psychicznych wydawany przez Amerykańskie Towarzystwo Psychiatryczne.

</doc>
<doc id="1123775" url="https://pl.wikipedia.org/wiki?curid=1123775" title="Issam Jemaa">
Issam Jemaa



</doc>
<doc id="1123776" url="https://pl.wikipedia.org/wiki?curid=1123776" title="Strachy na lachy">
Strachy na lachy



</doc>
<doc id="1123779" url="https://pl.wikipedia.org/wiki?curid=1123779" title="Przejście graniczne Orle-Jizerka">
Przejście graniczne Orle-Jizerka

Przejście graniczne Orle-Jizerka – polsko-czeskie przejście graniczne na szlaku turystycznym położone w województwie dolnośląskim, w powiecie karkonoskim, w gminie Szklarska Poręba. Utworzone było w miejscu historycznej przeprawy przez Izerę, zlikwidowane w 2007 roku.
Opis.
Przejście graniczne Orle-Jizerka w rejonie znaku granicznego nr "IV/56 (VI/56)" zostało utworzone 13 kwietnia 2005 roku. Czynne było przez cały rok: w okresie wiosenno-letnim (kwiecień–wrzesień) w godz. 8.00–20.00, a w drugiej połowie roku w godz. 8.00–18.00. Dopuszczony był ruch pieszych, rowerzystów i narciarzy. Odprawę graniczną i celną wykonywały organy Straży Granicznej. Doraźnie kontrolę graniczną i celną osób, towarów oraz środków transportu kolejno wykonywały: Graniczna Placówka Kontrolna SG w Jakuszycach i Placówka Straży Granicznej w Jakuszycach.
21 grudnia 2007 roku na mocy układu z Schengen przejście graniczne zostało zlikwidowane.
Do przekraczania granicy państwowej z Republiką Czeską na szlakach turystycznych uprawnieni byli obywatele następujących państw:
Nieopodal mostu, po polskiej stronie znajduje się drewniana figura św. Jana Nepomucena.

</doc>
<doc id="1123780" url="https://pl.wikipedia.org/wiki?curid=1123780" title="Radna">
Radna



</doc>
<doc id="1123783" url="https://pl.wikipedia.org/wiki?curid=1123783" title="Peace!">
Peace!

Peace! – trzecia płyta zespołu Indios Bravos wydana w 2007 roku.

</doc>
<doc id="1123784" url="https://pl.wikipedia.org/wiki?curid=1123784" title="25 Pułk Artylerii Pancernej">
25 Pułk Artylerii Pancernej

25 Drezdeński Pułk Artylerii Pancernej – oddział artylerii samobieżnej ludowego Wojska Polskiego.
Formowanie i zmiany organizacyjne.
4 lipca 1944 r. we wsi Wólka Czulczycka pod Chełmem sformowany został 25 pułk artylerii samobieżnej. Jednostka zorganizowana została według sowieckiego etatu nr 010/461, w składzie 1 Korpusu Pancernego. Zaprzysiężenia dokonano prawdopodobnie w październiku 1944
2 lipca 1946 otrzymał nazwę wyróżniającą „Drezdeński” i został odznaczony Orderem Krzyża Grunwaldu III kl. 19 lutego 1947 przeformowany na "25 Drezdeński pułk artylerii pancernej". Po wojnie stacjonował w Opolu, a od września 1947 w Żarach. W lipcu 1948 przeszedł do Żagania.
Rozkaz Dowódcy Wojsk Lądowych nr 0013/Panc z 22 kwietnia 1949 nakazywał dowódcy OW-IV w terminie do 1 lipca 1949 rozformować 25 Drezdeński pułk artylerii pancernej. Zgodnie z rozkazem pułk miał przekazać 12 dział ISU-122 wraz z załogami do 6 pułku czołgów i 12 dział ISU-122 wraz z załogami do 2 pułku czołgów.
Dowódcy pułku.
Obsada okresu wojny:
Struktura i wyposażenie pułku.
Etatowy stan pułku wynosił 422 żołnierzy, w tym: 94 oficerów, 144 podoficerów i 184 szeregowych.
Na etatowe uzbrojenie i wyposażenie pułku składało się:
Marsze i działania bojowe.
Na mocy rozkazu z 3 lutego 1945 pułk przeszedł z rejonu formowania do Mszczonowa pod Żyrardowem, a następnie 5 marca przemaszerował do rejonu Myśliborza i Dąbrowy, a następnie w okolice Oleśnicy i Dobroszyc, a 7 kwietnia przeszedł do Dobrej pod Bolesławcem. 14 kwietnia pułk zajął stanowiska ogniowe w rejonie Prędowic celem wzięcia udziału w artyleryjskim przygotowaniu, które poprzedziło forsowanie Nysy Łużyckiej.
Na mocy rozkazu z 15 kwietnia pułk otrzymał zadanie wzmocnienia dwiema bateriami 3 Brygady Pancernej i po sforsowaniu Nysy ześrodkować się w rejonie Geheege, następnie zachować gotowość do odparcia przeciwuderzeń nieprzyjaciela z kierunku północnego. 16 kwietnia pułk przekroczył rzekę i przesuwał się w kierunku Biehain, Geheege, Niesky. 18 kwietnia osiągnął Gutta i następnie zajął stanowiska ogniowe w rejonie Moholz, Diehsa. W nocy 21 kwietnia pułk oderwał się od przeciwnika i uderzył w kierunku Diehsa, Welka, Bischofswerda by 22 kwietnia osiągnąć rejon Fischbach, Arnsdorf. Po otrzymaniu rozkazu dowódcy 1 KPanc zawrócił spod Radeberg i przeszedł na stanowiska pod Welka z zadaniem odparcia ataku niemieckiego z kierunku Budziszyna przeprowadzonego 23 kwietnia. 24 kwietnia jedną baterią wzmocnił 3 Brygadę Pancerną, a pozostałymi siłami zajął stanowiska ogniowe w rejonie Kronerstchen, Bochna, Quoos wykonując zadanie niedopuszczenia do przerwania się nieprzyjaciela z kierunku Kaln, Luttowitz. 26 kwietnia został podporządkowany 8 Dywizji Piechoty celem wzmocnienia obrony na odcinku Crostwitz, Grosswelka, Luppen, Lubrau. W tym dniu poległ w walce dowódca pułku płk Piotr Fizin. 28 kwietnia pułk wspierał ogniem jednostki 5 Dywizji Piechoty ze stanowisk w rejonie Konigswartha.
W związku z przygotowaniem do operacji praskiej pułk przeszedł 5 maja do odwodu 1 Korpusu Pancernego i zgrupował się w rejonie Truppen w gotowości do pościgu za nieprzyjacielem w kierunku Bischofswerda. Następnego dnia pułk przeprowadził natarcie na Neustadt, Bad Schandau i 10 maja zgrupował się w rejonie Mělnika. 13 maja otrzymał rozkaz przejścia z Mělnika do Bolesławca, a 18 maja nakazano mu ześrodkowanie się w rejonie Kalisza, gdzie przybył 22 maja i rozmieścił się w m. Dembie.
Sztandar pułku.
Sztandar ufundowany został przez społeczeństwo Mszczonowa. Po jego odbiór na początku kwietnia 1945 roku udała się do Mszczonowa delegacja pułku, która przywiozła sztandar na front.
Płat o wymiarach 116 x 110 cm, obszyty z trzech stron żółtą frędzlą przymocowany do drzewca za pomocą sześciu tasiemek biało-karmazynowych. Drzewce z jasnego politurowanego drewna. Grot w kształcie orła wspartego na mosiężnej gałce.
Na karmazynowym tle aplikowany z białego aksamitu i haftowany srebrno-złotą nicią orzeł. Nad orłem i pod nim napisy haftowane żółtą nicią ze złotym obrzeżeniem: "HONOR I OJCZYZNA 1945 R DAR OBYWATELI M. MSZCZONOWA".
Na białym tle aplikowany czarny Krzyż Virtuti Militari z obrzeżeniem ze złotej taśmy i ozdobami na rogach. Pośrodku krzyża, na karmazynowym tle w kształcie koła, aplikowany z białego aksamitu i haftowany srebrną nicią, orzeł trzymający w szponach berło i jabłko. Wokół orła napis haftowany pomarańczową nicią: "25 PUŁK ARTYLERII SAMOCHODOWEJ CIĘŻKIEJ". Na ramionach krzyża haftowany napis: "VIRTUTI MILITARI". W rogach haftowane zielono-brązowo-złotą nicią wieńce dębowe
Tradycje.
Zgodnie z rozkaz nr 025/MON z 30 września 1967 w sprawie przekazania jednostkom wojskowym historycznych nazw i numerów oraz ustanowienia dorocznych świąt jednostek Dz. Roz. Tjn. MON Nr 10, poz. 53, tradycje 25 Drezdeńskiego pułku artylerii pancernej przyjął 25 Drezdeński pułk czołgów średnich ze Szczecina.

</doc>
<doc id="1123789" url="https://pl.wikipedia.org/wiki?curid=1123789" title="Universally Speaking">
Universally Speaking

Universally speaking – piosenka amerykańskiej grupy Red Hot Chili Peppers, wydana jako czwarty singel z albumu "By the Way", wydanego w 2003 roku.
Recepcja.
Na łamach czasopisma "Billboard" dziennikarz Miachael Paoletta napisał, że melodia utworu nawiązuje do dokonań amerykańskiego kompozytora Burta Bacharacha.

</doc>
<doc id="1123790" url="https://pl.wikipedia.org/wiki?curid=1123790" title="Parineeta">
Parineeta

Parineeta (hindi परिणीता, urdu پرنیتا, tłumaczenie "Poślubiona", niem. tytuł – "Parineeta – Das Mädchen aus Nachbars Garten") to bollywoodzki dramat z elementami musicalu – adaptacja bengalskiej powieści z 1914 napisanej przez Sarat Chandra Chattopadhyay. Reżyserował debiutant Pradeep Sarkar.

</doc>
<doc id="1123794" url="https://pl.wikipedia.org/wiki?curid=1123794" title="Nośnik informacji">
Nośnik informacji



</doc>
<doc id="1123795" url="https://pl.wikipedia.org/wiki?curid=1123795" title="Konklawe 1352">
Konklawe 1352

Konklawe 16-18 grudnia 1352 – czwarte konklawe okresu tzw. niewoli awiniońskiej papieży. Odbywało się w Awinionie. Było pierwszym konklawe w historii, na którym doszło do podpisania kapitulacji wyborczej.
Śmierć Klemensa VI.
Papież Klemens VI zmarł 6 grudnia 1352 roku w Awinionie i został pochowany w miejscowej katedrze. W trakcie swojego 10-letniego pontyfikatu ustabilizował w Awinionie stolicę papieską, wykańczając budowę pałacu i dokonując wykupu miasta i jego okolic z rąk dotychczasowej właścicielki, królowej Neapolu Joanny I. Urząd papieski sprawował w stylu gorszącym współczesnych, żyjąc w luksusie i przepychu przypominającym świeckie dwory. Cechował go też praktykowany na wielką skalę nepotyzm – spośród dwudziestu pięciu mianowanych przez niego kardynałów aż jedenastu było jego krewnymi, a zaledwie czterech nie było Francuzami (trzech Włochów i jeden Hiszpan).
Lista uczestników.
25 z 26 kardynałów uczestniczyło w konklawe. Wśród nich było dwudziestu dwóch Francuzów, dwóch Włochów i Hiszpan:
Klemens VI mianował dziewiętnastu elektorów, a Benedykt XII i Jan XXII po trzech. Aż dwunastu kardynałów zostało nominowanych na konsystorzu 17 grudnia 1350 roku, zwołanym dla wypełnienia licznych wakatów w Świętym Kolegium, zostało ono bowiem zdziesiątkowane podczas epidemii „czarnej śmierci” w 1348 (zmarło wtedy ośmiu kardynałów). Aż ośmiu elektorów (Roger, Canillac, d’Aigrefeuille, Cros, de la Tour, de la Jugié, Besse i Beaufort) było krewnymi zmarłego papieża Klemensa VI.
Urząd kamerlinga Świętego Kościoła Rzymskiego, najważniejszy w okresie sediswakancji, sprawował wówczas Etienne Audebrand Cambarou, arcybiskup Tuluzy.
Przebieg konklawe.
Konklawe rozpoczęło się 16 grudnia 1352. Tym razem jednak kardynałowie rozpoczęli nie od głosowania na papieża, lecz od podpisania pierwszej w historii wyborów papieży kapitulacji wyborczej. Jej warunki, ustalone przez kardynałów w toku obrad, zakładały szereg ograniczeń władzy nowego papieża. Zobowiązywała ona elekta, że nie będzie mianował nowych kardynałów dopóki liczba dotychczasowych nie spadnie poniżej 16. Ponadto ogólna liczba kardynałów miała być ograniczona do 20, a każda nowa nominacja musiała zyskać aprobatę 2/3 składu Świętego Kolegium. Również ewentualne pozbawienie godności kardynalskiej musiało zyskać aprobatę reszty kardynałów. Zabronione zostało konfiskowanie przez papieża dóbr kardynała, jak również przejmowanie ich po jego śmierci. Również nominacje na kilka pomniejszych urzędów uzależniono od zgody Świętego Kolegium. Ustanowiono też zakaz oddawania dziesięciny władcom świeckim. Wszyscy kardynałowie zaprzysięgli tę kapitulację, choć niektórzy uczynili to z zastrzeżeniem.
Konklawe trwało zaledwie dwa dni. 18 grudnia 1352 jednogłośnie wybrano starego, około 70-letniego kardynała biskupa Ostii Étienne Auberta. Przybrał on imię Innocenty VI i 30 grudnia został uroczyście koronowany w awiniońskiej katedrze przez protodiakona Gaillarda de la Mothe. Niedługo po swoim wyborze uznał podpisaną na konklawe kapitulację za niezgodną z prawem kanonicznym, a tym samym za nieważną.

</doc>
<doc id="1123797" url="https://pl.wikipedia.org/wiki?curid=1123797" title="27 Pułk Artylerii Pancernej">
27 Pułk Artylerii Pancernej

27 Sudecki Pułk Artylerii Samochodowej (27 pas) – oddział artylerii samobieżnej ludowego Wojska Polskiego.
Formowanie i zmiany organizacyjne.
Pułk został sformowany 4 lipca 1944 roku, w okolicach Berdyczowa, w składzie 1 Korpusu Pancernego, według etatu nr 010/484.
2 lipca 1946 roku otrzymał nazwę wyróżniającą „Sudecki”. Rozkazem ND WP nr 597 z 2 lipca 1945 odznaczony Orderem Krzyża Virtuti Militari.
5 listopada 1945 roku został włączony w skład 1 Dywizji Piechoty im. Tadeusza Kościuszki.
19 lutego 1947 roku został przeformowany w 27 Sudecki pułk artylerii pancernej.
Żołnierze pułku.
Dowódcy pułku
Dowódcy okresu wojny:
Oficerowie
Marsze i działania bojowe.
Na mocy rozkazu z 3 lutego 1945 pułk przeszedł z okolic Chełma do Skierniewic, a następnie w rejon Poznania. 3 marca osiągnął Głazów pod Myśliborzem i dalej pomaszerował pod Oleśnicę, a na początku kwietnia doszedł do Starej Wsi pod Bolesławcem. 16 kwietnia pułk otrzymał rozkaz o przystąpieniu do operacji berlińskiej. W myśl tego rozkazu miał przeprawić się przez Nysę Łużycką i ześrodkować się w lesie opodal Biehain, oraz ogniem i ruchem zapewnić powodzenie 2 Brygadzie Pancernej w natarciu po osi: Horka, Oedernitz, Sproitz, Steinerlen, Buchwalde, Gleina, Niedergurig, Welka, Salzenforst, Radeberg. W związku z tym baterie artylerii włączono do kolumn batalionowych brygady. Wieczorem 18 kwietnia pułk wraz z 2 BPanc opanował Diehsa i osiągnął rejon Weissenbergu. Następnego dnia wykonał kontratak w kierunku Ruhethal, a 20 kwietnia odpierał ataki nieprzyjaciela w Edendorfie. Nocą oderwał się od przeciwnika i wykonał marsz po trasie: Ullersdorf, Nieder Seifersdorf, Weissenberg.
22 kwietnia pułk otrzymał rozkaz nakazujący powrót w kierunku wschodnim pod Budziszyn w celu zniszczenia nieprzyjaciela atakującego w tym rejonie. Następnego dnia pułk tocząc walkę z głównymi siłami niemieckimi, przeszedł do obrony m. Bornitz. 25 kwietnia przeprawił się przez Sprewę docierając do Grosswelka w celu współdziałania z 3 Brygadą Pancerną. W dniu tym został ranny dowódca pułku ppłk Piotr Kaszyński. Wieczorem pułk przegrupował się do Radibor, załamując po drodze ataki nieprzyjaciela z kierunku Schwarzadler. Nieprzyjaciel wzmocnił natarcie w dniu 26 kwietnia i zmusił pułk do odejścia w rejon Luppa, Dubrau, Königswartha. W tym samym dniu pułk został włączony do systemu obrony 8 Dywizji Piechoty na odcinku Crostwitz, Grosswelka. Po zajęciu przez Niemców Neudorfu został podporządkowany 5 Dywizji Piechoty i do 6 maja pozostał w obronie pod Holschdubrau.
W ramach operacji praskiej, współdziałając z 1 BPZmot wykonał marsz w kierunku Crostwitz, Bischofswerda. Następnie pułk nacierał według marszruty: Neustadt, Bad Schandau i 10 maja zgrupował się w rejonie Mělnik, Chłoumen. 13 maja wracając do kraju dotarł do rejonu Bolesławca a następnie przemaszerował do m. Rożdżały pod Kaliszem.
Tradycje.
Zgodnie z rozkazem nr 07/MON z 4 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, Dz. Roz. Tjn. MON Nr 5, poz. 21, tradycje 27 Sudeckiego pułku artylerii pancernej przejął 27 pułk czołgów z Gubina.

</doc>
<doc id="1123798" url="https://pl.wikipedia.org/wiki?curid=1123798" title="Nagroda za scenografię na Festiwalu Polskich Filmów Fabularnych">
Nagroda za scenografię na Festiwalu Polskich Filmów Fabularnych

Nagroda za scenografię na Festiwalu Polskich Filmów Fabularnych przyznawana jest od początku istnienia festiwalu.
Najwięcej, sześciokrotnie wygrywał Andrzej Przedworski. Trzykrotnie otrzymali ją: Katarzyna Sobańska, Marcel Sławiński i Wojciech Żogała, a dwukrotnie: Tadeusz Kosarewicz, Andrzej Kowalczyk, Janusz Sosnowski, Andrzej Haliński, Przemysław Kowalski, Anna Wunderlich i Jagna Janicka. W 1987 r. nagrodę przyznano sześciu osobom.
Nagroda wynosi 12 tysięcy złotych.

</doc>
<doc id="1123803" url="https://pl.wikipedia.org/wiki?curid=1123803" title="Hump de Bump">
Hump de Bump

Hump de Bump – jest piosenką zespołu Red Hot Chili Peppers z płyty "Stadium Arcadium". Jest czwartym singlem promującym album. Zespół użył "American Ghost Dance" jako podkładu.
Lista utworów.
CD single 1
CD Single 2
UK Single
International Maxi CD
International 7" Picture Disc

</doc>
<doc id="1123806" url="https://pl.wikipedia.org/wiki?curid=1123806" title="24 Pułk Artylerii Samobieżnej">
24 Pułk Artylerii Samobieżnej



</doc>
<doc id="1123808" url="https://pl.wikipedia.org/wiki?curid=1123808" title="25 Pułk Artylerii Samobieżnej">
25 Pułk Artylerii Samobieżnej



</doc>
<doc id="1123809" url="https://pl.wikipedia.org/wiki?curid=1123809" title="27 Pułk Artylerii Samobieżnej">
27 Pułk Artylerii Samobieżnej



</doc>
<doc id="1123810" url="https://pl.wikipedia.org/wiki?curid=1123810" title="Epifil">
Epifil

Epifil – roślina (mech, wątrobowiec, glon) lub porost nalistny - rozwijający się na liściach, zwykle drzew i krzewów. Epifile występują w wilgotnych i cienistych lasach równikowych. Znane są epifile obligatoryjne - występujące wyłącznie na liściach, inne spotykane są także na korze roślin i w innych siedliskach. Porosty nalistne przypominają zwykle plamy, miejsca zaatakowane przez grzyba. Rośliny nalistne przylegają ściśle do blaszki liściowej lub zwisają z brzegów liścia.

</doc>
<doc id="1123812" url="https://pl.wikipedia.org/wiki?curid=1123812" title="24 Drezdeński Pułk Artylerii Pancernej">
24 Drezdeński Pułk Artylerii Pancernej



</doc>
<doc id="1123813" url="https://pl.wikipedia.org/wiki?curid=1123813" title="25 Drezdeński Pułk Artylerii Pancernej">
25 Drezdeński Pułk Artylerii Pancernej



</doc>
<doc id="1123814" url="https://pl.wikipedia.org/wiki?curid=1123814" title="27 Sudecki Pułk Artylerii Pancernej">
27 Sudecki Pułk Artylerii Pancernej



</doc>
<doc id="1123815" url="https://pl.wikipedia.org/wiki?curid=1123815" title="Zagon na Kowel">
Zagon na Kowel

Zagon na Kowel – część wielkiej bitwy wołyńsko-podolskiej; zagon wojsk zmotoryzowanych na Kowel wykonany w dniach 11–13 września 1920 roku, w czasie wojny polsko-bolszewickiej przez improwizowaną Grupę majora Włodzimierza Bochenka na tyłach sowieckiej 12 Armii.
Przygotowania.
Grupa majora Bochenka zorganizowana została w dniach 9–10 września 1920 roku we Włodawie. W jej skład weszły:
Razem Grupa liczyła około 1 tys. żołnierzy. Jej zadaniem było opanowanie węzła kolejowego Kowel, na tyłach sowieckiej 12 Armii. Miała wejść do walki na lewym skrzydle 5 Armii gen. Sikorskiego i z rejonu Brześcia przeć na południe, na Kowel.
Przebieg.
Kolumna wyruszyła 11 września ok. południa z Włodawy początkowo w kierunku na Brześć. Następnie skręciła na wschód i poruszała się trasą Małoryta – Mokrany – Ratno, aby od północy zaatakować Kowel. Manewr miał za zadanie obejście prawego skrzydła sowieckiej 12 Armii i wyjście na jej tyły. Po drodze naprawiano zniszczone mosty i stoczono kilka potyczek z bolszewicką piechotą. Długość przejechanej trasy wynosiła ok. 130 km. Kolumna poruszała się także nocą, a jedyne postoje organizowano dla dokonania koniecznych przeglądów i napraw samochodów. Kolumna poruszała się ze średnią prędkością 12 km/h. 
Około północy kolumna dotarła do wsi Mokrany. Stąd wykonano pierwsze uderzenie wzdłuż drogi na Horniki. Rano 12 września Grupa opanowała Ratno. Kolumna przebiła się na tyły przeciwnika, wycofującego się na wschód na całym froncie, pod naporem wojsk Sikorskiego. Zgodnie z planem zamierzano przeć jak najszybciej na Kowel, bez oglądania się na skrzydła i zbędnych postojów. Dzięki szybkości manewrów Grupy, bolszewicy mieli problem z jej zlokalizowaniem i brakowało im czasu na zorganizowanie obrony. Jadące na czele kolumny samochody pancerne, odporne na ogień karabinów, wdzierały się w szyki piechoty, zadawały jej straty i mieszały szyk, uniemożliwiały zajęcie pozycji przez artylerię i paraliżowały dowodzenie, wywołując panikę na tyłach wroga. Polskie oddziały osiągały w ten sposób sukcesy nieproporcjonalnie duże w porównaniu ze swą liczebnością. Wszelkie próby stawiania oporu przez wroga na drodze do Kowla były szybko łamane, a kilka dużych oddziałów piechoty bolszewickiej widząc na swych tyłach Polaków, skapitulowało. Próby niszczenia mostów na drodze marszu kolumny (teren przecięty licznymi rzekami, bagnami i jeziorami) nie zatrzymały żołnierzy majora Bochenka. W okolice Kowla Grupa dotarła 12 września ok. godz. 14:00, do samego miasta wjechała dwie godziny później. Dzięki osiągniętemu efektowi zaskoczenia w szeregach bolszewików wybuchł chaos. W mieście stanowiącym bazę zaopatrzeniową frontu, na dalekich tyłach nikt nie spodziewał się Polaków i to wyposażonych w tankietki. Rosjanie prowadzili już tylko ogień artyleryjski ze stanowisk ziemnych poza miastem i z kilku pociągów pancernych, wycofujących się na wschód. Próby obrony nie dały rezultatu i ostatecznie Kowel został opanowany późnym popołudniem. Spieszona załoga Grupy obsadziła kluczowe obiekty, w tym kowelski dworzec kolejowy. Rozprężenie wśród bolszewików było całkowite, co uniemożliwiało im wykonanie kontrataku i przed południem 13 września Grupa majora Bochenka nawiązała kontakt z nadchodzącymi od zachodu oddziałami gen. Sikorskiego.
Znaczenie.
O ile z punktu widzenia militarnego zagon na Kowel to drobny epizod pozbawiony większego wpływu na wynik wojny, o tyle jest on wyjątkowo istotny z punktu widzenia sztuki wojennej. Pokazał on możliwości jednostek zmotoryzowanych, ich zdolność do przenikania głęboko za linię wroga i dezorganizowania jego obrony, czym torują one drogę dla głównych sił za cenę bardzo niewielkich strat własnych.
Doświadczeń tych nie wykorzystano właściwie, kierując się raczej wynikami 1 Armii Konnej Budionnego i w dalszym ciągu stawiono na jednostki kawalerii, jako siły wykonującej manewr przełamania obrony przeciwnika. Zagon Grupy majora Bochenka miał jednak duże znaczenie dla rozwoju wojsk zmechanizowanych i dla ich taktyki oraz sztuki operacyjnej. W 1930 roku sformowano doświadczalną grupę pancerno-motorową w sile batalionu. Była ona pierwowzorem późniejszych brygad zmechanizowanych. Jednak istotną przeszkodą w rozwoju tych jednostek był wielki kryzys, który dramatycznie zahamował proces motoryzacji Wojska Polskiego. Paradoksalnie, najlepiej doświadczenia zagonu na Kowel wykorzystali Sowieci. Armia Czerwona w latach trzydziestych sformowała całe korpusy zmotoryzowane i pancerne. Jeszcze w latach osiemdziesiątych XX wieku w Związku Radzieckim formowane były Operacyjne Grupy Manewrowe, składające się z oddziałów pancernych, zmechanizowanych, artylerii i saperów, z zadaniami podobnymi do celów postawionych Grupie majora Bochenka.

</doc>
<doc id="1123816" url="https://pl.wikipedia.org/wiki?curid=1123816" title="Benelli M3 Super 90">
Benelli M3 Super 90



</doc>
<doc id="1123824" url="https://pl.wikipedia.org/wiki?curid=1123824" title="HMS Ark Royal (lotniskowiec 1938)">
HMS Ark Royal (lotniskowiec 1938)



</doc>
<doc id="1123825" url="https://pl.wikipedia.org/wiki?curid=1123825" title="HMS Ark Royal (lotniskowiec 1955)">
HMS Ark Royal (lotniskowiec 1955)



</doc>
<doc id="1123834" url="https://pl.wikipedia.org/wiki?curid=1123834" title="Juliusz Głodek">
Juliusz Głodek

Juliusz Głodek (ur. 1915, zm. 22 października 2007) – polski geolog.
Życiorys.
Był wychowankiem Gimnazjum Wojciecha Górskiego w Warszawie. Po wybuchu II wojny światowej uczestniczył w obronie Modlina. Następnie był jeńcem niemieckiego oflagu w Murnau. Był absolwentem Uniwersytetu Warszawskiego. Uzyskał stopień naukowy doktora nauk technicznych budownictwa wodnego. Był autorem wielu publikacji naukowych. Współautor między innymi takich publikacji jak "Z biegiem Wisły: przewodnik geologiczno-krajoznawczy" pod redakcja naukową Cyryla Kolago (Wydawnictwa Geologiczne; 1967) czy podręcznik "Geologia i wiadomości z nauki o złożach" wraz z Z. Kilianem i T. Szczepanikiem (Państwowe Wydawnictwa Szkolnictwa Zawodowego; 1953). Członek Polskiego Towarzystwa Geologicznego.
Został pochowany w grobowcu rodzinnym na cmentarzu Powązkowskim w Warszawie (kwatera 192-2-29).

</doc>
<doc id="1123846" url="https://pl.wikipedia.org/wiki?curid=1123846" title="Chinmoy">
Chinmoy

Chinmoy, śri Chinmoy Kumar Ghose (ur. 27 sierpnia 1931 w Shakpura, zm. 11 października 2007 w Nowym Jorku) – indyjski filozof, poeta, pisarz, autor piosenek, malarz, multiinstrumentalista, atleta, działacz na rzecz pokoju, nauczyciel jogi i medytacji, mistrz duchowy i pomysłodawca programu World Harmony Run, kandydat do pokojowej nagrody Nobla.
Życie i działalność.
Chinmoy przyszedł na świat w 1931 r., jako najmłodsze z siedmiorga dzieci, swoich rodziców w wiosce Shakpura w pobliżu miasta Chittagong we Wschodnim Bengalu na terenie ówczesnych Indii. Po śmierci rodziców wstąpił w 1944 r., do wspólnoty Sri Aurobindo Ashram w Pondicherry w południowych Indiach. Tam przez blisko dwadzieścia lat, rozwijał umiejętności medytacji, a także rozwijał talent literacki. W 1964 r., przeprowadził się do USA i zamieszkał w Nowym Jorku, podejmując pracę jako urzędnik w tamtejszym konsulacie Indii przy Organizacji Narodów Zjednoczonych. W 1970 r., założył wspólnotę Sri Chinmoy Center, zajmującą się propagowaniem medytacji i sprawności fizycznej, jako drogi do uzyskania wewnętrznego pokoju. Sri Chinmoy posiada uczniów w ok. 60 krajach na świecie, w tym także od 1992 r. w Polsce.
W 2007 r., Chinmoy został zgłoszony jako kandydat do Pokojowej Nagrody Nobla na wniosek 51 posłów parlamentu Islandii.

</doc>
<doc id="1123847" url="https://pl.wikipedia.org/wiki?curid=1123847" title="Klokočov">
Klokočov



</doc>
<doc id="1123848" url="https://pl.wikipedia.org/wiki?curid=1123848" title="Daimonion (zespół muzyczny)">
Daimonion (zespół muzyczny)

Daimonion – polski zespół z Piotrkowa Trybunalskiego założony w 1994 roku. Gra pełnego energii, barw i przestrzeni atmosferycznego rocka, którego korzenie tkwią w dokonaniach sceny gotyckiej przełomu lat 80/90. Jednocześnie muzyczna formuła grupy nieustannie poszerzana jest o rozmaite elementy charakterystyczne dla takich gatunków jak: trance, ambient, post-rock czy shoegaze. Mają w swoim dorobku kilka kaset i płyt demo oraz jeden album studyjny zatytułowany „Daimonion” (Love Industry, 2007). Ich utwory ukazywały się na różnych kompilacjach, m.in. na wydanej w 2001 roku składance „Castle Party Compilation 2001”, oraz krązku DVD „In Goth We Trust” (Metal Mind Productions, 2003) ukazującym przekrój polskiej sceny dark i gothic.
Historia zespołu.
1994-1996
1998-2002
2005
2006
2007
2008
Dyskografia.
"Daimonion” - Love Industry, 2007

</doc>
<doc id="1123849" url="https://pl.wikipedia.org/wiki?curid=1123849" title="Sri Chinmoy Kumar Ghose">
Sri Chinmoy Kumar Ghose



</doc>
<doc id="1123850" url="https://pl.wikipedia.org/wiki?curid=1123850" title="Raková">
Raková



</doc>
<doc id="1123854" url="https://pl.wikipedia.org/wiki?curid=1123854" title="MSC 2000">
MSC 2000

MSC 2000 (ang. Mathematics Subject Classification 2000) – hierarchiczna klasyfikacja badań naukowych w matematyce sformułowana przez Amerykańskie Towarzystwo Matematyczne.
Podział na dziedziny.
Główny poziom rozróżnia 64 dziedziny, każda identyfikowana przez dwie cyfry. Na przykład:
Każda z głównych dziedzin jest następnie podzielona na poddziedziny. 
Na przykład:
Każda poddziedzina może być podzielona na węższe gałęzie:
Jednakże, nie zawsze jest oczywiste jak dana publikacja czy twierdzenie powinny być zaklasyfikowane. Na przykład, podobne pytania mogą być zaliczone do "68Q05" (Maszyny Turinga z punktu widzenia informatyki teoretycznej) lub do "03D10" (Maszyny Turinga z punktu widzenia matematycznego). Dlatego do klasyfikowania prac matematycznych używa się więcej niż jednej kategorii: kategorię główną ("primary") i dodatkowe kategorie poboczne ("secondary").

</doc>
<doc id="1123855" url="https://pl.wikipedia.org/wiki?curid=1123855" title="Potworny regiment">
Potworny regiment

Potworny regiment (ang. "Monstrous Regiment") – humorystyczna powieść fantasy, 31. książka z cyklu "Świat Dysku" Terry’ego Pratchetta, wydana w 2003 roku. W Polsce książka ta ukazała się 15 maja 2008. W krzywym zwierciadle ukazuje wojnę i wojsko, a także walkę o równouprawnienie płci i zakazy religijne. Na okładce, zaprojektowanej przez Paula Kidby zamieszczono parodię słynnej fotografii „Sztandar nad Iwo Jimą”.
Tytuł książki nawiązuje do XVI-wiecznego traktatu Johna Knoxa „The First Blast of the Trumpet Against the Monstrous Regiment of Women” (Alarm przeciwko potwornym rządom kobiet), krytykującego rządy kobiet-królowych. W powieści, podobnie jak w innych książkach Pratchetta z serii „Świata Dysku” znajduje się bardzo wiele kalamburów, gier słów czy intertekstualnych aluzji, np. w jednej ze scen Samuel Vimes popełnia błąd językowy chcąc powiedzieć po borogrovsku, że on też jest Borogrowczykiem, co jest nawiązaniem do słów Johna F. Kennedy’ego „Ich bin ein Berliner”.
Fabuła.
Akcja dzieje się w Borogravii, kraju, który natychmiast po przegraniu wojny z jednym z sąsiadów, wdaje się w wojnę z następnym. Rozwój miejscowej religii polega na ciągłym rozszerzaniu listy obrzydliwości zakazanych przez Nuggana (trafiły na nią kolory niebieski i czekoladowy, czekolada, płodozmian, uszy, kichanie, noszenie długich włosów przez kobiety oraz noszenie przez nie krótkich włosów, noszenie męskich ubrań przez kobiety, akordeoniści, kamienie i dzieci). Wszystko to doprowadziło kraj na krawędź upadku, czemu zaprzecza lokalna propaganda.
Główna bohaterka Polly Perks pracuje w karczmie prowadzonej przez jej ojca. Obawiając się, że po śmierci ojca utraci karczmę (kobiety nie dziedziczą), postanawia odnaleźć swojego brata, który wstąpił do wojska i zaginął. Aby znaleźć ślady, sama, w męskim przebraniu zaciąga się do wojska. Trafia do oddziału, na który składają się ludzie, wampir (należący do Ligi Wstrzemięźliwości), troll, oraz Igor (istota o niesamowitych zdolnościach chirurgicznych). Oddział dowodzony jest przez typowego sierżanta (wiecznie krzyczący fachowiec od wojny, z długą listą zasług w wielu bitwach) i romantycznego porucznika, przeniesionego do służby liniowej z biura. Mimo zupełnego braku wyszkolenia odnoszą sukcesy w walkach i stopniowo okazuje się, że żołnierze są kobietami. Ujawnienie tego prowadzi do zmian w obyczajach Borogravii.

</doc>
<doc id="1123856" url="https://pl.wikipedia.org/wiki?curid=1123856" title="Mathematics Subject Classification">
Mathematics Subject Classification



</doc>
<doc id="1123857" url="https://pl.wikipedia.org/wiki?curid=1123857" title="Herington (Kansas)">
Herington (Kansas)

Herington – miasto w hrabstwie Dickinson, w stanie Kansas, USA.
Demografia.
W 2000 mieszkało 2,563 ludzi było 1,126 gospodarstw domowych i 669 rodzin. Średnia wieku to 41 lat. Przeciętny dochód gospodarstwa domowego w mieście wynosił $ 28,333 a na całą rodzinę $ 36,696. Średni dochód przypadający na mężczyznę to $28,359, na kobietę $15,515.
Skład etniczny
Grupy wiekowe:

</doc>
<doc id="1123860" url="https://pl.wikipedia.org/wiki?curid=1123860" title="Ikirun">
Ikirun

Ikirun – miasto położone w południowo-zachodniej Nigerii (stan Osun). Miasto w 2001 roku zamieszkiwało 280 000 mieszkańców.
Jest ważnym ośrodkiem handlowym dla okolicznych regionów rolniczych (uprawa bawełny, tytoniu) oraz przemysłu (przemysł spożywczy, włókienniczy). Rozwinięte jest rzemiosło (głównie tkactwo).

</doc>
<doc id="1123861" url="https://pl.wikipedia.org/wiki?curid=1123861" title="Vultee P-66 Vanguard">
Vultee P-66 Vanguard

Vultee P-66 Vanguard, amerykański samolot myśliwski z okresu II wojny światowej. Samolot został zamówiony przez Szwedzkie Siły Powietrzne, ale w 1941 kiedy wszedł do produkcji rząd Stanów Zjednoczonych zablokował ich eksport. Wszedł na wyposażenie USAAF jako P-66.
Używany był do szkolenia oraz przez stacjonujące w Chinach siły Latających Tygrysów

</doc>
<doc id="1123863" url="https://pl.wikipedia.org/wiki?curid=1123863" title="Nastolatki z Beverly Hills">
Nastolatki z Beverly Hills

Nastolatki z Beverly Hills (oryg. "Beverly Hills Teens") – amerykański serial animowany z 1987 roku. Zawiera 65 odcinków.
Wersja polska.
Serial był emitowany w latach 90. z angielskim dubbingiem i polskim lektorem. Dawniej emitowany w KidsCo.
Wersja dubbingowa.
Wersja polska: Sun Studio Polska
Reżyseria: Marek Robaczewski
Udział wzięli:
i inni

</doc>
<doc id="1123866" url="https://pl.wikipedia.org/wiki?curid=1123866" title="Rosyjski Związek Ogólnowojskowy">
Rosyjski Związek Ogólnowojskowy

Rosyjski Związek Ogólnowojskowy (ros. Русский Обще-Воинский Союз, ROWS) – rosyjska emigracyjna organizacja antykomunistyczna o charakterze wojskowym.
Historia.
Rosyjski Związek Ogólnowojskowy został założony 1 września 1924 r. w Królestwie SHS przez byłego głównodowodzącego białych Sił Zbrojnych Południa Rosji gen. Piotra N. Wrangla. Skupiał żyjących na emigracji weteranów Rosyjskiej Armii Cesarskiej i Rosyjskiej Floty Cesarskiej z okresu I wojny światowej i wojny domowej z bolszewikami, zarówno oficerów, jak też szeregowych żołnierzy. Związek nie miał celów politycznych (w myśl zasady, że armia jest poza polityką), ale działał w celu ochrony ideologii, tradycji i chwały rosyjskich sił zbrojnych, aby wykorzystać te cechy dla budowy nowej narodowej Rosji. Jednakże wielu członków organizacji miało sympatie monarchistyczne w różnych odcieniach: od konstytucyjnego do autokratycznego. Głównym jej celem była walka przeciw komunizmowi.
Na pocz. lat 30 XX w. ROWS liczył ok. 40 tys. członków. W latach 30 XX w. stał się jednym z głównych celów radzieckiego OGPU, a później INO NKWD. Za sprawą zwerbowanego b. cesarskiego generała Nikołaja W. Skoblina NKWD udało się założyć w ramach ROWS tajne stowarzyszenie, przedsięwzięcie operacyjne pod nazwą Wewnętrzna Linia, które miało na celu zniszczyć ROWS. Dzięki Wewnętrznej Linii możliwe było m.in. porwanie i potajemne wywiezienie do ZSRR – a w konsekwencji zamordowanie – dwóch kolejnych przewodniczących ROWS gen. Aleksandra P. Kutiepowa (1930), a kilka lat później gen. Jewgienija K. Millera (1937), przy czym Miller zdemaskował agenturalną rolę N.Skoblina. ROWS w konsekwencji pod koniec lat 30 XX w. potrafił w pewnym stopniu przeciwdziałać radzieckiemu wywiadowi. W okresie II wojny światowej ROWS nie miał organizacyjnych stosunków z III Rzeszą, ale nieoficjalnie popierał Rosyjską Armię Wyzwoleńczą (ROA) gen. Andrieja A. Własowa.
Po zakończeniu wojny zmieniły się zadania ROWS. Z organizacji wojskowej reprezentującej interesy białej emigracji stał się organizacją kombatancką promującą tradycje wojskowe Rosji. Centrum jego działalności zostało przeniesione z Europy do USA. W 1996 roku ROWS przeniósł swą aktywność do Federacji Rosyjskiej.
Organizacja.
ROWS dzielił się na oddziały według krajów i regionów:

</doc>
<doc id="1123867" url="https://pl.wikipedia.org/wiki?curid=1123867" title="Franciszek Niżałowski">
Franciszek Niżałowski

Franciszek Tomasz Niżałowski (ur. 18 września 1859 we Lwowie, zm. 9 sierpnia 1937 tamże) – doktor prawa, generał audytor cesarskiej i królewskiej Armii, generał dywizji Wojska Polskiego, prezes Najwyższego Sądu Wojskowego.
Życiorys.
Szkołę średnią ukończył we Lwowie. Następnie w 1881 ukończył studia na Wydziale Prawa Uniwersytetu Lwowskiego. 9 stycznia 1879 rozpoczął ochotniczą, jednoroczną służbę wojskową w 30 Pułku Piechoty Cesarskiej i Królewskiej Armii we Lwowie. W 1880 został podporucznikiem rezerwy. 13 marca 1882, po zakończeniu studiów, rozpoczął służbę zawodową w C. i K. Armii jako praktykant audytoriatu. Służył kolejno w Temesvár, audytor w 13 Pułku Piechoty w Krakowie (1887-1891), potem w Peczu na Węgrzech. W 1893 został audytorem sztabowym. W kwietniu 1902 został referentem do spraw sprawiedliwości w Dowództwie XIV Korpusu w Innsbrucku. W 1911 został referentem w Najwyższym Sądzie Wojskowym w Wiedniu. 1 lipca 1914 mianowany został prezydentem senatu Najwyższego Sądu Obrony Krajowej. Pozostawał na tym stanowisku do 13 grudnia 1918 ciesząc się uznaniem władz, czego wyrazem były pochwały cesarskie.
16 grudnia 1918 został przyjęty do Wojska Polskiego. W styczniu 1919 otrzymał przydział służbowy do Departamentu Wojskowo-Prawnego Ministerstwa Spraw Wojskowych. 1 marca 1919 został mianowany I prezydentem Najwyższego Sądu Wojskowego. Pozostawał na tym stanowisku do 1 kwietnia 1921, kiedy to został przeniesiony w stan spoczynku . 8 kwietnia 1919 rozkazem 1443 został mianowany przewodniczącym Komisji Kwalifikacyjnej Korpusu Sądowego Wojska Polskiego. Osiadł w Warszawie, potem we Lwowie. Tam zmarł i został pochowany na Cmentarzu Łyczakowskim.
Awanse.
W Cesarskiej i Królewskiej Armii:
Do Wojska Polskiego przyjęty został w stopniu generała podporucznika z prawem do używania tytułu generała porucznika. 1 kwietnia 1921 przeniesiony został w stan spoczynku w stopniu rzeczywistego generała porucznika. 26 października 1923 Prezydent RP zatwierdził go w stopniu generała dywizji ze starszeństwem z 1 czerwca 1919.

</doc>
<doc id="1123869" url="https://pl.wikipedia.org/wiki?curid=1123869" title="Jenny Don’t Be Hasty">
Jenny Don’t Be Hasty

Jenny Don't Be Hasty - wydana na singlu piosenka szkockiego piosenkarza Paolo Nutiniego. Był to jego drugi singel, wydany 25 września 2006 r. i pochodził z jego debiutanckiego albumu pt. "These Streets". Piosenka ukazała się na następnym singlu po "Last Request".
Tekst piosenki przedstawia własne przeżycia piosenkarza, który mając 18 lat związał się ze starszą od siebie kobietą:
"You said you'd marry me if I was 23 but I'm one that you can't see if I'm only 18" Po wyjawieniu prawdziwego wieku, jego partnerka jest na niego zła i stwierdza, że jest za młody. Singel dotarł do 20. miejsca na liście przebojów w Wielkiej Brytanii i 40. miejsca na liście przebojów ARIA Charts w Australii.

</doc>
<doc id="1123870" url="https://pl.wikipedia.org/wiki?curid=1123870" title="Irena Sandecka">
Irena Sandecka

Irena Sandecka (ur. 1 kwietnia 1912 w Humaniu, zm. 25 marca 2010 w Krzemieńcu) – polska poetka, nauczycielka, pracownik naukowy Liceum Krzemienieckiego, działaczka społeczna i katolicka, od 1942 mieszkająca i działająca w Krzemieńcu.
Życiorys.
W czasie II wojny światowej pracowała w Powiatowej Delegaturze Rządu w Krzemieńcu. Zajmowała się m.in. pomocą Polakom atakowanym przez nacjonalistów ukraińskich. Uratowała od zagłady jedną z wsi organizując dla mieszkańców eskortę złożoną z niemieckich żołnierzy. Wywiozła z zagrożonego rzeziami Krzemieńca do Krakowa kilkadziesiąt polskich dzieci uratowanych z pogromów (ich rodzice zginęli w rzezi wołyńskiej).
Po wojnie pozostała w Krzemieńcu, została aresztowana przez NKWD, ale wkrótce zwolniona. Do 1969 r. pracowała jako laborantka w służbie zdrowia. Czynnie uczestniczyła w życiu miejscowego Kościoła katolickiego oraz prowadziła tajne nauczanie polskich dzieci. Opracowała w tym celu ręcznie napisany i ilustrowany „Elementarz Krzemieniecki”. Dzięki jej staraniom w Krzemieńcu przetrwało prężne środowisko polskie.
Po rozpadzie ZSRR była jedną z założycielek Towarzystwa Odrodzenia Kultury Polskiej im. Juliusza Słowackiego.
Zmarła 25 marca 2010 w wieku niespełna 98 lat.
W 2016 otrzymała pośmiertnie nagrodę Kustosz Pamięci Narodowej.

</doc>
<doc id="1123871" url="https://pl.wikipedia.org/wiki?curid=1123871" title="Mała Synagoga w Żywcu">
Mała Synagoga w Żywcu

Mała Synagoga w Żywcu – nieistniejąca synagoga, która znajdowała się w Żywcu, tuż obok pałacu Habsburgów.
Synagoga została zbudowana w XIX wieku. Podczas II wojny światowej hitlerowcy zburzyli synagogę. Po zakończeniu wojny nie została odbudowana.

</doc>
<doc id="1123873" url="https://pl.wikipedia.org/wiki?curid=1123873" title="Robert Pospišil">
Robert Pospišil



</doc>
<doc id="1123876" url="https://pl.wikipedia.org/wiki?curid=1123876" title="Rudolf Rohaček">
Rudolf Rohaček



</doc>
<doc id="1123880" url="https://pl.wikipedia.org/wiki?curid=1123880" title="Meg Bennett">
Meg Bennett

Margaret „Meg” Bennett (ur. 4 października 1948 w Los Angeles) – amerykańska aktorka i scenarzystka.
W latach 1972-1980 występowała na Broadwayu jako Marty w musicalu "Grease".

</doc>
<doc id="1123884" url="https://pl.wikipedia.org/wiki?curid=1123884" title="Aerials">
Aerials

Aerials – singel grupy System of a Down wydany w roku 2002. Pochodzi on z albumu "Toxicity".
Aerials to prawdopodobnie najbardziej znana piosenka grupy System of a Down, odniosła największy sukces w Stanach Zjednoczonych, plasując się na #1 miejscu w rankingach Modern, jak i Mainstream Rock. Autorami słów tego utworu są Serj Tankian oraz Daron Malakian.
Wideoklip.
Teledysk został nakręcony przez Shavo Odadjiana i Davida Slade’a.
Wideo rozpoczyna się w wyludnionym, podobnym do pustyni miejscu. Następnie kamera przenosi się do wnętrza namiotu cyrkowego. Wewnątrz, grupa rozgrzewa się przed występem, jest przy tym obserwowana przez małego chłopca ze zdeformowaną twarzą. Jego oczy są całkiem czarne, usta bardzo małe i wąskie. Grupa zaczyna grać. W tym momencie kamera przenosi się do miejsca gdzie chłopiec stoi otoczony przez dużą grupę tańczących ludzi. Następnie kamera znowu wraca do namiotu cyrkowego i skupiona jest na zespole. Później ponownie widzimy chłopca, tym razem idzie po ulicy w towarzystwie dwóch kobiet w czerwonych sukienkach. W następnej scenie widzimy chłopaka w towarzystwie innych kobiet ubranych podobnie jak ich poprzedniczki oraz starszego mężczyznę, który prawdopodobnie przeprowadza z nimi wywiad, lub spisuje umowę. Gdy młodzieniec opuszcza budynek, zostaje otoczony przez paparazzi robiących mu zdjęcia. Dziennikarze próbują przeprowadzić wywiad, jednak chłopak nie odpowiada na ich pytania. W następnej scenie na krótko ukazana jest grupa wykonująca piosenkę, po czym ukazany zostaje chłopiec podczas sesji fotograficznej, kobiety przymierzają mu różne ubrania. Gdy kończy się ta scena, kamera znowu skupia się na grze zespołu, kiedy piosenka zbliża się ku końcowi, ponownie pojawia się chłopak, tym razem szczęśliwy, łapie pieniądze spadające z góry. Pod sam koniec ukazane zostają w skrócie wszystkie sceny, w których występował chłopiec. Następnie chłopak wchodzi na sam środek areny cyrkowej, kładzie się na środku okręgu i wraz z końcem piosenki zamyka oczy.
Lista utworów.
Wszystkie teksty zostały napisane przez Serja Tankiana i Darona Malakiana, muzykę skomponował Daron Malakian, wyjątki zostały zaznaczone.

</doc>
<doc id="1123885" url="https://pl.wikipedia.org/wiki?curid=1123885" title="Margherita Granbassi">
Margherita Granbassi

Margherita Granbassi (ur. 1 września 1979 w Trieście) – włoska florecistka, brązowa medalistka igrzysk olimpijskich z Pekinu, 5-krotna medalistka mistrzostw świata, 6-krotna medalistka mistrzostw Europy.

</doc>
<doc id="1123886" url="https://pl.wikipedia.org/wiki?curid=1123886" title="Suchatówka (przystanek kolejowy)">
Suchatówka (przystanek kolejowy)

Suchatówka – przystanek kolejowy w Suchatówce, w województwie kujawsko-pomorskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1123887" url="https://pl.wikipedia.org/wiki?curid=1123887" title="Bullet in a bible">
Bullet in a bible



</doc>
<doc id="1123893" url="https://pl.wikipedia.org/wiki?curid=1123893" title="Mariel Zagunis">
Mariel Zagunis

Mariel Zagunis (ur. 3 marca 1985 w Beaverton) − amerykańska szablistka, dwukrotna mistrzyni olimpijska, 10-krotna medalistka mistrzostw świata, trzykrotna mistrzyni świata juniorów: indywidualnie w 2001 oraz w drużynie (2000, 2001). Indywidualna mistrzyni świata kadetek (2001).

</doc>
<doc id="1123898" url="https://pl.wikipedia.org/wiki?curid=1123898" title="Andrzej Skorupa">
Andrzej Skorupa

Andrzej Skorupa (ur. 26 lipca 1959 w Radomiu) – polski siatkarz grający na pozycji rozgrywającego, w latach 1983–1989 reprezentant Polski. 2-krotny wicemistrz Szwajcarii z TSV Jona i 2-krotny brązowy medalista mistrzostw Polski z Czarnymi Radom. Po zakończeniu kariery szkoleniowiec.
Pierwsze kroki w piłce siatkowej stawiał w radomskim Technikum Elektronicznym. Treningi rozpoczął w 1977. Przez niemal całą karierę grał w Czarnych Radom. W sezonie 1983/84 ze swoim zespołem awansował do Ekstraklasy. W latach 1992–1994 był zawodnikiem szwajcarskiego TSV Jona, z którym 2-krotnie wywalczył tytuł wicemistrza Szwajcarii. Po powrocie do Polski ponownie zostałem graczem Czarnych. Z drużyną z Radomia zdobył 2 brązowe medale mistrzostw krajowych w 1994 i 1995. W 1996 zakończył karierę zawodniczą.
W reprezentacji Polski grał w latach 1983–1989 i wystąpił w niej w 66 spotkaniach. Uczestniczył w mistrzostwach Europy w Szwecji w 1989 roku, gdzie Polacy wywalczyli 7. miejsce. Reprezentował Polskę, kiedy szkoleniowcami kadry byli kolejno: Hubert Wagner, Stanisław Gościniak i Leszek Milewski.
Po zakończeniu pracy zawodniczej zajął się pracami szkoleniowymi. W 1997 został trenerem reprezentacji Wojsk Lotniczych. Od 4 lutego do 7 maja 2002 był szkoleniowcem Czarnych Radom, których nie zdołał utrzymać w Polskiej Lidze Siatkówki. W sezonie 2002/03 pełnił obowiązki asystenta trenera Pawła Blomberga.
Ma dwie córki bliźniaczki: Katarzynę i Małgorzatę, obie będące siatkarkami.

</doc>
<doc id="1123899" url="https://pl.wikipedia.org/wiki?curid=1123899" title="Port lotniczy Połąga">
Port lotniczy Połąga

Port lotniczy Połąga (lit. "Palangos oro uostas") – międzynarodowy port lotniczy położony 7 km na północ od Połągi i 32 km na północ od Kłajpedy. Jest trzecim co do wielkości portem lotniczym na Litwie (po Wilnie i Kownie).

</doc>
<doc id="1123901" url="https://pl.wikipedia.org/wiki?curid=1123901" title="Vieuphoria">
Vieuphoria

Vieuphoria – wersja video albumu koncertowego Earphoria zespołu The Smashing Pumpkins, wydana na kasecie VHS 4 października 1994. Została wydana ponownie, tym razem w formacie DVD, 26 listopada 2002.
W jej skład wchodzą nagrania występów The Smashing Pumpkins, z których większość pochodzi z trasy koncertowej promującej album "Siamese Dream", przerywane między innymi wywiadami.

</doc>
<doc id="1123903" url="https://pl.wikipedia.org/wiki?curid=1123903" title="Trylobitowce">
Trylobitowce



</doc>
<doc id="1123905" url="https://pl.wikipedia.org/wiki?curid=1123905" title="Viewphoria">
Viewphoria



</doc>
<doc id="1123908" url="https://pl.wikipedia.org/wiki?curid=1123908" title="Daman (dystrykt)">
Daman (dystrykt)

Daman (hindi दमन, trb.: "Daman", trl.: "Daman"; gudźarati દમણ, trl.: "Damaṇ"; ang. "Daman"; port. "Damão") – dystrykt wchodzący w skład indyjskiego terytorium związkowego Dadra, Nagarhaweli, Daman i Diu.
Położenie.
Dystrykt leży na zachodnim wybrzeżu Indii, nad Morzem Arabskim, graniczy tylko ze stanem Gudźarat. Głównym miastem dystryktu, a zarazem stolicą całego terytorium związkowego, jest Daman. .
Demografia.
Jeden z mniejszych dystryktów Indii – ma powierzchnię 72 km², a zamieszkany jest przez 191 173 osoby(2011), co daje mu 631 miejsce pod względem ludności spośród 640 dystryktów istniejących podczas spisu powszechnego w 2011. Gęstość zaludnienia wyniosła 2,655 osób/km², a na każdego mężczyznę przypadało 0,534 kobiety.

</doc>
<doc id="1123910" url="https://pl.wikipedia.org/wiki?curid=1123910" title="Combined Prehistoric Expedition">
Combined Prehistoric Expedition



</doc>
<doc id="1123911" url="https://pl.wikipedia.org/wiki?curid=1123911" title="SkyWest">
SkyWest

SkyWest – amerykańskie regionalne linie lotnicze, z siedzibą w St. George, w stanie Utah. Przedsiębiorstwo oferuje loty do 159 miast w 40 stanach USA a także do sześciu kanadyjskich prowincji i do jednego miasta w Meksyku.
Porty docelowe.
SkyWest lata do 159 miejsc w całej Ameryce Północnej, w tym do:

</doc>
<doc id="1123913" url="https://pl.wikipedia.org/wiki?curid=1123913" title="Na Tum Jaano Na Hum">
Na Tum Jaano Na Hum

Na Tum Jaano Na Hum (hindi ना तुम जानो ना हम, urdu نہ تم جانو نہ ہم, inne tytuły: "Na Tum Jano Na Hum" i NTJNH, tytuł niemiecki "Nur dich liebe ich") to bollywoodzki dramat miłosny wyreżyserowany w 2002 przez Arjuna Sabloka (autora "Neal ’n’ Nikki") i zagrany przez Saif Ali Khana, Hrithik Roshana i Esha Deol.
Muzyka i piosenki.
Twórcani muzyki są Raju Singh i Rajesh Roshan (nagrodzony Nagrodą Filmfare za Najlepszą Muzykę do filmu "Kaho Naa... Pyaar Hai")

</doc>
<doc id="1123916" url="https://pl.wikipedia.org/wiki?curid=1123916" title="Gleditsia">
Gleditsia



</doc>
<doc id="1123922" url="https://pl.wikipedia.org/wiki?curid=1123922" title="Wisteria japońska">
Wisteria japońska



</doc>
<doc id="1123926" url="https://pl.wikipedia.org/wiki?curid=1123926" title="Pisum">
Pisum



</doc>
<doc id="1123928" url="https://pl.wikipedia.org/wiki?curid=1123928" title="Norma zharmonizowana">
Norma zharmonizowana



</doc>
<doc id="1123934" url="https://pl.wikipedia.org/wiki?curid=1123934" title="Miejskie Przedsiębiorstwo Komunikacyjne w Nowym Sączu">
Miejskie Przedsiębiorstwo Komunikacyjne w Nowym Sączu

Miejskie Przedsiębiorstwo Komunikacyjne w Nowym Sączu Sp. z o.o. – przewoźnik świadczący usługi w zakresie pasażerskiego transportu zbiorowego na obszarze miasta Nowego Sącza od 1948 roku. Usługi transportu zbiorowego są świadczone w 2 powiatach: nowosądeckim i limanowskim, w 8 gminach: Nowy Sącz, Stary Sącz, Nawojowa, Kamionka Wielka, Podegrodzie, Łącko, Łukowica i Grybów. Na tym obszarze przedsiębiorstwo obsługuje w sumie 36 linii dziennych, z których 18 stanowią połączenia miejskie i 18 podmiejskie. Wszystkie one zawarte są w przedziale 1 – 49. Dodatkowym uzupełnieniem siatki połączeń jest linia nocna nr 101 funkcjonująca w godzinach 21:00 do 24:00 .
Historia.
Historia MPK w Nowym Sączu sięga 1947 r., kiedy to przyjęto Uchwałę Miejskiej Rady Narodowej o przystąpieniu do organizacji Miejskiego Zakładu Komunikacyjnego. Pierwszy autobus pojawił się na ulicach miasta w 1948 r. w relacji Rynek – Dworzec PKP. W 1952 r. ówczesne MZK włączono w skład Miejskiego Przedsiębiorstwa Gospodarki Komunalnej w Nowym Sączu. W 1969 r. wydzielono ze struktur MPGK samodzielne Miejskie Przedsiębiorstwo Komunikacyjne. W latach 1969–1975 uległa podwojeniu zarówno liczba posiadanego taboru, jak i liczba przewożonych pasażerów. W 1976 r. na bazie MPK w Nowym Sączu oraz ZKM w Gorlicach i Limanowej, utworzone zostało Wojewódzkie Przedsiębiorstwo Komunikacyjne w Nowym Sączu. W 1991 r. jednostki terenowe wchodzące w skład WPK usamodzielniły się. W Nowym Sączu powstał zakład budżetowy pod nazwą Miejski Zakład Komunikacyjny. W sierpniu 1995 r. nastąpiło przekształcenie zakładu budżetowego w Miejskie Przedsiębiorstwo Komunikacyjne Spółka z o.o.
Pod koniec czerwca 2010 MPK dostało dofinansowanie z UE w ramach projektu: „Rozbudowa i modernizacja infrastruktury techniczno-komunikacyjnej lokalnego transportu publicznego w Nowym Sączu wraz z wymianą taboru autobusowego” w wysokości 7,6 mln zł. Całkowity koszt projektu to 13,4 mln zł.
We wrześniu 2012 r. MPK otrzymało dofinansowanie w ramach Małopolskiego Regionalnego Programu Operacyjnego na realizację projektu: „Wymiana taboru autobusowego z wyposażeniem w elementy Inteligentnych Systemów Transportowych” w wysokości 5,6 mln zł. Całkowity koszt to 9,9 mln zł.
W dniu 27 grudnia 2017 r. podpisano umowę o dofinansowanie projektu pn. „Rozbudowa niskoemisyjnego transportu publicznego aglomeracji sądeckiej” realizowanego w partnerstwie z Gminą Stary Sącz, w ramach Regionalnego Programu Operacyjnego Województwa Małopolskiego na lata 2014–2020. Kwota dofinansowania to ponad 40 mln zł, przy całkowitej wartości projektu – 61 mln zł.
We wrześniu 2019 r. nowosądecki przewoźnik zakupił Jelcza 043 „Ogórek”. Pracownicy MPK przez rok odrestaurowali pojazd, aby mógł służyć jako atrakcja miasta Nowego Sącza na specjalnie stworzonej linii retro. Prezentacja modelu miała miejsce na płycie Rynku 22 września 2020 roku.
Od stycznia 2020 r. mieszkańcy Nowego Sącza posiadający Kartę Nowosądeczanina mają uprawnienia do bezpłatnej komunikacji miejskiej.
W 2023 r. obchodzony jest Jubileusz 75-lecia Komunikacji Miejskiej w Nowym Sączu.
Tabor.
Autobusy.
Legenda:
 Autobusy niskopodłogowe.
 Autobusy klimatyzowane. Klimatyzowane są pojazdy: MAN NL 263 (#123, #126), MAN NL 313 (#141), MAN NL 293 Lion’s City, MAN NL 253-10,5 Lion’s City M, Solaris Urbino 12 CNG.
 Autobusy wyposażone w monitoring. W monitoring wyposażono pojazdy: MAN NL 263 (#140), MAN NL 313 (#141), Solbus Solcity 12, MAN NL 293 Lion’s City, MAN NL 253-10,5 Lion’s City M, Solaris Urbino 12 CNG.
 Autobusy wyposażone w ładowarki USB do urządzeń mobilnych.

</doc>
<doc id="1123937" url="https://pl.wikipedia.org/wiki?curid=1123937" title="Neil Young (album)">
Neil Young (album)

Neil Young – debiutancki album kanadyjskiego muzyka Neila Younga.

</doc>
<doc id="1123945" url="https://pl.wikipedia.org/wiki?curid=1123945" title="Maksymilian Metzendorf">
Maksymilian Metzendorf

Maksymilian Metzendorf (ur. 1898, zm. 17 lutego 1997 w Bielsku-Białej) – polski działacz społeczności żydowskiej, w latach 90. przewodniczący Kongregacji Wyznania Mojżeszowego i następnie Gminy Wyznaniowej Żydowskiej w Bielsku-Białej.
W okresie międzywojennym mieszkał w Skoczowie, gdzie w latach 30. zasiadał w zarządzie miejscowej gminy żydowskiej. Podczas II wojny światowej został wywieziony do Fergany w Uzbekistanie, gdzie przetrwał okres wojny. Jego żona Selma, syn Henryk i córka Ilza zostali zgładzeni w Auschwitz-Birkenau. W 1946 jako repatriant wrócił do Polski i osiadł w Bielsku. Wówczas podjął pracę w Żydowskim Domu Dziecka; był także ostatnim przewodniczącym bielskiej Organizacji Rozwoju Twórczości, później pracował jako ekonomista. Był aktywnym działaczem Kongregacji Wyznania Mojżeszowego w Bielsku-Białej, której był ostatnim przewodniczącym. Po jej rozwiązaniu w 1993, był najpierw przewodniczącym oddziału bielskiego Gminy Wyznaniowej Żydowskiej w Katowicach, a od 1995 już samodzielnej Gminy Wyznaniowej Żydowskiej w Bielsku-Białej. Swój urząd sprawował do śmierci.
Maksymilian Metzendorf jest pochowany na cmentarzu żydowskim przy ulicy Cieszyńskiej w Bielsku-Białej.

</doc>
<doc id="1123946" url="https://pl.wikipedia.org/wiki?curid=1123946" title="Oto">
Oto



</doc>
<doc id="1123951" url="https://pl.wikipedia.org/wiki?curid=1123951" title="Lathyrus odoratus">
Lathyrus odoratus



</doc>
<doc id="1123956" url="https://pl.wikipedia.org/wiki?curid=1123956" title="Ave Caesar morituri te salutant">
Ave Caesar morituri te salutant

Ave, Caesar, morituri te salutant (łac. „Witaj Cezarze, idący na śmierć pozdrawiają cię”) – zawołanie, współcześnie często interpretowane jako zwyczajowe pozdrowienie rzymskich gladiatorów kierowane do cezara przed rozpoczęciem walki na arenie. W rzeczywistości dotyczyło jednorazowego wydarzenia – naumachii z 52 r. n.e., a jego szersze stosowanie w starożytności nie jest znane.
Użycie.
Pozdrowienie użyte zostało w trakcie naumachii, wyreżyserowanej bitwy morskiej z udziałem tysięcy "naumachiarii" (jeńców wojennych i kryminalistów skazanych na śmierć), jaką zorganizowano w 52 roku n.e. na polecenie cesarza Klaudiusza na wodach przeznaczonego do osuszenia Jeziora Fucyńskiego. Przed rozpoczęciem bitwy, którą miały stoczyć ze sobą floty „rodyjska” i „sycylijska” (każda składała się z dwunastu lub pięćdziesięciu trójrzędowców), "naumachiarii" wydali ów okrzyk, na co Klaudiusz miał odpowiedzieć „aut non” ("albo i nie"). Skazańcy uznali, że imperator ich w ten sposób ułaskawił i odmówili przystąpienia do walki. Skonsternowany Klaudiusz początkowo rozważał ich zgładzenie (wokół „pola bitwy” rozstawiono pretorianów uzbrojonych w katapulty i balisty), lecz ostatecznie udało mu się nakłonić ich do walki.
Historię tę – wraz z zawołaniem – przytacza w „Żywotach cezarów” ("Boski Klaudiusz", 21) historyk rzymski Swetoniusz i powtarza w niemal niezmienionej formie w „Historii rzymskiej” Kasjusz Dion. Wcześniejszy od nich obu Tacyt opisuje wprawdzie w swych „Dziejach” naumachię na Jeziorze Fucyńskim, ale zawołania skazańców nie przytacza.
Spopularyzowane w późniejszych czasach, zdanie to nie zostało odnotowane w historiografii rzymskiej nigdy poza tym jednym przypadkiem, wątpliwe więc by było zwyczajowym pozdrowieniem gladiatorów, którzy walczyli ze sobą w pojedynkach lub (rzadziej) w walkach grupowych na arenach. Gladiatorzy walczyli o życie, nie o śmierć. Każdy z nich dążył do zdobycia przewagi, by osiągnąć wyzwolenie. Nielicznym udawało się to osiągnąć.
W czasach nowożytnych zawołanie to, było wielokrotnie przywoływane ponownie. Przypisywano je, m.in., polskim szwoleżerom przed szarżą w wąwozie Somosierry w Hiszpanii w roku 1808.
W kulturze.
Zwrot został użyty:

</doc>
<doc id="1123958" url="https://pl.wikipedia.org/wiki?curid=1123958" title="San Cristóbal de la Laguna">
San Cristóbal de la Laguna



</doc>
<doc id="1123961" url="https://pl.wikipedia.org/wiki?curid=1123961" title="San Cristobal de la Laguna">
San Cristobal de la Laguna



</doc>
<doc id="1123963" url="https://pl.wikipedia.org/wiki?curid=1123963" title="Szaflary (stacja kolejowa)">
Szaflary (stacja kolejowa)

Szaflary – stacja kolejowa w Szaflarach. Kasa biletowa zamknięta we wrześniu 2009 roku.
W roku 2017 stacja obsługiwała 0–9 pasażerów na dobę. Bocznica do „narciarni”/GS-u została rozebrana. Tory pozostały tylko do przejazdu kolejowo-drogowego; przy stacji znajdują się dwa – jeden, kilkadziesiąt metrów od wjazdu na stację od strony Zakopanego, przecina tor szlakowy oraz drugi, który przecina bocznicę, tory stacyjne i szlakowy oraz perony. Plac przeładunkowy znajdujący się między bocznicą a torem szlakowym/stacyjnym aktualnie wykorzystywany jako plac szkoły nauki jazdy.

</doc>
<doc id="1123964" url="https://pl.wikipedia.org/wiki?curid=1123964" title="San Cristobal de La Laguna">
San Cristobal de La Laguna



</doc>
<doc id="1123966" url="https://pl.wikipedia.org/wiki?curid=1123966" title="Szuadit">
Szuadit



</doc>
<doc id="1123967" url="https://pl.wikipedia.org/wiki?curid=1123967" title="La Laguna">
La Laguna



</doc>
<doc id="1123968" url="https://pl.wikipedia.org/wiki?curid=1123968" title="Vincent Siew">
Vincent Siew

Vincent Siew, (ur. 3 czerwca 1939) – polityk tajwański.
Pochodzi z Jiayi na Tajwanie, w 1965 roku ukończył studia na Narodowym Uniwersytecie Chengchi. W latach 1990-1993 pełnił funkcję ministra gospodarki, następnie w latach 1993-1994 był przewodniczącym Komisji Planowania i Rozwoju. Członek Yuanu Ustawodawczego w latach 1996-1997. W latach 1997-2000 pełnił urząd premiera. W 2000 roku był kandydatem Kuomintangu na wiceprezydenta u boku ubiegającego się o prezydenturę Lien Chana. Tandem Lien-Siew poniósł jednak porażkę.
W roku 2008 kandydował ponownie, tym razem z powodzeniem, na urząd wiceprezydenta u boku Ma Ying-jeou. Zwolennik normalizacji stosunków pomiędzy dwoma państwami chińskimi i nawiązania stosunków handlowych między obydwoma brzegami Cieśniny Tajwańskiej. Jeszcze jako wiceprezydent elekt udał się na początku kwietnia 2008 roku, na miesiąc przed zaprzysiężeniem, z bezprecedensową wizytą na forum gospodarcze do Chińskiej Republiki Ludowej, w trakcie której spotkał się z przewodniczącym ChRL Hu Jintao.
W przeprowadzonych w styczniu 2012 wyborach prezydenckich nie ubiegał się o reelekcję, argumentując swoją decyzję chęcią ustąpienia miejsca politykom młodszego pokolenia. 20 maja 2012 roku na stanowisku wiceprezydenta zastąpił go Wu Den-yih.

</doc>
<doc id="1123977" url="https://pl.wikipedia.org/wiki?curid=1123977" title="Lathyrus montanus">
Lathyrus montanus



</doc>
<doc id="1123978" url="https://pl.wikipedia.org/wiki?curid=1123978" title="Sieniawa (stacja kolejowa)">
Sieniawa (stacja kolejowa)

Sieniawa – stacja kolejowa w Sieniawie, w województwie małopolskim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1123979" url="https://pl.wikipedia.org/wiki?curid=1123979" title="Hymn Udmurcji">
Hymn Udmurcji

Autorami tekstu hymnu Republiki Udmurckiej są Tatiana Władykina (wersja udmurcka) i A. A. Szeptalin (wersja rosyjska). Muzykę skomponowali bracia German i Aleksander Korepanowowie.
Hymn został oficjalnie przyjęty 31 października 2002.

</doc>
<doc id="1123980" url="https://pl.wikipedia.org/wiki?curid=1123980" title="Wodnik Szuwarek">
Wodnik Szuwarek

Wodnik Szuwarek (oryg. "Rákosníček"; także: Wodnik Szuwarek i gwiazdy, cz. "Rákosníček a hvězdy", słow. "Trsteniarik a hviezdy"; Wodnik Szuwarek i jego staw, cz. "Rákosníček a jeho rybník", słow. "Trsteniarik a jeho rybník"; Wodnik Szuwarek i pogoda, cz. "Rákosníček a povětří", słow. "Trsteniarik a počasie") – czechosłowacki serial animowany dla dzieci z 1976 i 1983 roku, w reżyserii Zdenka Smetany.
Fabuła.
Główną postacią serialu jest wodnik (w wierzeniach słowiańskich demon opiekujący się zbiornikiem wodnym) o imieniu Szuwarek (cz. Rákosníček, od "rákos" ‘trzcina’, "rákosina, rákosí" ‘szuwar’; słow. Trsteniarik, od "tŕstie" ‘trzcina’), który zamieszkuje staw Szmaragdowe Oczko (cz. Brčálník). Ma skórę i ubranie koloru zielonego, siedem sterczących włosów na czubku głowy, duży nos w kształcie wiszącej kropli, okrągłe i odstające uszy. Jest ciekawski i sprytny (pomysłowy). Odznacza się poczuciem humoru i poczciwością.
Spis odcinków.
Pierwsza seria.
Wodnik Szuwarek i gwiazdy (cz. "Rákosníček a hvězdy"; 13 odcinków; 1976 rok)
Druga seria.
Wodnik Szuwarek i jego staw (cz. "Rákosníček a jeho rybník"; 26 odcinków; 1983 rok)
Wodnik Szuwarek i pogoda (cz. "Rákosníček a povětří")

</doc>
<doc id="1123987" url="https://pl.wikipedia.org/wiki?curid=1123987" title="Higrograf">
Higrograf

Higrograf – higrometr samoczynnie rejestrujący stan i zmiany wilgotności gazów (np.powietrza), przyrząd wykorzystywany w meteorologii. Zapis zmian wilgotności gazu w czasie dokonywany jest przez higrograf na przykład na wyskalowanym pasku papieru naciągniętym na bęben.

</doc>
<doc id="1123989" url="https://pl.wikipedia.org/wiki?curid=1123989" title="Bertha">
Bertha

Bertha – serial animowany produkcji brytyjskiej stworzony przez Ivor Wooda tworzony w latach 1985-1986. Emitowany w lecie 1991 w Wieczorynce. Liczy on 13 odcinków.

</doc>
<doc id="1123990" url="https://pl.wikipedia.org/wiki?curid=1123990" title="Hymn Tatarstanu">
Hymn Tatarstanu

Tatarstan Respublikası däwlät gimnı (, tłum. Hymn państwowy Republiki Tatarstanu) – hymn Republiki Tatarstanu przyjęty 14 lipca 1993 r. (muzyka) oraz 21 lutego 2013 r. (słowa). Muzykę skomponował Röstäm Yaxin, a słowa napisali Ramazan Bajcimierow (słowa tatarskie) i Filipp Pirajew (słowa rosyjskie).
Hymn od czasu przyjęcia w dniu 14 lipca 1993 był utworem instrumentalnym. 21 lutego 2013 roku parlament Republiki Tatarstanu jednocześnie przyjął tekst hymnu, który składa się on z dwóch części napisanych w dwóch oficjalnych językach republiki: tatarskim i rosyjskim. Pierwsza zwrotka oparta jest na wierszu tatarskiego poety Ramazana Bajcimierowa „Tuğan yağım”, a druga zwrotka jest napisana w języku rosyjskim, którego autorem jest Filipp Pirajew.
Oficjalny tekst hymnu.
Wcześniej podejmowano wprawdzie próby stworzenia słów w języku tatarskim, jednak nawet najlepsza propozycja autorstwa Ramazana Bajcimierowa (tat. Tuğan yağım) nie została uznana za oficjalną, gdyż oficjalne języki Tatarstanu, rosyjski oraz tatarski, należą do odrębnych grup językowych i przełożenie słów tatarskich na rosyjskie wiąże się ze znacznymi trudnościami.

</doc>
<doc id="1123993" url="https://pl.wikipedia.org/wiki?curid=1123993" title="Gleditsia triacanthos">
Gleditsia triacanthos



</doc>
<doc id="1123995" url="https://pl.wikipedia.org/wiki?curid=1123995" title="Hymn Adygei">
Hymn Adygei

Hymn Republiki Adygei (, ) – jeden z symboli państwowych Adygei, republiki autonomicznej w składzie Federacji Rosyjskiej. Autorem tekstu jest Ischak Szumafowicz Maszbasz, muzykę skomponował Umar Chacycowicz Tchabisimow.
Hymn został oficjalnie przyjęty 25 marca 1992.
Tekst.
Autorem tekstu hymnu jest Ischak Maszbasz, pisarz narodowy Republiki Adygei i Kabardo-Bałkarii. Autorem tłumaczenia poetycznego na język rosyjski jest J.Kriuczkow.

</doc>
<doc id="1124002" url="https://pl.wikipedia.org/wiki?curid=1124002" title="You and I (singel Willa Younga)">
You and I (singel Willa Younga)

You and I – piosenka napisana przez Eda Johnsona, H. Johnsona i Mike’a Pedena, a wykonywaną przez zwycięzcę pierwszej edycji brytyjskiego "Idola", Willa Younga. Pochodzi z debiutanckiego albumu artysty, "From Now On". Wraz z utworem „Don’t Let Me Down” została wydana jako czwarty singel wykonawcy. Piosenka zajęła drugie miejsce na brytyjskiej liście UK Singles Chart oraz dwudzieste siódme w Irlandii. Limitowana edycja drugiego CD zawierała dodatkowy plakat.
„You and I” została wydana również w Holandii (bez „Don’t Let Me Down”), gdzie zajęła trzecie miejsce.

</doc>
<doc id="1124005" url="https://pl.wikipedia.org/wiki?curid=1124005" title="The Bridge (album Ace of Base)">
The Bridge (album Ace of Base)

The Bridge – drugi album studyjny zespołu Ace of Base nagrany w latach 1994-1995, wydany 21 września 1995 za pośrednictwem Arista Records. Jest to jedyny album zespołu, podczas nagrań którego, wszyscy członkowie grupy uczestniczyli we wszystkich etapach powstawania materiału (pisanie tekstów, produkcja, śpiew) - każdy z członków miał równy udział w powstawaniu nagrania. Wczesne nagrania zawierały aranżacje autorstwa Ulfa Ekberga i Jonasa Berggrena i wokal wszystkich czterech członków formacji. Późniejsze wersje zawierają partie wokalne autorstwa jedynie Linn Berggren i Jenny Berggren.
Historia.
1 lutego 1994 singel "The Sign" uplasował się na 1. miejscu listy Billboard Hot 100. Zainspirowany sukcesem piosenki, Jonas skomponował pierwszy singel promujący The Bridge w trakcie wakacyjnego pobytu na Wyspach Kanaryjskich - "Beautiful Life". Jonas zamierzał dodać do piosenki nieco nurtów i brzmienia muzyki gospel, by zbliżyć jej brzmienie do wcześniejszego brzmienia grupy.
Przez większą część 1994 zespół pracował nad wydaniem nowego albumu i promował Happy Nation jednocześnie. Jonas i Ulf skomponowali oddzielnie kilka piosenek - materiał Jonasa został nagrany w Cheiron Studios w Sztokholmie, zaś Ekberg nagrał swoje utwory w Tuff Studios w Göteborgu. Po raz pierwszy w karierze zespołu Jenny i Linn również napisały kilka utworów nagrywając je w Tuff Studios.
Ekberg kontynuował współpracę z Johnem Ballardem i StoneStream (Björn Stenstrom). Współpracownikami Jonasa w Sztokholmie byli Max Martin, Denniz Pop i Jeanette Söderholm.
Pod koniec roku zespół zakończył nagrywanie utworów demo, które następnie zostały przekazane trzem zakontraktowanym wytwórniom. Ekberg i Jenny wystąpili w programie "Lift Ticket to Ride" emitowanym przez telewizję VH1 i opowiadali o procesie nagrywania i produkcji wydawnictwa,
Lista utworów.
Wersja demo.
Jest to spis utworów wersji demo zaprezentowanej wytwórniom płytowym (wersja pierwotna, oryginalna).
Kontrowersje z listą utworów.
Niewiadomy jest powód, dlaczego lista utworów na oficjalnym wydaniu różniła się od tej podanej na nagraniu demo. Zmieniono kolejność utworów 2, 3, 4, 5, 9, 10, 12, 13, 14, 16 i 17; piosenki nr 7, 11 i 15 zostały usunięte. Nie zmieniono kolejności czterech utworów - wszystkie z nich zostały wydane na singlach.
Certyfikaty.
Do dzisiaj (2009) album sprzedał się w nakładzie 6 milionów egzemplarzy na całym świecie, w tym ponad 2 milionów na terenie Stanów Zjednoczonych.

</doc>
<doc id="1124006" url="https://pl.wikipedia.org/wiki?curid=1124006" title="Hymn Tuwy">
Hymn Tuwy

Men tywa men (, pol. „Jestem Tuwińcem”) – hymn Tuwy, republiki autonomicznej w składzie Federacji Rosyjskiej. Przyjęty został 11 sierpnia 2011 mocą Ustawy Konstytucyjnej Republiki Tuwy w sprawie Hymnu Państwowego. Autorem tekstu jest Okej Szanagasz, muzykę skomponował Kantomur Saryglar. Stylistycznej redakcji tekstu oraz jego dopasowania do tuwińskiego języka literackiego dokonał znany tuwiński poeta Aleksander Darżaj.
Hymn ten zastąpił poprzedni hymn narodowy "Tooruktug dolgaj tangdym", zatwierdzony przez Churał Narodowy (Parlament) Tuwy w roku 1993. 
Tekst.
Obecnie istnieje tylko wersja w języku tuwińskim.

</doc>
<doc id="1124007" url="https://pl.wikipedia.org/wiki?curid=1124007" title="Bożena Kotkowska">
Bożena Kotkowska

Bożena Teresa Kotkowska z domu Mędrala (ur. 25 sierpnia 1964 w Bielsku-Białej) – polska polityk i działaczka związkowa, posłanka na Sejm VI kadencji.
Życiorys.
Ukończyła studia na Uniwersytecie Śląskim, po których rozpoczęła pracę w szkolnictwie, działając równocześnie w strukturach Związku Nauczycielstwa Polskiego. W latach 2002–2006 zasiadała w radzie miasta w Bielsku-Białej. Należała do Sojuszu Lewicy Demokratycznej. W 2004 przystąpiła do SDPL, w tym samym roku stanęła na czele struktur tej partii w powiecie bielskim i kandydowała bez powodzenia do Parlamentu Europejskiego. W 2005 bezskutecznie startowała do Sejmu. W 2006 została wiceprzewodniczącą SDPL w województwie śląskim.
W przedterminowych wyborach parlamentarnych w 2007 startowała z 1. miejsca na liście LiD w okręgu bielskim. Uzyskała 15 234 głosy i jako jedyna w tym okręgu kandydatka Lewicy i Demokratów uzyskała mandat poselski.
W kwietniu 2008 wstąpiła do Koła Poselskiego SDPL-Nowa Lewica. W grudniu tego samego roku odeszła z partii i z koła wraz z dwoma innymi posłami, motywując to polityką SDPL ukierunkowaną, ich zdaniem, przeciwko SLD. We wrześniu 2009 przystąpiła do Unii Pracy, a kilka tygodni później do klubu poselskiego Lewica (później przemianowanym na KP SLD). W 2011 nie została ponownie wybrana do Sejmu. W 2018 była kandydatką Prawa i Sprawiedliwości w wyborach do rady miasta.

</doc>
<doc id="1124008" url="https://pl.wikipedia.org/wiki?curid=1124008" title="Wacław Wądołkowski">
Wacław Wądołkowski

Wacław Antoni Wądołkowski pseud. Pobóg (ur. 6 czerwca 1925, zm. 5 sierpnia 1944 w Warszawie) – plutonowy, w powstaniu warszawskim żołnierz I plutonu „Sad” 2 kompanii „Rudy” batalionu „Zośka” Zgrupowania „Radosław” Armii Krajowej.
Życiorys.
Wacław Wądołkowski był synem Ignacego i Janiny Marii z domu Staniszewskiej. Uczył się w Gimnazjum im. Tadeusza Reytana. Podczas okupacji niemieckiej działał w polskim podziemiu zbrojnym. Znajdował się w grupie "Ubezpieczenie" (od strony Porządzia) podczas akcji Sieczychy.
W powstaniu warszawskim uczestniczył w walkach swojego oddziału na Woli. 5. dnia powstania 1944 został ranny i znalazł się w Szpitalu Karola i Marii przy ul. Leszno 136 na Woli. Tam też, tego samego dnia, został zamordowany przez żołnierzy niemieckich. Miał 19 lat.
Jego symboliczna mogiła znajduje się na Powązkach Wojskowych obok kwater żołnierzy i sanitariuszek batalionu „Zośka”.
Został odznaczony Krzyżem Walecznych.

</doc>
<doc id="1124011" url="https://pl.wikipedia.org/wiki?curid=1124011" title="B.Y.O.B.">
B.Y.O.B.

B.Y.O.B. (Bring Your Own Bombs) – pierwszy singel z czwartego albumu grupy System of a Down, "Mezmerize". Jest to piosenka o tematyce politycznej, jest protestem przeciwko wojnie w Iraku. Jest to jedyny utwór grupy pochodzący z płyty "Mezmerize" który znalazł się w rankingu Top 30, i jak do tej pory jedyny który znalazł się w pierwszej 40 rankingu Billboard Hot 100. Autorami słów są Casey Chaos oraz Daron Malakian.
Słowa (napisane przez Caseya Chaosa z Amen/Scum/Damned Damned Damned) "„Why do they always send the poor?”" brzmią podobnie do fragmentu piosenki „War Pigs” zespołu Black Sabbath z albumu "Paranoid", piosenka była wówczas protestem przeciwko wojnie w Wietnamie, podobieństwa można się również doszukać w nagraniu „Black Steel in the Hour of Chaos” zespołu Public Enemy pochodzącym z 1988 roku.
Teledysk.
Reżyserem teledysku został Jake Nava.
Wideoklip przedstawia armię żołnierzy maszerujących po ulicy, noszą oni maski na których wyświetlają się napisy ‘BUY’, ‘DIE’, ‘GOD’ i ‘OBEY’ w sposób podobny jak na ekranie telewizora – pośrodku ulicy zespół wykonuje piosenkę. Podczas refrenu zespół gra w klubie nocnym. Mniej więcej w połowie teledysku, ukazany jest Daron krzyczący słowa „Blast off! It’s party time! And we don’t live in a fascist nation! Blast off! It’s party time! And where the fuck are you?!”, następnie żołnierze atakują klub. Pod koniec teledysku, członkowie System of a Down również mają na twarzach maski, na wyświetlaczach nie widać nic oprócz krótkich zakłóceń.

</doc>
<doc id="1124016" url="https://pl.wikipedia.org/wiki?curid=1124016" title="Sparrowhawk Media">
Sparrowhawk Media

Sparrowhawk Media – brytyjska grupa medialna. W 2007 roku została przejęta przez NBC Universal i od tej pory przyjęła nazwę Universal Networks International (wcześniej NBC Universal Global Networks).

</doc>
<doc id="1124017" url="https://pl.wikipedia.org/wiki?curid=1124017" title="Mirosław Szymanik">
Mirosław Szymanik

Mirosław Szymanik ps. "Wagner" (ur. 1 stycznia 1924 w Warszawie, zm. 11 sierpnia 1944 tamże) – sierżant, w powstaniu warszawskim w szeregach II plutonu „Alek” 2. kompanii „Rudy” batalionu „Zośka” Zgrupowania „Radosław” Armii Krajowej.
Życiorys.
Podczas okupacji niemieckiej działał w polskim podziemiu zbrojnym. Uczestniczył w akcjach Organizacji Małego Sabotażu „Wawer”, należał również do 1. Warszawskiej Drużyny Harcerskiej im. Romualda Traugutta (tzw. „Czarna Jedynka”), działającej przy Gimnazjum im. Tadeusza Reytana w Warszawie. W powstaniu warszawskim uczestniczył w walkach swojego oddziału na Woli i Starym Mieście. Zginął 11. dnia walk powstańczych w szpitalu polowym Jana Bożego przy ul. Bonifraterskiej 12 na Starym Mieście. Miał wówczas 20 lat.
Jego symboliczna mogiła znajduje się na Powązkach Wojskowych obok kwater żołnierzy i sanitariuszek batalionu „Zośka”.
Został odznaczony Krzyżem Walecznych.

</doc>
<doc id="1124028" url="https://pl.wikipedia.org/wiki?curid=1124028" title="Abd al-Hafiz">
Abd al-Hafiz



</doc>
<doc id="1124029" url="https://pl.wikipedia.org/wiki?curid=1124029" title="Abd al-Hafid">
Abd al-Hafid



</doc>
<doc id="1124030" url="https://pl.wikipedia.org/wiki?curid=1124030" title="Kitchens of Distinction">
Kitchens of Distinction

Kitchens of Distinction (także w skrócie KOD) – brytyjski trzyosobowy zespół rocka alternatywnego z południowego Londynu aktywny w latach 1986-1996 oraz po reaktywacji od 2012.

</doc>
<doc id="1124032" url="https://pl.wikipedia.org/wiki?curid=1124032" title="Borodianka">
Borodianka



</doc>
<doc id="1124033" url="https://pl.wikipedia.org/wiki?curid=1124033" title="Krzysztof Zborowski (powstaniec warszawski)">
Krzysztof Zborowski (powstaniec warszawski)

Krzysztof Zborowski ps. "Krzyś" (ur. 15 lipca 1923, zm. 9 sierpnia 1944 w Warszawie) – sierżant, podchorąży, w powstaniu warszawskim w II plutonie „Alek” 2. kompanii „Rudy” batalionu „Zośka” Zgrupowania „Radosław” Armii Krajowej.
Życiorys.
Podczas okupacji niemieckiej działał w polskim podziemiu zbrojnym. Ukończył tajną podchorążówkę-Agricolę. Poległ 9. dnia walk powstania warszawskiego 1944 w obronie cmentarza żydowskiego na Woli. Miał 21 lat. Jego symboliczna mogiła znajduje się na Powązkach Wojskowych obok kwater żołnierzy i sanitariuszek batalionu „Zośka”.
Został odznaczony Krzyżem Walecznych.

</doc>
<doc id="1124038" url="https://pl.wikipedia.org/wiki?curid=1124038" title="Zygmunt Śluzek">
Zygmunt Śluzek

Zygmunt Śluzek ps. "Sigma" (ur. 13 lutego 1923, zm. 18 września 1944 w Warszawie) – podporucznik, w powstaniu warszawskim w szeregach II plutonu „Alek” 2. kompanii „Rudy” batalionu „Zośka” Zgrupowania „Radosław” Armii Krajowej.
Życiorys.
Podczas okupacji niemieckiej działał w polskim podziemiu zbrojnym. Absolwent Szkoły Podchorążych Rezerwy Piechoty Agricola. Uczestnik akcji wysadzenia niemieckiego pociągu na odcinku Tłuszcz-Urle (grupa "II minerów"). W powstaniu warszawskim uczestniczył w walkach swego oddziału na Woli, Starym Mieście i Czerniakowie. Poległ 18 września 1944 w rejonie ulic Okrąg i Ludnej na Czerniakowie. Miał 21 lat. Jego symboliczna mogiła znajduje się na Powązkach Wojskowych obok kwater żołnierzy i sanitariuszek batalionu „Zośka”.
Został dwukrotnie odznaczony Krzyżem Walecznych.

</doc>
<doc id="1124039" url="https://pl.wikipedia.org/wiki?curid=1124039" title="Friday’s Child">
Friday’s Child

Friday's Child – drugi album zwycięzcy pierwszej edycji brytyjskiego "Idola", Willa Younga. Został wydany 1 grudnia 2003 roku i zajął pierwsze miejsce na liście UK Album Chart. Płyta pokryła się pięciokrotną platyną w Wielkiej Brytanii, a sprzedaż międzynarodowa wyniosła ok. 1.8 milionów egzemplarzy.

</doc>
<doc id="1124041" url="https://pl.wikipedia.org/wiki?curid=1124041" title="Iwanków">
Iwanków

Iwanków (ukr. Іванків, "Iwankiw") – osiedle typu miejskiego w obwodzie kijowskim, w rejonie wyszogrodzkim na Ukrainie, leży nad rzeką Teterew. Do 2020 roku siedziba władz rejonu iwankowskiego.
Miejscowość założona w 1589 roku.
Siedziba dawnej w powiecie radomyskim, a od roku 1919 w czarnobylskim na Ukrainie.
Obecnie liczy 10 400 mieszkańców.

</doc>
<doc id="1124044" url="https://pl.wikipedia.org/wiki?curid=1124044" title="Zgniatacz głowy">
Zgniatacz głowy

Zgniatacz głowy – narzędzie tortur, znane już w średniowieczu. Duże uznanie zdobyło w północnych Niemczech, gdzie było najczęściej stosowane. Głowę ofiary umieszczano między belką dolną a metalową czaszą, wykonaną z żelaza i zaopatrzoną w mechanizm śrubowy. Jego przykręcanie powodowało stopniowe uszkadzanie głowy. Najpierw zgniatane były szczęki i kości jarzmowe, a następnie puszka mózgowa. Z czasem instrument ten stracił znaczenie uśmiercające na rzecz środka do wydobywania zeznań. Ofiary wyrażały chęć współpracy już po kilku obrotach śruby. Popularnie zgniatacz nazywano czapką.
Uznanie katów wzbudzał też podwójny zgniatacz głowy. Urządzenie to było wzbogaconą wersją zwykłego zgniatacza głowy, używaną w razie potrzeby skonfrontowania dwóch różnych zeznań, dotyczących tych samych zdarzeń. Cała idea polegała na tym, że osoba mniej wytrzymała na ból szybciej zmieniała zeznania, niż druga – bardziej wytrwała. Instrument stosowano także w przypadkach, gdy zachodziła różnica pochodzenia stanowego między podejrzanymi. Osobę nisko urodzoną brano wówczas na męki, a szlachetnemu fundowano jedynie sam pokaz funkcjonowania narzędzia. Wynikało to z faktu, że szlachetnie urodzeni i nobilitowani (jak też kobiety w ciąży i starcy) nie mogli być poddawani torturom. Pozwalało to szlachcie na składanie zeznań bez formalnego stosowania wobec niej tortur.

</doc>
<doc id="1124048" url="https://pl.wikipedia.org/wiki?curid=1124048" title="Zofia Laskowska">
Zofia Laskowska

Zofia Laskowska ps. „Magda” (ur. 2 września 1923, zm. 11 sierpnia 1944 w Warszawie) – łączniczka, sanitariuszka, w powstaniu warszawskim służąca w III plutonie „Felek” 2. kompanii „Rudy” batalionu „Zośka” Zgrupowania „Radosław” Armii Krajowej.
Poległa 11. dnia powstania warszawskiego podczas odwrotu swojej kompanii z ul. Spokojnej (przy ul. Kolskiej). Wraz z nią zginęła, również z plutonu „Felek”, Anna Zakrzewska (ps. „Hanka Biała”, lat 18, odzn. KW). Symboliczna mogiła Laskowskiej znajduje się na Powązkach Wojskowych obok kwater żołnierzy i sanitariuszek batalionu „Zośka”.
Została odznaczona Krzyżem Walecznych.

</doc>
<doc id="1124050" url="https://pl.wikipedia.org/wiki?curid=1124050" title="Andrzej Matul">
Andrzej Matul

Andrzej Matul (ur. 19 listopada 1947, zm. 15 grudnia 2022) – polski lektor i dziennikarz radiowy, pracujący w Programie I Polskiego Radia.
Życiorys.
Ukończył XXVI Liceum Ogólnokształcącego im. gen. Henryka Jankowskiego „Kuby” w Warszawie.
Prowadził takie audycje radiowe jak m.in.: „Lato z radiem”, „Sygnały dnia”, „Cztery pory roku”. Był lektorem m.in. w serialu "M*A*S*H", "Muppet show", "Indiana Jones", "Imię róży", "Lista Schindlera", "Iniemamocni", i "Powrót do przyszłości". Został pochowany 27 grudnia 2022 na Cmentarzu Powązkowskim. 
Filmografia.
Filmy.
Był lektorem w następujących filmach:˛

</doc>
<doc id="1124054" url="https://pl.wikipedia.org/wiki?curid=1124054" title="Girls, Girls, Girls">
Girls, Girls, Girls

Girls, Girls, Girls – czwarty album amerykańskiej grupy heavymetalowej Mötley Crüe. Wydany został w 1987 r.

</doc>
<doc id="1124055" url="https://pl.wikipedia.org/wiki?curid=1124055" title="Franciszek Foltyn">
Franciszek Foltyn

Franciszek Foltyn (ur. 21 września 1891 w Kończycach Wielkich, zm. 20 czerwca 1945) – kapitan rezerwy piechoty Wojska Polskiego, nauczyciel, brat Jana.
W 1912 roku ukończył Seminarium Nauczycielskie w Bobrku. W czasie I wojny światowej był oficerem w wojsku austro-węgierskim. Wzięty do niewoli rosyjskiej i zesłany na Sybir, zdołał stamtąd uciec. W ciągu dwóch lat pieszo przeszedł dwa tysiące kilometrów, docierając wreszcie do Polski.
Brał udział w wojnie polsko-bolszewickiej. W 1922 został zweryfikowany w stopniu kapitana ze starszeństwem z dniem 1 czerwca 1919, w korpusie oficerów rezerwowych piechoty. W 1934 pozostawał na ewidencji Powiatowej Komendy Uzupełnień w Bielsku i posiadał przydział mobilizacyjny do 4 pułku Strzelców Podhalańskich.
Był kierownikiem Szkoły Ćwiczeń przy Seminarium Nauczycielskim w Cieszynie i kierownikiem szkoły powszechnej w Cieszynie (obecnie Szkoła Podstawowa nr 1).
W czasie kampanii wrześniowej został wzięty do niemieckiej niewoli i osadzony w Oflagu VIIA w Murnau.

</doc>
<doc id="1124062" url="https://pl.wikipedia.org/wiki?curid=1124062" title="Dziuby">
Dziuby



</doc>
<doc id="1124063" url="https://pl.wikipedia.org/wiki?curid=1124063" title="Hymn Mołdawskiej Republiki Naddniestrza">
Hymn Mołdawskiej Republiki Naddniestrza



</doc>
<doc id="1124064" url="https://pl.wikipedia.org/wiki?curid=1124064" title="Hiszpańskie Siły Powietrzne">
Hiszpańskie Siły Powietrzne

Hiszpańskie Siły Powietrzne (Ejército del Aire) EdA. Powstały 7 października 1939 roku obecnie posiadają 650 samolotów, które obsługuje 14 300 ludzi. Składają się z 3 wydziałów sterujących podległymi im jednostkami.
Struktura.
Wydział sztabu generalnego zajmuje się zadaniami cywilnymi. Do ich zadań należy przewóz osobistości oraz zadania poszukiwawczo-ratownicze. II Wydział podlega dowództwu lotnictwa taktycznego i posiada samoloty Northrop F-5 Freedom Fighter i Lockheed P-3 Orion.
Wyposażenie.
W 1967 roku zamówiono 70 Northrop F-5 Freedom Fighter, w tym 34 dwumiejscowych szkolnych i 18 rozpoznawczych. Samoloty miały być wyprodukowane na licencji przez CASA. Dla odróżnienia od Northropa dodano w oznaczenia literkę S od Spain. Awionika oraz silniki pochodziły z USA. Dostawy rozpoczęte w czerwcu 1969 roku zakończono w grudniu 1972 roku. SF-5A pozostały na głównej linii frontowej do 1992 roku. Maszyny rozpoznawcze zostały do 2003. Na początku lat 90 XX wieku 23 pozostałe w służbie SF-5B zostały zmodernizowane. Zmieniono strukturę skrzydeł, podłużnice grzbietowe, wręgi za kabiną. Wzmocniono stateczniki poziome i wymieniono podwozie oraz awionikę. Podjęta kilka lat później, kolejna modernizacja zmodernizowała awionikę oraz aranżacje kokpitu. W 2003 roku rozpoczęto program modernizacji, który przedłuży ich eksploatację do 2024 roku.
Na lotnictwo bojowe składają się także samoloty F/A-18 Hornet (60 sztuk wersji EF-18A i 12 sztuk wersji EF-18B). Oba typy wielozadaniowego samolotu są na wyposażeniu jednostek znajdujących się w Saragossie i Torrejon. Obok tych samolotów Hiszpania dysponuje jeszcze samolotem Dassault Mirage F1. Samoloty te stacjonują w Los Lianos (wersja F-1CE) oraz w Gando na Wyspach Kanaryjskich (wersja F-1EE). W latach dziewięćdziesiątych stacjonowały samoloty Walencji (Manises) Mirage IIIEE wykonujące zadania szturmowe. Obecnie nie są już używane. Z kolei zadania rozpoznawcze wykonują samoloty Northrop SF-5A i SRF-5A Freeedom Fighter oraz McDonnell Douglas RF-4C Phantom II. Zadania morskie są realizowane przez samoloty typu Fokker i Aerospatialle AS-332 Super Puma. Do zadań transportowych wykorzystuje się 55 samolotów CASA C-212 Aviocar, 11 Lockheed C-130 Hercules oraz 18 CASA-Nurtanio CN-235. Przewozowi VIP-ów służą Falcon 20, Falcon 900 i Airbus A310. Do zadań dyspozycyjno-łącznikowych używa się samolotów Dornier Do 27 i CASA 127.
Do szkolenia pilotów używa się samolotów CASA-ENAER T-35C Tamiz oraz samolotu CASA C-101EB Aviojet. szkolenie studentów odbywa się natomiast na samolotach Nothrop SF-5B. Wykonywane są także loty na samolotach CASA C-212 i śmigłowcach Bell 47G, Hughes 300 i Bell UH1 Iroquois. Ponadto do szkolenia używa się także samolotów Piper Aztec i Piper Navajo Beech Bonanza i Beech Baron.
W dniu 17 listopada 2016 roku odebrano pierwszy z samolotów transportowych Airbus A400M do 2022 roku Hiszpanie posiadać mają 14 samolotów transportowych tego typu z 27 zamówionych. W Ejército del Aire otrzymały one oznaczenie T.23. Wraz z nimi Ejército del Aire odbiorą także 9 modułowych zestawów, obejmujących układy samoobrony, urządzenia łączności satelitarnej i zasobniki z przewodami elastycznymi do podawania paliwa, które będą mogły być zabudowane w każdym z hiszpańskich samolotów tego typu, zależnie od potrzeb użytkownika.
2 marca 2015 roku General Atomics Aeronautical Systems poinformował o zawarciu porozumienia z hiszpańską firmą SENER w celu wspólnego promowania aparatu w Hiszpanii w odpowiedzi na zapowiedziane przez ten kraj rozpoczęcie procedury pozyskania bezzałogowego samolotu do wypełniania zadań patrolowo-rozpoznawczych. 6 października 2015 roku Departament Stanu Stanów Zjednoczonych podał do publicznej wiadomości informację o wydaniu zgody na sprzedaż samolotów do Hiszpanii. 17 lutego 2016 roku Hiszpania i Stany Zjednoczone podpisały międzypaństwową umowę na zakup bezzałogowych bojowych aparatów latających MQ-9 Reaper. Kontrakt przewiduje dostarczenie czterech samolotów i dwóch stanowisk naziemnej kontroli lotu.
Historyczne.
Samoloty myśliwskie
Samolot bombowe
Inne

</doc>
<doc id="1124066" url="https://pl.wikipedia.org/wiki?curid=1124066" title="Halina Kostecka-Kwiatkowska">
Halina Kostecka-Kwiatkowska

Halina Kostecka-Kwiatkowska ps. „Halusia” (ur. 28 lutego 1917 w Moskwie, zm. 9 września 1944 w Warszawie) – łączniczka, sanitariuszka, w powstaniu warszawskim służąca w II plutonie „Alek” 2. kompanii „Rudy” batalionu „Zośka” Zgrupowania „Radosław” Armii Krajowej.
Córka Edwarda Juliusza i Klementyny Wandy z domu Spindler. W powstaniu warszawskim uczestniczyła w walkach swojego oddziału na Woli, Starym Mieście i Czerniakowie. Poległa 9 września 1944 przy ul. Książęcej 1 na Czerniakowie. Miała 27 lat. Pochowana wraz z sanitariuszką Zofią Kasperską (ps. „Zosia Żelazna”) na Powązkach Wojskowych w kwaterach żołnierzy i sanitariuszek batalionu „Zośka” (kwatera A20-3-17).

</doc>
<doc id="1124070" url="https://pl.wikipedia.org/wiki?curid=1124070" title="Iker Romero">
Iker Romero

Iker Romero Fernández (ur. 15 czerwca 1980 roku w Vitorii) – hiszpański piłkarz ręczny, reprezentant kraju występujący na pozycji lewego rozgrywającego.
W 2005 roku zdobył złoty medal mistrzostw świata.
Podczas igrzysk olimpijskich 2008 w Pekinie zdobył brązowy medal olimpijski.

</doc>
<doc id="1124071" url="https://pl.wikipedia.org/wiki?curid=1124071" title="Gerolsteiner Brunnen">
Gerolsteiner Brunnen

Gerolsteiner Brunnen GmbH &amp; Co. KG – niemiecki producent wody mineralnej "Gerolsteiner". Firma sponsoruje grupę kolarską o nazwie Team Gerolsteiner. 
Firma powstała w roku 1888 w miejscowości Gerolstein (Nadrenia-Palatynat).Obecnie jest częścią koncernu Bitburger Holding.

</doc>
<doc id="1124072" url="https://pl.wikipedia.org/wiki?curid=1124072" title="12 Pułk Zmechanizowany">
12 Pułk Zmechanizowany

12 Kołobrzeski Pułk Zmechanizowany (12 pz) – oddział zmechanizowany Sił Zbrojnych PRL i okresu transformacji ustrojowej.
Wchodził w skład 4 Pomorskiej Dywizji Zmechanizowanej im. Jana Kilińskiego.
Stacjonował w garnizonie Gorzów Wielkopolski
W 1995 na jego bazie sformowano 4 Gorzowską Brygadę Zmechanizowaną.

</doc>
<doc id="1124073" url="https://pl.wikipedia.org/wiki?curid=1124073" title="Wiesław Tyczyński">
Wiesław Tyczyński

Wiesław Tyczyński ps. "Olgierd" (ur. 25 marca 1922, zm. 13 września 1944 w Warszawie) – podporucznik, w powstaniu warszawskim dowódca 2. drużyny w III plutonie „Felek” 2. kompanii „Rudy” i zastępca dowódcy plutonu „Alek” batalionu „Zośka” Zgrupowania „Radosław” Armii Krajowej. 
Działał w 80 Drużynie Harcerskiej im. Jędrzeja Śniadeckiego. Podczas okupacji niemieckiej służył w polskim podziemiu zbrojnym. W powstaniu warszawskim walczył wraz ze swoim oddziałem na Woli, Starym Mieście i Czerniakowie. Poległ 13 września 1944 w rejonie ul. Książęcej 1 na Czerniakowie. Miał 21 lat. Jego symboliczna mogiła znajduje się na Powązkach Wojskowych obok kwater żołnierzy i sanitariuszek batalionu „Zośka” (kwatera A20-3-23).
Został odznaczony Krzyżem Walecznych. 
Był stryjecznym bratem Tadeusza Tyczyńskiego (ps. „Pudel”, „Topora”).

</doc>
<doc id="1124075" url="https://pl.wikipedia.org/wiki?curid=1124075" title="Hymn Naddniestrza">
Hymn Naddniestrza

Hymnem Naddniestrza jest pieśń "Śpiewamy chwałę Naddniestrza" (, , ) przyjęty 18 lipca 2000 roku.
Muzyka autorstwa B.A. Aleksandrowa, pochodzi z radzieckiej pieśni "Niech żyje nasz kraj" z 1943 roku, natomiast autorami współczesnych słów pieśni są B. Parmenow (rosyjski), N. Bożko (ukraiński) i W. Piszenko (mołdawski).

</doc>
<doc id="1124080" url="https://pl.wikipedia.org/wiki?curid=1124080" title="Jan Foltyn">
Jan Foltyn

Jan Foltyn (ur. 17 września 1903 w Kończycach Wielkich, zm. 24 czerwca 1986 w Cieszynie) – polski nauczyciel i działacz społeczny, brat Franciszka.
Życiorys.
W 1924 ukończył Seminarium Nauczycielskie w Cieszynie. W latach 1924–1932 był nauczycielem w Pogwizdowie, a od 1932 do 1939 kierownikiem szkoły w Mnisztwie (obecnie w granicach Cieszyna). W 1937 objął kierownictwo w nowo utworzonym cieszyńskiej sekcji Okręgu Stowarzyszenia Śpiewaków Śląskich.
W pierwszych latach II wojny światowej pracował w mleczarni, od 1941 do 1944 więziono go w Zwickau, Bytomiu i Raciborzu.
Po zakończeniu wojny był kolejno: kierownikiem Szkół Podstawowych nr 3 i 4 w Cieszynie (1945–1948), podinspektorem szkolnym (1948–1953), wiceprzewodniczącym Rady Narodowej w Cieszynie (1955–1957), przewodniczącym Rady Narodowej w Cieszynie (1957–1959), kierownikiem szkolenia kadr (1959–1963) i kierownikiem administracyjnym Teatru Miejskiego w Cieszynie (1964–1976).
Działacz Macierzy Ziemi Cieszyńskiej, w latach 1949–1956 był jej prezesem. Był również organizatorem cieszyńskiego Towarzystwa Wiedzy Powszechnej (działającego w powiecie od 1950).
Jego żona, Maria, była dyrektorką Państwowej Szkoły Muzycznej w Cieszynie.

</doc>
<doc id="1124082" url="https://pl.wikipedia.org/wiki?curid=1124082" title="Tadeusz Tyczyński">
Tadeusz Tyczyński

Tadeusz Tyczyński ps. "Pudel", "Topora" (ur. 7 lutego 1923, zm. 3 sierpnia 1944 w Warszawie) – podporucznik, w powstaniu warszawskim dowódca drużyny w plutonie „Felek” 2. kompanii „Rudy” III batalionu „Zośka” Zgrupowania „Radosław” Armii Krajowej.
Działał w 80 Drużynie Harcerskiej im. Jędrzeja Śniadeckiego. Podczas okupacji niemieckiej służył w polskim podziemiu zbrojnym. Podczas powstania warszawskiego walczył na Woli. Poległ 3. dnia walk powstańczych 1944 w rejonie ul. Gęsiej, niedaleko więzienia „Gęsiówka”. Miał 21 lat. Jego symboliczna mogiła znajduje się na Powązkach Wojskowych obok kwater żołnierzy i sanitariuszek batalionu „Zośka”.
Został odznaczony Krzyżem Walecznych.
Był stryjecznym bratem Wiesława Tyczyńskiego (ps. „Olgierd”).

</doc>
<doc id="1124083" url="https://pl.wikipedia.org/wiki?curid=1124083" title="Granville Leveson-Gower (2. hrabia Granville)">
Granville Leveson-Gower (2. hrabia Granville)

Granville George Leveson-Gower, 2. hrabia Granville KG (ur. 11 maja 1815 w Londynie, zm. 31 marca 1891 w Londynie) – brytyjski arystokrata i polityk, najstarszy syn Granville’a Levesona-Gowera, 1. hrabiego Granville, i lady Harriet Cavendish, córki 5. księcia Devonshire.
Życiorys.
Wykształcenie odebrał w Eton College i w Christ Church na Uniwersytecie w Oksfordzie. Po ukończeniu nauki wyjechał wraz z ojcem do Paryża, gdzie starszy z Gowerów był brytyjskim ambasadorem. W 1836 r. młody Granville powrócił do Wielkiej Brytanii. W wyborach powszechnych 1837 r. wystartował z ramienia partii wigów w okręgu Morpeth. Wygrał te wybory i zasiadł w Izbie Gmin. Przez kilka miesięcy w latach 1840-1841 był podsekretarzem stanu w Ministerstwie Spraw Zagranicznych w rządzie lorda Melbourne’a. W 1841 r. wystartował w wyborach w okręgu Lichfield. Ponownie wygrał i przez następne pięć lat zasiadał w niższej izbie brytyjskiego parlamentu, tym razem jako deputowany opozycji. Po śmierci ojca w 1846 r. odziedziczył tytuł 2. hrabiego Granville i zasiadł w Izbie Lordów.
W Izbie Lordów Granville dał się poznać jako zwolennik wolnego handlu. Kiedy wigowie powrócili w 1846 r. do władzy premier John Russell mianował go na stanowisko opiekuna Stajni Królewskich. Granville szybko piął się po szczeblach rządowej i partyjnej kariery. W 1848 r. został wiceprzewodniczącym Zarządu Handlu i odegrywał prominentną rolę w Wystawie Światowej 1851 r. Od 1848 r. pełnił również urząd Paymaster-General. W 1851 r. zastąpił lorda Palmerstona na stanowisku ministra spraw zagranicznych. W gabinecie Russella pozostawał do jego upadku w 1852 r. Kiedy pod koniec tego roku swój gabinet sformował lord Aberdeen Granville objął w nim stanowisko Lorda Przewodniczącego Rady. W 1854 r. zamienił to stanowisko na urząd Kanclerza Księstwa Lancaster. Po upadku gabinetu Aberdeena i objęcia stanowiska premiera przez Palmerstona w 1855 r. Granville powrócił na stanowisko Lorda Przewodniczącego.
Jego zainteresowanie sprawami edukacji sprawiły, że w 1856 r. Granville został kanclerzem Uniwersytetu Londyńskiego. Na tym stanowisko pozostawał przez następne 35 lat. Był gorącym zwolennikiem studiowania kobiet i nauki współczesnych języków na uniwersytetach. W 1857 r. został odznaczony Orderem Podwiązki.
Od 1855 r. był liderem partii wigów w Izbie Lordów. Po przekształceniu się wigów w Partię Liberalną w 1859 r. został jej pierwszym liderem w Izbie Lordów. W 1856 r. przewodniczył angielskiemu poselstwu do Rosji, wysłanemu na koronację cara Aleksandra II Romanowa. W czerwcu 1859 r., po kolejnym kryzysie rządowym, królowa Wiktoria chciała powierzyć Granville'owi stanowisko premiera. Ostatecznie jednak premierem został ponownie lord Palmerston, a Granville raz jeszcze objął stanowisko Lorda Przewodniczącego Rady.
Początek lat 60. był ciężki dla Granville. Najpierw zmarła jego żona, później matka i bliski przyjaciel Granvilla, lord Canning. Granville poświęcił się całkowicie polityce. Po śmierci lorda Palmerstona w 1865 r. Granville pozostał Lordem Przewodniczącym w drugim gabinecie Russella. Dodatkowo otrzymał w 1865 r. honorowe stanowisko lorda strażnika Pięciu Portów. Podczas amerykańskiej wojny secesyjnej Granville należał do grona przeciwników angażowania się Wielkiej Brytanii w konflikt. Przedstawione we wrześniu 1862 r. memorandum przeciwko interwencji skłoniło premiera Palmerstona do zachowania neutralności w konflikcie.
W 1866 r. liberałowie przegrali wybory i na dwa lata znaleźli się w opozycji. Po powrocie do władzy w 1868 r. Granville został ministrem kolonii w rządzie Gladstone’a. Po śmierci lorda Clarendona w 1870 r. Granville został ministrem spraw zagranicznych. Na tym stanowisku musiał stawić czoła problemom związanym z wojną francusko-pruską i ekspansją rosyjską w Azji Środkowej. Stanowisko utracił po wyborczej porażce liberałów w 1874 r. W opozycji był krytykiem polityki zagranicznej rządu Beaconsfielda, którą nazywał „uduchowioną”. W 1880 r. powrócił do resortu spraw zagranicznych.
Lord Granville popełnił poważny błąd lekceważąc sprawę wyspy Angra Pequena, która została w 1884 r. ogłoszona niemieckim protektoratem i stała się niemieckim oknem na południowo-zachodnią Afrykę. Działania Granville’a na stanowisku ministra spraw zagranicznych były krytykowane nawet w jego macierzystej partii. Ostatecznie z resortem spraw zagranicznych pożegnał się w 1885 r. W 1886 r. został na pół roku ministrem kolonii, by w lipcu 1886 r. ostatecznie wycofać się z życia publicznego. Zmarł w 1891 r.
Mówił po francusku z paryskim akcentem i lubił dyplomację, nie nadawał się jednak na twórcę i kierownika polityki zagranicznej brytyjskiego imperium. Cieszył się wielką popularnością w towarzystwie. Słynął zwłaszcza ze swoich przemówień jakie zwykł wygłaszać po zjedzeniu obiadu.
Rodzina.
25 lipca 1840 r. Leveson-Gower poślubił Marie Louisę Pelinę von Dalberg (ok. 1812 – 14 marca 1860), córkę Emmericha von Dalberga i Peliny Brignole-Sale. Marie Louisa była wdową po sir Fredericku Dalbergu-Actonie. Granville i Marie nie mieli razem dzieci.
26 września 1865 r. poślubił Castilę Rosalind Campbell (zm. 12 listopada 1938), córkę Waltera Fredericka Campbella i Eleanor Charteris, córkę 8. hrabiego Wemyss. Granville i Castila mieli razem dwóch synów i trzy córki:

</doc>
<doc id="1124084" url="https://pl.wikipedia.org/wiki?curid=1124084" title="Ernest de Croÿ">
Ernest de Croÿ

Ernest de Croÿ, Ernst von Croy und Aerschot (zm. 7 października 1620 w obozie pod Oppenheim) – książę Croy i Aerschot, hrabia Fontenoy i Bayon, francuski marszałek polny, syn Karola Filipa de Croÿa, mąż Anny z pomorskiej dynastii Gryfitów, ojciec Ernesta Bogusława von Croya.
Był młodszym synem Karola Filipa, margrabiego Hawru i od 1594 księcia Rzeszy i Diany de Dampmartin, pani de Fontenoy. 4 sierpnia 1619 na zamku szczecińskim poślubił Annę, siostrę księcia szczecińskiego Bogusława XIV. Z małżeństwa tego pochodził syn-jedynak, Ernest Bogusław, późniejszy biskup kamieński. Po niespełna półtora roku trwania małżeństwa Ernest zmarł w obozie francuskim pod Oppenheim podczas jednej z wypraw wojennych.
Wygląd księcia znamy m.in. z przedstawienia na medalionie (wraz z żoną Anną), zawieszonym na łańcuchu rektorskim uniwersytetu w Greifswaldzie.

</doc>
<doc id="1124086" url="https://pl.wikipedia.org/wiki?curid=1124086" title="17 Pułk Zmechanizowany">
17 Pułk Zmechanizowany

17 Drezdeński Pułk Zmechanizowany im. chor. Józefa Ceronika (17 pz) – oddział zmechanizowany Sił Zbrojnych PRL i okresu transformacji ustrojowej.
Formowanie i zmiany organizacyjne.
Pułk powstał w 1962 w wyniku przeformowania 17 Pułku Piechoty jako jednostka 4 Dywizji Zmechanizowanej.
W 1995 na jego bazie sformowano 17 Wielkopolską Brygadę Zmechanizowaną im. gen. broni Józefa Dowbora-Muśnickiego.
Tradycje.
W 1973 nadano pułkowi wyróżniającą nazwę „Drezdeński”, a 22 lipca 1985 imię chor. Józefa Ceronika, dowódcy 1 kompanii strzeleckiej 17 pp z czasów wojny, który zginął w walkach z Niemcami w kwietniu 1945 pod .
Żołnierze pułku.
Dowódcy pułku
Przekształcenia.
17 Pułk Piechoty→ 17 Pułk Zmechanizowany → 17 Brygada Zmechanizowana

</doc>
<doc id="1124087" url="https://pl.wikipedia.org/wiki?curid=1124087" title="Ernest de Croy">
Ernest de Croy



</doc>
<doc id="1124088" url="https://pl.wikipedia.org/wiki?curid=1124088" title="Hasan I (Alawici)">
Hasan I (Alawici)

Hasan I (arab. الحسن الأول بن محمد = "Al-Hasan al-Awwal ibn Muhammad", ur. 1836 w Fezie, zm. 7 czerwca 1894 w górach Atlas) – sułtan Maroka z dynastii Alawitów, panował w latach 1873–1894, syn sułtana Muhammada IV.
Po objęciu tronu po śmierci ojca Hasan I dążył do większej centralizacji władzy i zwiększenia kontroli państwa nad plemionami Berberów. Zdołał zmodernizować armię, jednak pozostałe reformy z powodu oporu plemion powiodły się tylko częściowo. Powodem ograniczonej możliwości działania państwa była restrykcyjna polityka finansowa, z pomocą której Hasan I próbował nie dopuścić do nadmiernego zadłużenia kraju. Zadłużenie mogło doprowadzić do zwiększenia zagranicznych wpływów w Maroku, co było już widoczne na przykładzie europejskiej kontroli finansowej nad Egiptem i Tunezją. Hasan I zamówił w 1890 roku pierwszy nowoczesny okręt dla marynarki Maroka – krążownik „Al-Baszir”, lecz następnie odmówił zapłaty.
Hasan I zdołał powstrzymać dążenia europejskich mocarstw do przejęcia władzy nad Marokiem. Na konferencji w Madrycie w 1880 roku potwierdzono niepodległość kraju w zamian za zagwarantowanie równych praw handlowych trzynastu krajom Europy. Mimo to Francja i Wielka Brytania próbowały w późniejszym okresie utworzyć w Maroku swój protektorat, co jednak nie udało się z powodu sprzeciwu pozostałych krajów europejskich.
Hasan I zmarł nagle w 1894 roku na skutek ran odniesionych w działaniach zbrojnych przeciw Berberom w dolinie w górach Atlas. Następcą tronu został jego czternastoletni wówczas syn Abd al-Aziz.

</doc>
<doc id="1124089" url="https://pl.wikipedia.org/wiki?curid=1124089" title="Kościół św. Anny w Święcanach">
Kościół św. Anny w Święcanach

Kościół św. Anny w Święcanach – rzymskokatolicki kościół parafialny pw. św. Anny znajdujący się w Święcanach wzniesiony 1520.
Późnogotycka Grupa Pasyjna na belce tęczowej z 1540 należy do najcenniejszych zabytków świątyni.
Kościół znajduje się na szlaku architektury drewnianej województwa podkarpackiego.
Całkowita powierzchnia kościoła wynosi 281m².
Historia.
Jan Długosz podaje, że już w latach 60. XV w. istniał w Święcanach kościół parafialny, który prawdopodobnie spłonął. Obecnie zachowana świątynia, zgodnie z tradycją, powstała w 1520 (datę tę odnaleziono w XVIII w. na jednym z ołtarzy), poświęcony w 1521. W drugiej połowie XVI w. ściany i strop pokryto polichromią. W XVII w. kościół otoczono sobotami ufundowano nowe wyposażenie oraz wzniesiono wolno stojącą wieżę-dzwonnicę, którą w późniejszych latach dostawiono do korpusu nawowego. W 1863 do północnej ściany nawy dobudowano kaplicę św. Jana Nepomucena, a w latach 70. XIX w. do wieży dodano boczne aneksy. W 1871 artysta malarz Jan Tabiński wykonał nową polichromię zamalowując poprzednią. W 1900 pokrycia gontowe zastąpiono blachą. Gruntowny remont kościoła przeprowadzono w latach 60. XX w. W latach 1992-94 w czasie prac konserwatorskich odkryto i odsłonięto XVI-wieczne polichromie na stropie oraz wykonano transfer dekoracji malarskiej Jana Tabińskiego. W 2005 poddano konserwacji ołtarz główny, w czasie którego po zdjęciu kilku warstw polichromii otrzymano pierwotną.
Architektura i wyposażenie.
Kościół wzniesiony jest w konstrukcji zrębowej z wieżą o konstrukcji słupowo-ramowej, na zewnątrz oszalowany. Złożony jest z prezbiterium zamkniętego trójbocznie oraz szerszej nawy. Do prezbiterium od północy przylega zakrystia. Do nawy dostawione zostały: od północy czworoboczna kaplica, od południa przedsionek i od zachodu wieża o ścianach pochyłych, z niską izbicą nakrytą dachem namiotowym, przechodzącym w ostrosłupowy hełm. Nawa i prezbiterium nakryte są wysokim dachem dwuspadowym, krytym blachą, o wspólnej kalenicy z wieżyczką na sygnaturkę z latarnią.
Wnętrze nakryte jest stropem płaskim, w nawie z zaskrzynieniami, wspartymi na słupach. Strop nawy zdobi renesansowa polichromia figuralno-ornamentalna z II połowy XVI wieku, odsłonięta w latach 1992-1994. Na stropie w prezbiterium widoczna dekoracja kasetonowa namalowana przez Jana Tabińskiego. Prezbiterium oddzielone jest od nawy belkami: stropową i tęczową (również zakonserwowaną w latach 1992-1994), na tej ostatniej umieszczona jest późnogotycka Grupa Pasyjna z XVI w., wykonana przez twórcę określanego jako Mistrz Pasji Przydonickiej a ufundowana przez Feliksa Milnera, rajcę bieckiego. Z prezbiterium do zakrystii prowadzi późnogotycki portal zamknięty łukiem w ośli grzbiet.
Wyposażenie wnętrza pochodzi z różnych okresów. W późnobarokowym ołtarzu głównym z przełomu XVII/XVIII wieku umieszczony jest późnogotycki obraz św. Anny z lat 1530-40. Przy tęczy znajdują się dwa barokowe ołtarze boczne. Po lewej stronie ołtarz Matki Boskiej z 1710 z wkomponowanym w polu środkowym obrazem Matki Boskiej z Dzieciątkiem z 1763 roku. Po prawej stronie ołtarz św. Antoniego z 1690 roku z jego obrazem. W kaplicy ołtarz św. Jana Nepomucena z 1770. Oprócz Grupy Pasyjnej na uwagę zasługują wolnostojące: polichromowana gotycka rzeźba św. Wojciecha z lat 1430-40 i figura Matki Boskiej z Dzieciątkiem z końca XIV wieku. Barokowa ambona pochodzi z 1740. Chór muzyczny malowany w arkadki mieści się nad głównym wejściem z organami z 1965. Poprzednie bezcenne zabytkowe barokowe organy przekazane zostały w 1965 do Muzeum Budownictwa Ludowego w Sanoku i po remoncie zamontowano w kościele z Bączala Dolnego.
Otoczenie kościoła.
Obok świątyni stoi dzwonnica typu parawanowego wymurowana z cegły w 1910, do której przeniesiono trzy dzwony z wieży kościoła. W czasie I i II wojny światowej okupanci rekwirowali dzwony na cele wojenne. Nowe dzwony zakupiono: jeden w 1945 w Świątkowej i trzy w 1974. Kościół ogrodzony jest starym murem z dzikiego kamienia rzecznego z drewnianym płotem i murowanymi kapliczkami.

</doc>
<doc id="1124093" url="https://pl.wikipedia.org/wiki?curid=1124093" title="Irena Kołodziejska">
Irena Kołodziejska

Irena Kołodziejska ps. "Irena" (ur. 1 maja 1921 w Warszawie, zm. ok. 31 sierpnia 1944 w Warszawie) – sanitariuszka i łączniczka, w powstaniu warszawskim sanitariuszka w III plutonie "Felek" 2. kompanii "Rudy" batalionu „Zośka” Zgrupowania „Radosław” Armii Krajowej. Córka Czesława.
Podczas niemieckiej okupacji działała w polskim podziemiu. Była jedną z pierwszych dziewcząt, które znalazły się w tajnej organizacji PET. Po włączeniu PET-u do Szarych Szeregów była łączniczką Ryszarda Białousa ps. "Jerzy". Od 1 sierpnia 1943 roku była w dowództwie 1. kompanii batalionu „Zośka”. Jako główna łączniczka "Jerzego", utrzymywała łączność pomiędzy dowódcą kompanii a dowódcami plutonów. Brała udział w akcji Sieczychy jako sanitariuszka, a także uczestniczyła w akcji "Par." (baza leśna). Ukończyła z wynikiem dobrym Szkołę Podchorążych Rezerwy Piechoty Agricola w stopniu starszego strzelca. Jej mieszkanie na ul. Mokotowskiej służyło za lokal kontaktowy oraz punkt rozdzielczy prasy. Studentka tajnej medycyny Szkoły Zawodowej dla Pomocniczego Personelu Sanitarnego dr. Jana Zaorskiego w Warszawie. 
Po reorganizacji batalionu w czerwcu 1944 r. przeszła do III plutonu "Felek" 2. kompanii "Rudy" batalionu „Zośka”.
11. dnia powstania warszawskiego, podczas walk w obronie cmentarzy wolskich, wraz z pięcioma żołnierzami (Jerzy Gawin, Andrzej Samsonowicz, Jerzy Rządkowski, Tadeusz Sumiński, Wojciech Markowski) i dwiema sanitariuszkami (Grażyna Zasacka, Stefania Grzeszczak), została odcięta od batalionu. Grupa ta, po stratach, w dniach następnych przeszła do Kampinosu, stamtąd na Żoliborz, później zaś dotarła do swego oddziału. 31 sierpnia 1944 w rejonie ul. Bielańskiej, podczas przebicia do Śródmieścia, Kołodziejska poległa, bądź zaginęła i zmarła w dniach następnych. Miała 23 lata. Jej symboliczna mogiła znajduje się na Powązkach Wojskowych obok kwater żołnierzy i sanitariuszek batalionu „Zośka”.
Została dwukrotnie odznaczona Krzyżem Walecznych.

</doc>
<doc id="1124095" url="https://pl.wikipedia.org/wiki?curid=1124095" title="Gołąbek smaczny">
Gołąbek smaczny

Gołąbek smaczny ("Russula delica" Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy:
Nazwę polską podała Alina Skirgiełło w 1991 r. 
Morfologia.
Średnica 8–15 cm, najpierw półkulisty, później łukowaty o silnie podwiniętym brzegu, w końcu płaski o wklęsłym środku lub nawet lejkowaty. Jest gruby, matowy, o gładkich i niekarbowanych brzegach. Młode okazy są białe, potem pojawiają się na nich ochrowe plamy, w końcu całe przyjmują ochrowy kolor.
Dość gęste, przyrośnięte. Początkowo białe z niebieskawo-zielonkawym nalotem na ostrzach, później kremowe lub ochrowe.
Wysokość 2–6 cm, grubość 1,5–3 cm, pełny, twardy, cylindryczny. Kolor białawy, nieco brązowiejący.
Bardzo twardy i kruchy, biały, zapach owocowy, na starość śledziowy. Smak łagodny. Po uszkodzeniu barwi się na ochrowo.
Biały. Zarodniki szerokoelipsoidalne, o powierzchni delikatnie punktowanej lub siateczkowatej. Rozmiary: 8-11 x 7-8 μm.
Występowanie.
W lasach liściastych, iglastych i mieszanych, szczególnie w buczynach. Występuje zarówno na glebach obojętnych, jak i zasadowych.
Znaczenie.
Grzyb jadalny, ale tylko młode owocniki.
Gatunki podobne.
Podobny pod względem wyglądu jest mleczaj biel ("Lactarius piperatus") oraz mleczaj chrząstka ("Lactarius vellereus"), jednakże łatwo je odróżnić, gdyż obydwa te gatunki po uszkodzeniu wydzielają białe mleczko.

</doc>
<doc id="1124096" url="https://pl.wikipedia.org/wiki?curid=1124096" title="Hrabia Granville">
Hrabia Granville

Informacje ogólne.
Baroneci Carteret of Metesches
Baronowie Carteret 1. kreacji (parostwo Anglii)
Hrabiowie Granville 1. kreacji (parostwo Wielkiej Brytanii)
Hrabiowie Granville 2. kreacji (parostwo Zjednoczonego Królestwa)
Najstarszy syn 6. hrabiego Granville: Granville George James Leveson-Gower, lord Leveson

</doc>
<doc id="1124097" url="https://pl.wikipedia.org/wiki?curid=1124097" title="Daimonion (album)">
Daimonion (album)

Daimonion – album piotrkowskiego zespołu Daimonion wydany 15 czerwca 2007 roku przez wytwórnię Love Industry. Jest on oficjalnym debiutem płytowym zespołu, a zarazem reedycją materiału obecnego wcześniej w limitowanym nakładzie na podziemnym rynku w postaci płyt CD-R. Oznacza również powrót zespołu do działalności po kilkuletniej przerwie.

</doc>
<doc id="1124103" url="https://pl.wikipedia.org/wiki?curid=1124103" title="Dotyk przeznaczenia">
Dotyk przeznaczenia

Dotyk przeznaczenia – thriller amerykański z 2000 roku.
Opis fabuły.
Annie Wilson posiada dar widzenia niektórych zdarzeń z przyszłości. Przez jednych uważana jest za wiedźmę, inni zwracają się do niej po pomoc. Dar przysparza jej więcej zmartwień i problemów w życiu, niż dobrego. Pomaga pewnej rodzinie odnaleźć zaginioną córkę.
Nominacje.
Saturny.
2001:
Film Independent.
2001:

</doc>
<doc id="1124106" url="https://pl.wikipedia.org/wiki?curid=1124106" title="Dwa traktaty o rządzie">
Dwa traktaty o rządzie

Dwa traktaty o rządzie – dzieło angielskiego filozofa Johna Locke'a z 1690 roku. Stanowią one fundamentalną w historii doktryn politycznych teorię klasycznego republikanizmu. 
W oparciu o prawo natury ludzkiej, z którego jednostka czerpie święte i niezbywalne uprawnienia do własności i wolności, zostają sformułowane postulaty polityczne. Locke formułuje naczelne zasady, które mają określać relacje między ludem a władzą. 
Zasadami tymi są:
Pewne kontrowersje budzi polskie tłumaczenie, które nie jest pozbawione błędów utrudniających prawidłowe zrozumienie tego dzieła.

</doc>
<doc id="1124107" url="https://pl.wikipedia.org/wiki?curid=1124107" title="Eduard Kokszarow">
Eduard Kokszarow

Eduard Aleksandrowicz Kokszarow, ros. Эдуард Александрович Кокшаров (ur. 4 listopada 1975 w Krasnodarze), rosyjski piłkarz ręczny, reprezentant kraju. Obecnie jest zawodnikiem słoweńskiego Celje Pivovarna Laško. Występuje na pozycji lewoskrzydłowego. W 2000 roku zdobył złoty medal igrzysk olimpijskich, a w 2004 roku brązowy medal olimpijski. W 1997 roku zdobył złoty medal mistrzostw świata.

</doc>
<doc id="1124108" url="https://pl.wikipedia.org/wiki?curid=1124108" title="11 Pułk Zmechanizowany">
11 Pułk Zmechanizowany

11 Złotowski Pułk Zmechanizowany (11 pz) – oddział Wojsk Zmechanizowanych Sił Zbrojnych PRL.
15 sierpnia 1962 roku 11 Pułk Piechoty został przeformowany w 11 Pułk Zmechanizowany. Jednostka wchodziła w skład 4 Pomorskiej Dywizji Zmechanizowanej im. Jana Kilińskiego i stacjonowała w garnizonie Krosno Odrzańskie. 
4 października 1973 roku pułk otrzymał nazwę wyróżniającą "Złotowski".
Pułk został rozformowany z dniem 20 listopada 1989 roku.
Żołnierze pułku.
Dowódcy

</doc>
<doc id="1124113" url="https://pl.wikipedia.org/wiki?curid=1124113" title="Zdzisław Wasserberger">
Zdzisław Wasserberger

Zdzisław Wasserberger ps. "Smok" (ur. 18 grudnia 1925, zm. 14 września 1944 w Warszawie) – plutonowy, w powstaniu warszawskim w II plutonie „Alek” 2. kompanii „Rudy” batalionu „Zośka” Zgrupowania „Radosław” Armii Krajowej.
Syn Józefa, oficera legionów, kapitana Wojska Polskiego, odznaczonego Virtuti Militari i czterokrotnie Krzyżem Walecznych, następnie znanego adwokata oraz Jadwigi,z domu Piętka, Sprawiedliwej wśród Narodów Świata.
Działał w 80 Drużynie Harcerskiej im. Jędrzeja Śniadeckiego. Podczas okupacji niemieckiej służył w polskim podziemiu zbrojnym.
W powstaniu warszawskim walczył wraz ze swoim oddziałem na Woli, Starym Mieście i Czerniakowie. Poległ 14 września 1944 w rejonie ul. Szarej. Miał 19 lat. Jego symboliczna mogiła znajduje się na Powązkach Wojskowych obok kwater żołnierzy i sanitariuszek batalionu "Zośka".
Został odznaczony Krzyżem Walecznych.

</doc>
<doc id="1124116" url="https://pl.wikipedia.org/wiki?curid=1124116" title="2 Pułk Artylerii Legionów im. Króla Władysława IV">
2 Pułk Artylerii Legionów im. Króla Władysława IV



</doc>
<doc id="1124118" url="https://pl.wikipedia.org/wiki?curid=1124118" title="Leave Right Now">
Leave Right Now

Leave Right Now – piosenka napisana przez Ega White’a, a wykonywana przez Willa Younga. Pochodzi z drugiego albumu artysty, "From Now On", i została wydana jako pierwszy singel go promujący. Utwór zajął pierwsze miejsce na liście UK Singles Chart, rozchodząc się w ilości stu siedemnastu tysięcy sprzedanych egzemplarzy w pierwszym tygodniu wydania. „Leave Right Now” stała się czwartym singlem artysty, który wskoczył na szczyty notowań w Wielkiej Brytanii. Piosenka pojawiła się także w wersji międzynarodowej na trzecim albumie Younga, "Keep On".
Autor piosenki, Eg White, został w 2004 roku nominowany za jej stworzenie do Ivor Novello Award.

</doc>
<doc id="1124121" url="https://pl.wikipedia.org/wiki?curid=1124121" title="Lotus uliginosus">
Lotus uliginosus



</doc>
<doc id="1124122" url="https://pl.wikipedia.org/wiki?curid=1124122" title="Caragana arborescens">
Caragana arborescens



</doc>
<doc id="1124123" url="https://pl.wikipedia.org/wiki?curid=1124123" title="Flaga gminy Ustka">
Flaga gminy Ustka



</doc>
<doc id="1124125" url="https://pl.wikipedia.org/wiki?curid=1124125" title="Grażyna Zasacka">
Grażyna Zasacka

Grażyna Zasacka ps. „"Grażyna”" (ur. 2 lutego 1922 w Warszawie, zm. ok. 24 września 1944 tamże) – sanitariuszka, łączniczka, w powstaniu warszawskim służąca w III plutonie „Felek” 2. kompanii „Rudy” batalionu „Zośka” Zgrupowania „Radosław” Armii Krajowej.
Życiorys.
Córka Ludomira i Bogny z domu Majewska. 
Podczas okupacji niemieckiej działała w polskim podziemiu zbrojnym. Pod koniec czerwca i w lipcu 1944 roku brała udział w konspiracyjnym szkoleniu „Par II” (w „Bazie Leśnej”), które odbyło się w Puszczy Białej w rejonie Wyszkowa. Początkowo, wraz z m.in. Marią Swierczewską, Anną Zakrzewską, Marią E. Więckowską, Dorotą Łempicką, Anną Wajcowicz i Zofią Kasperską, służyła w 2. drużynie plutonu żeńskiego „Oleńka” dowodzonego przez Zofię Krassowską (ps. „Zosia Duża”), lecz na czas powstania została przydzielona do plutonu „Felek”.
11. dnia powstania warszawskiego wraz z pięcioma żołnierzami (Jerzy Gawin, Andrzej Samsonowicz, Jerzy Rządkowski, Tadeusz Sumiński, Wojciech Markowski) i dwiema sanitariuszkami (Irena Kołodziejska, Stefania Grzeszczak), została odcięta od batalionu podczas walk w obronie cmentarzy wolskich. Grupa ta, po stratach, w dniach następnych przeszła do Kampinosu, stamtąd na Żoliborz, później zaś, przechodząc kanałami na Stare Miasto dotarła do swego oddziału. Następnie, wraz z nim, znalazła się na Czerniakowie.
Grażyna Zasacka została rozstrzelana przez żołnierzy niemieckich ok. 24 września 1944 na Woli. Miała 22 lata. Wraz z nią zginęły tego dnia m.in. Irena Kowalska-Wuttke i Krystyna Niżyńska. Symboliczna mogiła Zasackiej znajduje się na Powązkach Wojskowych obok kwater żołnierzy i sanitariuszek batalionu „Zośka”.
Została odznaczona Krzyżem Walecznych.

</doc>
<doc id="1124126" url="https://pl.wikipedia.org/wiki?curid=1124126" title="18 Pułk Czołgów">
18 Pułk Czołgów

18 Pułk Czołgów Średnich – oddział wojsk pancernych ludowego Wojska Polskiego.
Od lat 60. XX w. wchodził w skład 4 Pomorskiej Dywizji Zmechanizowanej im. Jana Kilińskiego. Stacjonował w garnizonie Wędrzyn.
Rodowód.
Wywodzi się z 18 samodzielnego pułku czołgów sformowanego w 1951 w Nysie na podstawie Rozkazu Dowódcy V Okręgu Wojskowego Kraków.
Struktura samodzielnego pułku obejmowała:
Uzbrojenie pułku stanowiły: 63 czołgi średnie T-34/85 i 18 dział pancernych
W grudniu 1952 zmieniono etat. W pułku zmniejszono liczbę kompanii czołgów średnich do trzech i jednej kompanii dział pancernych. Ogólna liczba podstawowego sprzętu bojowego wynosiła wtedy 30 czołgów i 5 dział pancernych
Rozkazem organizacyjnym MON nr 0046/Org. z 22 września 1954 zmieniono jego nazwę na 18 samodzielny pułk czołgów i artylerii pancernej.
W 1955 Pułk włączono w struktury 5 Dywizji Piechoty oraz przegrupowano go do Wędrzyna.
W 1957 zmieniono podległość – pod 4 Pomorską Dywizję Piechoty.
W 1958 zredukowano pułk do batalionu. Powstał 41 batalion czołgów średnich.
W 1962 batalion przeformowany został w 18 pułk czołgów średnich i podporządkowany dowódcy 4 Pomorskiej Dywizji Zmechanizowanej im. Jana Kilińskiego.
W 1990 oddział przeformowany został na 18 pułk zmechanizowany, a w 1996 w 15 Wielkopolską Brygadę Kawalerii Pancernej im. gen. broni Władysława Andersa i podporządkowany dowódcy 4 Lubuskiej Dywizji Zmechanizowanej im. Jana Kilińskiego.
Struktura organizacyjna.
Dowództwo i sztab – 1 T-55

</doc>
<doc id="1124127" url="https://pl.wikipedia.org/wiki?curid=1124127" title="Celina Chludzińska Borzęcka">
Celina Chludzińska Borzęcka

Celina Rozalia Leonarda Chludzińska-Borzęcka (ur. 29 października 1833 w Antowilu, zm. 26 października 1913 w Krakowie) – żona, matka, wdowa, założycielka (wraz z córką) – zmartwychwstanek ("Zgromadzenie Sióstr Zmartwychwstania Pana Naszego Jezusa Chrystusa", CR), błogosławiona Kościoła katolickiego.
Życiorys.
Celina Borzęcka urodziła się w majątku ziemskim Antowil koło Orszy na terenie dzisiejszej Białorusi w zamożnej rodzinie ziemiańskiej Chludzińskich. W domu rodzinnym otrzymała staranne wykształcenie i wychowanie. Jako młoda dziewczyna zapragnęła wstąpić do klasztoru wizytek w Wilnie, ale posłuszna woli rodziców i radzie spowiednika w 1853 r. wyszła za mąż za Józefa Borzęckiego (1820 lub 1821–1874), herbu Półkozic, właściciela majątku Obrębszczyzna koło Grodna.
Było to szczęśliwe małżeństwo. Celina była oddaną żoną i matką. Urodziła czworo dzieci, z których dwoje – Marynia i Kazimierz – zmarło w niemowlęctwie. Przy życiu pozostały dwie córki – Celina i Jadwiga. Ich matka prowadziła pracę charytatywną wśród ludności wiejskiej, a w 1863 r. wspierała powstańców, za co znalazła się nawet w rosyjskim więzieniu w Grodnie wraz z kilkutygodniową Jadwigą.
Sześć lat później Józef Borzęcki dotknięty został paraliżem. Stracił władzę w nogach. Celina wraz z córkami wyjechała z nim na leczenie do Wiednia, które jednak nie przyniosło spodziewanych rezultatów. Józef Borzęcki zmarł w 1874 r. Na kilka tygodni przed śmiercią podyktował starszej córce Celinie testament, w którym zaświadczył o miłości, bohaterstwie, odwadze i roztropności swej żony.
Po śmierci męża Celina wraz z córkami zamieszkała w Rzymie. Tam powróciła do niej myśl o życiu zakonnym. Poznała generała zmartwychwstańców, ks. Piotra Semenenkę. Pod jego wpływem postanowiła wraz z córką Jadwigą założyć żeńską gałąź tego zgromadzenia. Nie było to łatwe – obie musiały znieść wiele przeciwności i upokorzeń zanim ostatecznie 6 stycznia 1891 r. zmartwychwstanki zostały zatwierdzone jako zgromadzenie kontemplacyjno-czynne, którego zadaniem było nauczanie i chrześcijańskie wychowanie dziewcząt.
Nowe zgromadzenie rozwijało się dynamicznie. Za życia założycielki powstały w sumie 22 wspólnoty w Polsce i za granicą. W 1906 r. Celina przeżyła kolejny cios – nieoczekiwanie zmarła jej córka i najbliższa współpracownica – Jadwiga. To w niej widziała swoją następczynię i kontynuatorkę, z pokorą poddała się jednak woli Bożej.
Zmarła w wieku 80 lat. Pochowana została w Kętach, obok Jadwigi.
Beatyfikacja.
Beatyfikowana została w Rzymie 27 października 2007 przez papieża Benedykta XVI w bazylice św. Jana na Lateranie.
Jej wspomnienie liturgiczne w Kościele katolickim obchodzone jest 26 października.
Matka Celina Borzęcka jest patronką:

</doc>
<doc id="1124132" url="https://pl.wikipedia.org/wiki?curid=1124132" title="Lake of Tears">
Lake of Tears

Lake of Tears – szwedzka metalowa grupa muzyczna.

</doc>
<doc id="1124133" url="https://pl.wikipedia.org/wiki?curid=1124133" title="Wiktor Michalewski">
Wiktor Michalewski

Wiktor Michalewski, ros. Виктор Михалевский (ur. 8 lipca 1972 w Homlu) – izraelski szachista pochodzenia białoruskiego, arcymistrz od 1996 roku.
Kariera szachowa.
W roku 1990 wystąpił w finale mistrzostw Związku Radzieckiego juniorów do lat 20, natomiast w 1991 roku (już w barwach Izraela) podzielił XI miejsce (wspólnie z m.in. Wiktorem Bołoganem, Hannesem Stefanssonem i Dominikiem Pędzichem) w mistrzostwach świata juniorów do lat 20 w Mamai oraz zdobył tytuł mistrza tego kraju w tej samej kategorii wiekowej (sukces ten powtórzył rok później). W następnych latach wielokrotnie zwyciężał bądź dzielił I miejsca w turniejach międzynarodowych, m.in. w Tel Awiwie (w latach 1992, 1994, 1995, 1998), Budapeszcie (1993, turniej "First Saturday" FS12 GM), Natanji (1993), Paryżu (1995), Riszon Le Syjon (w latach 1997 i 2000), Dieren (1997, wspólnie z Aleksandrem Finklem i Ye Rongguangiem), Vlissingen (1998, wspólnie z Michaiłem Gurewiczem i Szuchratem Safinem), Hoogeveen (1998, wspólnie z Dimitri Reindermanem, Karelem van der Weide i Einarem Gauselem), Andorze (2001, wspólnie z m.in. Borysem Awruchem i Danielem Camporą), São Paulo (2002, wspólnie z Olegiem Korniejewem i Luísem Galego), San Salvador (2002, wspólnie z m.in. Witalijem Gołodem), San Salvador (2003, wspólnie z Sergio Minero), Aszdodzie (2003, otwarte mistrzostwa Izraela, wspólnie z Wadimem Miłowem, Siergiejem Zagrebelnym i Ołeksandrem Chuzmanem), Drammen (2004/05, wspólnie z Mateuszem Bartlem), Lake George (2005), Montrealu (2005), Schaumburgu (2006), Aszdodzie (2006, wspólnie z Emilem Sutowskim, Arturem Koganem i Ilją Smirinem), Coamo (2006, wspólnie z Jaanem Ehlvestem), King of Prussia (2007, wspólnie z m.in. Aleksandrem Szabałowem i Jewgienijem Najerem), Calvii (2007), Curaçao (2007) oraz w Montrealu (2008, turniej "Canadian Open", wspólnie z Ołeksandrem Moisejenką, Eduardasem Rozentalisem i Matthieu Cornettem). W 2014 r. zwyciężył w turnieju "Unive Hoogeveen Chess Festival" w Hoogeveen.
"Uwaga: Lista sukcesów niekompletna (do uzupełnienia w latach 2009–2014)."
W 1996 r. podzielił I-III miejsce (wspólnie z Leonidem Judasinem i Lwem Psachisem) w mistrzostwach Izraela rozegranych w Jerozolimie, natomiast w 1998 r. zdobył w Ramat Awiw tytuł wicemistrza kraju, przegrywając w finale pucharowego turnieju z Eranem Lissem. W 2014 r. zdobył w Beer Szewie złoty medal indywidualnych mistrzostw Izraela.
Wielokrotnie reprezentował Izrael w turniejach drużynowych, m.in.:
Najwyższy ranking w dotychczasowej karierze osiągnął 1 stycznia 2008 r., z wynikiem 2632 punktów zajmował wówczas 92. miejsce na światowej liście FIDE.

</doc>
<doc id="1124134" url="https://pl.wikipedia.org/wiki?curid=1124134" title="Angst">
Angst



</doc>
<doc id="1124135" url="https://pl.wikipedia.org/wiki?curid=1124135" title="Neoinstytucjonalizm">
Neoinstytucjonalizm

Neoinstytucjonalizm (współczesny instytucjonalizm) – korzeni tego kierunku upatruje się w tzw. szkole historycznej, której rozwój nastąpił w Niemczech.
Rozwój teorii neoinstytucjonalnej rozpoczął się na przełomie lat 70. i 80. XX wieku. Najstarszą koncepcją zaliczaną do jej dorobku jest zaproponowana przez Davida Silvermana teoria działania (ang. "action theory of organization"). Silverman twierdził, że otoczenie organizacji powinno być postrzegane jako źródło znaczeń działań, podejmowanych przez członków organizacji. Koncentrował się na procesie interpretacji działań, dokonywanym zarówno przez aktorów, którzy je podejmują, jak i obserwatorów, oraz na różnicach pomiędzy konstruowanymi przez nich znaczeniami.
Podejście instytucjonalne bywa rozumiane na wiele sposobów, w zależności od tego, w ramach jakiej nauki jest używane.
Neoinstytucjonalizm kulturowy w naukach socjologicznych.
Jednym z nurtów wyróżnianych w ramach socjologicznej teorii neoinstytucjonalnej jest kulturowa odmiana neoinstytucjonalizmu, której przedstawicielami są między innymi John W. Meyer i Brian Rowan, traktujący instytucje jako zespół norm i zasad kulturowych oraz tzw. zracjonalizowane mity. Uważają oni, że organizacje podejmują określone działania nie zawsze ze względu na ich oczekiwaną skuteczność, lecz również dlatego, że są one powszechnie akceptowane i głęboko osadzone społecznie, czyli są wspomnianymi wcześniej, zracjonalizowanymi mitami.
Postępowanie zgodnie z obowiązującymi regułami i przyjętymi zasadami ma na celu uprawomocnienie działań organizacji. Panująca ideologia (zbiór przekonań) określa, jakie funkcje organizacja powinna pełnić (np. sprzedaż, produkcja, reklama, księgowość) oraz jakie techniki stosować (np. TQM, coaching), by uchodzić za nowoczesną i racjonalnie zarządzaną. Współczesne społeczeństwa funkcjonują w sieci zasad instytucjonalnych, które stanowią mity przedstawiające różne struktury formalne jako racjonalne środki do osiągnięcia pożądanych celów, natomiast cele znajdują się w otoczeniu instytucjonalnym w formie ogólnych wartości i idei, które organizacja przejmuje z otoczenia. Dodatkowo proces unowocześniania się społeczeństw sprzyja istnieniu tego typu sieci relacji, które z czasem stają się coraz bardziej złożone. Przykładami wspomnianych celów mogą być, między innymi, walka z bezrobociem, czyli cel dla urzędów pracy oraz problem społeczny wskazywany przez instytucje państwowe, a także potrzeba bezpieczeństwa energetycznego kraju.
W odróżnieniu od instytucjonalizmu, neoinstytucjonalizm zakłada, że instytucje są bardziej zmienne, rozwijają się, a nie powodują spowolnienia tempa zmian. Oznacza to, że współczesne instytucje w swoim działaniu są bardziej racjonalne.
Analiza neoinstytucjonalna w socjologii polega na analizie zachowania racjonalnych jednostek w bliskim otoczeniu i w ramach instytucji. Jej zasady znajdują zastosowanie w szczególności w badaniu zmian społecznych. To przez zmiany instytucjonalne ma miejsce dostosowanie się człowieka do nowych wymogów. Transmisja ta odbywa się między innymi przez takie instytucje, jak rynek czy prawo. Przykładem takiej analizy może być analiza państw Europy Środkowej, w tym Polski w okresie zmian ustrojowych. Zmiany instytucjonalne były inicjatorem zmian społeczno-gospodarczych, które pojawiły się jako ich bezpośrednia konsekwencja.
Neoinstytucjonalizm w naukach ekonomicznych.
W naukach ekonomicznych nowy instytucjonalizm jest równoznaczny z dostrzeżeniem, że wymiana rynkowa i działalność gospodarcza mogą występować tylko w odpowiednim otoczeniu instytucjonalnym. Na to otoczenie składają się m.in. reguły wymiany i system prawa, jak również instytucja pieniądza, bez której każda wymiana musiałaby mieć postać barteru. Dokonywanie wymian, gdy nie istnieje odpowiednie otoczenie instytucjonalne, oznacza wyraźne podwyższenie kosztów transakcyjnych.
Neoinstytucjonalizm zakłada rozbudowanie koncepcji człowieka ekonomicznego. Uznaje on, że w toku podejmowania decyzji i prowadzenia działalności jednostka ludzka nie podlega tylko wpływom racjonalizmu. Innymi, ważnymi dla jednostki bodźcami, są moralność, a także psychika gospodarcza. Jest ona odpowiedzialna na wytyczanie nowych celów, czy posługiwanie się konkretnym systemem wartości.
Neoinstytucjonalizm w naukach politycznych.
Nauki polityczne wykorzystują teorię neoinstytucjonalną, by wytłumaczyć, w jaki sposób instytucje pozwalają osiągnąć stan równowagi i dokonać agregacji preferencji w grupie podejmującej decyzje. Innymi słowy, wskazuje się na to, że decyzje, podejmowane w wyniku głosowania, są zarówno pochodną preferencji głosujących, jak i systemu głosowania. W ramach nauk politycznych wskazuje się również na to, że instytucje ograniczają działania pojedynczych obywateli i dlatego są dobrym narzędziem sprawowania władzy przez menedżerów aparatu państwowego, ale również i narzędziem opresji.
W ramach neoinstytucjonalizmu przyjmuje się, że zarówno instytucje są modyfikowane przez działania aktorów, jak i działania aktorów wynikają w dużym stopniu z ograniczeń, narzucanych przez instytucje. Jednocześnie instytucje nie tylko ograniczają działania, lecz również pozwalają aktorom osiągać założone przez siebie cele. Przykładowo – instytucja pieniądza z jednej strony ogranicza funkcjonowanie jednostek, np. poprzez zawarty w tej instytucji zakaz jego fałszowania, z drugiej jednak strony pozwala skorzystać z tych wszystkich zalet, jakie wymiana pieniężna ma nad wymianą barterową (między innymi rozdzielenie w czasie transakcji kupna i sprzedaży, co pozwala wybrać lepszy moment na ich przeprowadzenie). Obecny kształt instytucji wynika z wcześniejszych wyborów, podejmowanych w danej społeczności, a więc znajdują w nich swoje odzwierciedlenie relacje władzy, a instytucje pomagają je utrzymać w niezmienionym kształcie.
Neoinstytucjonalizm w naukach o zarządzaniu.
W odniesieniu do nauk o zarządzaniu neoinstytucjonalizm dotyczy podporządkowania strategii organizacji oraz sposobu ich działania wpływom instytucjonalnego otoczenia, czyli interesariuszy organizacji oraz sił społecznych tworzących normy, standardy i oczekiwania. W związku z tym za jeden z istotniejszych mechanizmów obrazujących funkcjonowanie organizacji zgodnie z teorią neoinstytucjonalną można uznać izomorfizm organizacyjny obrazujący powszechne dążenie do przyjęcia panujących w otoczeniu standardów i powielania sposobów postępowania innych organizacji, co w efekcie skutkuje homogenizacją pola organizacyjnego.
W podejściu strategicznym menedżer manipuluje otoczeniem tak, by zyskać jego akceptację, podczas gdy w podejściu instytucjonalnym – menedżer zmienia organizację po to, by zwiększyć jej podobieństwo do innych organizacji w tym polu, przez co zyskuje ona legitymizację. Co więcej, o ile w nurcie strategicznym zakłada się, że działania podejmowane są w sposób intencjonalny, o tyle w nurcie instytucjonalnym przyjmuje się, iż mechanizm ten oparty jest często na nieświadomym naśladownictwie otoczenia. Tym samym, w znacznie mniejszym stopniu niż w podejściu strategicznym, przywiązuje się znaczenie do mocy sprawczej menedżera – jest on raczej medium, przez które działa utrwalona w kulturze presja, skłaniająca do upodobnienia się do innych organizacji, niż niezależnym aktorem, podejmującym decyzje.
Hensel uważa, że organizacje, występujące w realnym świecie, zarówno poddawane są naciskom instytucjonalnym, jak i podejmują strategiczne działania, mające na celu zdobycie legitymizacji w otoczeniu.
Wyróżnia on i charakteryzuje przedstawione niżej trzy typy organizacyjnej legitymizacji:
Teoria neoinstytucjonalna wpłynęła na zmianę postrzegania organizacji w relacjach z otoczeniem, wskazując, że zachowania jednostek wynikają w dużej mierze z uwarunkowań otoczenia instytucjonalnego, w jakim one funkcjonują. Podejście to znalazło duże zastosowanie w badaniach empirycznych, między innymi na temat procesów zmian organizacyjnych, przewagi konkurencyjnej organizacji czy działania organizacji w jej otoczeniu.
Typologie nowego instytucjonalizmu.
W literaturze przedmiotu zaproponowano co najmniej kilka typologii neoinstytucjonalizmu, jednakże najpopularniejsza wydaje się ta opracowana przez Petera A. Halla i Rosemary C. Taylor (1996), zgodnie z którą można wyróżnić: (1) instytucjonalizm historyczny (porównawczy), (2) instytucjonalizm racjonalnego wyboru oraz (3) instytucjonalizm socjologiczny. Autorzy szczególnie podkreślają wykorzystanie instytucjonalizmu socjologicznego w badaniach nad organizacjami.
Podstawowe pojęcia w teorii neoinstytucjonalnej.
Powszechnie przyjętą̨ definicją instytucji jest ta zaproponowana przez Douglassa C. Northa, który traktuje instytucje jako reguły gry panujące w społeczeństwie, czyli ograniczenia opracowane przez ludzi, które kształtują ich wzajemne relacje. Z tej perspektywy mniej istotna jest forma ograniczeń (mogą one być zarówno formalne, jak i nieformalne), ważny jest natomiast fakt, że tworzą one pewien porządek, który do pewnego stopnia niweluje środowisko niepewności.
Innymi słowy: instytucje to sieć wzajemnie powiązanych zasad i norm regulujących stosunki społeczne, na którą składają się formalne i nieformalne ograniczenia społeczne kształtujące zbiór wyborów możliwych do dokonania przez jednostkę.
Zgodnie z podejściem Northa instytucje pozwalają na istnienie ładu, który powstaje dzięki wprowadzeniu określonych struktur oraz schematów do życia codziennego i tym samym ogranicza niepewność. Dzięki temu instytucje stanowią wzór ludzkich interakcji.
Instytucje wyjaśniają jednostce daną sytuację, pełniąc tym samym funkcje poznawcze, jednocześnie wskazują na możliwe spo- soby zachowania się, normując w ten sposób zachowania jednostki. Wyjaśniając i normując zjawiska życia społecznego, instytucje czynią je dla jednostki bardziej przewidywalnymi.
North rozróżnia instytucje formalne i nieformalne. Argumentuje, że te pierwsze kreowane są najczęściej przez system legislacyjny i mogą być w krótkim czasie zmieniane w następstwie decyzji politycznych i sądowych. Instytucje nieformalne są natomiast zakorzenione w tradycjach, zwyczajach i powszechnych wzorcach zachowań, nie są zbyt podatne na politycznie narzucane zmiany, a ich transformacja wymaga dłuższego czasu.
Swoistym podsumowaniem dotychczasowego dorobku teorii neoinstytucjonalnej może być koncepcja Richarda Scotta, który, wykorzystując analizę wniosków poprzedników, wyróżnił trzy charakterystyczne grupy instytucji:
Instytucje regulacyjne to kształtowane, egzekwowane i sankcjonowane reguły, które mają na celu oddziaływanie na zachowania społeczne. Instytucje normatywne to instytucje oparte na społecznym systemie norm i wartości, które jednocześnie określają cele i zadania oraz wskazują sposób dążenia do ich osiągnięcia. Instytucje kulturalno-kognitywne bazują na istnieniu rzeczywistości społecznej, w której kształtowane są znaczenia podejmowanych działań. Zgodnie z jej założeniami znaczenia powstają w procesie interakcji, mogą być utrzymywane lub przekształcane tak, aby nadać sens otaczającym wydarzeniom i rzeczywistości. Mechanizmem, dzięki któremu rozpowszechniają się tego typu zachowania, jest naśladownictwo kulturowe. Zdaniem Scotta instytucje stanowią pewnego rodzaju kompromis struktur o charakterze regulacyjnym, normatywnym i kulturalno-kognitywnym, które wraz z zasobami i działaniami zapewniają stabilność i nadają sens życia społecznego.

</doc>
<doc id="1124138" url="https://pl.wikipedia.org/wiki?curid=1124138" title="Porzucona">
Porzucona

Porzucona () – thriller amerykański z 2002 roku.

</doc>
<doc id="1124144" url="https://pl.wikipedia.org/wiki?curid=1124144" title="Baltazar Gracjan">
Baltazar Gracjan



</doc>
<doc id="1124145" url="https://pl.wikipedia.org/wiki?curid=1124145" title="Your Game">
Your Game

Your Game – piosenka napisana przez Willa Younga, Blaira MacKichana i T. Onile-Ere, a wykonywana przez Willa Younga. Została wydana jako drugi singel pochodzący z albumu "Friday’s Child". Utwór zajął trzecie miejsce na liście UK Singles Chart. Piosenka znalazła się także na trzecim albumie artysty, "Keep On".
W 2005 roku piosenka wygrała nagrodę BRIT Award dla najlepszego brytyjskiego singla.

</doc>
<doc id="1124149" url="https://pl.wikipedia.org/wiki?curid=1124149" title="Grzeczny świat">
Grzeczny świat

Grzeczny świat (tytuł oryg. "Disturbing Behavior") – amerykańsko-australijski thriller filmowy z 1998 roku.
Fabuła.
Rodzina Clarków po samobójstwie najstarszego syna przeprowadza się do małego miasteczka Cradle Bay. Młodszy brat, Steve Clark musi przyzwyczaić się do nowej sytuacji, życia w innym mieście, w nowej szkole i wśród nowych kolegów. W porównaniu do jego poprzednich znajomości tutejsi nastolatkowie zachowują się zupełnie inaczej, nie piją, nie palą, nie biorą narkotyków, a czas wolny poza lekcjami poświęcają na naukę i pomoc przy pracach społecznych. Z pomocą nowych przyjaciół Steve odkryje przerażający sekret miasteczka Cradle Bay. Okaże się bowiem, że za zgodą rodziców szkolny psychiatra przeprowadza na uczniach operacje, po których raz na zawsze zapominają oni o swych wcześniejszych nawykach. 

</doc>
<doc id="1124155" url="https://pl.wikipedia.org/wiki?curid=1124155" title="Goetia">
Goetia



</doc>
<doc id="1124157" url="https://pl.wikipedia.org/wiki?curid=1124157" title="Złota reguła (finanse publiczne)">
Złota reguła (finanse publiczne)

Złota reguła, Złota reguła finansów publicznych – zasada postępowania w ramach polityki fiskalnej rządu. Złota reguła postuluje aby finansować deficytem budżetowym jedynie wydatki majątkowe (inwestycyjne), czyli te o charakterze długookresowym np. wydatki na infrastrukturę. Natomiast bieżące wydatki państwa powinny być pokryte w całości przez bieżące dochody budżetowe. Państwo powinno dążyć do utrzymania zrównoważonego budżetu.
Zastosowanie reguły ma zapobiegać negatywnym skutkom zmian wydatków spowodowanych wahaniami PKB w cyklu koniunkturalnym. Dopuszczenie występowania deficytu pozwala na utrzymanie wydatków inwestycyjnych na odpowiednim poziomie, inaczej niż w restrykcyjnej regule zrównoważonego budżetu, prowadzącej do niedoinwestowania infrastruktury publicznej w okresie słabszej koniunktury. Podobnie w fazie ekspansji, gdy obserwowany jest szybki wzrost gospodarki, chęć zachowania równowagi budżetowej pociągałaby za sobą dodatkowe wydatki lub redukcję podatków. Zgodnie ze złotą regułą, deficyt budżetowy rządu powinien być zrównoważony w czasie trwania każdego cyklu. Zastosowanie złotej reguły może prowadzić do nadużyć władz fiskalnych usiłujących zaliczyć część wydatków konsumpcyjnych do kategorii wydatków inwestycyjnych. Aby zapobiec takiemu postępowaniu konieczne jest precyzyjne określenie kryteriów jakie muszą one spełniać.
Jednym z celów wyznaczonych w Traktacie z Maastricht, opierającym się na powyższej regule, było ograniczenie deficytu budżetowego do poziomu 3% PKB.

</doc>
<doc id="1124159" url="https://pl.wikipedia.org/wiki?curid=1124159" title="Vuelta a España 2007">
Vuelta a España 2007

62. Vuelta a España odbyła się w dnich 1-23 września 2007. Podczas 21 etapów kolarze przejechali 3291 km. Wyścig rozpoczął się w Vigo, zakończył się zaś w Madrycie. Ostatecznym zwycięzcą został Denis Mienszow.

</doc>
<doc id="1124161" url="https://pl.wikipedia.org/wiki?curid=1124161" title="Lotus corniculatus">
Lotus corniculatus



</doc>
<doc id="1124162" url="https://pl.wikipedia.org/wiki?curid=1124162" title="Dąbrówka podolska">
Dąbrówka podolska

Dąbrówka podolska ("Ajuga chia" Schreb.) – gatunek rośliny z rodziny jasnotowatych. Według nowszych ujęć taksonomicznych podgatunek dąbrówki żółtokwiatowej "Ajuga chamaepitys" subsp. "chia" (Schreb.) Arcang. Występuje od południowo-wschodniej Europy do zachodniego Iranu.
Biologia i ekologia.
Bylina, chamefit. Rośnie na suchych zboczach. Kwitnie od czerwca do sierpnia.
Zagrożenia i ochrona.
Gatunek umieszczony został na Czerwonej liście roślin i grzybów Polski (2006) i na obszarze Polski uznany za wymarły (kategoria zagrożenia Ex). W wydaniu z 2016 roku otrzymał kategorię RE (wymarły na obszarze Polski). W Polskiej Czerwonej Księdze Roślin posiada kategorię EX.

</doc>
<doc id="1124167" url="https://pl.wikipedia.org/wiki?curid=1124167" title="Ursus 3824 i 3822">
Ursus 3824 i 3822

Ursus 3822 – ciągniki produkowane w ZPC Ursus przeznaczone na eksport. Ursus 3824 ma napęd na 4 koła.

</doc>
<doc id="1124168" url="https://pl.wikipedia.org/wiki?curid=1124168" title="Kościół Boży Dnia Siódmego">
Kościół Boży Dnia Siódmego

Kościół Boży Dnia Siódmego () – kościół chrześcijański opierający swe wierzenia wyłącznie na Piśmie Świętym, podkreślający znaczenie przestrzegania biblijnego dekalogu, w tym przykazania o świętości dnia sobotniego.
Historia.
Kościół Boży Dnia Siódmego jest wyznaniem wywodzącym się z dziewiętnastowiecznego przebudzenia adwentowego, które zrodziło się wśród amerykańskich chrześcijan oczekujących rychłego powtórnego przyjścia Chrystusa. Część zwolenników pastora Millera odrzuciła pogląd, jakoby niedziela była biblijnym dniem Pańskim i zaakceptowała (częściowo pod wpływem baptystów dnia siódmego) sobotę, co miało być wyrazem wierności wobec przykazań Bożych oraz nauki Jezusa Chrystusa. Grupa ta, choć rozwijała się oddzielnie od adwentystów zachowujących niedzielę, nie była zorganizowaną społecznością aż do lat 60. XIX wieku.
Już w latach 50. wywiązał się wewnętrzny spór między adwentowymi chrześcijanami zachowującymi szabat, który dotyczył uznania nadprzyrodzonych objawień Ellen G. White (stronnicy tych objawień zorganizowali w 1863 roku Kościół Adwentystów Dnia Siódmego). Historycy Kościoła Bożego Dnia Siódmego utrzymują, że zwolennicy prorokini, zakładając odrębny Kościół, oddzielili się od Kościoła Bożego, który jakkolwiek nie był jeszcze oficjalnie zorganizowany, stanowił jednak społeczność o określonych zasadach wiary, które nie wspominały o jakimkolwiek innym objawieniu Bożym, poza Biblią. Powołują się również na fakt, iż wyznawcy adwentu zachowujący szabat w latach 1845–1860, nie będąc w tym czasie zrzeszeni w żadnej organizacji kościelnej, posługiwali się nazwą "Kościół Boży" (ang. "Church of God"), a dla wielu z nich obce były nauki oparte na "widzeniach" Ellen G. White, które głosi Kościół Adwentystów Dnia Siódmego.
Pierwsze sprzeciwy wobec autorytetu tzw. "widzeń" Ellen G. White pojawiały się już w latach 50. XIX wieku. W 1858 roku Gilbert Cranmer ze stanu Michigan, oraz w 1860 roku grupa wiernych z Iowa, postanowili ostatecznie zerwać stosunki z tymi, którzy dopuszczali cokolwiek, poza Biblią, do rangi pism natchnionych. Podobne grupy, uznające siebie za wierne wobec poselstwa o powtórnym przyjściu Chrystusa i aktualności dekalogu, a jednocześnie odrzucające objawienia prorokini, konsolidowały się wokół ciała określanego jako "Kościół Boży". W 1863 roku opublikowano pierwszy numer "The Hope of Israel" ("Nadzieja Izraela"), czasopisma obecnie noszącego tytuł: "The Bible Advocate" ("Zwolennik Biblii"), będącego oficjalnym organem Kościoła. "Generalna Konferencja Kościoła Bożego" powołana została w 1884 roku, a w 1923 roku postanowiono, aby do dotychczasowej nazwy ("Kościół Boży") dołączyć frazę "Dnia Siódmego", w celu jednoznacznej identyfikacji wspólnoty.
Misja i wizja.
Kościół Boży Dnia Siódmego uważa się za społeczność wierzących, która opiera swoje przekonania wyłącznie na nauce Biblii i jest zjednoczona w celu głoszenia ewangelii, nauczania oraz wzajemnego budowania się.
Wizja, którą przyjął Kościół Boży Dnia Siódmego, obejmuje 10 punktów, mających być podsumowaniem istoty, celu i środków charakteryzujących naukę i działalność tego wyznania w XXI wieku. Punkty te określają Kościół jako: „chrystocentryczny, ewangelikalny, zachowujący szabat, napełniony Duchem, oparty na Biblii, oddany w uwielbieniu, sumienny w służbie, agresywny w składaniu świadectwa, silny w społeczności oraz poświęcony wzrostowi duchowemu”.
Nauczanie.
Kościół Boży Dnia Siódmego naucza, że:
Kościół Boży Dnia Siódmego, wywodząc się z tradycji ruchu adwentowego przyjmuje kondycjonalizm i anihilacjonizm, odrzucając tym samym naukę o nieśmiertelności duszy ludzkiej oraz wiecznych mękach piekielnych. Wieczerza Pańska obchodzona jest 14. dnia miesiąca nisan. Małżeństwo uznawane jest za dozgonny związek jednego mężczyzny i jednej kobiety, który może być unieważniony wyłącznie w konsekwencji dopuszczenia się niemoralności seksualnej przez jednego z małżonków. Jedną z wyjątkowych dla Kościoła Bożego Dnia Siódmego nauk jest pogląd, zgodnie z którym Jezus Chrystus został ukrzyżowany w środę, a zmartwychwstał w sobotę (pełne „trzy dni i trzy noce w łonie ziemi”).
Nauka Kościoła dotycząca świętości życia chrześcijańskiego obejmuje: pogłębianie związku z Bogiem poprzez lekturę i studium Biblii, modlitwę, post, uwielbienie oraz posłuszeństwo wobec Bożego prawa; angażowanie się w działalność społeczną (na rzecz fizycznego i duchowego dobra ludzkości); głoszenie ewangelii; sprzeciwianie się nieczystym myślom oraz niechrześcijańskim przymiotom; zachowanie czystości seksualnej (odrzucenie pornografii, poszanowanie małżeństwa), sprzeciw wobec kontaktów homoseksualnych; życie zgodne z normami i prawami biblijnymi, w tym: wspieranie rozwoju misyjnego poprzez dziesięcinę i inne ofiary, powstrzymywanie się od spożywania pokarmów, które Biblia określa jako „nieczyste” (m.in. mięso wieprzowe, krew oraz smalec), poszanowanie wobec ciała, jako „świątyni Ducha Świętego” (odrzucenie używek, abstynencja od tytoniu, alkoholu i narkotyków), odrzucenie praktyk uważanych za niebiblijne (np. świętowanie niedzieli, obchodzenie Bożego Narodzenia, Wielkanocy, wielkiego postu, czy Święta Zmarłych). Kościół Boży Dnia Siódmego jest Kościołem pacyfistycznym – członkowie nie odbywają służby wojskowej i nie uczestniczą w działaniach wojennych.
Duży nacisk położony jest na nauki eschatologiczne. Wywodząc się z amerykańskiego przebudzenia adwentowego, Kościół Boży Dnia Siódmego dużą wagę przywiązuje do badania proroctw biblijnych, zgodnie z którymi czas powrotu Jezusa Chrystusa na ziemię jest bardzo bliski. Znaki czasu świadczące o tym fakcie obejmują takie dziedziny, jak religia, polityka, socjologia oraz wydarzenia na świecie (np. odrodzenie się w 1948 roku państwa Izrael, będące wypełnieniem się biblijnych proroctw dotyczących czasów ostatecznych). Kościół Boży Dnia Siódmego zaliczany jest do wyznań premillenarystycznych. Obecne Królestwo Boże, zwane też Królestwem łaski obejmuje wszystkich wierzących i posłusznych Jezusowi Chrystusowi. Jego członkiem staje się człowiek, który odwraca się od swoich grzechów i przyjmuje wiarą Jezusa Chrystusa. Kościół wierzy, że powtórne przyjście Chrystusa zapoczątkuje drugą (powszechną) fazę Królestwa Bożego, która trwać będzie tysiąc lat. W tym czasie ludzie sprawiedliwi wraz z Jezusem Chrystusem będą przebywać na ziemi. Po tysiącleciu nastąpi zmartwychwstanie niesprawiedliwych, którzy zostaną osądzeni (tzw. „sąd przed wielkim białym tronem”) i ostatecznie unicestwieni. Wieczne Królestwo Boże (trzecia faza) nastąpi, gdy wszyscy wrogowie Boga oddadzą mu pokłon, a Królestwo zostanie przekazane Bogu Ojcu. Wówczas, jako ostatnia, zniszczona zostanie śmierć, a „nowe niebiosa i nowa ziemia” staną się wiecznym mieszkaniem dla zbawionych.
Różnice z innymi Kościołami.
Różnice między Kościołem Bożym Dnia Siódmego a Kościołem Adwentystów Dnia Siódmego nie ograniczają się wyłącznie do odrzucenia przez ten pierwszy, a przyjęcia przez drugi świadectw Ellen G. White jako „autorytatywnego źródła prawdy”. Kościół Boży Dnia Siódmego, uznając Chrystusowe pojednanie na krzyżu jako całkowite i zakończone, odrzuca charakterystyczną dla Kościoła Adwentystów Dnia Siódmego doktrynę sądu śledczego, zgodnie z którą pojednanie ludzi z Bogiem jest nadal kontynuowane, a od 1844 roku ma miejsce oczyszczanie świątyni w niebie. Zdaniem Kościoła Adwentystów Dnia Siódmego, podczas tysiącletniego Królestwa ziemia będzie opustoszała, podczas gdy Kościół Boży Dnia Siódmego naucza, iż będzie miejscem przebywania Jezusa Chrystusa i Jego świętych. Kościół Boży Dnia Siódmego, podobnie jak Kościół Adwentystów Dnia Siódmego, nie obchodzi Bożego Narodzenia, ani Wielkanocy, gdyż uznaje te święta jako mające rodowód pogański.
W latach 30. XX wieku, pastor Kościoła Bożego Dnia Siódmego, Herbert W. Armstrong, opuścił Kościół, by założyć własną wspólnotę religijną, początkowo znaną jako "Radiowy Kościół Boży". Wspólnota ta ostatecznie przyjęła nazwę "Ogólnoświatowy Kościół Boży" (ang. "Worldwide Church of God") i pozostając przy części nauk głoszonych przez Kościół Boży Dnia Siódmego, przyjęła doktryny swego założyciela. Nowatorskie poglądy Armstronga obejmowały m.in. odrzucenie jedności natury Bożej, przyjęcie angloizraelizmu (nauki, zgodnie z którą Anglosasi są potomkami plemion izraelskich), konieczność obchodzenia przez chrześcijan świąt żydowskich (np. Święta Szałasów) etc. Wszystkie te poglądy są obce nauce głoszonej przez Kościół Boży Dnia Siódmego.
Działalność.
Oprócz prowadzenia typowej duszpasterskiej opieki zborowej, Kościół Boży Dnia Siódmego posiada własne szkoły (m.in. "Spring Vale Academy", kształcąca liderów chrześcijańskich) oraz wydawnictwa, w tym największe – "Bible Advocate Press", które publikuje czasopisma, lekcje biblijne dla dorosłych i młodzieży, traktaty i ulotki ewangelizacyjne, literaturę duchową oraz śpiewnik kościelny. Oddział misji zagranicznych wspiera powstawanie Kościołów Bożych poza Ameryką Północną, pomagając w wydawaniu literatury, opłacaniu pastorów, dystrybucji Biblii, budowie domów modlitwy oraz szpitali.
Stan obecny na świecie i w Polsce.
Ogólnoświatowa liczba wiernych Kościoła Bożego Dnia Siódmego wynosi ponad 300 tysięcy. Kościół działa w 39 krajach świata, na wszystkich zamieszkanych kontynentach. Siedziba Kościoła Bożego Dnia Siódmego znajduje się w Denver, w stanie Kolorado w USA. Kościół jest członkiem "Stowarzyszenia na rzecz Biblijnego Szabatu", organizacji zrzeszającej chrześcijan święcących sobotę.
Polskim związkiem wyznaniowym stowarzyszonym z Kościołem Bożym Dnia Siódmego są Zbory Boże Chrześcijan Dnia Siódmego, wpisane do Rejestru Kościołów i związków wyznaniowych MSWiA w dziale A pod nr 56.

</doc>
<doc id="1124169" url="https://pl.wikipedia.org/wiki?curid=1124169" title="CMT1A">
CMT1A



</doc>
<doc id="1124172" url="https://pl.wikipedia.org/wiki?curid=1124172" title="Cudowni chłopcy (film)">
Cudowni chłopcy (film)

Cudowni chłopcy (ang. "Wonder Boys") – komediodramat w reżyserii Curtisa Hansona z 2000, będący adaptacją filmową książki Michaela Chabona pod tym samym tytułem.
Fabuła.
Grady Tripp, starzejący się profesor uniwersytetu i pisarz, boryka się z przeciwnościami losu: nie wydał nic od czasu wielkiej powieści sprzed siedmiu lat i wplątuje się w liczne, nieudane związki z kobietami. Nadszedł najczarniejszy dzień w jego życiu: pani rektor uczelni, w której wykłada oświadcza, że jest z nim w ciąży, opuściła go żona, wplątał się w zabójstwo psa swego przełożonego i kradzież cennego żakietu Marilyn Monroe, a jeden z jego studentów zaczyna przejawiać skłonności samobójcze.

</doc>
<doc id="1124178" url="https://pl.wikipedia.org/wiki?curid=1124178" title="Prudence Halliwell">
Prudence Halliwell

Prudence „Prue” Halliwell jest fikcyjną postacią z serialu Czarodziejki. Pojawiła się we wszystkich 66 odcinkach trzech pierwszych sezonów. Grała ją Shannen Doherty. W 2001 roku odeszła z serialu po swojej ekranowej śmierci. 
Życie przed "Czarodziejkami".
Prue urodziła się 28 października 1970 w San Francisco jako pierwsza córka Patricii Halliwell i Victora Bennetta. Od urodzenia dysponowała mocą telekinezy, odziedziczoną po babci, Penelopie Halliwell. 24 marca 1975 roku odwiedziła ją ona sama z przyszłości. Tego samego dnia jej matka zawarła pakt z czarownikiem Nicholasem, w wyniku którego Prue została pozbawiona mocy razem ze swoją siostrą Piper. Prue i Piper nie pamiętały tego zdarzenia i dowiedziały się o tym dopiero po wycieczce w przeszłość. 
W szkole średniej Prue była bardzo popularna. Znajdowała się na liście najlepszych uczennic, była przewodniczącą szkolnego samorządu i często się buntowała. Nie przeszkadzało jej to jednak w uczeniu się odpowiedzialności i opiekuńczości wobec swojej rodziny. Marzyła o zostaniu profesjonalnym fotografem, prawdopodobnie było to echem jej przeszłego życia w 1920 roku, gdy była jedną z ciotek swej babci, Penelopy. W wieku 21 lat spowodowała wypadek samochodowy i obwiniała się za zranienie Phoebe. 
W college’u Prue i Piper razem mieszkały w akademiku. Prue poważnie podchodziła do nauki historii sztuki, ale wciąż pozostawała popularna i chodziła na randki z kapitanem drużyny piłkarskiej. Siostry pozostały w North Beach do 1997 roku, kiedy Penelopa zachorowała. Wróciły do San Francisco. Babcia zrobiła przed domem wnuczkom zdjęcie. Po odzyskaniu mocy, siostry na zdjęciu zbliżają się do siebie. Babcia chciała użyć mikstury, aby odebrać siostrom moc, wbrew życzeniu Patrici, jednak umarła, zanim zdążyła to zrobić.
Moce.
Prue na początku dysponowała mocą telekinezy - czyli przesuwania przedmiotów za pomocą myśli. W tym celu mrużyła jedynie oczy lub wykonywała ruch ręką. Jej moc była ograniczona wielkością lub wagą przedmiotu, jednak wciąż wzrastała. Kiedyś omyłkowo sklonowała siebie samą i jej moc uległa wtedy znacznemu wzrostowi. Umiejętności pomagały jej również w stosowaniu rozmaitych sztuk walki, na przykład aikido. Pomimo przepowiedni nie była jednak najpotężniejszą wiedźmą w swoim rodzie, dysponującą tą umiejętnością. Jedna z jej przodkiń, Briana Warren, wyrzuciła miecz demona Gabriela na setki mil. Prue podczas podróży dziesięć lat w przyszłość, jednym ruchem dłoni zdemolowała cały strych posiadłości. 
W drugim sezonie uzyskała moc projekcji astralnej - zdolności przebywania w dwóch miejscach jednocześnie. W postaci astralnej nie była jednak w stanie używać swoich pozostałych mocy. 
W odcinku "„Primrose Empath”" stoczyła pierwszą walkę z demonem bez użycia mocy telekinezy. Dokonała tego dzięki przypadkowo otrzymanej mocy empatii - odczuwania uczuć innych osób - którą opanowała. Udało jej się wtedy nawet kontrolować zarówno swoją formę astralną jak i prawdziwe ciało jednocześnie.
Życie pozamagiczne.
Życie zawodowe.
Na samym początku Prue pracowała w Muzeum Historii Naturalnej w San Francisco, gdzie poznała Rogera, z którym później się zaręczyła. Kiedy ze sobą zerwali, Roger został jej szefem i przejął kolekcję, którą Prue sprowadziła do muzeum. Po tym zdarzeniu odeszła z pracy. Następnie zatrudniła się w Domu Handlowym Buckland's. Jej przełożonymi była tam para demonów podszywających się pod ludzi - Rex Buckland i Hannah Webster. Ich zadaniem było zniszczenie Czarodziejek. Kiedy zawiedli, Buckland's wpadło w poważne kłopoty finansowe. Prue w dużym stopniu przyczyniła się do wyciągnięcia Domu z tarapatów. Kiedy jednak Buckland's posunęło się do sprzedaży fałszywego obrazu, uznała, że nie może tam dłużej pracować i odeszła. 
Kiedy dowiedziała się, że w poprzednim wcieleniu była uznanym fotografem, postanowiła powrócić do swojej pasji z dzieciństwa. Znalazła pracę w magazynie "415"., gdzie została jednym z najlepszych fotografów. 
Związki i sympatie.
Miłością życia Prue był policjant Andy Trudeau. Spotykali się ze sobą już w szkole średniej, a znali się do dzieciństwa. Ona i Piper wielokrotnie używały na nim swoich mocy, więc babcia musiała mu wciąż wymazywać pamięć. Ponownie spotkali się przypadkowo w szpitalu, gdzie Phoebe została przywieziona po wypadku na rowerze. Po kilku spotkaniach, sprzeczkach i ponownych spotkaniach, postanowili znów spróbować. Wszystko szło bardzo dobrze, do momentu, kiedy Andy został zamordowany przez demona Rodrigueza. Jako jeden z nielicznych poznał tajemnicę sióstr Halliwell. 
Po fatalnym końcu jej poprzedniego związku, Prue przez długi czas bała się zaangażować. Po jakimś czasie zaczęła spotykać się z kolegą z pracy, Jackiem Sheridanem. Uznała jednak, że ten związek nie ma przyszłości i zaczęła szukać kogoś, z kim ma więcej wspólnego i z kim mogłaby kiedyś założyć rodzinę. Był to jej ostatni długi związek aż do końca roli w serialu.
Prue przez bardzo długi czas nie mogła wybaczyć swojemu ojcu, że zostawił je same. Kiedy jednak w wyniku szczęśliwego zbiegu okoliczności ten uratował jej życie, postanowiła spróbować się z nim dogadać. Okazało się, że nie zostawił ich z własnej woli, ale kazała mu tak zrobić babcia. Siostry odnowiły swoje kontakty z ojcem, który od tej pory coraz częściej pojawiał się w jej życiu.
Śmierć.
Okoliczności śmierci.
Prue zakończyła życie w odcinku „All Hell Breaks Loose”. Siostry walczyły w nim z demonem Shaxem. Udało mu się zabić Prue i Piper, jednak Phoebe wraz z Leo zdążyli je uleczyć. Najstarsze siostry wybiegły z domu, aby zniszczyć demona. Udało im się dokonać tego na środku pobliskiej ulicy. Nie wiedziały jednak, że całe zdarzenie nagrywane jest przez ekipę telewizyjną. Nie próżnuje ona ani chwili i ujawnia całemu światu sensacyjny materiał walki czarownic z demonem. Pod drzwiami posiadłości sióstr zbierają się całe tłumy żądnych sensacji reporterów i ludzi chcących dowiedzieć się więcej. Kiedy siostry dowiadują się, że pozornie unicestwiony Shax nadal żyje, udają się pod szpital, aby ostatecznie go unicestwić. Jednak znowu są nagrywane przez telewizję. Pod posiadłością, Piper zostaje postrzelona przez kobietę z tłumu. Prue odwozi ją do szpitala, mimo wszystko Piper jednak umiera. Leo nie słyszy wołania najstarszej siostry, gdyż wraz z Phoebe jest w podziemiu, próbując ocalić Cole’a. By uratować siostrę i odwrócić bieg zdarzeń Phoebe zwraca się do Tempusa - demona czasu - z prośbą o cofnięcie wskazówek zegara. Tempus cofnie czas tylko wtedy, kiedy Phoebe zmieni strony i osiądzie w podziemiu. Jako że jest to jedyna możliwość, by świat magii pozostał w tajemnicy przed śmiertelnikami i by przywrócić Piper do życia, Phoebe przystaje na warunek Tempusa. Czas zostaje cofnięty do chwili, w której Shax rzucił Piper i Prue przez ścianę. Tym razem jednak nie ma żadnej osoby, która mogłaby pomóc siostrom, ponieważ Phoebe i Leo są w podziemiu. Całość przynosi tragiczny koniec - Prue ostatecznie ginie.
Życie po śmierci.
Po śmierci Prue, w odcinku "„Cat House”", we wspomnieniach, twarz Prue nigdy nie jest pokazana, widzimy jedynie jej plecy. Prawdopodobnie jest to spowodowane tym, że Shannen Doherty nie zezwoliła na użycie swojego wizerunku. 
Nawet na wiele lat po jej odejściu, wspomnienie jej śmierci bardzo poruszało Piper i Phoebe, więc demony takie jak Barbas, bardzo często używały tego jako broni przeciwko nim. Piper bardzo często właśnie tym tłumaczyła ich porażki jako Czarodziejek. Autorzy serialu czasem sugerowali, że to właśnie Prue przekłada strony "Księgi Cieni", jak inne duchy, aby pomóc siostrom. W finale siódmego sezonu nieznana siła zamknęła drzwi posiadłości Halliwellów, co bardzo często Prue robiła za życia przy pomocy telekinezy. Dzieci i wnuki Piper kontynuowały tę tradycję, również zamykając magicznie drzwi.
Konto zgonów.
Przez trzy serie Prue zginęła 3 razy. 

</doc>
<doc id="1124182" url="https://pl.wikipedia.org/wiki?curid=1124182" title="Prue Halliwell">
Prue Halliwell



</doc>
<doc id="1124183" url="https://pl.wikipedia.org/wiki?curid=1124183" title="Pon de Replay">
Pon de Replay



</doc>
<doc id="1124188" url="https://pl.wikipedia.org/wiki?curid=1124188" title="Phoebe Halliwell">
Phoebe Halliwell

Phoebe Halliwell – fikcyjna postać z serialu Czarodziejki. Grała ją Alyssa Milano oraz (w niewyemitowanym odcinku pilotażowym) Lori Rom. W sezonach 1-3 jest najmłodszą siostrą, po śmierci Prue okazuje się jednak, że ma jeszcze jedną siostrę, Paige Matthews.
Życie przed "Czarodziejkami".
Phoebe urodziła się 2 listopada 1975 jako jedyna w rodowej posiadłości przy Prescott Street jako ostatnia córka Patricii Halliwell i Victora Bennetta. Otrzymała imię po ulubionej ciotce jej matki. Zawsze była bardziej podatna na wpływ zła, ponieważ urodziła się w centrum Nexusa.
Phoebe już w okresie płodowym wykazywała zdolność widzenia przyszłości, jednak jej babcia, Penelope Halliwell związała moce sióstr, aby chronić je przed czarnoksiężnikiem Nicolasem.
W wieku 10 lat została przeniesiona w przyszłość, gdzie poznała dwie przyszłe wersje samej siebie, Piper, Paige, Leo i Cole'a.
Po śmierci babci, Phoebe wyprowadziła się do Nowego Jorku, gdzie jej życie niestety nie ułożyło się zbyt dobrze i zmuszona była powrócić do rodzinnej posiadłości i pogodzić się z Prue, która oskarżała ją o kradzież narzeczonego, Rogera. Właśnie po tym wydarzeniu magia zaczęła działać i siostry zostały Czarodziejkami.
Moce.
Phoebe na początku dysponowała jedynie mocą widzenia przyszłości. Była to moc pasywna i Phoebe nigdy nie nauczyła się jej kontrolować, chociaż kilka razy tak jej się wydawało. Z czasem jej moc wzbogaciła się o możliwość widzenia przeszłości i teraźniejszości. Moc zazwyczaj była wyzwalana przez dotknięcie przedmiotu, z którym związane było jakieś ważne wydarzenie, ale czasem wyzwalała się sama, prawdopodobnie za uczestnictwem Starszych. Phoebe twierdziła, że nigdy nie otrzymuje wizji bez powodu. W szóstym sezonie próbowała wywoływać wizje, aby szybciej odnaleźć ojca swojego nienarodzonego jeszcze dziecka.
W pierwszym odcinku trzeciego sezonu Phoebe otrzymała swoją upragnioną aktywną moc – moc lewitacji. Przydawała jej się ona w połączeniu z doskonałą znajomością sztuk walki, co pozwalało jej walczyć z demonami pomimo braku mocy czysto ofensywnej.
W pierwszym odcinku szóstego sezonu Phoebe otrzymała drugą aktywną moc – moc empatii, czyli odczuwania uczuć i emocji innych. Z racji tego, że wszystkie moce wypływają prosto z emocji, Phoebe była w stanie obrócić ataki przeciwników przeciwko nim samym, na przykład odbijając kulę energii. W ten sam sposób udało jej się pokonać Piper-Walkirię, używając na niej mocy telekinezy.
W dziewiętnastym odcinku szóstej serii ("Crimes and Witch Demeanors") Trybunał odebrał Phoebe wszystkie moce za wykorzystywanie ich do celów prywatnych i nie liczenie się z korzyścią osobistą. Zostawiono jej jedynie możliwość rzucania zaklęć i warzenia mikstur, aby nie osłabiać zbytnio "Mocy Trzech". Phoebe z czasem odzyskała jedynie moc wizji .
Epilog.
Z epilogu serialu możemy się dowiedzieć, że Phoebe wyszła za mąż za kupidyna Coop'a i została matką 3 dziewczynek. W czasie każdej ciąży nie miała żadnej wizji. Po powrocie do pracy nadal pomagała ludziom udzielając im rad oraz wydała książkę pt. "Szukając miłości".

</doc>
<doc id="1124189" url="https://pl.wikipedia.org/wiki?curid=1124189" title="Baltasar Gracián">
Baltasar Gracián

Baltasar Gracián y Morales (ur. 8 stycznia 1601 w Belmonte de Gracián, zm. 6 grudnia 1658 w Tarrazonie) – hiszpański prozaik i moralista, ksiądz jezuita. 
Życiorys.
Urodził się w Belmonte de Gracián, niedaleko Calatayud (Aragonia), jako syn lekarza i jedno z jedenaściorga dzieci. Mając około dziesięć lat zamieszkał w Toledo w domu wuja, który był księdzem. Baltasar uczył się w kolegium jezuickim w Saragossie (1616-1619) i w wieku lat 18 wstąpił tam do nowicjatu. Następnie studiował filozofię w Kolegium w Calatayud od 1621, a od 1623 teologię w Saragossie. W 1627 został księdzem, a ostatnie śluby przyjął w 1635.
Uczył w wielu szkołach jezuickich, m.in. w Calatayud, Lleidzie i Gandii. Niezwykle ważny okazał się pobyt w Huesce, gdzie lokalny arystokrata, erudyta i miłośnik sztuki Vincencio Juan de Lastanosa zaprzyjaźnił się z nim i wspomógł wieloma merytorycznymi radami; później wydawał też na swój koszt dzieła Graciana. W latach 1639-1641, jako spowiednik wicekróla Aragonii, księcia de Nocera, Gracián przebywał w Nawarze i Madrycie. Stał się znany jako kaznodzieja. Mianowano go rektorem kolegium w Tarragonie.
W czasie buntu w Katalonii (od 1640) i francuskiej inwazji na ten region, był m.in. kapelanem wojsk Filipa IV wyzwalających Lleidę w 1646 r. Odznaczył się taką aktywnością i poświęceniem, że wdzięczni żołnierze nadali mu przydomek "ojca zwycięstwa" ("el Padre de la Victoria").
Pierwszą książkę, "El Héroe", opublikował w 1637 r. Wszystkie jego dzieła, z wyjątkiem dotyczącego kwestii teologicznych "El Comulgatorio" zostały wydane bez zgody zwierzchników, co było sprzeczne z regułami panującymi w zakonie. Gracián podpisywał je imieniem jednego ze swych braci, Lorenzo, albo pseudonimem Garcia de Marlones, ale rzeczywiste autorstwo nie było dla nikogo tajemnicą. Kilkakrotnie miał z tego powodu nieprzyjemności, najpoważniejsze gdy wydał drukiem swe najobszerniejsze dzieło, "El Criticón" (pierwsza część w 1651, druga w 1653, trzecia w 1657 r.). Został wówczas poddany karze, która polegała m.in. na wygnaniu do Graus. Urażony niesprawiedliwą w jego opinii karą, prosił przełożonych o pozwolenie na opuszczenie zakonu, jednak wkrótce powierzono mu nowe, odpowiedzialne stanowisko. Zmarł w 1658 r. w Tarazonie (Aragonia).
Jego rodzinna wieś Belmonte de Calatayud w hołdzie dla pisarza zmieniła swą nazwę na Belmonte de Gracián.
Twórczość.
Dzieła dydaktyczne.
Gracián był autorem wielu dzieł o charakterze dydaktycznym, takich jak: "El Héroe" ("Bohater", 1637), "El Político" ("Polityk", 1640), "El Discreto" ("Światowiec", 1646) i "Oráculo manual y arte de prudencia" ("Wyrocznia podręczna", 1647). W dwóch pierwszych proponował wzór idealnego władcy lub wodza, odwołując się do postaci znanych źródeł historycznych i literackich, zwłaszcza do króla Ferdynanda Katolickiego jako przykładu chrześcijańskiego księcia; dzieło to było również formą dyskusji z poglądami na władzę, jakie reprezentował Machiavelli. W "Światowcu", a zwłaszcza w "Wyroczni podręcznej" zawarł rady dla człowieka światowego, który pragnie w pełni zrealizować swe wrodzone możliwości i osiągnąć doskonałość poprzez świadome rozwijanie posiadanych talentów, a także poprzez ukrywanie swych wad i słabości. Renesansowy ideał ludzkiej doskonałości zderza się u Graciána z pesymistyczną i pozbawioną złudzeń wizją życia jako bezpardonowej walki wszystkich ze wszystkimi, dlatego najważniejszą dla niego rzeczą jest "prudencia", rozumiana jako roztropność czy rozwaga. "Wyrocznia podręczna" jest najpopularniejszym dziełem Graciána, wielokrotnie przekładanym na różne języki; na niemiecki tłumaczył ją Arthur Schopenhauer.
"El Criticón".
Trzyczęściowy "Criticón" osiągnął sławę w Europie, zwłaszcza w krajach niemieckojęzycznych. Była to alegoryczna powieść podróżnicza z elementami romansu łotrzykowskiego, której motywem była wędrówka dwóch bohaterów. Critilo - "człowiek krytyczny" reprezentował racjonalne wyzbywanie się iluzji, Andrenio zaś niewinność i kierowanie się impulsami. Pesymiści XIX wieku jak Nietzsche i Arthur Schopenhauer identyfikowali się z tym dziełem. 
"Agudeza y arte de ingenio".
Gracián znany jest jako jeden z głównych przedstawicieli hiszpańskiego baroku w literaturze. Jego dzieło "Agudeza y arte de ingenio" to traktat o tropach i figurach stylistycznych; omawia też pojęcie "agudeza", czyli celności, bystrości, dowcipu, pozwalających na dostrzeżenie związków pomiędzy rzeczami i pojęciami, na których budowane są metafory i antytezy (ulubiony środek stylistyczny samego Graciána). Można więc uznać jego dzieło za podstawowy dla hiszpańskiego baroku podręcznik stylistyki konceptyzmu.

</doc>
<doc id="1124191" url="https://pl.wikipedia.org/wiki?curid=1124191" title="Paige Matthews">
Paige Matthews

Paige Matthews−Mitchell to fikcyjna postać z serialu "Czarodziejki". Po raz pierwszy pojawia się na początku sezonu czwartego, w odcinku "Charmed Again", po śmierci swojej najstarszej przyrodniej siostry, Prue Halliwell. Grała ją Rose McGowan.
Życie przed Czarodziejkami.
Paige przyszła na świat 2 sierpnia 1977 roku. Była córką Patty Halliwell (Finola Hughes) i Sama Wildera (Scott Jaeck), jej opiekuna. Tuż po urodzeniu została podrzucona pod drzwi zakonu sióstr. Później została adoptowana i to dzięki rodzicom adopcyjnym zyskała nazwisko Matthews. Była trudnym dzieckiem, jej rodzice mieli z nią dużo kłopotów. Zginęli w wypadku samochodowym a Paige ocalała tylko dzięki swoim mocom, choć nie miała o tym wówczas zielonego pojęcia. Dzięki wypowiedzeniu przez Piper zaklęcia "straconej siostry", do Paige trafia wzmianka o pogrzebie Prue. Dziewczyna udała się na nie, gdzie poznała Phoebe i Piper. Phoebe miała wizję, że Paige groziło niebezpieczeństwo ze strony demona, który zabił ich siostrę. Gdy widziała, jak Paige używała swoich mocy, żeby uniknąć śmierci, zaczęła coś podejrzewać. W końcu prawda wyszła na jaw. Paige nie była skora do tego, aby pogodzić się z tym kim jest, ale w końcu uległa i postanowiła pomagać swoim przyrodnim siostrom w walce z siłami zła, tym samym odbudować "Moc Trzech".
Praca i życie prywatne.
Paige była pracownikiem socjalnym. Pomagała ludziom z kłopotami. Na początku czwartego sezonu, Paige ma chłopaka o imieniu Shane, który został opętany przez Źródło. W kolejnych odcinkach sezonu poznajemy bliskiego przyjaciela Paige - Glena. Ten jednak wyjechał w podróż, w odcinku 4x10 "A Paige from the Past". W sezonie piątym rzuciła pracę, by szkolić się w kierunku magii. W kolejnych sezonach Paige zainteresowała się pracą w policji. Paige przez całą sagę przeszła przez kilka związków, jednak dopiero w odcinku 8x16 "Engaged and Confused" wyszła za mąż, za poznanego kilka odcinków wcześniej kuratora policyjnego Henry'ego Mitchella (Ivan Sergei).
W epilogu serialu zostało ujawnione, że Paige została matką jednego chłopca i dwóch bliźniaczek, oraz że doszkalała swoją magiczną wiedzę, a także zajmowała się szkoleniem przyszłych czarodziejek.
Moce i życie Czarodziejki.
Paige jest w połowie wiedźmą, w połowie Duchem Światłości. Posiada takie moce jak: 
Jako czarodziejka, Paige spisywała się bardzo dobrze. W sezonie 5 porzuciła pracę aby całkowicie oddać się magicznemu rzemiosłu. Nie raz Paige ćwiczyła eliksiry, zaklęcia. Przez przypadek zmieniła nawet kolor włosów na rudy podczas warzenia mikstur. Czarodziejka lubiła Szkołę Magii, ponieważ często tam przebywała i angażowała się w jej życie społeczne. Prócz walki z demonami, dostała podopiecznych, niczym prawdziwy "Duch Światłości". Musiała im pomagać i wspierać na drodze do zostania nowymi "Duchami Światłości". Jedną z jej podopiecznych była Billie Jenkins (Kaley Cuoco). Wiele razy udowodniła, że jest dobrą siostrą i czarodziejką tak samo dobrą jak Prue.
Konto zgonów.
Przez pięć sezonów, Paige zginęła 8 razy.

</doc>
<doc id="1124192" url="https://pl.wikipedia.org/wiki?curid=1124192" title="Paige Halliwell">
Paige Halliwell



</doc>
<doc id="1124198" url="https://pl.wikipedia.org/wiki?curid=1124198" title="Angst (film 2000)">
Angst (film 2000)

Angst – australijska czarna komedia w reżyserii Daniela Nettheima. Premiera filmu miała miejsce 31 sierpnia 2000.

</doc>
<doc id="1124203" url="https://pl.wikipedia.org/wiki?curid=1124203" title="Makarów">
Makarów

Makarów (ukr. Макарів, "Makariw") – osiedle typu miejskiego w obwodzie kijowskim, w rejonie buczańskim na Ukrainie, leżące nad rzeką Zdwiż, w rejonie szosy żytomierskiej. Do 2020 roku siedziba władz rejonu makarowskiego.
Historia.
W 1768 r. podczas koliszczyzny kozacy wymordowali w mieście całą szlachtę polską i tutejszych Żydów.
Siedziba dawnej w powiecie kijowskim.
Status osiedla typu miejskiego posiada od roku 1956.
W 1989 r. liczyło 12 072 mieszkańców.
W 2013 r. liczyło 10 148 mieszkańców.
W 2021 r. liczyło 9 589 mieszkańców
Podczas rosyjskiej inwazji na Ukrainę w okresie luty-marzec 2022 r. żołnierze Sił Zbrojnych Federacji Rosyjskiej dokonali zbrodni na ludności cywilnej miejscowości, mordując co najmniej 132 jej mieszkańców.
Inwazja Rosji 2022 r..
Wczesnym rankiem 28 lutego Siły Zbrojne Ukrainy zaatakowały rosyjski konwój wojskowy w mieście w ramach ofensywy kijowskiej podczas rosyjskiej inwazji na Ukrainę w 2022 r. Później tego samego dnia dwóch cywilów (72-letni mężczyzna i 68-letnia kobieta) zginęło, gdy ich samochód został ostrzelany z bojowego wozu piechoty rosyjskiej na skrzyżowaniu ulic Bogdana Chmielnickiego i Okruzhna Droga, w pobliżu szpitala.
2 marca ukraińskie wojsko poinformowało, że miasto zostało odbite od wojsk rosyjskich przez 14. Brygadę Strzelców Zmotoryzowanych i 95. Brygadę Powietrzno-Szturmową.
7 marca 13 cywilów zginęło, a 5 uratowano w nalocie na tamtejszą piekarnię i fabrykę chleba („ "Макарівський хлібозавод" ”).
9 marca poinformowano o ciężkich walkach pod Makarowem i kontrolą nad miastem przez wojska ukraińskie.
12 marca poinformowano, że miasto zostało zbombardowane od północy, powodując znaczne zniszczenia mieszkań, szkół i placówki medycznej prowadzonej przez Adonis Medical Group. 
15 marca siły ukraińskie odparły atak rosyjski, ale późniejsze doniesienia sugerowały, że osada została podbita przez siły rosyjskie.
22 marca Sztab Generalny Sił Zbrojnych Ukrainy poinformował, że Makarów został odbity od sił rosyjskich.
9 kwietnia władze poinformowały o 132 ofiarach rosyjskiej agresji oraz zniszczeniu wielu prywatnych domów, wieżowców, szpitali i przedszkola.

</doc>
<doc id="1124204" url="https://pl.wikipedia.org/wiki?curid=1124204" title="Cole Turner">
Cole Turner

Cole Turner - demon Belthazar – fikcyjna postać z serialu Czarodziejki. Grał go Julian McMahon.
Cole urodził się w 1888 r. w Kalifornii. Jego ojciec to Benjamin Coleridge Turner, a matka - demoniczna kobieta o imieniu Elizabeth. Pół-człowiek (po ojcu), pół-demon (po matce), który został wysłany przez Triadę, by zniszczyć Wybrane Czarownice - siostry Halliwell. Będąc w posiadaniu mocy Źródła wszelkiego zła, Cole został władcą ciemnej strony mocy. Ginął dwukrotnie z rąk Czarodziejek.
Cole jest adwokatem biorącym udział w sprawie, w którą zamieszane są siostry. Wpada w oko Phoebe, ona również mu się podoba. Okazuje się jednak, że Cole w rzeczywistości jest Belthazarem, demonem, zesłanym przez Źródło ("The Source"), który ma zabić Czarodziejki. Źródło nie przewiduje jednak tego, że zakocha się w jednej z nich – Phoebe, co uniemożliwi mu wykonanie zadania. Po swojej zdradzie jest ścigany przez demony zesłane przez The Source, znika na jakiś czas, by pojawić się znowu i zostać przeciągniętym na stronę zła, a potem znowu przejść na stroną Czarodziejek.
W 4 sezonie traci swoje demoniczne moce i staje się zwykłym człowiekiem. Za sprawką Wyroczni zaczyna zmieniać się w drugie Źródło. Żeni się z Phoebe i przeciąga ją na swoją stronę. Ta zachodzi w ciążę, a dziecko, które ma się wkrótce narodzić, ma zostać najpotężniejszym czarnoksiężnikiem. Za sprawką intryg Wyroczni, Phoebe traci dziecko, a Cole ginie. Okazuje się jednak, że nie do końca... Po tym jak zostaje unicestwiony trafia do krainy dla pokonanych demonów, gdzie odzyskiwane są ich złe moce. Jednakże Cole nie jest zwykłym demonem i co prawda traci swoje demoniczne zdolności, ale zachowuje ludzką duszę. Dzięki temu udaje mu się przetrwać. Przez pewien czas przebywa w zaświatach, do czasu gdy odnajduje sposób na przejmowanie mocy poległych demonów. Absorbuje ich tak dużo, że w końcu udaje mu się dzięki nim znaleźć sposób na powrót do świata żywych. Zjawia się w najlepszym możliwym momencie - gdy Phoebe jest poważnie zagrożona przez jednego z demonów. Cole ratuje ją i obwieszcza, że wrócił i ma zamiar ją odzyskać. Phoebe jednak już go nie kocha, gdyż zawiódł ją w przeszłości zbyt wiele razy. Prosi go aby zostawił ją w spokoju, ale Cole nie chce się na to zgodzić. Postanawia za wszelką cenę udowodnić jej, że się zmienił i że jest dobry. Używa do tego mocy, które pozyskał w zaświatach. Mimo wielu starań (z różnymi skutkami), nie udaje mu się przekonać do siebie ukochanej czarodziejki. Wtedy traci chęć do życia i prowokuje siostry aby te go unicestwiły. Jednak wtedy to okazuje się, że dzięki ogromnej liczbie mocy, które Cole przejął w demonicznych zaświatach, stał się niezniszczalny. Zrozpaczony, przez pewien czas próbuje się zabić, ale bezskutecznie. W końcu wraca na złą stronę i próbuje (tym razem siłą) zdobyć Phoebe, nawet wbrew jej woli. Warto dodać, że w tym czasie Cole nie jest już taki sam jak dawniej, stał się dosyć szalony. Ostatecznie, gdy nie widzi już żadnego wyjścia, przystępuje do Avatarów, aby dzięki ich nieograniczonym mocom stworzyć taką rzeczywistość, w której on i Phoebe, będą znowu razem. Teoretycznie udaje mu się tego dokonać, ale okazuje się, że Phoebe mimo iż jest jego żoną, tak naprawdę wcale go nie kocha. W końcu przy pomocy Paige, której cudem udało się uniknąć udziału w zmianie rzeczywistości, zabija Cole'a, który w nowym świecie nie był już nieśmiertelny. Po jego śmierci wszystko wraca do normy, a postać Cole'a na dobre znika z serialu. Pojawia się jeszcze gościnnie w odcinku "The seven year witch", pomagając Piper wrócić do Leo, gdyż Starszyzna pozbawiła go pamięci o żonie i dzieciach.

</doc>
<doc id="1124209" url="https://pl.wikipedia.org/wiki?curid=1124209" title="Zdwyż">
Zdwyż

Zdwyż () – rzeka na Ukrainie, prawy dopływ Teterewa.
Długość rzeki wynosi 145 km, a powierzchnia dorzecza – 1775 km².

</doc>
<doc id="1124217" url="https://pl.wikipedia.org/wiki?curid=1124217" title="Mikołaj Bronikowski">
Mikołaj Bronikowski



</doc>
<doc id="1124218" url="https://pl.wikipedia.org/wiki?curid=1124218" title="Stawyszcze">
Stawyszcze

Stawyszcze (; pol. Stawiszcze) − osiedle typu miejskiego na Ukrainie, w obwodzie kijowskim, w rejonie białocerkiewskim. Do 2020 roku siedziba władz rejonu stawyszczenskiego. Leży na Wyżynie Naddnieprzańskiej, nad rzeką Tykicz Gniły. W 2018 roku liczyło ok. 6,5 tys. mieszkańców.
Historia.
Pierwsza wzmianka o miejscowości pochodzi z roku 1622. W 1664 i 1665 r. w miejscowości trwały walki pomiędzy wojskami koronnymi a kozakami, zakończona pacyfikacją miasteczka.
Siedziba dawnej w powiecie taraszczańskim Gubernia kijowska.
W 1959 liczyło 4626 mieszkańców.
W 1989 liczyło 8067 mieszkańców.
W 2013 liczyło 6928 mieszkańców.
Urodzeni.
W miejscowości tej urodził się Edmund Berezowski.

</doc>
<doc id="1124219" url="https://pl.wikipedia.org/wiki?curid=1124219" title="Witten Hauptbahnhof">
Witten Hauptbahnhof

Witten Hauptbahnhof – stacja kolejowa w Witten, w kraju związkowym Nadrenia Północna-Westfalia, w Niemczech.

</doc>
<doc id="1124221" url="https://pl.wikipedia.org/wiki?curid=1124221" title="Muhammad IV (Alawici)">
Muhammad IV (Alawici)

Muhammad IV (arab. محمد الرابع بن عبد الرحمن = "", ur. 1803, zm. 16 września 1873 w Marrakeszu) – sułtan Maroka z dynastii Alawitów, syn sułtana Abd ar-Rahmana i jego pierwszej żony Lalli Fatimy. Panował w latach 1859-1873.
Po wstąpieniu na tron po śmierci ojca Muhammad IV dążył do wzmocnienia bezpieczeństwa kraju poprzez modernizację armii i rozbudowę umocnień obronnych. Konieczność takich działań stała się wyraźnie widoczna po klęsce w wojnie z Hiszpanią (1859-1860). 
Modernizacja armii obliczona była jednak także na działania przeciw niespokojnym związkom plemion Berberów i Beduinów, którzy stale zagrażali ludności arabskiej kraju. Zagrożenie to było też powodem szybkiego przyrostu ludności miast na wybrzeżu atlantyckim w połowie XIX wieku - miasta te, dzięki większemu bezpieczeństwu szybko rozwijały się w ważne ośrodki gospodarcze. Drogą morską łatwiej można z nich było eksportować towary. Było to tym istotniejsze, że za rządów Muhammada IV doszło do podpisania licznych umów handlowych z mocarstwami w Europie.

</doc>
<doc id="1124230" url="https://pl.wikipedia.org/wiki?curid=1124230" title="Münster Hauptbahnhof">
Münster Hauptbahnhof

Münster Hauptbahnhof – stacja kolejowa w Münster, w kraju związkowym Nadrenia Północna-Westfalia, w Niemczech.

</doc>
<doc id="1124235" url="https://pl.wikipedia.org/wiki?curid=1124235" title="Elizabeth Monroe">
Elizabeth Monroe

Elizabeth Kortright Monroe (ur. 30 czerwca 1768 w Nowym Jorku, zm. 23 września 1830 w Oak Hill (hrabstwo Loudoun)) – pierwsza dama w latach 1817-1825.
Życiorys.
Elizabeth Monroe urodziła się 30 czerwca 1768 w Nowym Jorku, jako córka handlowców Lawrence’a i Hannah Kortrightów. Kortrightowie i ich pięcioro dzieci żyli w dostatku, do czasu wojny o niepodległość Stanów Zjednoczonych, kiedy to nowojorska gospodarka znacznie podupadła. Elizabeth poznała swojego przyszłego męża, Jamesa Monroe’a w czasie gdy był on członkiem Kongresu Kontynentalnego w 1785 roku. Lawrence Kortright był przeciwny małżeństwu z Monroe, którego uważał za zbyt ubogiego i miał odmienne poglądy polityczne. Jednak para pobrała się 16 lutego 1786.
Po ślubie państwo Monroe zamieszkali we Fredericksburgu. Kiedy w 1794 roku James Monore miał objąć funkcję posła amerykańskiego we Francji, jego żona pojechała z nim do Paryża. Włączyła się w życie towarzyskie stolicy a swoimi zabiegami doprowadziła m.in. do zwolnienia z więzienia żony markiza Lafayette’a, skazanej na śmierć. Gościny w swoim domu użyczyła także zwolnionemu z więzienia Thomasowi Paine’owi. Gdy w 1796 roku Monroe został odwołany z funkcji, wraz z żoną udał się do Holandii, a następnie powrócił do USA i osiedlił się w Ash Lawn. Kiedy prezydentem został Thomas Jefferson, Monroe ponownie został wysłany do Europy na misje dyplomatyczne, gdzie spędził z żoną pięć lat. Do Stanów Zjednoczonych powrócili w 1808 roku, a trzy lata później zamieszkali w Waszyngtonie, gdyż James Monroe został mianowany sekretarzem stanu. W 1817 roku objął urząd prezydenta a Elizabeth została pierwszą damą.
Małżeństwo Monroe udekorowali i umeblowali Biały Dom, a także odsprzedali rządowi pamiątki po Marii Antoninie, zakupione w Paryżu. Obowiązki pierwszej damy przerastały jednak możliwości Elizabeth, dlatego większość z nich przejęła najstarsza córka Eliza. Wywołało to głęboki protest elit waszyngtońskich, który objawiał się między innymi bojkotem przyjęć organizowanych przez Elizabeth. W związku z tą sytuacją przyjęcia dla dyplomatów wyprawiała żona sekretarza stanu, Louisa Adams. Niska aktywność towarzyska pierwszej damy była częściowo wynikiem jej słabego zdrowia. Prawdopodobnie była epileptyczką. Gdy James Monroe zakończył kadencję prezydencką, wraz z żoną wyprowadził się ze stolicy i zamieszkał w Oak Hill. Tam też zmarła Elizabeth 23 września 1830 roku.
Życie prywatne.
Elizabeth Kortright poślubiła Jamesa Monroe’a 16 lutego 1786 roku w Trinity Church w Nowym Jorku. Z tego związku urodziło się troje dzieci: córki Eliza i Maria oraz syn, który zmarł w wieku dwóch lat.

</doc>
<doc id="1124237" url="https://pl.wikipedia.org/wiki?curid=1124237" title="Dziękujemy za palenie">
Dziękujemy za palenie

Dziękujemy za palenie () – amerykański film fabularny z 2005 roku w reżyserii Jasona Reitmana. Scenariusz filmu oparty został na książce Christophera Buckleya pod tym samym tytułem.
Fabuła.
W okresie szczytu nagonki na przemysł tytoniowy rzecznik prasowy koncernu tytoniowego Nick Naylor (Aaron Eckhart), otrzymał zadanie straceńczej kampanii poprawy wizerunku i tej branży i dochodów firmy.
Naylor musi mieć wyjątkowy dar przekonywania skoro udaje mu się przekonać Amerykę, że... palenie nie szkodzi. W efekcie producenci filmowi są gotowi promować to w filmach. Wyrzuty sumienia stara się racjonalizować koniecznością spłaty hipoteki. Z czasem zaczyna się zastanawiać, jak jego praca wpłynie na zachowanie jego 12-letniego syna, który także będzie widzem tych filmów.

</doc>
<doc id="1124248" url="https://pl.wikipedia.org/wiki?curid=1124248" title="Friday’s Child (singel)">
Friday’s Child (singel)

Friday’s Child – piosenka napisana przez S. Lee i D. Taylora, a wykonywana przez Willa Younga. Pochodzi z albumu o tym samym tytule i została wydana jako trzeci singel go promujący. Utwór zajął czwarte miejsce na liście UK Singles Chart.

</doc>
<doc id="1124249" url="https://pl.wikipedia.org/wiki?curid=1124249" title="Córka prezydenta (film)">
Córka prezydenta (film)

Córka prezydenta ("First Daughter") – film amerykański z 2004 roku.
Opis fabuły.
Samantha jest jedyną córką prezydenta Stanów Zjednoczonych, dorasta i pragnie zobaczyć, jak to jest być normalną dziewczyną. Jednak, kiedy wydaje się, że wszystko idzie po jej myśli, okazuje się, że jest zupełnie inaczej. Gdy wyjeżdża na studia, nie ma łatwego startu przez swoich ochroniarzy, którzy pilnują jej jak oka w głowie. Przez to Samantha prosi ojca, by ten choćby ograniczył jej ochronę. Ojciec zgadza się, ale niestety nic w tej sprawie nie robi. Dziewczyna zakochuje się (ze wzajemnością) w koledze ze studiów. Spędza z nim uroczy dzień. Następnego dnia dowiaduje się, że chłopak jest podstawionym bodyguardem i postanawia go złowić na zazdrość, umawia się na randki, a ten ją ochrania.
Obsada.
i inni.

</doc>
<doc id="1124256" url="https://pl.wikipedia.org/wiki?curid=1124256" title="Mniszek (miejsce zbrodni nazistowskich)">
Mniszek (miejsce zbrodni nazistowskich)

Mniszek – drugie co do wielkości na Pomorzu miejsce zbrodni nazistowskich. W byłej żwirowni w Mniszku hitlerowcy podczas II wojny światowej wymordowali tutaj ok. 10 tysięcy Polaków (mężczyzn, kobiet i dzieci) z powiatu świeckiego, chełmińskiego, grudziądzkiego, bydgoskiego i starogardzkiego.
Na miejsce martyrologii, oddalone ok. 1500 metrów od drogi krajowej nr 91 pomiędzy Świeciem a Górną Grupą, prowadzi tablica informacyjna ustawiona przy szosie. Niedaleko parkingu znajdują się pozostałości szubienicy, kilkadziesiąt metrów dalej ustawiono marmurową tablicę z krótkim opisem miejsca (w czterech językach). Mogiła zbudowana jest w formie odwróconego równoramiennego trapezu z piaszczystymi bokami. W środku znajduje się wysoki krzyż z tablicą pamiątkową oraz umieszczonymi w cokole szczątkami ofiar. Wzdłuż całości umieszczono 12 bloków kamiennych, z których 11 poświęconych jest:
a na jednym znajdują się dwie z trzech zwrotek wiersza Mariana Piechala pt. "Alfabet":

</doc>
<doc id="1124259" url="https://pl.wikipedia.org/wiki?curid=1124259" title="Wizyta u April">
Wizyta u April

Wizyta u April (tytuł oryg. "Pieces of April") – film fabularny produkcji amerykańskiej z 2003 roku.
Fabuła.
April Burns stała się wyrzutkiem rodziny, z którym nie chce mieć kontaktu nawet rodzicielka. Zamieszkała wraz z czarnoskórym chłopakiem Bobbym w slumsach Nowego Jorku. Zbliża się Dzień Dziękczynienia i postanawia ją odwiedzić rodzina wraz z dawno niewidzianą, śmiertelnie chorą matką. Los i ludzie utrudniają młodej April przygotowanie świątecznego indyka, a rodzina jadąc samochodem zaczyna wątpić w dobre chęci dziewczyny. Czy mimo to kolacja się odbędzie?
Film zawiera wiele metafor odnośnie do życia każdego człowieka i stosunków ludzi do siebie nawzajem. Okazuje się, że nawet znalezienie kogoś, kto użyczy piekarnik do upieczenia indyka, może stać się wyzwaniem.
Nagrody i nominacje.
Oscary za rok 2003
Złote Globy 2003
Nagroda Satelita 2003

</doc>
<doc id="1124260" url="https://pl.wikipedia.org/wiki?curid=1124260" title="Grawimetr">
Grawimetr

Grawimetr – urządzenie stosowane do pomiarów przyśpieszenia siły ciężkości. Wyróżniamy grawimetry absolutne (do pomiaru wartości absolutnych) i względne (do określenia różnicy przyspieszenia w różnych miejscach).
Grawimetr absolutny.
Początkowo absolutne pomiary oparte były na obserwacji ruchu wahadeł. Pomiary te były długotrwałe i miały dokładność mniejszą niż pomiary względne wykonywane za pomocą grawimetrów statycznych. Dlatego absolutną wartość wyznaczano w kilku wybranych miejscach (np. w Europie Środkowej w Poczdamie) i wartości w innych miejscach określano, mierząc różnice pomiędzy Poczdamem i danym miejscem. Obecnie do pomiarów absolutnych wykorzystuje się pomiar przyspieszenia ciała podczas swobodnego spadku w próżni. Pozwala to na szybkie i dokładne pomiary. Spadającym ciałem jest lustro, którego prędkość jest określana za pomocą laserowego interferometru.
Grawimetr statyczny.
Grawimetr statyczny służy do pomiarów względnych przyśpieszenia siły ciężkości.
Zasada działania polega, najogólniej na pomiarze zniekształceń sprężystych elementów systemów pomiarowych.
Najprostszy model grawimetru statycznego stanowić może pionowa sprężyna obciążona stałą masą. Zmiana przyśpieszenia siły ciężkości powodują zmienność siły przykładanej do tej sprężyny i tym samym zmiany jej długości. Równanie równowagi statycznej takiego modelu ma następującą postać:
gdzie:
Poprzez różniczkowanie tego równania można dojść do związku liniowego pomiędzy małą zmianą przyspieszenia formula_5 i zmianą długości sprężyny formula_6
We współczesnych grawimetrach statycznych znalazł zastosowanie bardziej złożony system pomiarowy.
Grawimetr nadprzewodzący.
Zasada działania oparta jest na obserwacji położenia kuli z niobu zawieszonej w polu magnetycznym wytworzonym przez
cewki z niobu (niob jest nadprzewodnikiem w bardzo niskich temperaturach). Służy do pomiarów względnych z dużą dokładnością.

</doc>
<doc id="1124261" url="https://pl.wikipedia.org/wiki?curid=1124261" title="Ryby elektryczne">
Ryby elektryczne

Ryby elektryczne – ogólne określenie gatunków ryb, które posiadają zdolność wytwarzania pola elektrycznego lub odbierania jego obecności i zmian. Ryby takie występują w wielu niespokrewnionych ze sobą grupach systematycznych. Ich ciało zaopatrzone jest w narządy elektryczne – umożliwiające wytwarzanie impulsów elektrycznych w celu samoobrony lub obezwładnienia ofiary – bądź w elektroreceptory umożliwiające wykrywanie obecności oraz zmian pola elektrycznego. W węższym znaczeniu za ryby elektryczne uznawane są gatunki, u których występują narządy elektryczne

</doc>
<doc id="1124262" url="https://pl.wikipedia.org/wiki?curid=1124262" title="Cukier jadalny">
Cukier jadalny



</doc>
<doc id="1124264" url="https://pl.wikipedia.org/wiki?curid=1124264" title="Alicja Boratyn">
Alicja Boratyn

Alicja Julia Boratyn (ur. 27 listopada 1992 w Łodzi) – polska piosenkarka i autorka tekstów. Karierę rozpoczęła w 2005 roku w młodzieżowym zespole Blog 27 wykonującym muzykę pop. W 2007 roku wydała solowy album "Higher", a następnie zaczęła występować w zespołach Wicked Giant, New People oraz Ala Zastary, tworzących muzykę ukierunkowaną bardziej na pop-rock i indie pop.
Życiorys.
Rozpoczęła swoją karierę w 2005 roku, kiedy razem z Tolą Szlagowską założyła duet Blog 27. Zespół osiągnął sukces komercyjny dzięki swojej pierwszej płycie "&lt;LOL&gt;", z której pochodziły takie przeboje jak „Uh La La La”, „Hey Boy (Get Your Ass Up)” i „Wid Out Ya”. Blog 27 cieszył się popularnością także w części Europy i Japonii. Pod koniec 2006 odeszła z zespołu ze względu na różnice pomiędzy nią a Tolą.
Jesienią 2007 wydała debiutancką płytę "Higher", utrzymaną w stylistyce pop-rockowej, którą nagrała we współpracy z Jackiem Perkowskim z grupy T.Love. Pierwszym singlem zostało nagranie „Angel”, które cieszyło się popularnością w mediach, choć sam album nie osiągnął sukcesu wydawniczego. W 2008 kolejnymi singlami zostały piosenki „Don't Believe Them” i „The Shadow Lands”. Następnie nagrała pięć utworów na potrzeby serialu "Majka" emitowanego na antenie TVN, który był polską adaptacją wenezuelskiej telenoweli "Juana la virgen". Jeden z nich, „Nie pytaj mnie”, był polskim coverem hiszpańskiej piosenki Jeanette Dimech pt. „Porque te vas” (słowa polskie: Ryszard Kunce, muzyka: José Luis Perales). Do piosenki „SMS” powstał teledysk oparty na scenach z serialu. W 2011 nagranie „Nie pytaj mnie” otrzymało wyróżnienie Cyfrowej Piosenki Roku.
Po kilku latach przerwy w 2014 roku Boratyn została wokalistką zespołu Wicked Giant, wykonującego mieszankę popu, grunge i trip hopu. Grupa wydała EP-kę pt. "Wicked Giant" w 2016 roku. Rozpoczęła współpracę z zespołem New People, a następnie założyła nowy projekt, Ala Zastary, razem z jednym z członków zespołu, Jakubem Sikorą, tworząc materiał z gatunku indie pop. Na początku 2018 roku ukazała się debiutancka płyta New People o tym samym tytule, a w 2020 duet Ala Zastary wydał swój debiutancki album, "Jutro?".

</doc>
<doc id="1124266" url="https://pl.wikipedia.org/wiki?curid=1124266" title="Dąbrówka piramidalna">
Dąbrówka piramidalna

Dąbrówka piramidalna ("Ajuga pyramidalis" L.) – gatunek rośliny z rodziny jasnotowatych. Rośnie w Europie. W Polsce występuje niezbyt pospolicie, głównie na północy.
Biologia i ekologia.
Bylina, hemikryptofit. Kwitnie od czerwca do lipca. Porasta świetliste lasy, zarośla, murawy. W klasyfikacji zbiorowisk roślinnych gatunek charakterystyczny dla All. "Nardion". 
Zmienność.
Gatunek zróżnicowany na dwa podgatunki:
Zagrożenia.
Gatunek umieszczony został na Czerwonej liście roślin i grzybów Polski (2006, 2016) i na obszarze Polski uznany za narażony (kategoria zagrożenia V (VU)).

</doc>
<doc id="1124273" url="https://pl.wikipedia.org/wiki?curid=1124273" title="Hymn Kurdystanu">
Hymn Kurdystanu

Ey Reqîb (ئهٔ ره‌قیب, "Hej Nieprzyjacielu") – hymn narodowy Kurdów i oficjalny hymn Kurdyjskiego Okręgu Autonomicznego.
Pieśń napisał w 1938 kurdyjski poeta oraz aktywista polityczny Dildar, podczas pobytu w więzieniu. "Ey Reqîb" w tłumaczeniu dosłownym oznacza "Hej strażniku", co stanowi odniesienie do strażników więziennych w zakładzie karnym, w którym był przetrzymywany oraz torturowany Dildar.
Oryginalnie pieśń zapisana była w dialekcie "sorani", śpiewana jest również w tym dialekcie oraz czasami w "kurmandżi".
W 1946 pieśń została przyjęta jako hymn Republiki Mahabadzkiej. Została również oficjalnym hymnem irackiego Kurdyjskiego Regionu Autonomicznego.
Tekst.
ئهٔ ره‌قیب هه‌ر ماوه‌ قه‌ومی کوردزمان
نایشکێنێ دانه‌ری تۆپی زه‌مان.
که‌س نه‌ڵێ کورد مردوه‌، کورد زیندوه‌
زیندوه‌ قه‌ت نانه‌وێ ئاڵاکه‌مان
لاوی کورد هه‌ستایه‌ سه‌ر پێ وه‌ک دلێر
تا به‌ خوێن نه‌خشین ده‌کا تاجی ژیان
که‌س نه‌ڵێ کورد مردوه‌، کورد زیندوه‌
زیندوه‌ قه‌ت نانه‌وێ ئاڵاکه‌مان
ئێمه‌ رۆڵهٔ میدیا و که‌یخوسره‌وین
دینمان ئایینمان، هه‌ر کوردستان
که‌س نه‌ڵێ کورد مردوه‌، کورد زیندوه‌
زیندوه‌ قه‌ت نانه‌وێ ئاڵاکه‌مان
ئێمه‌ رۆڵهٔ ره‌نگی سوور و شۆڕشین
سه‌یریکه‌ خوێناویه‌ رابردوومان
که‌س نه‌لێ کورد مردوه‌، کورد زیندوه‌
زیندوه‌ قه‌ت نانه‌وێ ئاڵاکه‌مان
لاوی کورد حازر و ئاماده‌یه‌ 
گیان فیدانه‌ گیان فیدا هه‌ر گیان فیدا
که‌س نه‌ڵێ کورد مردوه‌، کورد زیندوه‌
زیندوه‌ قه‌ت نانه‌وێ ئالاکه‌مان.

</doc>
<doc id="1124277" url="https://pl.wikipedia.org/wiki?curid=1124277" title="Natalja Matwiejewa">
Natalja Matwiejewa

Natalja Konstantinowna Matwiejewa (ros. Наталья Константиновна Матвеева, ur. 23 maja 1986 w Moskwie) – rosyjska biegaczka narciarska.
Kariera.
Po raz pierwszy na arenie międzynarodowej Natalja Matwiejewa pokazała się 6 listopada 2004 roku w zawodach FIS Race w fińskim Muonio, gdzie zajęła 47. miejsce w biegu na 10 km stylem klasycznym. W marcu 2005 roku wystąpiła na Mistrzostwach Świata Juniorów w Rovaniemi, gdzie była czwarta w sprincie stylem klasycznym. W Pucharze Świata zadebiutowała 22 października 2005 roku w niemieckim Düsseldorfie, gdzie zajęła 3. miejsce w sprincie stylem dowolnym. Wym samym w jednym starcie wywalczyła swoje pierwsze punty i zarazem pierwsze pucharowe podium w karierze. W sezonie 2005/2006 punktowała jeszcze sześciokrotnie. Była między innymi czwarta 30 grudnia 2005 r. w Novym Měscie i szósta 4 lutego w Davos. W efekcie zajęła 29. miejsce w klasyfikacji generalnej. W tym samym roku zdobyła srebrny medal w sprincie na Mistrzostwach Świata Juniorów w Kranju. Wystartowała także na Igrzyskach Olimpijskich w Turynie, gdzie zajęła 30. miejsce w sprincie stylem dowolnym.
W sezonie 2006/2007 była druga w Düsseldorfie i w Changchun, a w czołowej dziesiątce plasowała się jeszcze trzy razy. Dało jej to siedemnaste miejsce w klasyfikacji generalnej i trzecie w klasyfikacji sprinterskiej, w której lepsze były tylko Finka Virpi Kuitunen i Słowenka Petra Majdič. Wystartowała na Mistrzostwach Świata w Sapporo, gdzie w sprincie drużynowym była dwunasta, a indywidualnie zajęła 23. miejsce. W styczniu 2007 roku została mistrzynią Rosji w sprincie. Matwiejewa wygrała pierwsze zawody sezonu 2007/2008 – sprint techniką dowolną w Düsseldorfie 27 października 2007 roku. Było to jej pierwsze pucharowe zwycięstwo w karierze. Później nie osiągała już takich sukcesów, na podium stanęła tylko raz, 1 marca 2008 roku była druga w sprincie w Lahti. W klasyfikacji tego sezonu zajęła 21. miejsce, a w klasyfikacji sprinterskiej była czwarta.
Rywalizację w sezonie 2008/2009 zaczęła od zajęcia 21. miejsca w Ruce. Następnie była szósta w Davos 14 grudnia, a tydzień później zajęła drugie miejsce w Düsseldorfie. Jednak wszystkie kolejne jej wyniki, łącznie z występem na Mistrzostwach Świata w Libercu zostały anulowane po tym, jak w jej krwi wykryto erytropoetynę (EPO). W efekcie została zdyskwalifikowana na dwa lata przez Międzynarodową Federację Narciarską.
Do występów na arenie międzynarodowej powróciła w sezonie 2011/2012. Nie wystartowała w pierwszych zawodach sezonu w Sjusjøen, a cyklu Ruka Triple w Ruce nie ukończyła. Jednak 3 grudnia 2011 roku w Düsseldorfie zajęła drugie miejsce w sprincie techniką dowolną, ustępując tylko Amerykance Kikkan Randall. Stała na podium w Otepää i Davos.
Przed sezonem 2012/2013 w okresie letnim miała nieudaną operację kolana. Uniemożliwiło jej to starty w Pucharze Świata w listopadzie i grudniu. Powróciła do rywalizacji 12 stycznia w Libercu zajmując 12. miejsce w sprincie stylem klasycznym.

</doc>
<doc id="1124278" url="https://pl.wikipedia.org/wiki?curid=1124278" title="SAT">
SAT

SAT – ustandaryzowany test dla uczniów szkół średnich w USA. Bada kompetencje i wiedzę przedmiotową. Podobnie jak test ACT jest nieobowiązkowym elementem rekrutacji do instytucji edukacji wyższej w USA. Ze względu na ustandaryzowanie bywa porównywany do polskiego egzaminu maturalnego, choć niesłusznie – nie stanowi bowiem odpowiednika polskiej matury (wyrok Wojewódzkiego Sądu Administracyjnego w Warszawie z dnia 2 marca 2010 r. I SA/Wa 1860/09). Wynik testu jest głównym czynnikiem przy selekcji kandydatów na studia.
Egzaminy SAT można podzielić na dwie części: 
SAT I − Na tę część egzaminu składają się takie składniki jak:
SAT II − Przedmiotowe egzaminy trwające godzinę. Do wyboru takie przedmioty jak: matematyka (na dwóch poziomach), biologia, chemia, fizyka, geografia, literatura angielska, historia powszechna, francuski, niemiecki, hiszpański, etc.
Linki zewnętrzne.
Oficjalna strona egzaminu SAT (ang.)

</doc>
<doc id="1124280" url="https://pl.wikipedia.org/wiki?curid=1124280" title="Kintetsu">
Kintetsu

, pełna nazwa: – sieć prywatnej kolei aglomeracyjnej funkcjonująca między Osaką, Narą, Kioto, Nagoją i miastami zachodniego wybrzeża zatoki Ise (prefektura Mie).
Jest to największa, prywatna sieć kolejowa w Japonii: długość eksploatowanych linii wynosi 508,3 km, a po włączeniu linii Kintetsu, eksploatowanych przez koleje „trzeciego sektora” – 582,3 km. Większość linii zbudowana jest na torze normalnym, niewielka część sieci – na torze 1067 mm, a dwie krótkie linie dowozowe – na torze 762 mm. Liczba stacji – 294. Roczne przewozy – 610 mln 33 tys. pasażerów (dziennie ok. 1,7 mln osób; 2006). Kolej posiada 1976 wagonów i zatrudnia 8419 osób. Wyróżnikiem Kintetsu wśród innych kolei prywatnych, funkcjonujących w japońskich metropoliach, jest znaczny udział ruchu międzymiastowego, obok dominującego ruchu aglomeracyjnego. „Kinki” w pełnej nazwie kolei odnosi się do nazwy regionu, w którym funkcjonuje.
Sieć.
Kierunek Osaka – Matsusaka – Shima.
Stacja Kashiko-jima znajduje się 174,9 km od Osaki i 144,8 km od Nagoi. Ekspresy ("tokkyū") pokonują ten dystans odpowiednio w 149 min. i 126 min., uzyskując średnią prędkość 70,4 km/h i 68,9 km/h. W relacji Osaka – prefektura Mie, wobec małego wykorzystania linii , kolej Kintetsu nie ma konkurencji.
Kierunek Matsusaka – Nagoja.
W relacji Nagoja – południowa część prefektury Mie kolej konkuruje z liniami sieci JR ("Kansai-honsen", "Kisei-sen", "Sangū-sen"), ma jednak trasę krótszą i szybszą.
Kierunek Osaka – Nara.
Żadna z innych kolei nie zdecydowała się na budowę linii najkrótszą trasą, przez tunel pod wzgórzami otaczającymi Osakę, wskutek czego Kintetsu w relacji Osaka – Nara jest bezkonkurencyjna.
Kierunek Kioto – Kashihara.
W relacji Kioto – Nara Kintetsu ma przewagę nad równoległą linią "JR Nara" dzięki minimalnie krótszym czasom przebiegu najszybszych pociągów (39 min. wobec 46 min.), dworcowi końcowemu w Narze, położonemu bardziej centralnie, bliżej popularnego kompleksu świątyń oraz wprowadzaniu niektórych pociągów do centrum Kioto dzięki współpracy z metrem.
Kierunek Osaka – „Miasto Nauki Kansai”.
„Miasto Nauki Kansai” ("Keihanna Gakken-toshi") to obszar nowej urbanizacji na terenie prefektur: Osaka, Nara i Kioto, zamierzony jako pole rozwoju nauki, edukacji i sztuki. Połączyła je z Osaką nowa linia:
Kierunek Osaka – Kashihara – Yoshino.
Sieć obejmuje linie na torze 1067 mm. W obsłudze kierunku Osaka – południowa część Prefektury Nara kolej Kintetsu nie ma konkurencji.
Obsługa sieci.
Wszystkimi liniami głównymi prowadzi się ruch lokalny i pośpieszny różnych typów. Ponieważ linie te są dwutorowe, a ruch pociągów gęsty, stosuje się metodę wyprzedzania pociągów wolniejszych przez szybsze z wykorzystaniem torów bocznych na stacjach.
Pociągi lokalne określane są mianem "futsū", przyśpieszone na początku trasy – "junkyū", pośpieszne – "kyūkō", ekspresy – "tokkyū". Na "Nara-sen" i na "Ōsaka-sen" w godzinach szczytu zamiast "kyūkō" pojawiają się „podmiejskie przyśpieszone pośpieszne” – "kukan kaitoku kyūkō" i „przyśpieszone pośpieszne” – "kaitoku kyūkō", różniące się od siebie zasięgiem tras. Wszystkie te pociągi mają tę samą taryfę.
„Przechodzenie pociągów” między "Kyōto-sen" a "Karasuma-sen" metra Kioto dotyczy pośpiesznych z/do Nary (dwie pary na godzinę poza godzinami szczytu) oraz lokalnych z/do stacji Shin-Tanabe, leżącej na trasie (dwie pary na godzinę przez cały dzień). Na linii "Keihanna" wszystkie pociągi wjeżdżają na linię "Chūō" metra w Osace. Wjazd na współpracującą linię metra nie daje żadnych ulg taryfowych: płaci się jak za osobny bilet.
Wszystkie główne linie Kintetsu obsługiwane są siecią ekspresów (p. układ linii), na których obowiązuje rezerwacja miejsca, wiążąca się z dopłatą. Dopłata ta wynosi ok. 80% ceny biletu podstawowego (zależnie od dystansu 500 – 1850 jenów). Czas przejazdu ekspresem może być o połowę krótszy od czasu przejazdu pociągiem lokalnym, np. w relacji Namba – Nara wynosi on 36 min. wobec 69 min. Ekspresy służą głównie do podróży na dalsze odległości, zwykle nie dla dojazdów do pracy. Niekiedy jednak uruchamia się je tylko w godzinach szczytu, aby część pasażerów mogła uniknąć ścisku na bardziej obciążonych trasach podmiejskich.
Najbardziej osobliwą formą działania Kintetsu jest konkurencja z koleją wysokich prędkości. Dwie pary ekspresów "Meihan" na godzinę kursują między dworcami Namba i Nagoya. Najszybsze z nich, zatrzymujące się tylko na Uehonmachi i Tsuruhashi w Osace, pokonują trasę w 2 h 6 min (przy odległości 183 km daje to średnią prędkość 87,1 km/h). W porównaniu z czasem przejazdu pociągami Shinkansen (53 min.) jest to znacznie dłużej, ale ich dworzec w Osace znajduje się poza śródmieściem, po jego przeciwległej stronie. Kintetsu oferuje też klientom bardziej komfortowe pociągi (typ 21000 i 21020 – tzw. "Urban Liner") i nieco tańsze bilety – 4150 jenów wobec 5770 jenów.
W rozkładzie ruchu Osaka stanowi główny cel podróży. Ruch na liniach "Nara" i "Ōsaka" obsługuje w śródmieściu kilka stacji. Najbardziej obciążona jest Tsuruhashi – położona poza ścisłym centrum stacja przesiadkowa na obwodową linię miejską kolei JR ("JR Kanjō-sen"). Znacznie większym obciążeniem od historycznego dworca Uehonmachi odznacza się także podziemny terminal Namba. Abenobashi jest natomiast jedynym dworcem śródmiejskim linii "Minami Ōsaka", kumuluje on zatem cały ruch na tej linii. Podobnie dzieje się w Nagoi. W Kioto ruch rozkłada się na współpracującą linię metra oraz na linię innej kolei prywatnej – "Keihan", która ma stację na przedmieściach powiązaną ze stacją Kintetsu Tambabashi. Duże obciążenie stacji Gakkuen-mae ilustruje natomiast skuteczność polityki powiązania rozwoju przedmieść z linią kolejową, zainicjowanej jeszcze w okresie międzywojennym.
Taryfy podstawowe zależą od odległości, przy czym najniższa stawka – 150 jenów – jest niższa od stawek stosowanych w autobusach i w metrze. Przykładowe ceny biletów na wybranych odcinkach:
Ewolucja.
Podobnie jak większość prywatnych kolei aglomeracyjnych w Japonii, obecna Kintetsu jest produktem długiej ewolucji od elektrycznej kolejki dojazdowej, wzorowanej na amerykańskim „interurban”, do „ciężkiej” kolei podmiejskiej, eksploatującej długie pociągi o różnym charakterze obsługi – od miejskich, po szybkie dalekobieżne. Okolicznością sprzyjającą w tym procesie był fakt, że kolej od początku dysponowała trasami niezależnymi od sieci ulicznej, które już przy minimalnych zabezpieczeniach punktów kolizji mogły służyć szybkim pociągom. Sukces Kintetsu opierał się też na stworzeniu linii bezpośrednio łączących wybrane miasta, możliwych dzięki budowie tuneli przez pasma górskie. Stworzyły one kolei pozycję bez konkurencji ze strony kolei państwowej, która nie zdecydowała się na rozbudowę sieci w trudnym, górskim regionie środkowego Kinki. Do sukcesu Kintetsu przyczyniła się też monopolizacja dokonana w okresie II wojny światowej, która wyeliminowała potencjalną konkurencję prywatną. Konsekwencją monopolizacji była integracja sieci, obejmująca konwersję nowo przejętych tras na tor normalny. Trzecim czynnikiem sukcesu była prowadzona stale wszechstronna modernizacja – taboru i infrastruktury, obejmująca nawet całkowitą przebudowę wielu górskich odcinków linii. W II poł. XX w. większa część linii przebiegających na obszarze dużych miast została przebudowana na bezkolizyjne, zwykle nadziemne. Po czwarte wreszcie Kintetsu, podobnie jak inne koleje prywatne, wcześnie zaangażowała się w działalność towarzyszącą, mającą rozmaitymi środkami zwiększyć klientelę kolei i stworzyć jej pozytywny "image" społeczny (handel wielkogabarytowy na dworcach, zakładanie osiedli na liniach wylotowych, centra rozrywki, sport).
Kalendarium.
Mimo że przed powstaniem linii Uehonmachi – Nara funkcjonowały już inne koleje (także elektryczne), które później weszły w skład sieci Kintetsu (np. "Hase Kidō" w Sakurai istniała od 1909, "Mie Kidō" i "Yoshino Tetsudō" od 1912, a "Hokusei Tetsudō" od 1914), to jednak "Daiki" jest oficjalnie uznawana za protoplastę Kintetsu.
W początkach wieku nastąpiła seria zamknięć urządzeń rozrywki (np. Momoyama Castle Castleland, Ayameike, stadion Fujiidera). Zamknięto także Teatr Kintetsu. Jednocześnie kolej musi sobie radzić ze spadkowym trendem przewozów, utrzymującym się od dawna i charakterystycznym dla kolei regionu (w ostatniej dekadzie XX w. zmniejszyły się one na Kintetsu o ok. 1/7).
Inne formy działalności.
 obejmuje 125 firm. 24,6% przychodów korporacji pochodzi z działalności transportowej, 47,9% z handlu detalicznego, 13,3% z działalności deweloperskiej, 12,2% z działalności rozrywkowo-usługowej.
Szeroką aktywność grupy w sektorze transportowym otwiera, poza koleją, eksploatacja sieci autobusowych. Największa firma, "Kintetsu Bus Kabushiki-gaisha", posiada 430 autobusów i obsługuje trasy o łącznej długości 5393 km. Poza regionem Kinki, korporacja posiada też sieci autobusowe na wielu obszarach południowo-zachodniej Japonii. Korporacja zajmuje się też eksploatacją autobusów dalekobieżnych, taksówek, wypożyczaniem samochodów, spedycją drogową, a także lotniczą. Na pograniczu transportu i rozrywki lokuje się eksploatacja kilku kolei linowych, w tym w uzdrowisku Beppu na Kiusiu.
Rozrywka, kultura i rekreacja: coraz mniej miejsca zajmuje firmie patronat nad zawodowym sportem (zrezygnowała z własnej drużyny baseballowej – Ōsaka Kintetsu Bafarōzu), chociaż nadal prowadzi stadion rugby Hanazono. Więcej natomiast działa w zakresie „przemysłu wolnego czasu” zwróconego do indywidualnego odbiorcy. Kintetsu prowadzi biuro podróży, hotele, pola golfowe. Prowadzi też park tematyczny w mieście Shima, czyli na końcu swojej najdłuższej linii. Tam właśnie skupia się większość instytucji Kintetsu w tym sektorze.
Domy towarowe, zarządzane przez "Kabushiki-gaisha Kintetsu Hyakkaten", znajdują się nie tylko na dworcach Kintetsu, ale również w innych miastach kraju i za granicą.
Korporacja posiada też w Osace jedną z największych japońskich wytwórni taboru kolejowego: "Kinki Sharyō Kabushiki-gaisha"; założoną w 1920 r.; pod obecną nazwą od 1945 r.
Działalność deweloperska (najważniejsza firma to "Kintetsu Fudōsan Kabushiki-gaisha") skupia się na zabudowie mieszkaniowej lokowanej wzdłuż linii kolejowych Kintetsu (ostatnio zwłaszcza na "Keihanna-sen") oraz na zabudowie biurowej w centrach miast.

</doc>
<doc id="1124289" url="https://pl.wikipedia.org/wiki?curid=1124289" title="Roger Ebert">
Roger Ebert

Roger Joseph Ebert (ur. 18 czerwca 1942 w Urbanie, zm. 4 kwietnia 2013 w Chicago) – amerykański krytyk filmowy oraz dziennikarz, jedna z najbardziej znanych postaci w środowisku krytyki filmowej.
Życiorys.
Karierę rozpoczął w 1967 roku jako twórca recenzji filmowych dla gazety „Chicago Sun-Times”. W latach 1976–1999 prowadził wraz z Genem Siskelem popularny program telewizyjny "Siskel and Ebert at the Movies", natomiast po śmierci Siskela – program "At the Movies with Ebert and Roeper" wraz z Richardem Roeperem, prowadzony do 2006 roku.
W swoich pracach Ebert wielokrotnie łamał przyjęte zasady stylu dziennikarskiego, zaczynając swoje wpisy rozbudowanymi akapitami; potrafił też łączyć swoją wiedzę filmową z przekazywaniem jej w sposób zrozumiały dla czytelnika. Był autorem blisko 20 książek oraz licznych recenzji filmów publikowanych w ponad 200 mediach prasowych. Jako pierwszy amerykański krytyk został uhonorowany prestiżową nagrodą Pulitzera (w 1975 roku), otrzymał tytuł doktora "honoris causa" od American Film Institute; odebrał też kilka nagród przyznawanych przez polską publiczność. Zmarł 4 kwietnia 2013 roku na raka.

</doc>
<doc id="1124293" url="https://pl.wikipedia.org/wiki?curid=1124293" title="Josef Wenzl">
Josef Wenzl

Josef Wenzl (ur. 20 grudnia 1984 w Zwiesel) – niemiecki biegacz narciarski, srebrny medalista mistrzostw świata młodzieżowców.
Kariera.
Po raz pierwszy na arenie międzynarodowej Josef Wenzl pojawił się 4 stycznia 2002 roku w zawodach Pucharu Kontynentalnego w Furtwangen im Schwarzwald, gdzie zajął 18. miejsce w kwalifikacjach do sprintu techniką dowolną. W 2006 roku wystąpił na mistrzostwach świata młodzieżowców w Kranju, gdzie wywalczył srebrny medal w sprincie stylem dowolnym. Rok później, podczas mistrzostw świata młodzieżowców w Tarvisio uplasował się na szesnastej pozycji w sprincie techniką klasyczną.
W Pucharze Świata zadebiutował 14 grudnia 2004 roku w Asiago, zajmując 57. miejsce w sprincie techniką klasyczną. Pierwsze pucharowe punkty wywalczył jednak dopiero rok później, 30 grudnia 2005 roku w Novym Měscie, gdzie był osiemnasty w sprincie stylem dowolnym. W klasyfikacji generalnej sezonu 2005/2006 zajął ostatecznie 104. miejsce. Jak dotąd najlepsze wyniki w Pucharze Świata osiągnął w sezonie 2013/2014, który ukończył na dziewiętnastej pozycji. W tym samym sezonie był też trzeci w klasyfikacji sprintu, przegrywając tylko z dwoma Norwegami: Olą Vigenem Hattestadem i Eirikiem Brandsdalem. Pierwsze podium, a zarazem pierwsze pucharowe zwycięstwo odniósł 27 października 2007 roku w Düsseldorfie, wygrywając sprint stylem dowolnym.
W 2007 roku wystartował na mistrzostwach świata w Sapporo zajmując czternaste miejsce w sprincie klasykiem. Dwa lata później, podczas mistrzostw świata w Libercu w tej samej konkurencji zajął 26. pozycję. Startował także na mistrzostwach świata w Oslo w 2011 roku, ale nie zmieścił się w trzydziestce. W 2010 roku brał także udział w igrzyskach olimpijskich w Vancouver, gdzie w sprincie klasykiem zajął 31. miejsce.

</doc>
<doc id="1124295" url="https://pl.wikipedia.org/wiki?curid=1124295" title="Hymn Czeczenii">
Hymn Czeczenii

Hymn Czeczenii – oficjalny hymn Czeczenii, wprowadzony po przyłączeniu jej do Federacji Rosyjskiej. 
Użyto melodii hymnu Iczkerii autorstwa Umara Beksultanowa, nowe słowa napisał Hodżi-Ahmed Kadyrow.
Słowa.
Po czeczeńsku.
Гимн Чеченской Республики
Харцоно цӏе тесна хьо ягарх,&lt;br&gt;
Нохчийчоь, ца йоьжна, гӏаьттина яха.&lt;br&gt;
Кавказан ткъес хилла, маршонан ага,&lt;br&gt;
Хьан лаьттан сий дина яхь йолчу наха.&lt;br&gt;
Барт болу хьан къаьмнаш – мах боцу беркат!&lt;br&gt;
Хьо йоцург, Нана яц, нохчийн халкъ хьастa.&lt;br&gt;
Тхайн дехар, тхан дерзар Даймехкан кхерчахь,&lt;br&gt;
Декъалдар доьхуш ду, Далла беш хастам.&lt;br&gt;
Башламан баххьашка дайн синош дуьссу.&lt;br&gt;
Органа тулгӏено ненан мотт буьйцу.&lt;br&gt;
Исбаьхьа совгӏат хьо, азаллехь долла!&lt;br&gt;
Шатлакхан илли ду тхуна ницкъ белларг!&lt;br&gt;
Къинхьегам, хьан хуьнарш хазделла шайна,&lt;br&gt;
Хьалкъаца лерам бар кхаъ хуьлда хьуна.&lt;br&gt;
Машаран гӏаролехь ирсан некъ тайна,&lt;br&gt;
Сий долуш Нохчийчоь ехийла тхуна!&lt;br&gt;
Po rosyjsku.
Гимн Чеченской Республики 
Как бы ты ни горела огнем несправедливости Чечня,&lt;br&gt;
Ни падала и вставала, чтобы жить.&lt;br&gt;
Молния Кавказа, колыбель свободы,&lt;br&gt;
Берегли честь твоей земли гордые люди.&lt;br&gt;
Согласие между твоими народами – бесценное богатство!&lt;br&gt;
Кроме тебя, нет матери, чтобы приласкать народ Чечни.&lt;br&gt;
Нашу жизнь и нашу кончину в очаге Родины,&lt;br&gt;
Просим, восхваляя тебя, благослови.&lt;br&gt;
На вершину Башлама спускаются души предков.&lt;br&gt;
Волна Аргуна говорит на языке матери.&lt;br&gt;
Великолепный подарок ты, данный нам жизнью!&lt;br&gt;
Песня Шатлака дала нам силу!&lt;br&gt;
Любовь к труду и отваге, уважение народа,&lt;br&gt;
Пусть будет для тебя приятной вестью.&lt;br&gt;
На страже свободы, найдя счастливую дорогу,&lt;br&gt;
Живи для нас, достойная Чечня!&lt;br&gt;

</doc>
<doc id="1124305" url="https://pl.wikipedia.org/wiki?curid=1124305" title="Barbara Borys-Damięcka">
Barbara Borys-Damięcka

Barbara Borys-Damięcka z domu Wajncjer (ur. 2 listopada 1937 w Warszawie) – polska reżyser teatralna i telewizyjna, od 2007 senator VII, VIII, IX i X kadencji z ramienia Platformy Obywatelskiej, marszałek senior Senatu X kadencji.
Życiorys.
W 1959 ukończyła studia na Wydziale Organizacji Produkcji Filmowej PWSTiF w Łodzi. Od 1958 do 1993 była zawodowo związana z Telewizją Polską. Reżyserowała i realizowała od strony telewizyjnej przedstawienia Teatru Telewizji. Współtworzyła ponadto takie programy jak m.in. "Tele-Echo" i "5-10-15" oraz większość programów telewizyjnych Kabaretu Starszych Panów. W latach 1997–2007 pełniła funkcję dyrektora naczelnego i artystycznego Teatru Syrena w Warszawie.
W wyborach do Parlamentu Europejskiego w 2004 kandydowała z listy Inicjatywy dla Polski, która nie osiągnęła progu wyborczego. W wyborach parlamentarnych w 2007 startowała do Senatu w okręgu warszawskim z ramienia Platformy Obywatelskiej, uzyskała mandat, zdobywając największą liczbę głosów w Polsce – 605 972. W wyborach parlamentarnych w 2011 ponownie została kandydatką do Senatu w okręgu wyborczym nr 44 (również z ramienia PO), uzyskała mandat na kolejną kadencję liczbą 196 735 głosów. W 2015 po raz trzeci została senatorem, poparło ją 164 796 osób. Z racji wieku została powołana na marszałka seniora Senatu IX kadencji, jednak zrezygnowała z powodu stanu zdrowia.
W wyborach w 2019 z powodzeniem ubiegała się o senacką reelekcję z ramienia Koalicji Obywatelskiej w okręgu nr 43, otrzymując 157 359 głosów. Jako najstarszy senator została powołana na marszałka seniora Senatu X kadencji.
Życie prywatne.
Była żoną Damiana Damięckiego. Jest matką Grzegorza Damięckiego i siostrą Józefa Wancera.

</doc>
<doc id="1124308" url="https://pl.wikipedia.org/wiki?curid=1124308" title="Chicago Sun-Times">
Chicago Sun-Times

Chicago Sun-Times – bulwarowy dziennik wydawany od 1948 w Chicago przez Sun-Times Media Group.
„Chicago Sun-Times” to tabloid, wyróżniający się krzykliwymi pierwszymi stronami. Mimo niższego nakładu zarabia więcej niż konkurencyjny „Chicago Tribune”.

</doc>
<doc id="1124309" url="https://pl.wikipedia.org/wiki?curid=1124309" title="SWEPOS">
SWEPOS

SWEPOS - jest szwedzką siecią permanentną, składającą się ze stacji referencyjnych GPS. Zadaniem SWEPOS jest zbieranie danych z satelitów GPS i wykorzystywanie ich w różnych celach: pozycjonowanie w czasie rzeczywistym z dokładnością metrową, cele nawigacyjne, tworzenia geograficznych baz danych, obserwacji ruchów skorupy ziemskiej z dokładnością milimetra.
Budowa stacji sieci SWEPOS.
Na stacjach odbiorniki są umieszczone na wysokich, betonowych kolumnach, posadowionych na porządnym fundamencie w celu zapewnienia jak najlepszej łączności między anteną a satelitami. Temperatura betonowych kolumn jest utrzymywana na poziomie 15 stopni Celsjusza, w celu zminimalizowania skutków rozszerzalności cieplnej materiałów. Wszystkie stacje referencyjne wyposażone są w anteny "Dorne Margolin" (anteny stosowane w miejscach o dużych wahaniach temperatury), które są osłonięte półkulistymi kopułami (ochrona przed śniegiem). Każda stacja jest wyposażona w akumulatory, które w razie awarii zasilania są w stanie zapewnić odbiornikowi ciągłość działania przez 48 godzin.
Procedura opracowania post-processing stosowana w sieci SWEPOS.
Użytkownik w terenie rejestruje dane do późniejszego opracowania w SWEPOS w oparciu o dane ze stacji referencyjnych. Dane dostarczone przez użytkownika do post – procesingu są automatycznie obliczane z wykorzystaniem oprogramowania "Bernese GPS". Dane dostarczone do obliczenia muszą pochodzić z pomiaru statycznego dwuczęstotliwościowym odbiornikiem i mieć format RINEX. Przetworzone dane (współrzędne) SWEPOS wysyła na e-mail użytkownika. Z wynikiem przeprowadzonych prac można również zapoznać się na stronie internetowej.

</doc>
<doc id="1124314" url="https://pl.wikipedia.org/wiki?curid=1124314" title="Rząd Wiktora Juszczenki">
Rząd Wiktora Juszczenki

 Rząd Wiktora Juszczenki – ukraiński gabinet funkcjonujący od grudnia 1999 do maja 2001. Na jego czele stał były prezes banku centralnego Wiktor Juszczenko. Wicepremierem ds. energetyki była Julia Tymoszenko. Rząd upadł pod wpływem oligarchów. Po dymisji tego rządu Juszczenko i Tymoszenko przeszli do opozycji w stosunku do prezydenta Kuczmy. Zastąpił go gabinet Anatolija Kinacha.

</doc>
<doc id="1124315" url="https://pl.wikipedia.org/wiki?curid=1124315" title="Szwajcarskie Siły Powietrzne">
Szwajcarskie Siły Powietrzne

Szwajcarskie Siły Powietrzne (, , ) są integralną częścią sił zbrojnych Szwajcarii. Zostały założone 31 lipca 1914 roku. W 1936 roku zostały wydzielone jako osobna formacja.
Historia.
W 2011 roku ostatnie Aérospatiale Alouette III przekazano Pakistanowi. Obecnie Szwajcaria dysponuje myśliwcami F-18 Hornet oraz Northrop F-5 Tiger II, które planowano zastąpić 22 nowymi Saab JAS 39 Gripen. Zakup ten został jednak odrzucony przez Szwajcarów w referendum 18 maja 2014 roku. Szwajcaria planuje eksploatować F-18 do 2025 roku. Władze kraju wyznaczyły zadanie przygotowania nowego przetargu w postaci opracowania warunków taktyczno-technicznych. Planowane do ogłoszenia w 2017 roku zamówienie obejmie następców F-5 jak i F-18.
F-5 Tiger II w Szwajcarskich Siłach Powietrznych.
Na wyposażeniu jednostek w latach 70 XX w. znajdowały się samoloty myśliwsko-bombowe Venom, w liczbie 200 sztuk, o ówcześnie niskich możliwościach bojowych i modernizacji. Wzmocnienie obrony powietrznej kraju, polegało na podzieleniu przestrzeni powietrznej na dwie części. Do wysokości 6000 m operować miały myśliwce przewagi lokalnej, a powyżej tego pułapu samoloty Mirage. Na podstawie analiz wojen arabsko-izraelskich i wojnie w Wietnamie wytyczono wymagania dla nowego samolotu w dokumencie "Prowadzenie walki powietrznej w latach 80." wydanym 9 października 1973 roku.
Samolot miał mieć dobre parametry dynamiczne, bez skomplikowanych systemów walki, co ułatwiło by szkolenie załóg. Wymaganiem gabarytowym była możliwość operowania na górskich lotniskach i hangarach. Zapotrzebowanie zostało określone na 60-80 samolotów.
Konkurs.
Przy rozpisaniu konkurentów do przetargu brano pod uwagę takie maszyny jak: YF-16, YF-17(późniejszy F/A-18) jednak były to dopiero prototypy. Do wytwórni lotniczych wysłano delegacje w celu zapoznania się z oferowanymi samolotami i na podstawie ich rekomendacji wysyłano zaproszenia do konkursu. Odrzucony został brytyjski samolot Harrier GR.1. Decyzję spowodowała katastrofa maszyny podczas oblotu. Na końcu udział w konkursie wzięły cztery samoloty: francuski - Dassault Mirage F1, amerykańskie - Northrop F-5E Tiger II, F-4E Phantom II, szwedzki - Saab Ja37 Viggen. Rozstrzygnięcie konkursu zapadło po testach wszystkich maszyn, jednak znakomite osiągi, łatwość szkolenia pilotów oraz atrakcyjna cena zadecydowały o wyborze F-5E Tiger II.
Dokładne wyliczanie kosztów wiązało się z tym, że zakup myśliwców stanowił tylko część programu modernizacji armii na lata 1975-1979 (Rüstungsprogramm 1975). Wynegocjowany offset zamówienia wynosił 30% wartości oraz uruchomienie produkcji w zakładach F + W Emmen. 16 marca 1976 po długich debatach parlamentarnych wyrażono zgodę na zawarcie kontraktu. 
Wdrożenie do służby.
Zakupione 72 samoloty miały zostać podzielone na cztery eskadry. Dostosowanie do warunków szwajcarskich obejmowało:
Jedyną specjalną zmianą, z początku tylko dla Szwajcarii, był system antypoślizgowy. Pierwsze 19 samolotów zostało zmontowanych w Palmdale. Pierwszy samolot, 19 października 1977, odbył lot z numerem J-3002. Po przeprowadzeniu ostatnich prób samoloty przyleciały do bazy McClellan, gdzie zostały rozmontowane i zapakowane na pokład C-5 Galaxy. Wykonano trzy loty transportowe pomiędzy 22 sierpnia, a 18 października 1978 roku. Pozostałe 53 samoloty zostały montowane w Szwajcarii. W momencie wycofania samolotów Venom, bezprzetargowo dokupiono 32 samoloty F-5E i 6 sztuk F-5F. Umowa została zatwierdzona przez władze 4 czerwca 1981 roku, na kwotę 770 000 000 franków szwajcarskich. Wszystkie samoloty, które zostały dokupione zmontowano w latach 1983-1985. 
Pierwszych pięciu pilotów wyleciała na szkolenie w sierpniu 1978 roku do Stanów Zjednoczonych. Odbywało się ono w bazie Williams w 425. Bojowym Szwadronie. Końcem stycznia 1979 roku zaczęto szkolić personel i 30 października 1979 roku dwie pierwsze eskadry uzyskały gotowość operacyjną. Początkowo dużymi ćwiczeniami jakie samoloty wykonywały były lądowania na autostradach oraz próby mobilnych zapleczy technicznych dla samolotów. W latach 1992-1993, próbowano przystosować dwie eskadry do zadań bliskiego wsparcia lecz brak finansów spowodował anulowanie projektu. W 1995 roku do jednostek wyposażonych w ten samolot dołączył zespół akrobacyjny Patrouille Suisse.
1 stycznia 1996 roku zmieniono organizację Fliegertruppe, przemianowaną na Schweizer Luftwaffe. Zmieniło to ilość używanych lotnisk poprzez zamknięcie ich części i likwidację części jednostek. W 1997 roku F-5 Tiger II otrzymały zakaz lotów po wykryciu pęknięć i poluzowanych nitów w dźwigarach skrzydeł. Po dokonaniu inspekcji połowa samolotów została skierowana do remontów. W 1998 roku pojawiły się pierwsze F-18, co skutkowało wycofaniem samolotów z przezbrajanych jednostek, które wystawiono na sprzedaż. W 2004 roku zamknięte dwie kolejne bazy lotnicze i rozwiązano jednostki liniowe tam stacjonujące. Wycofano kolejne 31 samolotów. Obecnie (stan na 2014 rok) lotnictwo wojskowe Szwajcarii dysponuje 54 samolotami F-5E, F-5F (42 jednomiejscowe i 12 dwu miejscowych), które po wykończeniu resursów zostają skreślone ze stanu.
F-18 w Szwajcarskich Siłach Powietrznych.
Konkurs na następcę Mirage IIIS rozpisany został już w 1985 roku. Francuskie samoloty bojowe mimo iż uważane za wielozadaniowe używane były wyłącznie do zadań obrony powietrznej. Założeniem było, aby ich następca również był maszyną przechwytującą o dobrych parametrach dynamicznych, wyposażoną w zaawansowany radar, przystosowaną do działań w każdych warunkach atmosferycznych i w środowisku silnych zakłóceń elektronicznych ze sporym zapasem paliwa. Zapotrzebowanie szacowano na 40-60 maszyn.
Pod uwagę brano aż 6 konstrukcji: F-16, F/A-18, F-20, JAS 39, IAI, Dassault Mirage 2000C. Z proponowanych maszyn w stadium prototypowym znajdował się F-20 Tigershark, a prototypowym JAS 39 Gripen i IAI Lavi, co z góry przekreśliło ich szanse. Z pozostałych maszyn po dokładnej analizie parametrów i wstępnym oblataniu przez pilotów testowych do etapu intensywnych prób dopuszczono wyłącznie F-16 Fighting Falcon i F/A-18 Hornet. Czterodniowe testy odbyły się w maju 1988 roku. Wykazały one jednoznaczną przewagę Horneta w założonej roli. Wysoko został oceniony komfort kabiny pilota oraz łatwość hangarowania maszyn. Parametry lądowania które były dostosowane do lotniskowców doskonale nadawały się do wykorzystania w górzystych alpejskich lotniskach.
3 października 1988 roku podjęto decyzję o zakupie 34 sztuk, którą jednak wstrzymano po pojawieniu się nowej konkurencji w postaci samolotów wschodnich po rozpadzie Bloku Wschodniego i zjednoczeniu Niemiec. Jedną z najwyżej ocenianych konstrukcji był MiG-29, który uzyskał w Szwajcarskim parlamencie sporo zwolenników. Drugim samolotem była nowsza wersja Mirage 2000 oznaczona jako 2000-5. Z powodu krótkiego resursu płatowca i niestabilności rynku radzieckiego odrzucono propozycję MiG-a, to konstrukcja francuska została skonfrontowana z F/A-18 z której ponownie wyszedł zwycięsko. Przewagą okazały się większe zbiorniki wewnętrzne, które pozwalały na znacznie szybsze reagowanie co w skali wielkości kraju ma kluczowe znaczenie.
Oficjalne potwierdzenie wyboru Horneta, nastąpiło 26 czerwca 1991 roku, a niemal rok później 17 czerwca 1992 roku podpisano kontakt na dostawę 34 sztuk: 26 samolotów w wersji jednomiejscowej C i 8 w dwumiejscowej D. Szwajcarskie środowiska pacyfistyczne jednak zablokowały zakup domagając się referendum w tej sprawie. W głosowaniu 6 czerwca 1993 roku większość społeczeństwa opowiedziała się za kontynuowaniem programu modernizacji lotnictwa. Opóźnienie dostaw miało dobre strony, gdyż przeprowadzono w samolotach wszelkie udoskonalenia wynikające z ich eksploatacji. Zamontowano nowy radar AN/APG-73, system zakłóceń AN/ALQ-165, ponadto wzmocniono konstrukcję wręgami stopu tytanowego. Podniosło to żywotność z 3000 do 5000 godzin, jakie przewidywane były przy forsowanym użytkowaniu podczas startów i lądowań.
Dostawy i szkolenie.
Pierwszą jednostką wytypowaną do przezbrojenia była Fliegerstaffel 17. Piloci tej eskadry zostali wysłani na szkolenia we wrześniu 1995 roku do USA. Jako pierwszy 20 stycznia 1996 roku w powietrze wzbił się dwumiejscowy samolot nr J-5231. Tylko pierwsze dwie maszyny zostały zbudowane całkowicie w USA gdyż pozostałe zmontowane były w szwajcarskich zakładach RUAG w Emmen. Pierwszy samolot był gotów do lotu już w październiku tego samego roku. Uroczystość przekazania maszyny w ręce pilotów Schweizer Luftwaffe miała miejsce 23 stycznia 1997 roku. Posiadając 19 przeszkolonych pilotów, wstępną gotowość bojową jednostka Fliegerstaffel 17 uzyskała w grudniu 1997 roku. Wkrótce nastąpiło przezbrojenie dwóch pozostałych eskadr. Wiosną 1998 roku pierwsze F/A-18 otrzymała Fliegerstaffel 18, a w kolejnym roku Fliegerstaffel 11. Ostatni samolot przekazano użytkownikowi 22 października 1999 roku.
Służba.
Po uzyskaniu gotowości operacyjnej Fliegerstaffel 17 i 18 pozostały w swoich bazach operacyjnych. Jedynie Fliegerstaffel 11 po otrzymaniu nowych myśliwców początkowo stacjonowała w Dübendorfie, ale po zamknięciu bazy dla odrzutowców w 2005 roku przeniesiono jednostkę do Meiringen. Jedynej bazy gdzie funkcjonują skalne tunele w których chowane są odrzutowce. W latach 2005-2009 system ten został znacznie rozbudowany i unowocześniony w celu obsługi samolotów. Charakterystyczny jest brak przydziału samolotów do poszczególnych jednostek, więc co za tym idzie brak jest oznaczeń eskadr.
W wyniku wypadków utracono dwie maszyny. Pierwsza katastrofa miała miejsce na początku eksploatacji, 7 kwietnia 1998 roku gdzie dwumiejscowy F/A-18D nr J-5231 wystartował do lotu treningowego z zamiarem przechwycenia drugiego Horneta. Wskutek mgły i opadu śniegu doprowadziło to do utraty orientacji i rozbicia samolotu w Crans-sur-Sierre. Obaj piloci mimo próby katapultowania się zginęli. Druga katastrofa miała miejsce 23 października 2013 roku kiedy F/A-18D nr J-5237 wystartował wraz z drugą maszyną na lot treningowy walki powietrznej. Załamanie pogody zmusiło samoloty do zawrócenia. Przy złej ocenie odległości do tego manewru samolot uderzył w górę Pilatus. Obaj piloci zginęli. Ostatni wypadek wydarzył się 14 października 2015 roku, kiedy z lotniska w Payerne w towarzystwie dwóch F-5 z niewyjaśnionych przyczyn rozbił się dwumiejscowy Hornet. Lekko rannego pilota przewieziono do szpitala. 29 sierpnia 2016 roku około godziny 14:30 doszło do wypadku jednoosobowego myśliwca F/A-18C. Obecnie flota F/A-18 liczy 25 sztuk z czego tylko 5 w wersji D.
Zadania bieżące.
W pierwszej połowie 2015 roku szwajcarskie F/A-18 brały udział w międzynarodowych ćwiczeniach NATO Tigermeet 2015. Chociaż państwo nie jest członkiem NATO korzysta od 2004 roku z przywileju uczestnika. Delegacja składająca się z 40 osób i 3 Hornetów zajęła 3 miejsce w kategorii najlepsza jednostka latająca na 6 ekip. Pomiędzy 22 maja, a 5 czerwca Szwajcarzy uczestniczyli w manewrach Arctic Challenge Exercise. Na czas ćwiczeń wysłano do Szwecji 8 Hornetów, 15 pilotów i 45 członków ekipy naziemnej. Ostatnimi ćwiczeniami był TLP Flying Course 2015-3. Od 14 września do 9 października 5 Horentów i blisko 100 członków personelu przebazowano do Hiszpanii na ćwiczenia obrony powietrznej. Ważną współpracą jest działalność z Austriackimi siłami powietrznymi.
Modernizacje.
W przeciwieństwie do przestarzałych F-5, myśliwce F/A-18 regularnie poddawane są pracom modernizacyjnym, zapewniającym wysoki stopień nowoczesności. Na początku 2002 roku wyposażone zostały w specjalnie zaprojektowane dla nich pod skrzydłowe pylony na pojedynczy pocisk AIM-120B lub AIM-9P. Zastąpiły uniwersalne pylony o dużym ciężarze i oporze. Przejmując uzbrojenie po poprzednikach w postaci rakiet AIM-9P-5 było to tymczasowe rozwiązanie. W grudniu 2007 roku zakupiono nowe rakiety AIM-9X. Przeprowadzono modernizację awioniki zwaną Upgrade 21 w latach 2004-2009. Kolejnym programem był Upgrade 25, którego prace rozpoczęto grudzień 2012 mają się zakończyć wiosną 2016 roku.

</doc>
<doc id="1124316" url="https://pl.wikipedia.org/wiki?curid=1124316" title="23 Dywizja Pancerna (III Rzesza)">
23 Dywizja Pancerna (III Rzesza)

23 Dywizja Pancerna (niem. "23. Panzer-Division") – niemiecka dywizja pancerna z okresu II wojny światowej
Historia.
Dywizja została sformowana rozkazem z dnia 14 marca 1942 roku w Paryżu z 101 Brygady Pancernej ("Panzer-Brigade 101") i nowo utworzonych pułków strzelców.
W kwietniu 1942 roku została przerzucona na wschód i weszła w skład odwodu Grupy Armii "Południe". W czerwcu weszła w skład 6 Armii i wzięła udział w walkach pod Charkowem. W sierpniu 1942 roku w związku z planowanym atakiem w kierunku Kaukazu, wchodzi w skład 1 Armii Pancernej Grupy Armii "A".
Po rozpoczęciu natarcia walczyła na kierunku rzeki Terek, gdzie ostatecznie zatrzymała się i zajmowała stanowiska obronne do października 1942 roku. Następnie wycofana z linii frontu i włączona w skład Grupy Armii "Don". W grudniu 1942 roku wzięła udział w próbie odblokowania 6 Armii otoczonej w Stalingradzie.
W 1943 roku walczyła na Ukrainie, najpierw nad rzeką Don, a następnie nad Dnieprem (w lipcu-sierpniu nad Miusem). W 1944 roku walczyła na południu Ukrainy, cofając się w walkach w kierunku granicy z Rumunii. W sierpniu 1944 roku została przerzucona nad Wisłę, gdzie walczyła z wojskami, które utworzyły przyczółek pod Baranowem.
W październiku 1944 roku przerzucona na Węgry, gdzie w grudniu wzięła udział w walkach pod Debreczynem. Od stycznia do kwietnia 1945 roku walczyła na Węgrzech, a następnie wycofana została na teren Austrii, gdzie w maju 1945 roku w rejonie Tamsweg Mauterndorf poddała się wojskom brytyjskim.

</doc>
<doc id="1124319" url="https://pl.wikipedia.org/wiki?curid=1124319" title="Szwedzkie Siły Powietrzne">
Szwedzkie Siły Powietrzne

Szwedzkie Siły Powietrzne ("Svenska flygvapnet") – siły powietrzne Królestwa Szwecji, powstałe 1 lipca 1926 z połączenia lotnictwa wojsk lądowych i lotnictwa marynarki wojennej. 1 lipca 1994 roku wraz z marynarką wojenną utraciły status samodzielnych rodzajów sił zbrojnych i stały się częścią zunifikowanych Szwedzkich Sił Zbrojnych.
Zimna wojna.
Po 1945 szwedzkie siły zbrojne, w tym lotnictwo, uległy szybkiej przebudowie. Zakupiono samoloty zagraniczne (P-51 Mustang, De Havilland Vampire) i wspierano rozwój rodzimych konstrukcji, z których odrzutowy myśliwiec SAAB Tunnan dorównywał siłą bojową samolotom Royal Air Force, ZSRR i USAF. W latach 50. XX wieku wdrożono program budowy rozproszonych lotnisk przez odpowiednią przebudowę dróg, których odcinki służyły jako pasy startowe (infrastrukturę lotniskową rozmieszczano w pobliżu).
W latach 50. i 60. lotnictwo szwedzkie było uważane za czwarte najsilniejsze na świecie. Duże zakupy pozwoliły rozwinąć się rodzimemu przemysłowi lotniczemu. W tamtym okresie wprowadzono do służby samoloty takie jak Saab J29 Tunnan, Saab 32 Lansen i Saab J35 Draken (sprzedawany także do Danii, Finlandii i Austrii).
W latach 1961–1964 12 samolotów Tunnan brało udział w operacji ONZ podczas kryzysu w Kongo.
Siły powietrzne od lat 90..
W latach 90. wprowadzono samolot Saab JAS 39 Gripen, testowany w marcu 1993 roku, po czym, w ciągu trzech lat, wprowadzono do użytku 30 samolotów. Obok Gripena w latach 90. głównym samolotem wielozadaniowym był JA-37 Vigen, który został wyprodukowany w liczbie 329 sztuk. Jego produkcję zakończono w 1990, pozostawały one w użyciu do roku 2005. Łącznie zakupiono 204 samoloty tego typu w dwóch generacjach A/B i C/D (zgodne z NATO, z możliwością tankowania w locie). Z powodu dzierżawy 28 samolotów do Węgier i Czech oraz redukcji floty w 2013 na stanie były 134 maszyny, a w 2016 już 98. Produkcję Gripenów dla Szwecji zakończono w 2008, a dostawy zmodernizowanych egzemplarzy w 2015. Samoloty po 2023 roku zostaną zastąpione przez 60 nowych Gripenów w wersji E.
W związku z koniecznością zastąpienia śmigłowców poszukiwawczo-ratowniczych i transportowych AS332 Super Puma oraz zwalczania okrętów podwodnych Kawasaki KV-107 w 2001 roku zamówiono 18 śmigłowców NHI NH90, w tym 13 do zadań poszukiwawczo-ratowniczych i pięć zwalczania OP. Dostawy NH90 znacznie się opóźniły i zaczęły się w 2011 (wersja SAR/transportowa), a wersji morskiej ZOP w grudniu 2015. Ponieważ osiągnięcie gotowości operacyjnej przez NH90 opóźniło się do 2017, w maju 2011 zamówiono 15 transportowych UH-60M Black Hawk (lokalne oznaczenie HKP16). 19 grudnia pierwsze UH-60 dostarczono do FMV, a 17 stycznia 2012 przekazano wojsku. Super Pumy wycofano między 2013 i 2015. Śmigłowce dostarczono pilnie, z dostawą w 18 miesięcy, aby w marcu 2013 cztery Black Hawki skierować do Afganistanu w miejsce dwóch Super Pum w celu ewakuacji medycznej. W związku z zakupem UH-60M, 4 z 13 NH90 przeznaczonych do zadań SAR zostanie przebudowanych do wersji ZOP/SAR, dając łącznie 9 śmigłowców ratowniczych i 9 morskich.
Struktura.
Samoloty są zgrupowane w trzech skrzydłach "Flygflottilj", które składają się z 2 eskadr bojowych, po 18 samolotów każda. Do celów transportowych używa się samolotów Lockheed C-130 Hercules i Saab 340.Śmigłowce rozmieszczone w bazach istniejących skrzydeł zorganizowano w ramach jednego skrzydła "Helikopterflottiljen", współdziałającego z wojskami lądowymi i marynarką. Skrzydła mogą być również formowane w pododdziały rozmieszczone w innych lokalizacjach (tj. śmigłowce SAR).

</doc>
<doc id="1124320" url="https://pl.wikipedia.org/wiki?curid=1124320" title="Pucharu Świata w biegach narciarskich kobiet sezon 2007/2008">
Pucharu Świata w biegach narciarskich kobiet sezon 2007/2008



</doc>
<doc id="1124322" url="https://pl.wikipedia.org/wiki?curid=1124322" title="Armeńskie Siły Powietrzne">
Armeńskie Siły Powietrzne



</doc>
<doc id="1124324" url="https://pl.wikipedia.org/wiki?curid=1124324" title="Maulaj Abd ar-Rahman">
Maulaj Abd ar-Rahman

Maulaj Abd ar-Rahman (arab. عبد الرحمن بن هشام = "", ur. 1778 w Marrakeszu, zm. 28 sierpnia 1859 w Meknesie) – sułtan Maroka z dynastii Alawitów, syn Hiszama. Panował w latach 1822-1859.
Maulaj Abd ar-Rahman wstąpił na tron jako następca swojego stryja Maulaja Sulajmana. Po uspokojeniu buntu marabutów i bractw islamskich, wywołanego rządami poprzednika, rozpoczął rozbudowę administracji kraju. Wzmocnił przez to kontrolę państwa nad plemionami Berberów w górach Atlas. Zdołał stłumić liczne powstania przeciw swojej władzy w tym regionie. Dla zdobycia poparcia społeczeństwa dla swojej polityki sułtan musiał jednak wspierać islamskie bractwa, które miały duży wpływ na prosty lud i górskie plemiona.
Mimo sukcesów w umacnianiu władzy w kraju Abd ar-Rahman poniósł kilka porażek w polityce zagranicznej. W 1829 roku atlantyckie porty Al-Araisz, Asila i Tetuan zostały zbombardowane przez austriacką flotę, ponieważ marokańscy piraci zagrażali europejskiemu handlowi morskiemu na Morze Śródziemne i Atlantyku. W 1836 roku w podobnych okolicznościach okręty wojenne Stanów Zjednoczonych zaatakowały Maroko. Dopiero wtedy Abd ar-Rahman zdołał powstrzymać piratów.
Za rządów Maulaja Abd ar-Rahmana doszło także do konfrontacji z Francją, która w 1830 roku zajęła sąsiedną Algierię i natrafiła tam na opór wspieranego przez Maroko emira Abd al-Kadira. Kiedy napięte stosunki przerodziły się w wojnę, wojska marokańskie zostały w 1844 roku rozbite przez francuską armię. Maroko musiało zaprzestać wspierania Abd al-Kadira i zgodzić się na ustanowienie granicy z Algierią na warunkach podyktowanych przez Francję (traktat pokojowy w Tangerze). Mimo porażek za granicą sułtanowi Maroka udało się jednak utrzymać pod kontrolą wpływy europejskich mocarstw w swoim kraju.

</doc>
<doc id="1124328" url="https://pl.wikipedia.org/wiki?curid=1124328" title="2 Pułk Moździerzy">
2 Pułk Moździerzy

2 Sudecki Pułk Moździerzy – oddział artylerii ludowego Wojska Polskiego
Sformowany 15 lipca 1944 w okolicach Berdyczowa, według etatu 08/510. Zaprzysiężenia dokonano 23 października 1944 roku we wsi Janów.
Dowództwo pułku.
Obsada okresu wojny:

</doc>
<doc id="1124331" url="https://pl.wikipedia.org/wiki?curid=1124331" title="Abd ar-Rahman ibn Hiszam">
Abd ar-Rahman ibn Hiszam



</doc>
<doc id="1124333" url="https://pl.wikipedia.org/wiki?curid=1124333" title="JWP">
JWP

JWP (akronim od Jaśnie Wielmożni Panowie) – polska grupa hip-hopowa pochodząca z Warszawy założona w 1996. 
5 października 2007 nakładem wytwórni EmbargoNagrania ukazała się pierwsza płyta JWP zatytułowana "Numer jeden wróg publiczny".

</doc>
<doc id="1124339" url="https://pl.wikipedia.org/wiki?curid=1124339" title="Pierre Desprès">
Pierre Desprès

Pierre Desprès (ur. 1280-88 w Montpezat – zm. 16 maja 1361 w Awinionie) – francuski kardynał.
Życiorys.
Był synem Rajmunda II, seniora Montpezat. Przeznaczono go do stanu duchownego. Uzyskał doktorat z prawa i został profesorem prawa na uniwersytecie w Tuluzie. Kapelan papieża Jana XXII. 31 marca 1318 wybrano go biskupem Riez, ale już kilka miesięcy później (11 września 1318) awansował na arcybiskupa-metropolitę Aix. 7 maja 1318 w Awinionie przyjął sakrę biskupią z rąk kardynała Niccolo Alberti, biskupa Ostia e Velletri.
Na konsystorzu 20 grudnia 1320 Jan XXII mianował go kardynałem, przyznając mu tytuł prezbitera S. Pudenziana. Został promowany do rangi biskupa diecezji suburbikarnej Palestrina 10 maja 1322. Wicekanclerz Świętego Kościoła Rzymskiego od kwietnia 1325. Uczestniczył w konklawe 1334. Przewodniczył konklawe 1342 i konklawe 1352. W 1342 służył jako legat papieża Klemensa VI wobec królów Francji i Anglii, próbując doprowadzić do zakończenia konfliktu między tymi dwoma krajami. Zmarł w wyniku epidemii dżumy w Awinionie.

</doc>
<doc id="1124340" url="https://pl.wikipedia.org/wiki?curid=1124340" title="Pierre Despres">
Pierre Despres



</doc>
<doc id="1124341" url="https://pl.wikipedia.org/wiki?curid=1124341" title="Nogajcy">
Nogajcy



</doc>
<doc id="1124344" url="https://pl.wikipedia.org/wiki?curid=1124344" title="Zagon na Żytomierz">
Zagon na Żytomierz

Zagon na Żytomierz – walki stoczone w dniach 25–26 kwietnia 1920 roku w trakcie wyprawy kijowskiej, będącej częścią wojny polsko-bolszewickiej. 
Był to drobny epizod o niewielkim znaczeniu dla przebiegu wojny, jednak bardzo istotny dla sztuki wojennej tamtego okresu. Obok rajdu na Kowel był jednym z nielicznych przykładów użycia szybkich wojsk motorowych w owym czasie.
Planowanie walk.
Plan operacyjny ofensywy Polaków na Ukrainie przewidywał, że w pierwszym etapie nastąpi rozcięcie sił bolszewików na dwie części i szybkie zajęcie Żytomierza i Koziatyna. Tym sposobem miał być odcięty odwrót nad Dniepr oddziałów Armii Czerwonej stojących na północy. Wojska bolszewickie stojące na południu od linii kolejowej Szepitówka - Koziatyn, miały być zepchnięte dalej na południe. W rejonie Zwiahla skoncentrowano Grupę gen. Rydza-Śmigłego w składzie 1 Dywizja Piechoty Legionów, 7 Dywizja Piechoty, 3 Brygada Jazdy, siedem baterii artylerii ciężkiej. Grupie przydzielono trzy plutony samochodów pancernych i baterię zmotoryzowaną. Grupa miała zająć Żytomierz w pierwszym dniu walki (najpóźniej drugiego dnia rano), oraz opanować mosty na Teterewie w Żytomierzu i Korosteszowie. Od rejonu wyjściowego do Żytomierza było 80 km, dlatego piechotę przewieziono na samochodach (czterdzieści samochodów ciężarowych). 
20 kwietnia Rydz-Śmigły wydał rozkaz operacyjny, zgodnie z którym na przedmieściu Zwiahla skoncentrowano wzmocnioną III Brygadą Piechoty Legionów. Miała ona przełamać front sowiecki i otworzyć I BP Leg. drogę do wykonania zagonu na Żytomierz. Zgrupowanie 7 Dywizji Piechoty na północ od Zwiahla siłami 14 Brygady Piechoty i 12 pułku ułanów miało nacierać, aby przeciąć linie kolejową Korosten – Żytomierz i dotrzeć do rz. Teterew. Ubezpieczać marsz miała od strony Radomyśla i opanować most na Teterewie 3 Brygada Jazdy. Na południe od szosy Zwiahel – Żytomierz przemieszczała się XIII Brygada Piechoty z 7 Dywizji Piechoty. Przed grupą stała 17 Dywizja Piechoty wzmocniona 3 Brygadą Jazdy (łącznie 1500 żołnierzy i osiem dział). Na tym odcinku frontu przeciwnikiem wojsk polskich była 58 Dywizja Strzelców z 12 Armii, oraz 45 Brygada Strzelców z 15 Dywizji Strzelców (obie jednostki miały ok. 2000 żołnierzy, dziewiętnaście dział, siedem samochodów pancernych). Bolszewicy otrzymywali zaopatrzenie poprzez Husiatyn i Żytomierz. Gen. Rydz-Śmigły spodziewał się silnej obrony. W celu zaskoczenia bolszewików w Żytomierzu, wysłano kolumnę szosą równoległą do szosy Zwiahl – Żytomierz.
W celu opanowania Żytomierza utworzono Grupę zmotoryzowaną pod dowództwem płk. Dąb-Biernackiego. Grupa składała się z oddziałów 1 pułku piechoty Legionów, kompanii saperów i pododdziału jazdy. Grupa posiadała czterdzieści ciężarówek, połowę z tej liczby stanowiły ciężarówki Fiat, resztę głównie ciężarówki Packard o pełnych kołach. Do holowania francuskich armat 75 mm użyto pojazdów Daimlera z napędem na cztery koła. Do wsparcia grupy zmotoryzowanej użyto samochodów pancernych.
Przebieg.
25 kwietnia o 3.00 rozpoczęto ładowanie 1 pułku piechoty Legionów na samochody. Ze względu na brak transportu III batalion pułku musiał działać pieszo. Na samochody postawiono dodatkowo 25 ckm z 5 pułku piechoty. Z kolumną jechał dowódca I Brygady Piechoty Legionów – płk Stefan Dąb-Biernacki. Około 3.30 pododdziały 6 pp Leg z III BP Leg przełamały obronę nieprzyjaciela na Murawni w potyczkach z kawalerią sowiecką posuwały się na Żytomierz. 5 pp Leg pokonał spieszoną kawalerię sowiecka nad Tenią. W czasie pokonywania trasy samochody grzęzły na piaszczystych drogach, zagrzewały się, a samochody pancerne łamały mosty. Okoliczna ludność gromadziła się na trasach kolumn, witała żołnierzy mlekiem i wodą, wspierała też podwodami.
Ok 12.30 grupa znalazła się 14 km na północny zachód od Żytomierza, pod osadą Wilsk bronioną przez 522 pułk strzelców. Pułk wycofał się, nie przyjmując walki. Płk Dąb-Biernacki zatrzymał w Wilsku kolumnę, aby poczekać na resztę samochodów i uporządkować szyki 1 BP Leg. przed spodziewanym bojem. Po nadejściu samochodów wyładowano z nich piechotę i odesłano do dyspozycji 3 BP Leg., która nacierała szosą. Między godz. 22.00 a 23.00 przybył do Wilska III batalion 5 pp Leg., natomiast maszerujący pieszo III batalion 1 pp Leg., po przebyciu 48 km zatrzymał się na nocleg, 19 km od Wilska. Utknęła po drodze bateria zmotoryzowana i nie było nadziei na jej dołączenie. W ciągu dnia 522 ps atakował oddziały polskie w Wilsku, jednak został odparty i wycofał się do Żytomierza. Późnym wieczorem płk Dąb-Biernacki dysponował w Wilsku trzema batalionami i samochodem pancernym. Płk Dąb-Biernacki bojąc się stracić zaskoczenie wydał rozkaz natychmiastowego natarcia na Żytomierz dwoma kolumnami. O 24.00 dwa bataliony 1 pp Leg. ruszyły z zadaniem obejścia Żytomierza od wschodu, przecięcia szosy kijowskiej i uderzenia na miasto od stacji kolejowej. III batalion 5 pp Leg., wzmocniony kompanią ckm z 1 pp Leg. i samochodem pancernym maszerowały drogą na Żytomierz. III batalion dotarł o świcie do skraju Żytomierza. Rosjanie przyjęli Polaków silnym ogniem. Polacy zalegli i nie nacierali, oczekując na siły 1 pp Leg. 1 pp Leg. stoczył po drodze walkę ze spieszonym 520 ps, wspieranym przez 522 ps, i 26 kwietnia ok. 8.00 stanął od wschodu na skraju Żytomierza. I batalion 1 pp Leg. uderzył dwoma kompaniami niezwłocznie na dworzec kolejowy w Żytomierzu i po odparciu ataku kawalerii zdobył dworzec. Zaskoczenie było pełne. Załoga dworca uciekła w kierunku miasta, a za nią podążyły dwie kompanie Polaków. 3 kompania I batalionu opanowała baterię sowiecką. Płk Dąb-Bernacki na odgłos strzelaniny rzucił do ataku III batalion 5 pp Leg. Po krótkim oporze załoga miasta zagrożona okrążeniem wycofała się. Do 11.00 Żytomierz opanowali Polacy. Po południu do miasta przybył 6 pp Leg., który po drodze stoczył bój z oddziałem 17 Dywizji Kawalerii. Dwie kompanie 6 pp Leg. zostały wysłane samochodami i opanowały most na Teterewie i utworzyły przyczółek.
Zagon zakończył się sukcesem wojsk polskich. W ciągu 32 godzin zajęto ważny węzeł kolejowy odległy o 80 km od linii frontu, Opanowanie Żytomierza oraz zdobycie Malina i Koziatyna zachwiało frontem bolszewickim na Ukrainie. Rozbita została 58 Dywizja Strzelców. Z 521, 520 i 521 pułków strzelców pozostało w szeregach po kilkudziesięciu żołnierzy. Dywizja straciła połowę artylerii i większość broni maszynowej. W walkach o Żytomierz Polacy stracili 3 poległych i 48 rannych. Polacy wzięli do niewoli kilkuset jeńców, zdobyli 10 dział, kilkadziesiąt ckm, samochód pancerny, dwanaście samochodów i 280 wagonów ze sprzętem wojskowym.
Upamiętnienie.
6 października 2015 odsłonięto tablicę upamiętniającą zdobycie miasta. Znajduje się ona na budynku kina „Ukraina” (ul. Kijowska 13), w miejscu gdzie na krótko zamieszkał Józef Piłsudski. W foyer kina umieszczono miedzianą płaskorzeźbę z jego podobizną.

</doc>
<doc id="1124346" url="https://pl.wikipedia.org/wiki?curid=1124346" title="Roy Lichtenstein">
Roy Lichtenstein

Roy Lichtenstein (ur. 27 października 1923 w Nowym Jorku, zm. 29 września 1997 tamże) – amerykański malarz, grafik, rzeźbiarz.
Roy Lichtenstein w latach 30. chodził do nowojorskich klubów jazzowych i szkicował portrety muzyków. Był zafascynowany Charliem Parkerem, Johnem Coltrane'em, Milesem Davisem i sam próbował grać na saksofonie. Malarstwo studiował w latach 40. na Ohio State University. Pierwszą wystawę indywidualną miał w 1951 r. w Nowym Jorku. Początkowo malował w stylu abstrakcyjnego ekspresjonizmu, który triumfował wówczas w amerykańskiej sztuce.
Popartowski przełom nastąpił na początku lat 60. Wtedy zaczął malować popularne postaci z kreskówek Disneya. Pierwszy jego popartowski obraz "Look Mickey" powstał w 1961 r.
Wkrótce jego inspiracją stały się komiksy, reklamy i motywy z malarstwa innych artystów. Pierwsze komiksowe obrazy zaczął wystawiać w nowojorskiej Castelli Gallery, która promowała twórców popartu. W 1965 r. reprezentował USA na Biennale w Wenecji. W drugiej połowie lat 60. zaczął tworzyć obrazy cyklu "Brushstrokes" parodiujące ekspresyjny abstrakcjonizm. W latach 70. i 80. malował abstrakcyjne cykle "Mirrrors". W 1979 r. został członkiem American Academy and Institute of Arts and Letters.
W 1994 zaprojektował wielkie murale dla stacji metra Times Square – 42nd Street w Nowym Jorku (zainstalowane w 2002). W 1995 został laureatem Nagrody Kioto w dziedzinie sztuki i filozofii.
Roy Lichtenstein zmarł w wyniku powikłań zapalenia płuc w 1997 w Nowym Jorku. Retrospektywne wystawy miał jeszcze za życia w muzeach nowojorskich: Muzeum Guggenheima i Museum of Modern Art.

</doc>
<doc id="1124348" url="https://pl.wikipedia.org/wiki?curid=1124348" title="Lemurak karłowaty">
Lemurak karłowaty

Lemurak karłowaty ("Allocebus trichotis") – gatunek ssaka naczelnego z rodziny lemurkowatych (Cheirogaleidae).
Zasięg występowania.
Gatunek słabo poznany. Do 1989 znany tylko z pięciu okazów muzealnych pochodzących z obydwu brzegów rzeki Mananara w północno-wschodnim i środkowo-wschodnim Madagaskarze, dlatego uważany był za gatunek rzadki i zagrożony wyginięciem.
Taksonomia.
Gatunek po raz pierwszy opisał w 1875 roku niemiecko-brytyjski Albert Günther nadając mu nazwę "Chirogaleus trichotis". Jako miejsce typowe odłowu holotypu Günther wskazał region pomiędzy Tamatave a Morondava na Madagaskarze. Jedyny przedstawiciel rodzaju lemurak ("Allocebus"), który opisało w 1967 roku małżeństwo francuskich prymatologów: Jean-Jacques Petter i Arlette Petter-Rousseaux.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 13–16 cm, długość ogona 14–20 cm; masa ciała 79 g. 
Ekologia.
Lemur karłowaty prowadzi nocny tryb życia. Był obserwowany w parach, z potomstwem i pojedynczo. Biologia i ekologia gatunku nie zostały poznane.
Status i zagrożenia.
W Czerwonej Księdze IUCN został zaliczony do kategorii EN. W kolejnych latach stwierdzono jego występowanie w kilku parkach narodowych i rezerwatach we wschodnim Madagaskarze, co oznacza, że zasięg jego występowania jest znacznie szerszy niż początkowo uważano.

</doc>
<doc id="1124354" url="https://pl.wikipedia.org/wiki?curid=1124354" title="Księga Cieni">
Księga Cieni



</doc>
<doc id="1124357" url="https://pl.wikipedia.org/wiki?curid=1124357" title="Aberdeen (stacja kolejowa w Wielkiej Brytanii)">
Aberdeen (stacja kolejowa w Wielkiej Brytanii)

Aberdeen – stacja kolejowa w Aberdeen, w Szkocji. Otwarcie stacji nastąpiło w 1867. Posiada 7 peronów i obsługuje około 2,65 mln pasażerów rocznie.

</doc>
<doc id="1124363" url="https://pl.wikipedia.org/wiki?curid=1124363" title="The Shamen">
The Shamen

The Shamen – zespół muzyki elektronicznej eksperymentalnej oraz psychodelicznej założony w Szkocji w Aberdeen przez Colina Angusa w 1985. 
Zespół początkowo nosił nazwę „Alone Again Or”, następnie zmienił nazwę na „The Shamen” oraz zmienił styl muzyczny na taneczną muzykę elektroniczną stylistycznie nawiązującą do nurtu muzyki rave, dance i techno. Największym sukcesem komercyjnym był album "Boss Drum" z którego pochodzą największe hity zespołu "L.S.I. (Love Sex Inteligence)", "Boss Drum", "Ebeneezeer Goode" oraz "Phorever People".

</doc>
<doc id="1124365" url="https://pl.wikipedia.org/wiki?curid=1124365" title="Bolivar (stacja metra)">
Bolivar (stacja metra)

Bolivar – stacja linii nr 7 bis metra w Paryżu. Stacja znajduje się w 19. dzielnicy Paryża. Została otwarta 3 grudnia 1967 r.

</doc>
<doc id="1124366" url="https://pl.wikipedia.org/wiki?curid=1124366" title="Targa Florio">
Targa Florio

Targa Florio – najstarszy długodystansowy wyścig samochodowy, który odbywał się na publicznych drogach na Sycylii w okolicach Palermo. Po raz pierwszy odbył się w roku 1906 z inicjatywy Vincenzo Florio. Wyścig odbywał się do roku 1977. Później przestał być organizowany ze względów bezpieczeństwa.
Historia.
Nazwa wyścigu pochodzi od pierwszej nagrody " La targa Vincenzo Folio" czyli złotej plakietki przygotowanej przez René Lalique.
Pierwszy wyścig odbył się w 1906 roku. Wystartowało tylko 10 samochodów ponieważ z powodu strajku we Francji i opóźnienia w dokach Genui pozostałe samochody nie dotarły na Sycylię. Trasa miała wtedy 446 km i prowadziła przez niebezpieczne zakręty i serpentyny w sycylijskich górach. Oprócz tego szybkie i częste zmiany pogody w regionie sprawiały, że wyścig był trudny. Wyścig inauguracyjny w 1906 roku wygrał Alessandro Cagno pokonując trasę w 9 godzin (średnia prędkość 50 km/h). Kolejny wyścig odbył się 22 kwietnia 1907 roku. Udział zgłosiło 50 samochodów. Wystartowało 45, a zwyciężył Felice Nazzaro. W kolejnym trzecim wyścigu 18 maja 1908 roku wzięło udział tylko 13 samochodów. Wygrał Vinzenzo Trucco. Kolejny zaplanowany na 2 maja 1909 roku został prawie odwołany po trzęsieniu ziemi o sile 7,2, które nawiedziło miasto Messina w grudniu 1908 roku. W Sycylię po trzęsieniu uderzyły falę tsunami. Florio podjął decyzję o skróceniu wyścigu do jednego okrążenia na długości 92 mil (148 km). Z jedenastu startujących wygrał samochód barona Francesco Ciuppa, pierwszego sycylijczyka, który został zwycięzcą Targa Florio.
W czasie pierwszej wojny wyścig nie odbywał się, wznowiono go w 1919 roku.
W czasie drugiej wojny światowej Vincenzo Florio wyjechał z żoną do Rzymu gdzie został aresztowany przez Niemców i przebywał w więzieniu jako zakładnik. Podczas działań wojennych zostały zniszczone budynki w Palermo, trybunę w Cerda wysadzono w powietrze, a wieża kontrolna wyścigu została rozebrana. Dlatego kolejny 32 wyścig odbył się dopiero w 1948 roku.
Targa Florio stał się w latach 20. XX wieku jednym z najważniejszych wyścigów Europy, ponieważ zarówno 24-godzinny wyścig Le Mans jak i Mille Miglia jeszcze się nie odbywały, zaś wyścigi Grand Prix były zamkniętymi imprezami, a nie serią mistrzostw.
Muzeum.
W marcu 1998 roku zostało ponownie otwarte w Termini Imerese "Museo del motorismo Siciliano e della Targa Florio""." Początek Muzeum dała wystawa fotograficzna przygotowana przez Stowarzyszenie Kulturalno-Sportowe "Pro Targa Florio" przy okazji zjazdu starych samochodów 29 lipca 1999 roku.

</doc>
<doc id="1124368" url="https://pl.wikipedia.org/wiki?curid=1124368" title="Buttes Chaumont">
Buttes Chaumont

Buttes Chaumont - stacja linii nr 7 bis metra w Paryżu. Stacja znajduje się w 19. dzielnicy Paryża. Została otwarta 3 lutego 1912 r.

</doc>
<doc id="1124371" url="https://pl.wikipedia.org/wiki?curid=1124371" title="Duch z Canterville (film 1967)">
Duch z Canterville (film 1967)

Duch z Canterville – film telewizyjny produkcji polskiej z 1967 roku w reżyserii Ewy i Czesława Petelskich, adaptacja noweli Oscara Wilde’a pod tym samym tytułem.
Zdjęcia kręcono na Zamku w Oporowie.
Fabuła.
Amerykański biznesmen Hiram Otis wraz z żoną i trojgiem dzieci przeprowadza się do Anglii. Kupuje zamek od lorda Canterville – potomka pierwszego właściciela zamku Sir Simone'a de Canterville. Lord ostrzega Otisa, że w zamku straszy duch, mieszkający tam od czterystu lat. Ten jednak nie wierzy w duchy. Po pewnym czasie znika córka Otisa.

</doc>
<doc id="1124373" url="https://pl.wikipedia.org/wiki?curid=1124373" title="Favila">
Favila

Favila (zmarł w 739 roku) – drugi król Asturii w latach 737-739. Był jedynym synem i następcą Pelayo (Pelagiusza), pierwszego asturiańskiego monarchy. W 737 roku, swej stolicy Cangas de Onís, założył kościół Świętego Krzyża ("Santa Cruz"). Poza tym faktem niewiele wiadomo na temat jego rządów. Zginął na polowaniu rozszarpany przez niedźwiedzia. Władzę po nim przejął jego szwagier, Alfons I Katolicki.

</doc>
<doc id="1124374" url="https://pl.wikipedia.org/wiki?curid=1124374" title="Place des Fêtes">
Place des Fêtes

Place des Fêtes – stacja linii 7 bis i 11 metra w Paryżu. Stacja znajduje się w 19. dzielnicy Paryża. Na linii 7 bis stacja została otwarta 11 stycznia 1911 r., a na linii 11 – 28 kwietnia 1935.

</doc>
<doc id="1124377" url="https://pl.wikipedia.org/wiki?curid=1124377" title="Odpowiedź immunologiczna wtórna">
Odpowiedź immunologiczna wtórna



</doc>
<doc id="1124379" url="https://pl.wikipedia.org/wiki?curid=1124379" title="Pré-Saint-Gervais (stacja metra)">
Pré-Saint-Gervais (stacja metra)

Pré Saint-Gervais - stacja linii nr 7 bis metra w Paryżu. Stacja znajduje się w 19. dzielnicy Paryża. Została otwarta 18 stycznia 1911 r.

</doc>
<doc id="1124385" url="https://pl.wikipedia.org/wiki?curid=1124385" title="Danube (stacja metra)">
Danube (stacja metra)

Danube - stacja linii nr 7 bis metra w Paryżu. Stacja znajduje się w 19. dzielnicy Paryża. Została otwarta 11 stycznia 1911 r.

</doc>
<doc id="1124389" url="https://pl.wikipedia.org/wiki?curid=1124389" title="Paweł Smirnow">
Paweł Smirnow

Paweł Smirnow, ros. Павел Смирнов (ur. 27 kwietnia 1982 w Mieżdurieczensku) – rosyjski szachista, arcymistrz od 2003 roku.
Kariera szachowa.
W 1993 r. podzielił III m. w mistrzostwach Europy do 12 lat w Szombathely. W 2000 zdobył w Ufie srebrny medal (za Dmitrijem Jakowienko) mistrzostw kraju do lat 20, sukces ten powtarzając rok później w Kazaniu (za Jewgienijem Szaposznikowem). W 2002 triumfował w Nowosybirsku, Nieftiejugansku i Tomsku oraz podzielił II m. w finale mistrzostw Rosji rozegranym w Krasnodarze. W 2004 zwyciężył w mistrzostwach Wspólnoty Narodów w Bombaju (wspólnie z Nigelem Shortem) oraz w akademickich mistrzostwach świata, zajął I m. w memoriale Tigrana Petrosiana w Erywaniu (przed Wasilijem Iwanczukiem), ponownie podzielił II m. w finale mistrzostw kraju oraz osiągnął jeden z największych sukcesów w karierze, awansując do IV rundy (najlepszej szesnastki) mistrzostw świata w Trypolisie (w której przegrał z Teymurem Rəcəbovem), wcześniej eliminując m.in. Lewona Aroniana. W 2006 zwyciężył w Tomsku, natomiast w 2007 podzielił III m. (za Jewgienijem Najerem i Wasilijem Jemielinem, wraz z m.in. Aleksiejem Aleksandrowem) w Moskwie. W 2008 r. zdobył w Nowokuźniecku brązowy medal akademickich mistrzostw świata. W 2010 r. zwyciężył (wspólnie z m.in. Siemionem Dwojrisem) w Pawłodarze.
Najwyższy ranking w dotychczasowej karierze osiągnął 1 stycznia 2005 r., z wynikiem 2645 punktów zajmował wówczas 51. miejsce na światowej liście FIDE, jednocześnie zajmując 15. miejsce wśród rosyjskich szachistów.

</doc>
<doc id="1124391" url="https://pl.wikipedia.org/wiki?curid=1124391" title="Jewgienij Ermenkow">
Jewgienij Ermenkow



</doc>
<doc id="1124392" url="https://pl.wikipedia.org/wiki?curid=1124392" title="Anatolij Hołowko">
Anatolij Hołowko

Anatolij Iwanowycz Hołowko, ukr. Анатолій Іванович Головко (ur. 22 czerwca 1954 w Nowopawliwcwe w obwodzie charkowskim) – ukraiński polityk, minister polityki przemysłowej w latach 2006–2007.
Życiorys.
W 1976 ukończył studia w instytucie przemysłowym w Kramatorsku. Pracował w różnych przedsiębiorstwa przemysłowych, w tym na stanowiskach kierowniczych. W 2005 był pierwszym zastępcą i p.o. przewodniczącego Zaporoskiej Obwodowej Administracji Państwowej. W drugim rządzie Wiktora Janukowycza był ministrem polityki przemysłowej.
Związany z Komunistyczną Partią Ukrainy.

</doc>
<doc id="1124396" url="https://pl.wikipedia.org/wiki?curid=1124396" title="Ukraińska Rada Narodowa">
Ukraińska Rada Narodowa



</doc>
<doc id="1124398" url="https://pl.wikipedia.org/wiki?curid=1124398" title="Jurij Melnyk">
Jurij Melnyk

Jurij Fedorowycz Melnyk, ukr. Юрій Федорович Мельник (ur. 5 sierpnia 1962 w miejscowości Werchniaczka w obwodzie czerkaskim) – ukraiński polityk, z wykształcenia zootechnik, kandydat nauk rolniczych. W latach 2005–2006 wicepremier, w latach 2006–2010 minister rolnictwa.
Życiorys.
Absolwent uczelni przekształconej później w Narodowy Uniwersytet Biozasobów i Zarządzania Naturą Ukrainy. Od 1997 zatrudniony w administracji rządowej. W latach 1998–2000 i 2003–2005 pełnił funkcję wiceministra polityki rolnej. W rządzie Jurija Jechanurowa, rekomendowany przez Ukraińską Partię Ludową, objął stanowisko wicepremiera. W drugim rządzie Wiktora Janukowycza (z puli KPU) został ministrem polityki rolnej. Utrzymał to stanowisko w nowo powołanym gabinecie Julii Tymoszenko, zajmował je do 2010.

</doc>
<doc id="1124400" url="https://pl.wikipedia.org/wiki?curid=1124400" title="6 Regiment Pieszy Łanowy">
6 Regiment Pieszy Łanowy

6 Regiment Pieszy Łanowy – oddział piechoty armii koronnej wojska I Rzeczypospolitej.
Formowanie i zmiany organizacyjne.
Regiment ten nazywano łanowym, gdyż powstał po likwidacji instytucji piechoty łanowej. Nawiązywał do tradycji piechoty wybranieckiej. Dyskusję nad wskrzeszeniem piechoty łanowej podjęto po raz kolejny w 1726 roku. Ostatecznie pułk sformowano w 1729 roku dawnych wybrańców batorowskich. Początkowo nazywany "Gwardią Łanową".
Świeżo utworzony regiment łanowy w 1730 roku liczył 672,5 stawki żołdu i dzielił się na sztab i 6 kompanii po 90—94 stawki. Faktyczna jego liczebność wynosiła 403 żołnierzy w tym 300 szeregowych (po 50 w kompaniach). Najbardziej okazałych żołnierzy dobierano do kompanii grenadierskiej. Z każdych dziesięciu żołnierzy wybierano też starszego szeregowego (gefrajtera). Podoficerów mianował szef regimentu spośród zaproponowanych przez kapitanów żołnierzy wyróżniających się i piśmiennych, a oficerów mianował hetman na wniosek szefa jednostki.
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii, w sumie 353 żołnierzy, a praktycznie w 1778 roku 344 głowy W 1786 roku nadal liczył 353 żołnierzy. Wchodził w skład Dywizji Wielkopolskiej.
W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady. 
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru.
Początkowo był nazywany "Gwardią Łanową". Automatycznie zajął ostatnie wolne, tzn. 6. miejsce. Przez większość czasu swojego istnienia nosił numer 6. Wyjątkiem były lata 1790-1791, kiedy to dwukrotnie zmieniał numer: najpierw na 9., następnie na 7.
W styczniu 1792 powrócił do numeru 6. i występował pod nim aż do końca swojego istnienia.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. Jedynie w 1790 rozbudowano regiment o dwie kompanie. W przededniu wojna w obronie Konstytucji 3 maja 6 regiment piechoty łanowej szefostwa Jana Brodowskiego liczył 1113 żołnierzy.
Liczebność regimentu w 1792 roku wynosiła 934 osób, w marcu 1794 roku 700, w maju 1025, a we wrześniu 1193 żołnierzy.
Barwy regimentu.
Opisy umundurowania żołnierzy regimentu wykonane przez Bronisława Gembarzewskiego na podstawie obrazów z ówczesnej epoki:
Według specyfikacji umundurowania na 1781-1782:
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami papużastymi, naramiennikami srebrnymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki białe od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Podczas insurekcji kościuszkowskiej żołnierze regimentu nosili: wyłogi pąsowe, guziki złote, lampasy żółte.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Do 1789 roku w sztabie służyło dziesięciu oficerów. Byli to: szef regimentu, pułkownik, podpułkownik, major (do marca 1778 było dwóch majorów), regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach do 1790 roku było dwóch kapitanów, sześciu poruczników i sześciu chorążych. Zatem w regimencie znajdowało się 24 oficerów wyłączając kapelana.
W 1790 roku pojawił się drugi major, trzeci kapitan z kompanią, trzeci kapitan sztabowy, siódmy i ósmy porucznik, siódmy i ósmy chorąży oraz ośmiu podporuczników i drugi adiutant. Podniosło to liczbę oficerów do 40 osób.
Pierwszym szefem regimentu został hetman Jan Klemens Branicki. Po kilku latach zastąpił go wojewoda lubelski Adam Tarło. Poza tym szefami regimentu byli: książę Franciszek Sułkowski, od maja 1789 płk Jan F. Brodowski i od sierpnia 1792 z nadania konfederacji targowickiej gen. Kajetan Miączyński. Szefostwo Miączyńskiego jest jednak dość niepewne, gdyż w świetle dostępnych źródeł w lutym 1793 r. fortragi od regimentu jako szef podpisywał gen. mjr J. F. Brodowski. Jeśli nawet zastąpił Brodowskiego, to nominacja jego była nieformalna. W lipcu 1793 roku zmienił go, tym razem już formalnie, Stanisław Ożarowski - syn hetmana, który pozostał na tym stanowisku do wybuchu powstania kościuszkowskiego.
Szefowie regimentu: 
Pułkownicy:
Walki regimentu.
6 Regiment Pieszy Łanowy uczestniczył w 1792 w wojnie polsko-rosyjskiej w obronie Konstytucji 3 Maja i Powstaniu kościuszkowskim.
Bitwy i potyczki:
Hierarchia regimentu.
Według pierwszego etatu w hierarchii regimentów piechoty zajął automatycznie ostatnią, szóstą pozycję. W latach 1790—1791, kiedy dwukrotnie zmieniono mu numer, najpierw na 9, później na 7. Już w styczniu 1792 roku powrócono do starego numeru 6, który to regiment utrzymał do końca istnienia.
Schemat:

</doc>
<doc id="1124403" url="https://pl.wikipedia.org/wiki?curid=1124403" title="The Historical Register for the Year 1736">
The Historical Register for the Year 1736

The Historical Register for the Year 1736 "Historyczny Rejestr roku 1736" – dzieło sceniczne napisane i wydane przez Henry’ego Fieldinga w 1737 roku. Sztuka ośmieszała politykę ówczesnego rządu brytyjskiego, szczególnie zaś pacyfizm i pojednawczą postawę wobec agresywnych kroków hiszpańskich. reprezentowany przez premiera Roberta Walpole’a. Fielding krytykował też korupcję stosowaną przez premiera do kontrolowania Izby Gmin. Robert Walpole w reakcji na dzieło wprowadził cenzurę teatralną ("Stage Licensing Act" lub "Theatrical Licensing Act"), która obowiązywała aż do początków XX wieku.

</doc>
<doc id="1124405" url="https://pl.wikipedia.org/wiki?curid=1124405" title="Magnolia Park">
Magnolia Park

Magnolia Park – centrum handlowo-rozrywkowo-rekreacyjne we Wrocławiu przy ul. Legnickiej 58.
Centrum handlowe o całkowitej powierzchni 240 tys. m² zostało otwarte 25 października 2007, w marcu 2015 roku rozbudowane o kolejną część do powierzchni handlowej wynoszącej blisko 100 000 m² – co uczyniło Magnolię Park jednym z największych centrów handlowych w Polsce.
Kompleks posiada dwa poziomy, na których mieści się ok. 250 sklepów, kawiarni, restauracji i punktów usługowych. Parking samochodowy przewidziany został na ponad 3500 miejsc. Część rozrywkowo-rekreacyjna obejmuje kino i salę zabaw dla dzieci.
Za zarządzanie Magnolia Park odpowiada Multi Poland Sp. z o.o.

</doc>
<doc id="1124407" url="https://pl.wikipedia.org/wiki?curid=1124407" title="Luigi Tenco">
Luigi Tenco

Luigi Tenco (ur. 21 marca 1938 w Cassine, Piemont, zm. 27 stycznia 1967 w San Remo) – włoski kompozytor, autor tekstów, piosenkarz.
Luigi Tenco razem z takimi piosenkarzami jak Umberto Bindi, Fabrizio De André, Bruno Lauzi i Gino Paoli był reprezentantem tzw. genueńskiej szkoły śpiewających autorów, ugrupowania artystów, którzy postawili sobie za cel gruntowne odnowienie włoskiej muzyki popularnej na przełomie lat 50. i 60.
Życiorys.
Lata 50..
Luigi Tenco był nieślubnym synem Teresy Zoccola i niejakiego Giuseppe, który zmarł przed jego urodzeniem. Dzieciństwo spędził w Cassine i Ricaldone (skąd pochodziła jego matka). W 1948 przeprowadzili się oboje do Ligurii, gdzie osiedli, najpierw w Nervi, a potem w Genui. Tam matka otworzyła sklep winiarski. Tenco chodził do szkoły średniej uzyskując niezłe oceny. Wtedy też założył swój pierwszy zespół muzyczny "Jerry Roll Boys Jazz band" w składzie: Danilo Dègipo – perkusja, Bruno Lauzi – banjo, Alfred Gerard – gitara i on sam – klarnet. Następnym jego zespołem był "I Diavoli del Rock" z Royem Grassim i Gino Paolim w składzie.
Po ukończeniu szkoły Tenco zapisał się na studia wyższe (inżynieria, a potem nauki polityczne), kontynuując jednocześnie działalność muzyczną – wszedł w skład grupy "Modern Jazz Group" Mario De Sanctisa. Następnie wraz z Marcello Minerbim i Luigi Coppolą założył trio, nazwane żartobliwie "Trio Garibaldi", które zakończyło działalność po zaledwie 3 tygodniach. W 1959 zadebiutował na rynku fonograficznym z grupą "I Cavalieri". Grupa, w skład której weszli Gianfranco Reverberi, Paolo Tomelleri, Enzo Jannacci i Nando De Luca, nagrała singel "Mai", a następnie "Mi chiedi solo amore". Luigi występował w tym czasie pod pseudonimem Gigi Mai.
Lata 60..
W 1961 został wydany pierwszy samodzielny singiel Luigiego Tenco, firmowany już własnym nazwiskiem, zatytułowany "I miei giorni perduti". W 1962 w filmie "La cuccagna" Luciano Salce zaśpiewał piosenkę "La ballata dell’eroe", skomponowaną przez przyjaciela Fabrizio De André. Zawarł też ważną przyjaźń z anarchizującym poetą z Genui Riccardo Mannerinim. W tym samym 1962 został wydany jego pierwszy, samodzielny LP, zatytułowany po prostu "Luigi Tenco"; zawierał on takie przeboje jak: "Mi sono innamorato di te" czy "Angela", oraz (pierwotnie) "Cara maestra" (zdjęty następnie przez cenzurę i zakazany w RAI na dwa lata).
W 1963 Tenco zerwał przyjaźń z Gino Paolim z powodu związków tego ostatniego z młodziutką aktorką Stefanią Sandrelli, czego Tenco nie aprobował. We wrześniu tego samego roku kolejne jego piosenki "Io sì" i "Una brava ragazza" znów zostały wstrzymane przez cenzurę. Tenco tuż przedtem rozstał się z wytwórnią Ricordi na rzecz Jolly (Joker).
W 1965, po kilku odroczeniach, rozpoczął służbę wojskową, którą spędził głównie na leczeniu szpitalnym.
W roku następnym podpisał umowę z RCA i nagrał piosenkę "Un giorno dopo l’altro", która stała się motywem przewodnim sztuki telewizyjnej "Il commissario Maigret". Kolejne przeboje Tenco z tego okresu to: "Lontano lontano", "Uno di questi giorni ti sposerò", "E se ci diranno", "Ognuno è libero". W Rzymie poznał włosko-francuską piosenkarkę Dalidę i nawiązał z nią romans. W tym samym roku współpracował też z beatową grupą The Primitives, prowadzoną przez Mala, dla której napisał, we współpracy z Sergio Bardottim, włoskie teksty do dwóch piosenek: "I ain’t gonna eat my heart anymore", która stała się wielkim przebojem pt. "Yeeeeeeh!", i "Thunder’n lightnin", przetłumaczoną jako "Johnny no!", zawartą na albumie grupy "Blow Up".
Tragiczna noc w San Remo.
W 1967 Luigi Tenco wystąpił (podobno niechętnie) na Festiwalu w San Remo z piosenką "Ciao amore ciao", wykonywaną również przez Dalidę (zgodnie z wymogami konkursu każda piosenka była wykonywana niezależnie przez 2 wykonawców). Tenco podobno nie cenił szczególnie akurat tej piosenki, ale Dalidzie udało się przekonać go do występu na festiwalu. Ten szczegół rzuca pewien cień ironii na tragiczne wydarzenia, jakie rozegrały się potem. Piosenka bowiem nie przeszła do finału, zajmując po głosowaniu telewidzów dopiero 12 miejsce. Wydaje się, że uporczywe rozmyślania, dlaczego to piosenka "La rivoluzione" Gianniego Pettenati przeszła dalej, wpędziły Luigiego w ponury nastrój. Zamknął się on następnie w swoim pokoju w hotelu „Savoy”, po czym został znaleziony martwy przez Dalidę. W głowie piosenkarza widoczny był ślad po kuli, a w jego dłoni tkwił skrawek zapisanego papieru; późniejsze ekspertyzy pisma pozwoliły na stwierdzenie, że to sam Luigi był autorem tych zapisków. W zapiskach tych artysta wyraził rozczarowanie gustami muzycznymi publiczności włoskiej, stwierdzając, iż niepotrzebnie poświęcił jej 5 lat swojego życia, a własne samobójstwo z kolei określił jako akt protestu wobec takich, a nie innych rozstrzygnięć jury.
Luigi Tenco został pochowany na cmentarzu w Ricaldone.
Jego samobójcza śmierć, w trakcie trwania festiwalu (i w związku z festiwalem), długi czas owiana była mgłą tajemnicy. To właśnie nasuwało podejrzenia, czy samobójstwo było rzeczywiście jedynym wytłumaczeniem tej absurdalnej śmierci. Choć faktem było, że piosenkarz kupił pistolet rok wcześniej dla własnej obrony, to przez wiele lat były wątpliwości co do samobójstwa (ślad po kuli był na lewej skroni, gdy tymczasem piosenkarz nie był osobą leworęczną, poza tym nigdy nie znaleziono pocisku, który spowodował śmierć). Z tych i innych powodów, po naciskach ze strony prasy 12 grudnia 2005 prokuratura w San Remo zleciła ekshumację zwłok, aby rozstrzygnąć czy Luigi Tenco popełnił samobójstwo, czy też, jak utrzymywali inni, został zamordowany z nieznanych motywów. 15 lutego 2006 casus Tenco został definitywnie zamknięty – wykonana po ekshumacji sekcja zwłok podtrzymała tezę, iż artysta popełnił samobójstwo, i to pomimo że nie znaleziono pocisku. Ustalono też, iż otwór po kuli, pierwotnie uważany za wlotowy był w rzeczywistości otworem wylotowym.
Pamięć o artyście.
W kilka miesięcy po śmierci Tenco Fabrizio De André uczcił pamięć tragicznie zmarłego przyjaciela piosenką "Preghiera in gennaio" (z albumu "Volume I"). Tekst utworu z czasem został włączony do kanonu lektur szkolnych.
W 1971 piosenkarz i kompozytor Nicola Di Bari, który poznał Luigiego Tenco jeszcze w okresie współpracy tego ostatniego z wytwórnią Jolly i zaprzyjaźnił się z nim, poświęcił mu swój album "Nicola Di Bari canta Luigi Tenco", wykonując takie piosenki jak: "Lontano lontano" czy "Cara maestra"; ponadto umieścił tam niewydaną piosenkę Luigiego "Il mondo gira" (muzykę do niej napisał Gian Piero Reverberi). Również Francesco De Gregori po kilku latach przypomniał o Tenco w piosence "Festival".
W 1972 Amilcare Rimbaldi powołał do życia Club Tenco aby zachować przesłanie artystyczne zmarłego piosenkarza i skoncentrować w jednym miejscu wysiłki tych wszystkich, którzy pragnęli dowartościowania piosenki autorskiej. W 1974 w Teatro Ariston w San Remo, na cześć Luigiego zostało ustanowione przez Club Tenco honorowe wyróżnienie Premio Tenco, dla corocznego uhonorowania artystów, zarówno włoskich (m.in. Sergio Endrigo, Giorgio Gaber, Domenico Modugno, Gino Paoli, Umberto Bindi, Fabrizio De André, Francesco Guccini, Enzo Jannacci, Paolo Conte, Renato Carosone, Bruno Lauzi), jak i zagranicznych (m.in. Leo Ferré, Georges Brassens, Jacques Brel, Leonard Cohen, Lluís Llach, Joan Manuel Serrat, Joni Mitchell, Charles Trenet, Nick Cave, Laurie Anderson, Donovan, Peter Hammill, John Cale), którzy wnieśli istotny wkład w rozwój piosenki autorskiej.
W Ricaldone Luigi Tenco jest corocznie upamiętniany przez organizowanie koncertu „L’Isola in collina”, z udziałem mniej lub bardziej znanych artystów. Również w Ricaldone 20 lipca 2006 założono il Centro di Documentazione Permanente Luigi Tenco, pierwszą tego typu placówkę muzealną we Włoszech, poświęconą śpiewającemu autorowi.
Ciepłe słowa poświęcił Luigiemu Tenco w swojej autobiografii również Bruno Lauzi.
Club Tenco upamiętnił 40. rocznicę tragicznej śmierci swego patrona, wydając w listopadzie 2007 przegląd poświęcony Luigiemu Tenco, zatytułowany "Premio Tenco", oraz wydawnictwo "Il mio posto nel mondo. Luigi Tenco, cantautore. Ricordi, appunti, frammenti" (BUR) pod redakcją Enrico de Angelisa, Enrico Deregibusa i Sergio Secondiano Sacchiego.
Dyskografia.
Dyskografię opracowano na podstawie:

</doc>
<doc id="1124412" url="https://pl.wikipedia.org/wiki?curid=1124412" title="Famous">
Famous

Famous – czwarty album studyjny zespołu Puddle of Mudd wydany 9 października 2007 nakładem wytwórni Flawless Records i Geffen Records.

</doc>
<doc id="1124414" url="https://pl.wikipedia.org/wiki?curid=1124414" title="Joseph Andrews">
Joseph Andrews

Joseph Andrews – potoczna nazwa angielskiej powieści, którą w 1742 r. napisał Henry Fielding. Jej pełny tytuł brzmi: "The History of the Adventures of Joseph Andrews and his Friend, Mr. Abraham Adams" („Historia przygód Josepha Andrewsa i jego przyjaciela, pana Abrahama Adamsa”). Polskie wydanie, zatytułowane "Ksiądz wikary i przyjaciel jego", ukazało się w 1787.
Treść.
Główny bohater Joseph Andrews jest młodym, naiwnym chłopakiem, którego życiem nieustannie kierują inni. Andrews był jakby męską wersją Pameli z innej powieści Fieldinga, "Shamela". Andrews kocha prostą dziewczynę Fanny. Mieszka jednak i służy w zamku Lady Booby, która (po śmierci jej męża, Sir Thomasa) niedwuznacznie próbuje Josepha uwieść, podobnie jak służąca, Pani Slipslop.
Andrews musi uciec z zamku i tułać się po świecie. Jest często napadany i wykorzystywany przez innych. Chwilami poszukuje Fanny, a czasami wspólnie z nią znosi nieszczęścia losu. Pomaga im jedynie dobroduszny, roztrzepany pastor Adams.
Ekranizacja.
W 1977 reżyser Tony Richardson nakręcił film na podstawie powieści. W rolach głównych wystąpili Peter Firth jako Joseph Andrews oraz Ann-Margret jako Lady Booby. Film nie powtórzył sukcesu poprzedniej ekranizacji powieści Henry’ego Fieldinga, "Toma Jonesa" (1963), której również dokonał Tony Richardson i za którą otrzymał Oscara.

</doc>
<doc id="1124418" url="https://pl.wikipedia.org/wiki?curid=1124418" title="Św. Jan Chrzciciel">
Św. Jan Chrzciciel



</doc>
<doc id="1124421" url="https://pl.wikipedia.org/wiki?curid=1124421" title="Dublany">
Dublany



</doc>
<doc id="1124426" url="https://pl.wikipedia.org/wiki?curid=1124426" title="Kościół św. Michała Archanioła w Błędowie">
Kościół św. Michała Archanioła w Błędowie

Kościół św. Michała Archanioła w Błędowie – kościół parafialny dekanatu Wąbrzeźno. 
Historia.
W 1320 roku erygowano parafię w Błędowie. Z tego roku pochodzi też pierwsza wzmianka o kościele gotyckim w tej miejscowości. Budowlę sakralną wzniesiono prawdopodobnie na przełomie XIII i XIV wieku przez Krzyżaków. W 1410 roku kościół uległ zniszczeniu. Został odbudowany. Spalony w 1922 r. w 1924 odbudowany z zachowaniem murów obwodowych pierwotnego kościoła salowego w obecnej nawie. Gotycki, z niemal całkowitym zatarciem cech stylowych. Orientowany, murowany, w częściach gotyckich z kamienia polnego z użyciem cegły. W południowej ścianie nawy zamurowany portal gotycki z XIV wieku - ostrołukowy, profilowany, z formowanej cegły.
Przy kościele dzwonnica drewniana konstrukcji słupowej w kształcie krosna z XIX wieku. Dzwon prawdopodobnie z 1533 z minuskułowym napisem.
Miejscowości należące do parafii: Błędowo, Dąbrówka, Działowo, Goryń, Płąchawy, Wiewiórki.

</doc>
<doc id="1124429" url="https://pl.wikipedia.org/wiki?curid=1124429" title="Alfons I Katolicki">
Alfons I Katolicki

Alfons I Katolicki ("Alfonso I el Católico"; ur. ok. 693, zm. 757) – król Asturii od 739 do swojej śmierci w 757. Był synem księcia Piotra Kantabryjskiego i odziedziczył wiele włości w tamtym regionie. Mógł być dziedzicznym władcą Basków, ale nie ma w tym nic pewnego. Mówi się, że poślubił Ermesinde, córkę Pelayo, który założył Królestwo Asturii po zwycięskiej bitwie pod Covadongą. Alfons odziedziczył asturyjski tron po synu Pelayo, a swoim szwagrze, Favili, po przedwczesnej śmierci tego ostatniego.
To czy Pelayo i Favila byli kiedykolwiek uznawani za królów podczas swojego życia jest kwestią sporną, w przeciwieństwie do Alfonsa, do którego w tej sprawie nie ma żadnych wątpliwości. Wraz z objęciem tronu rozpoczął trwającą całe jego życie wojnę z Maurami. W 740 roku podbił Galicię, a w 754 León. W swych podbojach dotarł aż do La Rioja. Jednakże, ludność tych przygranicznych regionów uciekła na terytoria położone bardziej na północ, zostawiając wyludnioną "buforową" strefę pomiędzy państwami chrześcijańskimi a muzułmańskimi. Utworzyło to tak zwaną "Pustynię Duero", pusty obszar pomiędzy rzeką Duero a Górami Asturyjskimi. Alfons chciał wykorzystać zaistniałą sytuację, zamierzał pozostawić w celach obronnych powstałą strefę, w której jakiekolwiek wojska inwazyjne byłyby w zbyt trudnej sytuacji by przetrwać przez dłuższy czas. Skutki wojskowe, demograficzne i kulturalne tej polityki w późniejszej asturyjskiej, a także hiszpańskiej i portugalskiej historii były duże. Minęło ponad 100 lat zanim region ten został ponownie zasiedlony (zobacz: "Repoblacja").

</doc>
<doc id="1124431" url="https://pl.wikipedia.org/wiki?curid=1124431" title="Tom Jones - Historia Podrzutka">
Tom Jones - Historia Podrzutka



</doc>
<doc id="1124432" url="https://pl.wikipedia.org/wiki?curid=1124432" title="Przywrotnik">
Przywrotnik

Przywrotnik ("Alchemilla" L.) – rodzaj roślin wieloletnich z rodziny różowatych. Obejmuje ponad 300 gatunków szeroko rozpowszechnionych na świecie. W samej Europie występuje ich ponad 300 gatunków (przy czym niemal wszystkie pochodzenia apomiktycznego), poza tym rosną w rejonie Kaukazu, w górach Azji, Północnej i Południowej Ameryki, w południowej Afryce i w górach części równikowej tego kontynentu. Pojedyncze gatunki występują w górach Australii i Nowej Zelandii, prawdopodobnie jako gatunki zawleczone. Kilka gatunków, a zwłaszcza przywrotnik miękki, uprawianych jest jako rośliny ozdobne. Poszczególne gatunki są trudne do rozróżnienia.
Systematyka.
Początkowo wszystkie formy przywrotnika występujące w Europie traktowane były jako jeden gatunek przywrotnik pospolity ("A. vulgaris"). Formy żyjące w odrębnych populacjach, charakteryzujące się powtarzalnością cech i warunków siedliskowych, wyodrębnia się obecnie jako tzw. gatunki drobne ("microspacies"), traktując "A. vulgaris" jako gatunek zbiorowy.
Badania nad filogenezą rodzaju, uwzględniające dane z zakresu morfologii i analizy genów DNA plastydowego i jądrowego, wskazują na istnienie czterech głównych linii rozwojowych (kladów) obejmujących kolejno: przedstawicieli rodzaju "Alchemilla" euroazjatyckich, afrykańskich, przedstawicieli rodzajów "Aphanes" i południowoamerykańskich "Lachemilla". Ze względu na zagnieżdżenie kladów rodzaje "Aphanes" i "Lachemilla" włączane są do rodzaju "Alchemilla".
"Alchimilla" Mill., orth. var., "Lachemilla " (Focke) Rydb., "Zygalchemilla " Rydb.
Rodzaj należący do podplemienia "Fragariinae", plemienia "Potentilleae", podrodziny "Rosoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Erchb., rodzina różowate ("Rosaceae" Juss.), plemię "Alchemilleae" Dumort., podplemię "Alchemillinae" Meisn., rodzaj przywrotnik ("Alchemilla" L.).

</doc>
<doc id="1124433" url="https://pl.wikipedia.org/wiki?curid=1124433" title="Funt szkocki">
Funt szkocki

Funt szkocki (scots "Pund Scots", ang. "Pound Scots") – pieniądz Królestwa Szkocji używany do czasu, gdy weszło ono w polityczną i monetarną unię z Królestwem Anglii w 1707 roku zgodnie z aktem unii z 1707. Został wprowadzony przez Dawida I na podstawie modelu walutowego Anglii i Francji; dzielił się na 20 szylingów, szyling zaś na 12 pensów. Wartość szkockiego funta w stosunku do funta szterlinga i w czasach Jakuba III 4 funty szkockie miały wartość jednego funta szterlinga.
Oprócz funtów szkockich w obiegu były srebrne monety zwane merkami, warte 13 szylingów i 4 pensy czyli 2/3 funta szkockiego. Gdy Jakub VI Stuart został królem Anglii, jako Jakub I Stuart w 1603, waluta została zmieniona na wzór angielski przy kursie 12 funtów szkockich do 1 funta szterlinga. Po takim kursie w 1707 funt szkocki został zastąpiony funtem szterlingiem. Jednakże w Szkocji był nadal używany przez prawie cały XVIII wiek.
Czasy współczesne.
W obecnych czasach funt szkocki jest drukowany przez trzy największe szkockie banki clearingowe: Royal Bank of Scotland, Bank of Scotland i Clydesdale Bank. Banknoty są czasem uznawane jako środek płatniczy w całej Wielkiej Brytanii, jednak używane są głównie na terenie Szkocji. Jednostkowo wartość ich jest równa funtom szterlingom i nie podlega wahaniom kursowym. Technicznie patrząc, nie jest to waluta uznawana za legalny środek płatniczy, a jedynie za weksel. W kantorach poza granicami Wielkiej Brytanii wymieniane są one zwykle po kursie niższym niż funt szterling lub nie są akceptowane.

</doc>
<doc id="1124434" url="https://pl.wikipedia.org/wiki?curid=1124434" title="Pedro de Ribadeneyra">
Pedro de Ribadeneyra



</doc>
<doc id="1124439" url="https://pl.wikipedia.org/wiki?curid=1124439" title="Pedro de Rivandeneira">
Pedro de Rivandeneira

Pedro de Rivandeneira lub Ribadeneyra a właściwie Pedro Ortiz de Cisneros (ur. 1 listopada 1527 w Toledo, zm. 22 września 1611 w Madrycie) – hiszpański biograf, myśliciel polityczny i historyk.
Potępiał makiawelizm i dał temu wyraz w swych pismach m.in. w: "Tratado de la religión y virtudes que debe tener el príncipe cristiano para governar y conservar sus Estados. contra lo que Nicolás Machiavelo y los políticos de este tiempo enseñan" ("Traktat o religii i cnotach jakie powinien posiadać chrzescijański książę..." (Madryt, 1595). Termin racja stanu, którego wprawdzie sam Machiavelli nie używał, lecz którego korzystali jego zwolennicy (wymyślił go inny włoch Giovanni Botero), był dla Ribandeneyry tym samym co "racja Szatana" ("razon de satanas").

</doc>
<doc id="1124440" url="https://pl.wikipedia.org/wiki?curid=1124440" title="Ještěd (kompleks skoczni)">
Ještěd (kompleks skoczni)

Ještěd – kompleks skoczni narciarskich (HS134 oraz HS100), usytuowany na zboczu góry Ještěd (1012 m n.p.m.), na południe od Liberca. Skocznie posiadają sztuczne oświetlenie oraz igelit.
W 1966 r. na górze Ještěd wybudowano obok siebie dwie skocznie narciarskie: K90 i K70, które od tamtej pory dzielą zeskok. Na Mistrzostwa Świata Juniorów w 1976 r. wybudowano wieżę sędziowską. W latach 80. oddano skocznię K50, na której można było skakać również latem. W 1992 r. obiekt ponownie zmodernizowano, w kolejnych latach wykonano wyciąg narciarski.
Na dwóch największych skoczniach kompleksu organizowano zawody Pucharu Świata, Pucharu Kontynentalnego, Letniego Grand Prix i mistrzostwa Czech. W 2009 r. odbyły się na nich konkursy w ramach mistrzostw świata w narciarstwie klasycznym. W 2013 r. na skoczni normalnej przeprowadzono konkursy w ramach mistrzostw świata juniorów w narciarstwie klasycznym.
W Libercu znajdują się również dwie inne skocznie – K50 i K14.

</doc>
<doc id="1124441" url="https://pl.wikipedia.org/wiki?curid=1124441" title="Jakub VI Stuart">
Jakub VI Stuart



</doc>
<doc id="1124445" url="https://pl.wikipedia.org/wiki?curid=1124445" title="Heather Tom">
Heather Tom

Heather Marie Tom (ur. 4 listopada 1975, USA) – amerykańska aktorka.
Życie prywatne.
17 września 2011 poślubiła Jamesa Achora. 28 października 2012 aktorka urodziła syna Zane’a Alexandra.

</doc>
<doc id="1124447" url="https://pl.wikipedia.org/wiki?curid=1124447" title="Okręg wyborczy Morpeth">
Okręg wyborczy Morpeth

Okręg wyborczy Morpeth był miejskim okręgiem wyborczym do angielskiej i brytyjskiej Izby Gmin. Obejmował miasto Morpeth w hrabstwie Northumberland. Powstał w 1553 r. i wysyłał do parlamentu westminsterskiego dwóch deputowany. Po reformie wyborczej 1832 r. na okręg Morpeth przypadł już tylko jeden mandat deputowanego. Okręg został zniesiony w 1983 r.

</doc>
<doc id="1124448" url="https://pl.wikipedia.org/wiki?curid=1124448" title="Otello (opera Verdiego)">
Otello (opera Verdiego)

Otello – opera seria Giuseppe Verdiego z 1887 roku.
Historia utworu.
Otrzymując libretto Otella Verdi wiedział, że ma do czynienia z dziełem doskonałym, nie tylko ze względu na pierwowzór, ale również wkład bardzo cenionego librecisty Arriga Boita (sławne "Credo" Jagona wyszło właśnie spod pióra Boito i próżno go szukać w oryginale u Szekspira). Dodatkowo był pod presją własnych osiągnięć, miał już siedemdziesiąt lat, a nie chciał, by publiczność uznała, że po "Aidzie" nie może napisać już nic lepszego. Tworzył od 1884 do 1886 roku, najpierw nadając nowemu dziełu tytuł "Jago", ostatecznie jednak wrócił do tytułu Szekspira. "Otello" Na początku 1887 r. rozpoczęły się próby w mediolańskiej La Scali. Dekoracje zaprojektował malarz Ferraio, wzorując się na obrazach Carpaccia i Belliniego, Edel pracował nad kostiumami z epoki. Premiera, na którą przybyli znawcy opery, śpiewacy, dyrektorzy teatrów z całej Europy, odbyła się 5 lutego 1887 r. w Mediolanie. Operą dyrygował Franco Faccio, śpiewali: Francesco Tamagno (Otello), Romilda Pantaleoni (Desdemona), Victor Maurel (Jago); warto zaznaczyć udział w orkiestrze młodego wówczas wiolonczelisty Artura Toscaniniego. To był kolejny sukces Verdiego, zgotowano mu wielką owację, która powtórzyła się w Wenecji, potem w wielu innych krajach, a przede wszystkim w ojczyźnie Szekspira.
Treść.
Akcja toczy się na Cyprze w końcu XV wieku.
Akt I.
Na placu przed zamkiem gubernatora Cypru gromadzą się ludzie zaniepokojeni zmaganiami z potężnymi falami powracających z wojny okrętów dowodzonych przez weneckiego generała Otella. Tylko jeden z żołnierzy, chorąży Jago, nie życzy statkom pomyślnego powrotu do portu. Ma żal do generała, że nie otrzymał jeszcze awansu, który dawno już mu się należy, pragnie śmierci dowódcy i jego ulubionego adiutanta Cassia. Tymczasem tłum wiwatuje, bo okrętom szczęśliwie udało się uratować i obwieścić wszystkim swoje zwycięstwo nad flotą turecką. Jago postanawia przekonać pewnego wenecjanina do swojego planu pozbycia się Otella i jego adiutanta. Rodrigo, który kocha Desdemonę, żonę generała, zgadza się. Jago upija Cassia, a potem wywołuje konflikt między nim a Rodrigiem. Walczących żołnierzy rozdziela Otello i niezadowolony z postawy swojego adiutanta, degraduje go. Nadchodzi Desdemona i czule wita męża.
Akt II.
W pałacu gubernatora spotykają się Cassio i Jago. Ten ostatni doradza zdegradowanemu oficerowi, by poprosił o wstawiennictwo u generała jego żonę Desdemonę. Casio opuszcza salę, do której przychodzi wkrótce Otello. Zanim to jednak nastąpi, Jago w samotności skarży się na swój los i pokazuje swoją nienawiść do całego świata. Generałowi mówi, że Desdemona nie jest wzorową małżonką. Rozmowę przerywa chór Cypryjczyków witający przybyłą generałową, a gdy ta prosi o darowanie winy adiutantowi, prostoduszny Maur zaczyna nabierać podejrzeń. Jest niegrzeczny wobec żony, gwałtownie odrzuca chusteczkę, którą żona chce przyłożyć mu do głowy. Nie wie, że podniesiona przez Emilię, żonę Jagona, trafi do rąk mściwego chorążego. Gdy Jago i Otello zostają sami, generał żąda dowodów zdrady swojej żony. Wówczas Jago kłamie, że Desdemona jest kochanką Cassia i pokazuje chusteczkę, zabraną rzekomo oficerowi. Zraniony Otello pragnie już teraz tylko zemsty.
Akt III.
Jago bezustannie podsyca zazdrość Otella, który coraz bardziej rani swoją żonę obelgami. Desdemona jest bardzo nieszczęśliwa, nie rozumie co naprawdę się wydarzyło. W końcu Otello nabiera pewności, że jest zdradzany, kiedy słyszy rozmowę Jagona z Cassiem. Zdegradowany oficer opowiada o spotkaniu z Bianką, ale nie wymienia imienia swojej kochanki, jednak tego już Otello nie potrzebuje, wystarczy mu za dowód nieszczęsna chusteczka. Otello zachowuje się coraz okrutniej, nie powstrzymuje go obecność gości ani nawet posła weneckiego, Lodovica, przybyłego z rozkazem powrotu generała do Wenecji i uderza Desdemonę.
Akt IV.
Sypialnia Desdemony. Emilia przynosi swojej pani suknię ślubną, w którą żona generała ma być ubrana, jeśli spełnią się jej najgorsze przeczucia. Gdy służąca wychodzi Desdemona śpiewa starą pieśń, modli się i udaje się na spoczynek. Do sypialni wchodzi Otello, budzi żonę i oznajmia jej co postanowił. Mają zginąć oboje, ona i jej kochanek Cassio. Błagania, tłumaczenia i łzy niewinnej Desdemony na nic się nie zdają. Otello dusi żonę. Wbiega Emilia i zawiadamia o śmierci Rodryga, weneckiego szlachcica; to Cassio jest winy tej śmierci. W ostatniej chwili życia Desdemona wyznaje, że sama się zabiła, ale Otello przyznaje się do zbrodni. W obecności Lodovica i Cassia, nieszczęsny słucha opowieści Emilii, zdradzającej intrygę Jagona, po czym całuje martwą Desdemonę i przebija się mieczem.

</doc>
<doc id="1124452" url="https://pl.wikipedia.org/wiki?curid=1124452" title="Laajavuori">
Laajavuori

Laajavuori – kompleks skoczni narciarskich w Jyvaskyli w Finlandii. 
Skocznie zostały nazwane na cześć Mattiego Nykänena. Największym z obiektów jest "Matti Nykäsen Mäki" punkcie konstrukcyjnym K-100. Obok niego znajdują się mniejsze skocznie o punktach konstrukcyjnych K-64 ("Matti Pullin Mäki"), K-50, K-30, K-20 oraz K-9.
Ma znaczenie głównie krajowe. Rekordzistą skoczni jest Kimmo Yliriesto, który w 2007 roku pobił o metr rekord Jani Soininena sprzed 7 lat. W 2008 i 2011 roku skoki dłuższe niż rekord skoczni oddawali Kalle Keituri i Janne Ryynänen, ale obaj nie ustali swoich skoków na odległości odpowiednio 112 i 115 metrów. W 2013 roku na skoczni zostały rozegrane mistrzostwa kraju. W kategorii seniorów zwycięzcą został Anssi Koivuranta.

</doc>
<doc id="1124454" url="https://pl.wikipedia.org/wiki?curid=1124454" title="Innervision">
Innervision

Innervision – piosenka grupy System of a Down. Pochodzi ona z trzeciego albumu grupy, "Steal This Album!".

</doc>
<doc id="1124463" url="https://pl.wikipedia.org/wiki?curid=1124463" title="Królestwo Kastylii">
Królestwo Kastylii

Królestwo Kastylii (, ) – było jednym ze średniowiecznych królestw położonych na Półwyspie Iberyjskim. Jako autonomiczny byt polityczny wyłoniło się w IX wieku w postaci hrabstwa, zależnego od Królestwa Leónu. Przypuszcza się, że nazwa Kastylia pochodzi od licznych zamków budowanych w tym rejonie.
Pierwszym władcą Kastylii z tytułem królewskim był Ferdynand I Wielki. W 1035 r. odziedziczył on hrabstwo po swym ojcu Sancho Wielkim z Nawarry, a w 1037 r., po podboju Leónu, przybrał tytuł króla Kastylii i Leonu. Unia obu królestw trwała do 1157 roku; ponownie – i ostatecznie – Kastylia i León połączone zostały w 1230 roku w Królestwo Kastylii-Leónu przez Ferdynanda III.

</doc>
<doc id="1124465" url="https://pl.wikipedia.org/wiki?curid=1124465" title="Żywiołki">
Żywiołki

Żywiołki (ang. "The Tidings", 1997) – brytyjski serial animowany. W Polsce premiera serialu odbyła się 8 listopada 1999 roku na kanale Cartoon Network. Od 9 października 2007 roku serial był emitowany przez KidsCo.
Opis serialu.
Serial opowiada o przygodach Niebieskiego Niedźwiadka i jego kolegów, "siedem malutkich cudów natury", którzy mają opiekować się Ziemią i jej mieszkańcami.
Wersja polska.
Wersja polska: PAANFILM STUDIO WARSZAWA
Reżyseria: Jerzy Dominik
Dialogi:
Dźwięk i montaż: Michał Skarżyński
Kierownictwo produkcji: Lidia Masiak
Udział wzięli:
i inni
Tekst piosenki: Dariusz Dunowski
Śpiewali: Wojciech Paszkowski i Anna Apostolakis

</doc>
<doc id="1124472" url="https://pl.wikipedia.org/wiki?curid=1124472" title="Okręg wyborczy Lichfield">
Okręg wyborczy Lichfield

Okręg wyborczy Lichfield powstał w 1305 r. Do angielskiej, a później brytyjskiej Izby Gmin, wysyłał dwóch deputowanych. W 1868 r. ich liczbę ograniczono do jednego deputowanego. Okręg zniesiono w 1950 r., ale przywrócono go w 1997 r. Okręg obejmuje północną część dystryktu Lichfield, razem z samym miastem, a ponadto południowo-zachodnią część East Staffordshire.

</doc>
<doc id="1124474" url="https://pl.wikipedia.org/wiki?curid=1124474" title="The Life of Jonathan Wild the Great">
The Life of Jonathan Wild the Great



</doc>
<doc id="1124476" url="https://pl.wikipedia.org/wiki?curid=1124476" title="I liga polska na żużlu 2007 - wyniki">
I liga polska na żużlu 2007 - wyniki



</doc>
<doc id="1124478" url="https://pl.wikipedia.org/wiki?curid=1124478" title="Siostry Halliwell">
Siostry Halliwell



</doc>
<doc id="1124480" url="https://pl.wikipedia.org/wiki?curid=1124480" title="Keep On">
Keep On

Keep On – trzeci album brytyjskiego wokalisty popowego Willa Younga. Został wydany 21 listopada 2005 roku i zadebiutował na drugim miejscu w Wielkiej Brytanii, gdzie sprzedaż wyniosła 107,318 egzemplarzy w pierwszym tygodniu. Płyta była jedyną w dorobku Younga, która nie wspięła się na szczyt notowań, jednak jest drugą pod względem sprzedaży w historii artysty.
Album został wydany w dwóch formatach: na płytach CD oraz jako DualDisc, czyli płyty zawierającej nagrania dźwiękowe oraz inne, dodatkowe treści, takie jak np. widea.

</doc>
<doc id="1124483" url="https://pl.wikipedia.org/wiki?curid=1124483" title="Stanisław Lisowski (generał)">
Stanisław Lisowski (generał)

Stanisław Ignatjewicz Lisowski (ur. w Kiszyniowie, zm. 3 grudnia 1958 w Moskwie) – Polak, generał porucznik wojsk inżynieryjnych Armii Radzieckiej i generał dywizji ludowego Wojska Polskiego, inżynier.
Życiorys.
Urodzony w polskiej rodzinie jako syn żołnierza armii carskiej Ignacego. W 1920 roku w Kiszyniowie ukończył gimnazjum i w kwietniu został słuchaczem Oficerskiej Szkoły Inżynieryjnej w Leningradzie. Walczył na różnych frontach wojny domowej. Studia zakończył w 1925 roku. Pełnił służbę na stanowiskach liniowych i w szkolnictwie. W 1941 roku dowódca pułku pontonowego. W walkach z Niemcami szef oddziału w sztabie Frontu Leningradzkiego. Pułkownik z 1942 roku. Później szef wojsk inżynieryjnych Frontu Leningradzkiego i szef wojsk inżynieryjnych 67 Armii.
W kwietniu 1944 roku został odkomenderowany do Wojska Polskiego i wyznaczony na stanowisko szefa wojsk inżynieryjno-saperskich 1 Armii Wojska Polskiego. 13 września 1944 roku został awansowany na generała brygady. Przeszedł cały szlak bojowy 1 Armii. Po wojnie był szefem wojsk inżynieryjnych, a później szefem Departamentu Inżynierii i saperów MON. W kwietniu 1946 roku w stopniu generała dywizji powrócił do ZSRR, gdzie zmarł.
Włożył wiele trudu i inwencji w tworzenie wojsk inżynieryjnych LWP, wyposażenie ich w sprzęt i środki oraz przygotowanie do działań bojowych. Był głównym organizatorem rozminowania Warszawy i terytorium kraju oraz odbudowy szlaków komunikacyjnych w tym przede wszystkim mostów.
Odznaczenia: Order Krzyża Grunwaldu II klasy (1945), Order Virtuti Militari IV klasy (11 maja 1945), Order Lenina (1936), Order Czerwonego Sztandaru (1942), Order Kutuzowa II klasy (1944), Order Wojny Ojczyźnianej I klasy (1944), Medal „Za obronę Leningradu” (1944).

</doc>
<doc id="1124485" url="https://pl.wikipedia.org/wiki?curid=1124485" title="Halliwell (siostry)">
Halliwell (siostry)



</doc>
<doc id="1124486" url="https://pl.wikipedia.org/wiki?curid=1124486" title="Ślepy maswerk">
Ślepy maswerk

Ślepy maswerk – geometryczny wzór architektoniczny o formach i funkcji analogicznych do maswerku, z tym, że ślepy maswerk stanowi dekorację elementów nieprzezroczystych, takich jak płaszczyzny ścian, blendy, wimpergi, itp. Stosowany także jako motyw dekoracyjny w rzemiośle artystycznym, np. w snycerstwie, złotnictwie.
Motyw ten jest najbardziej charakterystyczny dla sztuki gotyckiej. Często pojawia się w architekturze; stanowi jedną z charakterystycznych cech architektury ceglanej miast hanzeatyckich.

</doc>
<doc id="1124491" url="https://pl.wikipedia.org/wiki?curid=1124491" title="Danny Ainge">
Danny Ainge

Daniel Ray Ainge (ur. 17 marca 1959 w Eugene) – amerykański koszykarz, grający w lidze NBA na pozycji rzucającego obrońcy, a także baseballista, dwukrotny mistrz NBA z drużyną Boston Celtics. Obecnie dyrektor wykonawczy ds. koszykówki w macierzystym klubie.
Wszechstronnie utalentowany, w szkole średniej z powodzeniem grał w futbol amerykański, zaś na uniwersytecie Brigham Young University, także w baseball. W 1979 rozpoczął występy w profesjonalnym klubie MLB – Toronto Blue Jays. W 1981 został wybrany w drafcie przez Boston Celtics, którzy musieli wykupić jego kontrakt od drużyny Blue Jays.
Mimo początkowych niepowodzeń, wkrótce Ainge stał się kluczowym graczem drużyny i walnie przyczynił się do zdobycia przez Celtów dwóch tytułów mistrza NBA, w 1984 i 1986. 
W sezonie 1987/1988 został pierwszym zawodnikiem w historii NBA, który trafił w trakcie rozgrywek zasadniczych ponad 100 rzutów za 3 punkty (148). 
W 1989 został wymieniony z Sacramento Kings, od 1990 grał w Portland Trail Blazers, a od 1992 w Phoenix Suns. Obydwu ostatnim klubom pomógł w dostaniu się do finałów ligi, gdzie zostały pokonane przez, będących u szczytu potęgi Chicago Bulls. W sezonie 1992/1993 zajął ex aequo drugie miejsce w głosowaniu na najlepszego „szóstego” zawodnika ligi. Zakończył karierę w 1995.
Po zakończeniu kariery zawodniczej imał się różnych profesji – był trenerem Suns, komentatorem stacji TNT, od 2003, jest dyrektorem wykonawczym ds. koszykówki w Celtics. Jego zasługą były m.in. transfery Kevina Garnetta i Raya Allena, które zaowocowały zdobyciem mistrzostwa NBA przez klub z Bostonu po 22 latach przerwy. W uznaniu swych zasług w 2008 otrzymał tytuł Menedżera Roku (NBA Executive of the Year Award).

</doc>
<doc id="1124492" url="https://pl.wikipedia.org/wiki?curid=1124492" title="Marek Nowak (muzyk)">
Marek Nowak (muzyk)

Marek „Maro” Nowak (ur. 1964 w Zielonej Górze) – polski muzyk, realizator dźwięku i kompozytor. Autor wielu reklam telewizyjnych i radiowych, muzyki do filmu i teatru.
Marek Nowak od najmłodszych lat dzięki swoim rodzicom (muzykom) grywał na instrumentach i śpiewał. W wieku 10 lat grywał już w kilku młodzieżowych zespołach. Ukończył średnią szkołę muzyczna w klasie fortepianu, na którym później grał w big bandzie Jerzego Miliana. W latach 1984–1985 pracownik Polskiego Radia w Katowicach. Obecnie kompozytor i realizator dźwięku związany z firmą „ZTUDIO”.

</doc>
<doc id="1124495" url="https://pl.wikipedia.org/wiki?curid=1124495" title="Konklawe 1362">
Konklawe 1362

Konklawe 22–28 września 1362 – piąte konklawe okresu tzw. niewoli awiniońskiej papieży. Zakończyło się wyborem Urbana V na następcę Innocentego VI.
Śmierć Innocentego VI.
Papież Innocenty VI zmarł 12 września 1362 w Awinionie w wieku 80 lat. Był on już piątym z kolei papieżem, który nigdy nie odwiedził swojej stolicy biskupiej w Rzymie i rezydował w Awinionie. Innocenty VI zamierzał wprawdzie powrócić do Rzymu, jednak niechętna temu była zdominowana przez Francuzów kuria, nie sprzyjał temu również chaos panujący w Państwie Kościelnym. Innocenty VI wysyłał do Włoch swoich legatów w celu przywrócenia tam porządku (najsłynniejszym z nich był Gil Álvarez de Albornoz), ich praca przynosiła jednak na razie jedynie połowiczne efekty. Nadto papież ten podjął pewne kroki w celu usunięcia istniejących w Kościele nadużyć (m.in. potępił posiadanie więcej niż jednego beneficjum i ponowił wobec duchownych nakaz rezydencji), kontynuował jednak praktyki nepotyzmu, powierzając krewnym wysokie stanowiska kościelne.
Lista uczestników.
W konklawe uczestniczyło 20 z 21 kardynałów, w tym osiemnastu Francuzów i dwóch Włochów:
Dziesięciu elektorów mianował Innocenty VI, a dziewięciu Klemens VI. Prymas Świętego Kolegium był ostatnim z żyjących nominatów Jana XXII.
Kardynałowie Andouin Aubert, Pierre de Monteruc i Etienne Aubert byli krewnymi Innocentego VI, natomiast Raymond Canillac, Hugues Roger, Guillaume de la Jugie, Nicolas de Besse, Guillaume d’Aigrefeuille, Pierre Roger de Beaufort i Gilles Aycelin de Montaigu byli krewnymi Klemensa VI, poprzednika Innocentego VI. Kamerlingiem Świętego Kościoła Rzymskiego był wówczas arcybiskup Auch Arnaud Aubert, bratanek Innocentego VI.
Nieobecny.
Jeden hiszpański kardynał mianowany przez Klemensa VI:
Podziały w Świętym Kolegium.
Najsilniejszą frakcją w Świętym Kolegium była tzw. frakcja limuzyńska (od Limoges), grupująca krewnych dwóch ostatnich papieży (Klemensa VI i Innocentego VI), tj. kardynałowie Andouin Aubert, Raymond de Canillac, Hugues Roger, Guillaume d’Aigrefeuille, Élie de Saint-Irier, Pierre de Monteruc, Gilles Aycelin de Montaigu, Guillaume de la Jugié, Nicolas de Besse, Pierre Roger de Beaufort, Etienne Aubert. Należący do niej kardynałowie dążyli do utrzymania swojej dotychczasowej, uprzywilejowanej pozycji i chcieli wybrać kogoś ze swojego grona. Ich głównymi przeciwnikami byli Guy de Boulogne i Élie Talleyrand de Périgord. Skryta rywalizacja między tymi dostojnikami, którzy obaj marzyli o zdobyciu tiary, powodowała jednak, że nie wytworzyły się wokół nich żadne jednolite stronnictwa.
W okresie sede vacante pojawił się problem uprawnień elektorskich kardynała Androuin de la Roche. Mimo że jego nominację ogłoszono już 17 września 1361, wciąż nie wszystkie obrzędy z nią związane zostały dopełnione (m.in. nie nadano mu kościoła tytularnego). Ostatecznie jednak zdecydowano, że powinien zostać dopuszczony do udziału w konklawe.
Przebieg konklawe.
Konklawe rozpoczęło się 22 września w Awinionie. Z uwagi na istniejące podziały i brak wyraźnych faworytów większość kardynałów zdecydowało, że początkowo będą głosować na tych, którzy nie są uważani za papabile. Miano nadzieję na rozproszenie głosów w pierwszych turach i stopniowe wypracowywanie jakiegoś konsensusu. Taka postawa większości elektorów doprowadziła jednak do zaskakującego efektu. Po podliczeniu głosów z pierwszej tury okazało się, że aż 15 głosów, czyli o jeden więcej niż wymagane 2/3, otrzymał kardynał Hugues Roger, brat Klemensa VI. Wprawiło to wszystkich w osłupienie i konsternację, nikt bowiem tak naprawdę nie chciał wybrania Rogera na papieża. Ku powszechnej uldze elekt oświadczył, że z uwagi na zaawansowany wiek (miał 69 lat) nie przyjmuje wyboru na Stolicę Piotrową.
W zaistniałych okolicznościach kardynałowie stali się bardziej ostrożni. W kolejnych głosowaniach największe poparcie uzyskiwali prawdopodobnie Canillac ze strony partii limuzyńskiej oraz Talleyrand i Boulogne z frakcji przeciwnej, ale żaden nie zdołał uzyskać wymaganych 2/3.
Wybór Urbana V.
Zaistniały impas spowodował, że elektorzy zaczęli rozglądać się za kandydatem spoza Świętego Kolegium. Ostatecznie wybór padł na benedyktyńskiego opata klasztoru Saint-Victor w Marsylii Guillaume de Grimoard, którego zaproponował Guillaume d’Aigrefeuille. Był on znany kardynałom, gdyż mimo braku purpury należał do bliskich współpracowników Innocentego VI, który często wysyłał go z misjami dyplomatycznymi. 28 września 1362 został on jednogłośnie wybrany na papieża.
Wiadomość o wyborze zastała elekta we Włoszech, gdzie był legatem Innocentego VI wobec królowej Neapolu Joanny I. Dowiedziawszy się o swojej elekcji, wyruszył w drogę powrotną do Awinionu, gdzie dotarł 31 października. Nowy papież przyjął imię Urban V, tłumacząc, że „wszyscy papieże, którzy nosili to imię, byli świętymi”. 6 listopada został konsekrowany na biskupa w awiniońskiej katedrze przez kardynała biskupa Ostii Andouin Auberta i uroczyście koronowany przez protodiakona Guillaume de la Jugie.

</doc>
<doc id="1124496" url="https://pl.wikipedia.org/wiki?curid=1124496" title="Smokelyzer">
Smokelyzer

Smokelyzer - to urządzenie medyczne do analizy zawartości tlenku węgla w powietrzu wydychanym.
Urządzenie stosowane jest do pomiarów stężenia tlenku węgla u palaczy tytoniu. Pozwala ono określić jego stężenie (zwykle wyrażane w p.p.m.) w powietrzu wydychanym. Zaprzestanie palenia powoduje spadek tego stężenia, co wykorzystywane jest do monitorowania (kontroli utrzymywania rezygnacji z palenia) i jednocześnie wykorzystuje się smokelyzer, jako urządzenie motywujące do utrzymania abstynencji*, gdyż umożliwia ono unaocznienie korzyści z zaprzestania palenia, poprzez wykazanie stopniowego spadku stężenia tlenku węgla w powietrzu wydychanym.

</doc>
<doc id="1124497" url="https://pl.wikipedia.org/wiki?curid=1124497" title="Zgierz Północ">
Zgierz Północ

Zgierz Północ – obecnie przystanek osobowy, a dawniej mijanka w Zgierzu, w województwie łódzkim, w Polsce, na którym zatrzymują się tylko pociągi osobowe. Dawny budynek dworca został zburzony we wrześniu 2017 roku. 
W roku 2017 przystanek obsługiwał 200–299 pasażerów na dobę.

</doc>
<doc id="1124499" url="https://pl.wikipedia.org/wiki?curid=1124499" title="Electrophoridae">
Electrophoridae



</doc>
<doc id="1124500" url="https://pl.wikipedia.org/wiki?curid=1124500" title="Electrophorus">
Electrophorus

Electrophorus – rodzaj ryb z rodziny Gymnotidae. Nazwę rodzajową zaproponował Theodore Nicholas Gill w 1864 roku. Do 2019 roku rodzaj znany był jako takson monotypowy.
Do rodzaju zaliczane są trzy gatunki:

</doc>
<doc id="1124502" url="https://pl.wikipedia.org/wiki?curid=1124502" title="Dywizja Polska">
Dywizja Polska

Dywizja Polska – dywizja polska okresu napoleońskiego w służbie francuskiej.
Historia dywizji.
Od lipca 1808 Wojsko Polskie Księstwa Warszawskiego dowodzone były roku przez marszałka Louisa Nicolasa Davouta.
Na mocy porozumienia z rządem francuskim Księstwo Warszawskie przekazało 3 pułki na żołd francuski, tworząc tzw. Dywizję Polską, której z czasem Napoleon Bonaparte z przyczyn politycznych – aby nie drażnić cara Aleksandra – zmienił nazwę na Dywizja Księstwa Warszawskiego. W skład dywizji wybrano po jednym pułku piechoty z każdej z trzech Legii (Dywizji): 4 pułk piechoty płk. Feliksa Potockiego z Legii Warszawskiej ks. gen. Józefa Poniatowskiego, 7 pułk piechoty z Legii Kaliskiej gen. Józefa Zajączka i 9 Pułk Piechoty ks.płk. Antoniego Sułkowskiego z Legii Poznańskiej, razem 6818 ludzi. Dywizja ta w sierpniu opuściła Polskę i walczyła na wojnie w Hiszpanii w latach 1808-1811. Do końca epoki napoleońskiej pozostała na żołdzie francuskim, czego konsekwencją było pozostanie poza V Korpusem Wielkiej Armii w roku 1812 i poza VIII Korpusem Wielkiej Armii w roku 1813.
Skład dywizji.
Na podstawie umowy w Bajonnie z 10 maja 1808 Napoleon, wykorzystując złą sytuację finansową Księstwa przejął dywizję, jednak bez prawa użycia jej poza granicami Europy.
W skład dywizji weszły po jednym pułku z każdej legii Księstwa:
Walki dywizji.
W listopadzie 1808 dywizja walczyła w Hiszpanii w składzie IV Korpusu Lefebvre’a. Swój pierwszy bój stoczyła pod Almaraz, gdzie 4 i 7 pp atakowały broniony most na rz. Tag zdobywając go atakiem na bagnety przy wsparciu artylerii francuskiej. Wzmocniono ją częścią lansjerów Konopki.
Wiosną 1809 stanowiła część IV Korpusu Sebastianiego.
5 stycznia 1812 dywizja otrzymała rozkaz powrotu z artylerią i saperami do kraju. Maszerowała przez Sedan i Berlin do Poznania.

</doc>
<doc id="1124509" url="https://pl.wikipedia.org/wiki?curid=1124509" title="Slănic">
Slănic

Slănic – miasto w południowej Rumunii (Wołoszczyzna), w okręgu Prahova. Liczy 7249 mieszkańców (dane na rok 2002). Miasto jest ośrodkiem wydobycia soli kamiennej i uzdrowiskiem ze słonymi jeziorami.

</doc>
<doc id="1124510" url="https://pl.wikipedia.org/wiki?curid=1124510" title="Grębocin (przystanek kolejowy)">
Grębocin (przystanek kolejowy)

Grębocin – przystanek osobowy w granicach administracyjnych Torunia, w województwie kujawsko-pomorskim, w Polsce.
Lokalizacja.
Przystanek osobowy Grębocin znajduje się we wschodniej części miasta, w dzielnicy Grębocin, między stacją Toruń Wschodni a stacją Lubicz. Wejście na teren stacji znajduje się od ulicy Twardej.
Historia.
Przystanek kolejowy Grębocin otwarto 21 listopada 1937 roku wraz z uruchomieniem połączenia kolejowego z miejscowością Nasielsk..
Linia kolejowa.
Przez przystanek przechodzi linia kolejowa:
Połączenia kolejowe.
Z przystankiem istnieją bezpośrednie połączenia z: Lipnem i Sierpcem.

</doc>
<doc id="1124511" url="https://pl.wikipedia.org/wiki?curid=1124511" title="Kauczuki syntetyczne">
Kauczuki syntetyczne



</doc>
<doc id="1124513" url="https://pl.wikipedia.org/wiki?curid=1124513" title="Karmnik rozesłany">
Karmnik rozesłany

Karmnik rozesłany ("Sagina procumbens " L.) – gatunek rośliny należący do rodziny goździkowatych. Występuje w Europie, Azji i Afryce Północnej. W Polsce pospolity. Jest również uprawiany.
Zastosowanie.
Jest uprawiany jako roślina ozdobna. Uprawia się zarówno formę typową, jak i odmiany, najczęściej kultywar 'Aurea' o żółtozielonych pędach. Dzięki swojej poduszkowatej formie roślina jest dekoracyjna przez cały czas. Odmiana 'Aurea' kwitnie mniej obficie od typowej formy, ale daje ciekawe zestawienia kolorystyczne z innymi roślinami. Nadaje się do ogrodów skalnych i do obsadzania murków. Wymaga stałej wilgotności i podlewania, gdy gleba jest zbyt sucha.

</doc>
<doc id="1124514" url="https://pl.wikipedia.org/wiki?curid=1124514" title="Przywrotnik rozcięty">
Przywrotnik rozcięty

Przywrotnik rozcięty ("Alchemilla fissa" Günther &amp; Schummel) – gatunek rośliny wieloletniej z rodziny różowatych ("Rosaceae"). W Polsce rośnie w Sudetach. 
Biologia i ekologia.
Bylina. Rośnie na wilgotnych skałach i brzegach potoków. Kwitnie w lipcu i sierpniu. W klasyfikacji zbiorowisk roślinnych gatunek charakterystyczny dla Cl. "Salicetea herbaceae".
Zagrożenia.
Gatunek umieszczony został na Czerwonej liście roślin i grzybów Polski (2006) i na obszarze Polski uznany za rzadki (kategoria zagrożenia R).

</doc>
<doc id="1124515" url="https://pl.wikipedia.org/wiki?curid=1124515" title="Karmink rozesłany">
Karmink rozesłany



</doc>
<doc id="1124518" url="https://pl.wikipedia.org/wiki?curid=1124518" title="Sagina procumbens">
Sagina procumbens



</doc>
<doc id="1124519" url="https://pl.wikipedia.org/wiki?curid=1124519" title="Grzegorz Raniewicz">
Grzegorz Raniewicz

Grzegorz Artur Raniewicz (ur. 9 lipca 1970 w Chełmie) – polski polityk, przedsiębiorca i samorządowiec, poseł na Sejm VI, VII i VIII kadencji.
Życiorys.
Ukończył studia na Wydziale Mechanicznym Wyższej Szkoły Inżynierskiej w Radomiu w 1994 oraz podyplomowe studia menedżerskie w Szkole Głównej Handlowej w Warszawie w 1998. Prowadził własną działalność gospodarczą jako deweloper i dealer samochodów Škody. W 2001 wstąpił do Platformy Obywatelskiej. W 2002 został radnym rady miasta Chełma, a cztery lata później radnym sejmiku lubelskiego. W 2004 bez powodzenia kandydował do Parlamentu Europejskiego.
W wyborach parlamentarnych w 2007 z listy PO uzyskał mandat poselski. Kandydując w okręgu chełmskim, otrzymał 9912 głosów. W wyborach parlamentarnych w 2011 ponownie został wybrany do Sejmu z wynikiem 7907 głosów. W 2014 kandydował na prezydenta Chełma, przegrywając w II turze.
W wyborach w 2015 utrzymał mandat na kolejną kadencję, otrzymując 10 485 głosów. W Sejmie VIII kadencji został zastępcą przewodniczącego Komisji do Spraw Petycji oraz członkiem Komisji Administracji i Spraw Wewnętrznych, pracował też w Komisji Nadzwyczajnej do rozpatrzenia projektu uchwały w sprawie zmiany Regulaminu Sejmu (2015). W 2019 nie ubiegał się o reelekcję.

</doc>
<doc id="1124521" url="https://pl.wikipedia.org/wiki?curid=1124521" title="Allocebus trichotis">
Allocebus trichotis



</doc>
<doc id="1124523" url="https://pl.wikipedia.org/wiki?curid=1124523" title="Switch It On">
Switch It On

Switch It On – piosenka napisana przez Willa Younga, Stephena Lipsona, Ronnie Petersona, Karen Poole i Steve’a Wolfa, a wykonywana przez Willa Younga. Została wydana jako pierwszy singel promujący trzeci album artysty, "Keep On". Utwór zajął piąte miejsce na liście UK Singles Chart.
Do piosenki nakręcony został teledysk, za którego reżyserię odpowiedzialny był Vaughan Arnell. Wideoklip był kręcony w Afryce Południowej. Został oparty na filmie "Top Gun". Teledysk rozpoczyna się napisem „Will Young in Hot Gun” i ukazuje Younga w roli Toma Cruise’a, czyli pilota, grającego w siatkówkę plażową oraz śpiewającego serenadę kobiecie w jednym z barów.

</doc>
<doc id="1124529" url="https://pl.wikipedia.org/wiki?curid=1124529" title="18 Białostocka Brygada Obrony Terytorialnej">
18 Białostocka Brygada Obrony Terytorialnej



</doc>
<doc id="1124530" url="https://pl.wikipedia.org/wiki?curid=1124530" title="Maulaj Sulajman">
Maulaj Sulajman

Maulaj Sulajman (arab. سليمان بن محمد = "Sulaymān ibn Muḥammad", ur. w 1760, zm. 28 listopada 1822 w Marrakeszu) – sułtan Maroka z dynastii Alawitów, syn sułtana Muhammada III. Panował w latach 1792-1822. 
Życiorys.
Maulaj Sulajman objął tron po dwóch latach rządów swojego brata Jazida wśród walk o sukcesję, jakie ponownie rozgorzały po okresie spokoju za panowania Muhammada III. Początkowo musiał borykać się z opozycją złożoną ze zwolenników władzy jego drugiego brata Hiszama, którego również okrzyknięto sułtanem. Hiszam ostatecznie abdykował na rzecz Sulajmana pod koniec 1797 roku. 
Podobnie jak jego ojciec, Sulajman starał się rozwijać handel z Europą poprzez ulgi podatkowe i celne. Szczególnie bliskie stosunki zawarł ze Stanami Zjednoczonymi. Rozwojowi handlu miał również służyć ogłoszony w 1817 roku oficjalny zakaz piractwa, którego wyegzekwowanie udało się jednak dopiero następcy Sulajmana sułtanowi Abd ar-Rahmanowi. 
Pod wpływem ruchów wahhabickich w środkowej Arabii Maulaj Sulajman pod koniec swojego panowania próbował również w Maroku odnowić religię muzułmańską. Zakaz kultu marabutów oraz uroczystości przy grobach świętych i niektórych rytuałów bractw islamskich natrafił jednak na zdecydowany opór społeczeństwa. Wkrótce doszło na tym tle do buntu bractw i marabutów. Po śmierci Sulajmana, jego następca, Abd ar-Rahman, podjął kroki zmierzające do załagodzenia sytuacji.

</doc>
<doc id="1124531" url="https://pl.wikipedia.org/wiki?curid=1124531" title="Royal Bank of Scotland">
Royal Bank of Scotland

The Royal Bank of Scotland Plc (szk. "Banca Rìoghail na h-Alba") – spółka grupy bankowej Royal Bank of Scotland Group, która wraz z bankiem NatWest obsługuje bankowość detaliczną w Wielkiej Brytanii. RBS ma około 700 oddziałów, głównie w Szkocji, jak również w większych miastach Anglii i Walii. The Royal Bank of Scotland został powołany do pozyskiwania funduszy dla unionistów w czasach powstań szkockich. W latach 2009–2020 posiadał spółkę-córkę w Polsce, RBS Bank (Polska) S.A.
Banknoty.
The Royal Bank of Scotland nadal drukuje swoje banknoty, funty szkockie, wraz z Clydesdale Bank i Bank of Scotland. Obecne wzory banknotów ukazują Archibalda Campbella, księcia Argyll, pierwszego gubernatora banku, na awersie i jako znak wodny, i szkockie zamki na rewersie.
Obecnie w obiegu są następujące banknoty:
Czasami The Royal Bank of Scotland wydaje banknoty upamiętniające ważne wydarzenia, jak np. banknot 20-funtowy z okazji setnych urodzin Królowej matki w 2000 czy też banknot 5-funtowy z okazji ostatniego występu Jacka Nicklausa na polu St Andrews w 2005. Banknoty te są raczej obiektem kolekcjonerskim i rzadko można je spotkać w codziennym użyciu.
Kryzys w 2008 r..
Po ogłoszeniu prognozy strat za 2008 r. w wysokości 41 mld funtów i zastąpieniu akcji uprzywilejowanych akcjami zwykłymi przez rząd brytyjski Royal Bank of Scotland stanie się prawie całkowicie własnością państwową.

</doc>
<doc id="1124535" url="https://pl.wikipedia.org/wiki?curid=1124535" title="Trichofagia">
Trichofagia

Trichofagia - kompulsywny nawyk zjadania włosów. Zazwyczaj przeżuwane są wciąż jeszcze rosnące długie włosy, nie wyrwane, po czym są odgryzane i połykane. Włosy, zjadane w nadmiarze, gromadzą się w przewodzie pokarmowym, z czasem mogąc wywoływać objawy niestrawności i bóle. By pozbyć się skołtunionych, zbitych w kulę włosów (bezoar), podaje się środki przeczyszczające, ale czasami wymagana jest interwencja chirurgiczna. 
Trichofagia towarzyszy czasem trichotillomanii.

</doc>
<doc id="1124536" url="https://pl.wikipedia.org/wiki?curid=1124536" title="Parafia św. Marcina w Palędziu Kościelnym">
Parafia św. Marcina w Palędziu Kościelnym

Parafia św. Marcina w Palędziu Kościelnym – rzymskokatolicka parafia leżąca w granicach dekanatu mogileńskiego. Przy kościele znajduje się parafialny cmentarz.
Rys historyczny.
Pierwsza wzmianka o wsi pochodząca z dokumentu Mieszka Starego mówi o niej jako o własności klasztoru trzemeszeńskiego. Kościół ufundowała rodzina Palęckich w XIV wieku. Z 1399 roku pochodzi pierwsza wzmianka o lokalnym proboszczu.
Księgi metrykalne: 
Zasięg parafii.
Miejscowości należące do parafii: Bzówiec, Dębno, Huta Padniewska, Huta Palędzka, Janowo, Józefowo, Kopczyn (część), Leśnik, Mielenko, Padniewo, Palędzie Dolne, Palędzie Kościelne, Przyjma, Sadówiec, Wymysłowo.

</doc>
<doc id="1124539" url="https://pl.wikipedia.org/wiki?curid=1124539" title="Przywrotnik siwy">
Przywrotnik siwy

Przywrotnik siwy ("Alchemilla flabellata" Buser) – gatunek rośliny wieloletniej z rodziny różowatych. W Polsce występuje w Karpatach.
Biologia i ekologia.
Bylina. Rośnie na skałach i w murawach wysokogórskich. Kwitnie od czerwca do sierpnia. Gatunek charakterystyczny zespołu "Festuco versicoloris-Agrostietum alpinae".
Zagrożenia.
Gatunek umieszczony został na Czerwonej liście roślin i grzybów Polski (2006) i na obszarze Polski uznany za rzadki (kategoria zagrożenia R).

</doc>
<doc id="1124542" url="https://pl.wikipedia.org/wiki?curid=1124542" title="All Time Love">
All Time Love

All Time Love – piosenka napisana przez Jamie Hartmana, a wykonywana przez Willa Younga. Została wydana jako drugi singel promujący trzeci album artysty, "Keep On". Utwór zajął trzecie miejsce na liście UK Singles Chart.
Do piosenki powstało miniwideo, które zostało uznane za wideoklip. Drugi teledysk został umieszczony na drugim wydaniu CD singla oraz na wydaniu DualDisc albumu "Keep On".

</doc>
<doc id="1124543" url="https://pl.wikipedia.org/wiki?curid=1124543" title="Mihăilești">
Mihăilești

Mihăilești – miasto w południowej Rumunii (Wołoszczyzna), w okręgu Giurgiu (Muntenia).

</doc>
<doc id="1124544" url="https://pl.wikipedia.org/wiki?curid=1124544" title="Parafia św. Wawrzyńca w Parlinie">
Parafia św. Wawrzyńca w Parlinie

Parafia św. Wawrzyńca w Parlinie – rzymskokatolicka parafia leżąca w granicach dekanatu mogileńskiego.
Rys historyczny.
Pierwsza wzmianka o wsi pochodzi z 1357 roku, jako własność kapituły gnieźnieńskiej, lokowana na prawie średzkim.
W tym też czasie, czyli może nawet około 1300 roku powstała parafia. O kościele wiadomo, że wybudowano go w 1357 roku, oraz w XV jako antiqua ecclesia.
Dokumenty.
Księgi metrykalne:
Zasięg parafii.
Miejscowości należące do parafii: Parlin, Parlinek, Sucharzewo (część).

</doc>
<doc id="1124546" url="https://pl.wikipedia.org/wiki?curid=1124546" title="Asfiksjofilia">
Asfiksjofilia



</doc>
<doc id="1124547" url="https://pl.wikipedia.org/wiki?curid=1124547" title="Celina Borzęcka">
Celina Borzęcka



</doc>
<doc id="1124549" url="https://pl.wikipedia.org/wiki?curid=1124549" title="Przywrotnik prawie nagi">
Przywrotnik prawie nagi

Przywrotnik prawie nagi ("Alchemilla glabra" Neygenf.) – gatunek rośliny wieloletniej z rodziny różowatych. Roślina dość powszechna w Europie. Obszar występowania rozciąga się od 70 równoleżnika na południe do Hiszpanii, Włoch i Bałkanów, na wschód do Łotwy i Litwy. W Niemczech, Austrii i Szwajcarii jest jednym z najczęstszych przedstawicieli rodzaju. Gatunek introdukowany do USA i Kanady.
Biologia i ekologia.
Bylina. W Polsce jest pospolita w Karpatach, Sudetach i w południowo-zachodniej części kraju, poza tym jest rzadka. Rośnie na łąkach, pastwiskach, brzegach potoków, w zaroślach. Gatunek charakterystyczny dla związku "Rumicion alpini". 
Zagrożenia.
Gatunek umieszczony został na Czerwonej liście roślin i grzybów Polski (2006) i na obszarze Polski uznany za narażony na izolowanych stanowiskach, poza głównym obszarem występowania (kategoria zagrożenia [V]).

</doc>
<doc id="1124550" url="https://pl.wikipedia.org/wiki?curid=1124550" title="Jazid ibn Muhammad">
Jazid ibn Muhammad

Jazid ibn Muhammad (arab. اليزيد بن محمد = "Al-Yazīd ibn Muḥammad", ur. 1750, zm. 23 lutego 1792 w Marrakeszu) – sułtan Maroka z dynastii Alawitów, syn Muhammada III. Panował w latach 1790-1792.
Jazid objął tron po śmierci swojego ojca w 1792 roku. W czasie swoich krótkich rządów musiał zmagać się z silną opozycją i z walkami o sukcesję do tronu, jakie znowu rozgorzały po okresie spokoju za panowania Muhammada III. Zginął w bitwie pokonany przez brata Hiszama, który przez swoich zwolenników również został okrzyknięty sułtanem po śmierci Muhammada III. Władzę w kraju przejął wówczas kolejny z braci Sulajman, który początkowo jednak wciąż borykał się ze zwolennikami Hiszama.

</doc>
<doc id="1124551" url="https://pl.wikipedia.org/wiki?curid=1124551" title="Vânju Mare">
Vânju Mare

Vânju Mare - miasto w południowo-zachodniej Rumunii (Wołoszczyzna), w okręgu Mehedinți (Oltenia). Liczy 7074 mieszkańców (dane na rok 2002). Merem miasta jest Alexandru Mijaiche, członek Partii Demokratycznej.

</doc>
<doc id="1124553" url="https://pl.wikipedia.org/wiki?curid=1124553" title="Deta">
Deta

Deta (węg. "Detta") – miasto w zachodniej Rumunii, w okręgu Temesz, w Banacie. Merem miasta jest Crăciun Buhaş, członek Partii Demokratycznej.

</doc>
<doc id="1124554" url="https://pl.wikipedia.org/wiki?curid=1124554" title="Ticonderoga">
Ticonderoga



</doc>
<doc id="1124562" url="https://pl.wikipedia.org/wiki?curid=1124562" title="13 Dywizjon Artylerii Konnej">
13 Dywizjon Artylerii Konnej

13 dywizjon artylerii konnej (13 dak) – oddział artylerii konnej Wojska Polskiego w II Rzeczypospolitej.
Dywizjon sformowany został w 1924 jako organiczny pododdział artylerii 4 Dywizji Kawalerii. Tradycjami nawiązywał do „wojennych” baterii: konnej baterii jazdy kresowej i baterii krakusów walczących w wojnie polsko ukraińskiej i polsko-bolszewickiej. W okresie międzywojennym stacjonował we Lwowie, Kamionce Strumiłowej i Brodach. W kampanii wrześniowej walczył w składzie Kresowej Brygady Kawalerii.
Wojenne tradycje 13 dak.
Sformowany w 1924 13 dywizjon artylerii konnej nawiązywał tradycjami do „wojennych” baterii, z których został sformowany. Były to: „konna bateria jazdy kresowej”, przemianowana następnie na 2 baterię 5 dywizjonu artylerii konnej, oraz „bateria krakusów”.
Walki konnej baterii jazdy kresowej.
Bateria powstała na bazie konnego oddziału rtm. Feliksa Jaworskiego. Sformowany na stepach ukraińskich, liczył on około 100 jezdnych z czterema ciężkimi karabinami maszynowymi. W grudniu 1918 oddział wrócił do kraju, a rtm. Jaworski zameldował się u dowódcy improwizowanego „frontu włodzimiersko-hrubieszowskigo”. Ten przeznaczył go do obrony rejonu Włodzimierza Wołyńskiego. Już 18 grudnia oddział walczył z Ukraińcami pod Torczynem.
13 stycznia 1919 „jazda kresowa” wzięła udział w wypadzie grupy mjr. Władysława Bończy-Uzdowskiego na Wojnicę. Szykujący się do natarcia oddział ukraiński został częściowo rozbity i zdobyto na nim dwie rosyjskie armaty 3 calowe wz. 02 z dużą ilością amunicji. Działa te dały początek konnej baterii. Dowództwo nad nią objął kpt. Jerzy Golikow. Nowo sformowana bateria już 19 stycznia wzięła udział w walce, odpierając atak ukraiński na Włodzimierz Wołyński. Kolejne ataki ukraińskie wyparły artylerzystów z miasta. Bateria wycofała się do Uściługa. W następnym dniu wspierała kontratak, który odbił miasto z rąk ukraińskich. 20 lutego bateria wzięła udział w wypadzie na Torczyn, a następnego dnia na Iwanicze. Artyleryjskie wsparcie przyczyniło się do pobicia Ukraińców i zdobycia dużej ilości sprzętu wojskowego. Zdobyto między innymi siedem armat. Dwie z nich zatrzymano dla siebie, a pozostałe odesłano w głąb kraju. W związku z koncentracją oddziałów ukraińskich w rejonie Porycka, mjr Leopold Lis-Kula nakazał przeprowadzenie wypadu. 1 marca sześć kompanii piechoty zaatakowało od czoła, a szwadron jazdy kresowej rtm. Jaworskiego, wzmocniony baterią, otrzymał zadanie obejścia Porycka i odcięcia oddziałów ukraińskich. W walce do niewoli wzięto około 100 jeńców, w tym sztab ukraińskiego pułku, zdobyto 3 armaty, 5 ckm, 7 kuchni polowych i dużo sprzętu łączności. 5 marca bateria po raz kolejny wzięła udział w wypadzie na Torczyn. Zdobyto między innymi kompletną baterię artylerii. W działaniach na Troszyn śmiertelnie ranny został mjr Lis-Kula. 
W końcu kwietnia 1919 mjr Jaworski przystąpił do formowania dywizjonu kawalerii. Działo się to kosztem baterii, która po reorganizacji skurczyła się do 18 żołnierzy i dwóch koni. Po uzupełnieniach wystawiono zaledwie dwa działony. 12 maja ruszyła polska ofensywa na Łuck. Bateria nadal działała w składzie oddziału mjr. Jaworskiego. 15 maja kresowi kawalerzyści obeszli nieprzyjacielskie ugrupowanie i wspierali atakujące od czoła oddziały polskie. Po opanowaniu Łucka ruszono na Brody. 2 czerwca bateria zajęła stanowiska pod Berezyną. Podczas walk w tym rejonie stoczyła zwycięski pojedynek z baterią ukraińską, a oficer baterii konnej ppor. Jan Gruszczyński zniszczył pierwszym strzałem ciężki karabin maszynowy nieprzyjaciela. 19 czerwca bateria przeszła w rejon Ostrowczyka Polnego. Tam wspierała działania piechoty i zwalczała pociągi pancerne.
W kolejnych dniach bateria walczyła o Bełżec i pod Białym Kamieniem. W rejonie wsi Burek działon ppor. Gruszczyńskiego zmusił nieprzyjaciela do wycofania się z miejscowości.
26 lipca „bateria konna jazdy kresowej” została wydzielona z oddziału mjr. Jaworskiego, odesłana do Łodzi i podporządkowana dowódcy 10 pułku artylerii polowej jako jego 7 bateria. Kolejny rozkaz z 22 sierpnia skierował ją do Staszowa. Tu, przemianowana na 2 baterię, weszła w skład 5 dywizjonu artylerii konnej. Poddana została też całkowitej reorganizacji. Wszyscy oficerowie odkomenderowani zostali do Warszawy, a kanonierów narodowości rosyjskiej zwolniono ze służby. Dowództwo baterii objął por. Wacław Brzozowski, a jej stan wynosił wtedy 2 oficerów i kilkunastu szeregowych. Kilka miesięcy później bateria otrzymała włoskie działa i uzupełnienie. Szkolenie specjalistyczne z działoczynów prowadził kapitan armii włoskiej Josette Birma. Ponieważ włoskie działa nie spełniały wymagań artylerii konnej, zapadła decyzja ponownego wyposażenia baterii w sprzęt rosyjski. Dopiero w czerwcu 1920 pododdział osiągnął gotowość bojową.
25 czerwca 2/5 dak skierowana została do Równego i podporządkowana dowództwu 3 Dywizji Piechoty Legionów. Działając w ramach grupy wypadowej kpt. Wolfa, miała zapewnić łączność między 3. i 6 Dywizją Piechoty w okolicach Hoszczy i Korca. Do działań weszła w nocy z 30 czerwca w rejonie wsi Daniczów. Ostrzelała wtedy silny oddział nieprzyjaciela i zmusiła go do wycofania się. Wkrótce grupa kpt. Wolfa rozpoczęła odwrót. Zaskoczona atakiem czerwonych kozaków pod Daniczowem, uległa panice i została rozbita. 2/5 dak porzuciła sprzęt ciężki, a żołnierze małymi grupami przedzierali się w rejon Tuczyna. Tu działony zebrały się w jedną całość, posiadając na uzbrojeniu dwie armaty. Resztki baterii zostały odesłane do Łucka w celu uzupełnienia, ale z powodu ogólnej sytuacji militarnej zmuszona była do dalszego odwrotu przez Klewań, Kowel, Rejowiec aż do Zamościa.
W końcu lipca nastąpiła reorganizacja kawalerii, a bateria oddała wszystkie konie zaprzęgowe oraz obie armaty 1 baterii 5 dak. 2 sierpnia żołnierze 2 baterii zostali przewiezieni koleją w okolice Grójca, gdzie przystąpiono do reorganizacji. Baterię odtwarzano do 18 października, po czym przewieziono ją w okolice Ejszyszek. Tu dołączyła do 5 dak i w składzie 3 Brygady Jazdy osłaniała działania wojsk gen. Lucjana Żeligowskiego na Litwie Środkowej. W styczniu 1921 bateria przeszła na teren powiatu nieświeskiego w rejon Horodzieje–Mir.
Bateria krakusów.
Bateria sformowana została na bazie baterii zapasowej 6 pułku artylerii polowej w lipcu 1920. Szeregowi rekrutowali się głównie ze studentów i gimnazjalistów z Krakowa i okolic, a wyposażyli ją z własnych środków ziemianie krakowscy. Dowódcą baterii mianowany został por. Dzieduszycki.
4 sierpnia, nie w pełni sformowana bateria przegrupowała się do Czaplina. Pododdział nie posiadał dział, a jedynym uzbrojeniem były dwa ckm. W Czaplinie kontynuowano formowanie, żołnierze otrzymali ręczną broń i brakujące wyposażenie. Tak wyposażony pododdział wziął udział w walkach na południowym skrzydle przedmościa warszawskiego działając jako piechota. Po odrzuceniu Sowietów spod Warszawy, bateria przeszła do Góry Kalwarii. Tam otrzymała 3-calowe armaty rosyjskie i przystąpiła do intensywnego szkolenia. We wrześniu ponownie wyruszyła na front. Przydzielono ją do 9 Brygady Jazdy i w jej składzie walczyła w Małopolsce Wschodniej. Działała pod Rohaczewem, brała udział w wyprawie za Słucz. Podczas zagonu na Korosteń skutecznie wspierała kawalerię pod Ostróżkiem. Zakończenie wojny zastało baterię w rejonie Zwiahla, skąd przewieziona została do Warszawy.
W listopadzie „bateria krakusów” została wcielona do 9 dywizjonu artylerii konnej jako jego 1 bateria. Do wiosny 1921 stacjonowała w Rozbórzu, a potem została przeniesiona do Białegostoku. W czerwcu dywizjon został przemianowany na 8 dak. Jesienią 1922 1/8 dak została wydzielona i weszła w skład nowo powstałego w Jarosławiu 10 dywizjonu artylerii konnej.
13 dak w garnizonach.
Formowanie i zmiany organizacyjne.
15 maja 1924 Minister Spraw Wojskowych przeniósł pięciu oficerów jako zawiązek 13 dywizjonu artylerii konnej, a 7 czerwca z garnizonu Kraków do garnizonu Lwów przybyła 2 bateria 5 dywizjonu artylerii konnej i została przemianowana na 1 baterię 13 dywizjonu artylerii konnej. Dzień 7 czerwca przyjęty został za oficjalną datę powstania jednostki i święto dywizjonu. 8 sierpnia 1924 z garnizonu Jarosław przybyła 3 bateria 10 dywizjonu artylerii konnej pod dowództwem kpt. Władysława Brzozowskiego, która przemianowana została na 2/13 dak. 12 marca 1925, z 1. i 2 baterii oraz podoficerów i szeregowych przydzielonych z oddziałów artylerii Okręgu Korpusu Nr VI (5, 11 i 12 pap, 6 pac i 6 dak), zorganizowana została 3 bateria.
25 września 1926 została zagubiona pieczęć okrągła z napisem „Dowództwo 13 Dyonu Artylerii Konnej”.
Dywizjon był organicznym pododdziałem artylerii 4 Dywizji Kawalerii. W 1929 jednostka dyslokowana została do Kamionki Strumiłowej i podporządkowana dowódcy 2 Samodzielnej Brygady Kawalerii. Pod względem fachowego wyszkolenia dywizjon podporządkowany był dowódcy 6 Grupy Artylerii. W 1937 wszedł w skład Kresowej Brygady Kawalerii. W tym samym roku rozformowany został 10 dywizjon artylerii konnej, stacjonujący wówczas w garnizonie Rzeszów. Pierwsza bateria tego dywizjonu przemianowana została na 4 baterię 13 dak i czasowo pozostawiona w Rzeszowie. W maju 1938 4/13 dak dyslokowana została do garnizonu Brody. W tym samym czasie z Kamionki Strumiłowej do Brodów przeniesiona została 3 bateria. Dowództwo dywizjonu i pozostałe dwie baterie przeniesione zostały do Brodów w następnym roku.
Zakwaterowanie.
Warunki zakwaterowania w momencie formowania jednostki nie były najlepsze. Brakowało mieszkań dla oficerów, a część samotnych podoficerów spała na salach żołnierskich. W koszarach około 30% pieców, podłóg i okien wymagało wymiany. Dużym utrudnieniem był także brak oświetlenia elektrycznego. Sześć stajni wymagało remontu. Brakowało działowni i szop na wozy. W 1927 wybudowano działownię, a szopa służąca dotychczas do tego celu została wykorzystana na wozownię. Liczne prace remontowe wykonywano początkowo własnymi silami. Uszczuplało to stany żołnierzy systematycznie szkolących się. W późniejszych latach sytuacja uległa poprawie, a większość prac remontowo-budowlanych wykonywały firmy cywilne.
We wrześniu 1939 nastąpiła zmiana miejsca zakwaterowania. Bezpośrednio po ćwiczeniach 4 Dywizji Kawalerii realizowanych w Sapieżance dywizjon pomaszerował do Kamionki Strumiłowej. Przenosiny dywizjonu spowodowały spore trudności z zakwaterowaniem. Budynki w nowym garnizonie były w nie najlepszym stanie. Brak magazynów mobilizacyjnych spowodował zajęcie na ten cel części działowni. Planowano, że cały oddział znajdzie się w jednym kompleksie koszarowym. Jednak na osobiste życzenie marsz. Edwarda Śmigłego-Rydza postanowiono, że nowo utworzona 4 bateria stanie w Brodach. Projektowane w Kamionce Strumiłowej budynki koszar i stajni o wartości 169 tys. zł przeniesiono do Brodów. Ostatecznie 4 bateria stanęła w Brodach wiosną 1938. W tym czasie do Brodów miała być przeniesiona 3 bateria stojąca dotychczas w Rzeszowie. W związku z tym na stałe w Brodach urzędował zastępca dowódcy 13 dak. Wkrótce zapadła decyzja o przeniesieniu w całości dywizjonu do Brodów. Zgodnie z planem, dowództwo 13 dak oraz 1. i 2 bateria miały znaleźć się w nowym garnizonie do 20 maja 1939.
Uzbrojenie i wyposażenie.
W chwili formowania dywizjon wyposażony został w rosyjskie 3-calowe armaty wz. 02, które po „przekoszulkowaniu” i modernizacji pod oznaczeniem wz. 02/26 pozostały na wyposażeniu oddziału aż do wybuchu II wojny światowej. Kanonierzy uzbrojeni zostali początkowo w austriackie kbk Mannlichera wz. 95, a broń zespołową stanowiły ciężkie karabiny maszynowe Schwarzlose M.7/12. W styczniu 1928 wymieniono karabinki na wz. 91/98/25, a sześć przestarzałych ckm-ów z czasem na lekkie karabiny maszynowe wz. 08/15.
Posiadane uzbrojenie i wyposażenie nie było w najlepszym stanie technicznym. W lutym 1927, 6 armat, 10 przodków i 4 tylne podwozia jaszczy nie nadawało się do użytku. Karabinki były stare z licznymi wżerami w lufach, a część rozkalibrowana. W czasie strzelań około 50% szrapneli nie wybuchało. W magazynach mobilizacyjnych brak było pistoletów dla oficerów rezerwy i jaszczy dla kolumny amunicyjnej. Te ostatnie miały być zastąpione chłopskimi wozami z poboru. Posiadane przez dywizjon jednokonne biedki telefoniczne okazały się zupełnie niepraktyczne ze względu na małą pojemność ładunkową. Ponadto w użyciu były aż 4 typy szabel. W odpowiedzi na pismo interwencyjne wystosowane przez gen. Juliusza Rómmla do Generalnego Inspektoratu Sił Zbrojnych otrzymano odpowiedź, że brakujące jaszcze dywizjon otrzyma do 15 lipca 1931, wozy łączności miały być w najbliższym czasie zastąpione przez specjalne wozy resorowane, których opracowywanie kończył Wojskowy Instytut Badań inżynierii. Jednocześnie skierowany został wniosek do wiceministra spraw wojskowych w sprawie zbudowania magazynów amunicyjnych w Kamionce Strumiłowej.
13 dak w kampanii wrześniowej.
Mobilizacja.
27 sierpnia 1939 o godz. 19:00, w koszarach, rozpoczęta została mobilizacja alarmowa dywizjonu. Dywizjon był mobilizowany w grupie zielonej, w czasie od A+18 do A+42. W jego skład wchodziły cztery baterie artylerii konnej (organizacja dak na stopie wojennej). Dodatkowo zmobilizowano w tej samej grupie zielonej i czasie A+44 drużynę parkową uzbrojenia nr 641. Wkrótce jednak 3. i 4 bateria przeniesione zostały do okolicznych wsi. 31 sierpnia o 4:00 1 bateria wyruszyła jako pierwsza do miejsca koncentracji Kresowej BK na prawym skrzydle Armii „Łódź” w rejon Szadek – Rossoczyca. W następnych dniach odjeżdżały kolejne eszelony dywizjonu. Ostatni wyruszył z Brodów 3 września o 2:25. Trasa transportów wiodła przez: Radziwiłłów, Kowel, Brześć, Czeremchę, Siedlce, Warszawę, Kutno do Szadka. 
Działania bojowe.
Nad Wartą
W kampanii wrześniowej 1939 dywizjon walczył w składzie Kresowej Brygady Kawalerii. Jako pierwsza dotarła transportem kolejowym do Szadka 1 bateria, w godzinach południowych 2 września. Do końca dnia 2 września dołączyła do 20 pułku ułanów w rejonie Rossoczycy i zajęła stanowiska ogniowe w pobliżu wsi Lipiny. 3 września około 15:45 bateria 1/13 dak wraz z 20 puł. wyruszyła w kierunku miejscowości Warta. W trakcie drogi 20 puł. i 1/13 dak zostały zaatakowane przez 6 samolotów niemieckich; bateria utraciła 1 zabitego i 2 rannych. Bateria i 20 puł. zostały rozproszone. Zebrano się po zmroku w rejonie Rossoczycy. Około 20:00 w Szadku z transportów wyładowały się: 2. i 3 bateria oraz kolumna amunicyjna i tabor dywizjonu. Ponowny marsz rozpoczęto około 1:00 4 września. W straży przedniej maszerował 22 pułk ułanów wraz z 1/13 dak, za nimi pozostałe pułki i baterie Kresowej BK. 4 września około 5:00 baterie przekroczyły mosty na rzece Warta i o 6:00 zajęły stanowiska ogniowe na zachodnim skraju miejscowości Warta.
Na zajmujący stanowiska obronne 22 puł. na odcinku Góra-Głaniszew, około 8:00 uderzyły oddziały niemieckiej 24 Dywizji Piechoty. 2 bateria dokonała ostrzału podchodzących oddziałów niemieckich. Na rozkaz dowódcy Kresowej BK płk. Stefana Hanki-Kuleszy baterie 1 i 3 zostały wycofane na wschodni brzeg Warty. Około 10:00 na 20 puł. również wyszło natarcie niemieckiej piechoty; wsparły go ogniowo 1. i 3 bateria. O 10:30, na rozkaz dowódcy Kresowej BK, 2 bateria wycofała się na wschodni brzeg rzeki i zajęła stanowiska w rejonie Młynowa, gdzie przebywała do 20:00 i po zluzowaniu przez artylerię 10 pułku artylerii lekkiej dołączyła do macierzystej brygady w rejonie Szadka. Około 11:00 baterie 1 i 3 otrzymały rozkaz odmaszerowania do rejonu Szadka. 3 bateria odmaszerowała od razu i dołączyła do koncentrującej się brygady, natomiast 1 bateria, w obawie przed nalotami niemieckiego lotnictwa, zatrzymała się w lesie w pobliżu Dzierżąźni. Podczas postoju 1/13 dak otrzymała rozkaz dołączenia do 20 puł. Do rana 5 września nie doczekała się na pułk i przyłączyła się do walk prowadzonych w rejonie Glinna przez pododdziały batalionu III/28 pułku piechoty i 4 batalionu strzelców. Nocą 4/5 września baterie 3. i 2 pomaszerowały, wraz z siłami głównymi Kresowej BK, w kierunku Glinna, obsadzając rzekę Wartę. 
W godzinach porannych baterie 3. i później 2. wspierały walki ułanów i ostrzeliwały zachodni brzeg Warty. Około 14:00, na rozkaz nowego dowódcy Kresowej BK płk. dypl. Jerzego Grobickiego, baterie 2. i 3. wycofały się wraz z siłami głównymi brygady w rejon Szadka. Do godzin południowych, w rejonie Glinna, bateria 1 wspierała piechotę. Po jej odwrocie odskoczyła do tyłu i dołączyła do 22 puł. Następnie od przybyłego do brygady dowódcy 13 dak otrzymała rozkaz dołączenia do dywizjonu w rejonie Szadka. 5 września do brygady dołączyło dowództwo dywizjonu i 4 bateria, która była dwukrotnie atakowana przez lotnictwo niemieckie w trakcie transportu i po wyładunku, bez strat. 4/13 dak, skierowana rozkazem, dotarła do wsi Zaleska Wola, a następnie zawrócona do Szadka, gdzie zajęła stanowiska ogniowe. W południe 6 września dołączyła do 20 puł. 
Walki odwrotowe
Rano pozostała część 13 dywizjonu podjęła marsz za rzekę Ner. Baterie zajęły stanowiska za szykami spieszonych pułków brygady nad Nerem. 4/13 dak z rejonu Lutomierska ostrzeliwała zbliżające się oddziały niemieckie. Niepowiadomione o odwrocie za Ner tabory dywizjonu, z uwagi na bezpośrednie zagrożenie przez oddziały niemieckie, wycofały się pod dowództwem kpt. Kubickiego w kierunku wschodnim. Ponadto tabory dywizjonu zostały zbombardowane przez cztery samoloty niemieckie, skierowane przez dwóch niemieckich dywersantów, których schwytano. Tabory dywizjonu przez Łódź, Puszczę Kampinoską, Modlin dotarły do Warszawy. Kresowa BK odeszła do lasów Emilia, by osłonić 10 Dywizję Piechoty w obronie nad Nerem od strony Ozorkowa. 3/13 dak wspierająca 6 pułk strzelców konnych, zajęła obronę w rejonie miejscowości Kuciny na szosie Poddębice – Aleksandrów. 7 września 13 dak zorganizował zasadzkę ogniową obok wzg. 178,8, 4 km na zachód od Aleksandrowa. Zasadzka nie udała się, gdyż niemiecki oddział pancerno-motorowy zmienił marszrutę. W trakcie postoju 7 września około 20:00 rejon postoju 20 puł. i 2/13 dak oraz 4/13 dak został ostrzelany przez dywersantów niemieckich. Na skutek tego zdarzenia stracono kontakt z 2 baterią, która zaprzodkowała armaty, jaszcze i odjechała. Po dojechaniu do lasu Emilia, rano 7 września, z uwagi na odejście 10 Dywizji Piechoty na wschód, Kresowa BK, a w jej składzie 13 dak, odpoczywała kilka godzin, po czym pomaszerowała w kierunku Głowna. Podczas marszu artyleria brygady: 13 dak i dywizjon II/10 pal maszerowały pod osłoną kawalerii. Płk Jerzy Grobicki odjechał z brygady, z lekko rannym szefem sztabu oraz w poszukiwaniu kontaktu z innymi jednostkami; do brygady w marszu nie dołączył. 
W trakcie marszu, ze względu na chaos, zatłoczenie dróg, ostrzał niemieckiej artylerii dalekonośnej, utarczki z niemieckimi patrolami oraz 45 minutowy nalot, kolumna brygady rozpadła się. 13 dywizjon poniósł straty w koniach; ranny został dowódca kolumny amunicyjnej; zastąpił go por. rez. Stanisław Cieński. 8 września 13 dak znalazł się w zgrupowaniu płk. dypl. Andrzeja Kunachowicza; zatrzymano się w lasach na zachód od Głowna na odpoczynek. W trakcie odpoczynku 3/13 dak zajęła stanowiska ogniowe, w gotowości do otwarcia ognia, pod wieczór ostrzelała podchodzące oddziały niemieckiej 24 DP. Podjęto po 4 godzinach marsz w kierunku Palenic; z nieznanych przyczyn 13 dywizjon artylerii konnej pomaszerował bez 3/13 dak do Skierniewic. Po drodze, ze względu na słaby mostek i potrzebę przeprawy brodem, maszerująca w tyle kolumny 4 bateria oderwała się od dywizjonu. Bateria 1/13 dak utraciła jeden działon podczas potyczki z niemieckim podjazdem pancerno-motorowym w nocy 7/8 września. 8 września do 20:00 ppłk Janusz Grzesło miał ostatni bezpośredni kontakt z dywizjonem, gdy wydał rozkaz podjęcia marszu przez Skierniewice do Warszawy. Po dotarciu w rejon Skierniewic 9 września nie nawiązano żadnej łączności z brygadą. Doszło do rozpadu 13 dywizjonu artylerii konnej. 10 września po odpoczynku 13 dak bez 2. i 3 baterii pomaszerował przez Błonie na Warszawę, natomiast 2 bateria na Mszczonów. 3 bateria 9 września w zgrupowaniu 20 puł. płk. dypl. Andrzeja Kunachowicza zajęła stanowiska obronne w rejonie lasu pomiędzy Makowem a Skierniewicami. Następnie po zluzowaniu przez piechotę, wraz z 20 puł. pomaszerowała nocą 9/10 września w kierunku Suliszewa za rzeką Rawką.
Nocą 8/9 września, gdy bateria podjęła marsz w kierunku Skierniewic, z uwagi na ostrzelanie przez dywersantów maszerujących wojsk, wybuchła panika, która doprowadziła do rozdzielenia się zasadniczych sił 13 dak. Przy baterii znaleźli się oficerowie dowództwa dywizjonu: adiutant dywizjonu, oficerowie zwiadowczy i obserwacyjny, którzy pomogli zapanować nad paniką w baterii i innych jednostkach na szosie. O świcie 9 września bateria przejechała przez palące się Skierniewice. Za Skierniewicami dołączył pluton kolumny amunicyjnej 13 dak. W południe podjęto dalszą jazdę w kierunku Błonia, w trakcie której dołączył dywizjon kawalerii mjr. Dąbrowskiego. Nocnym marszem 9/10 września 1/13 dak dotarła do Milanówka. Kpt. Marian Lewandowski jechał z jednym działonem przy straży przedniej; dwa działony na końcu kolumny, z którymi pod Milanówkiem utracono kontakt. Podczas marszu prowadzono potyczki z patrolami niemieckimi. 10 września ostatnia armata ostrzelała niemieckie patrole zmotoryzowane i stoczyła potyczkę z trzema niemieckimi czołgami, z których jeden zniszczyła. W trakcie walki utracono kontakt z maszerującym dywizjonem kawalerii. Resztki 1 baterii, z 1 armatą i 50 żołnierzami, 11 września dotarły do Warszawy, skąd skierowano je do miejsca koncentracji Kresowej BK w Otwocku. 12 września w Otwocku dołączono do zbierającego się 22 puł.; dojechała również pozostała część baterii z dwoma armatami. Nocą 13/14 września pozostałość Kresowej BK pod dowództwem płk. dypl. Jerzego Grobickiego, wraz z baterią 1/13 dak, pomaszerowały przez Kołbiel na południowy zachód od Garwolina, do miejsca koncentracji Grupy Operacyjnej Kawalerii gen. bryg. Władysława Andersa. 
Z uwagi na panujący chaos, tłumy rozbitków i uchodźców cywilnych, doszło do rozdzielenia baterii. Jeden działon pomaszerował ze strażą przednią i nie dołączył do baterii, drugi błędnie skierowano przez placówkę do Warszawy. Pozostałość 1 baterii z plutonem kolumny amunicyjnej, pomimo utracenia bezpośredniego kontaktu z brygadą, maszerowała przez Łaskarzew w ślad za nią. Jechano przez Maciejowice, na wschód od Dęblina w kierunku Lubartowa. Ostatecznie 18 września w rejonie Łuckiej Kolonii pod Lubartowem dołączono do resztek Kresowej BK. Od 19 do 21 września działon i pozostałości 1/13 dak osłaniały dowództwo GOKaw. gen. Andersa. 21 września ocalały działon włączono do baterii 3/2 dak. Działon w składzie 3/2 dak w dniu 23 września wziął udział w walce w Jacni z niemiecką 68 DP, w której, podczas nawały ogniowej, została rozbita ostatnia armata 13 dywizjonu. Reszta 1 baterii weszła w skład oddziału dowódcy 2 dak ppłk. Jana Kamińskiego i w jego składzie przez Krakowiec, Lubienie i Radonice, 27 września, dołączyła do GOKaw. gen. Andersa we Władypolu. W składzie oddziału artylerzystów konnych ppłk. Kamińskiego resztka 1 baterii stoczyła walkę z oddziałami sowieckimi. Po rozwiązaniu oddziału, kpt. Lewandowski z 3 oficerami i 20 kanonierami 13 dak poprzez Sądową Wisznię i Sambor dotarli do wsi Rudki. Tam po starciu z ukraińskimi dywersantami i chwilowej niewoli żołnierze zbiegli w różne strony.
W nocy 8/9 września bateria dotarła do Skierniewic, gdzie się zatrzymała. Będący przy baterii ppłk Janusz Grzesło wyruszył nocą na poszukiwanie pozostałych baterii i ostatecznie dołączył do 31 pułku piechoty. 9 września o 6:00 2/13 dak pojechała w kierunku Mszczonowa. Około 10:00 2 bateria dotarła do szosy Rawa Mazowiecka – Warszawa. Na szosie bateria została otoczona przez niemiecki oddział zmotoryzowany z pułku SS-Leibstandarte „Adolf Hitler” i wzięta do niewoli. Niewoli udało się uniknąć niewielu jej żołnierzom.
Po nocnym marszu 9/10 września bateria wraz z 20 puł. dojechała do miejscowości Ruda, gdzie przeszła na wschodni brzeg Rawki, dotarła do rejonu na wschód od Kamiona. 10/11 września 3 bateria podjęła marsz, lecz na zatłoczonych drogach doszło do utraty kontaktu z 20 puł.; pomaszerowała ze zgrupowaniem dowódcy 6 psk w kierunku Osuchowa. Dalszy marsz odbyła w zgrupowaniu ppłk. dypl. Stefana Mossora. Patrole strzelców konnych nawiązały kontakt bojowy z patrolami niemieckiej 19 DP, kierującej się w kierunku Mszczonowa. Przed świtem 3/13 dak przekroczyła szosę Rawa Maz. – Warszawa. Około 7:00 11 września bateria zatrzymała się na postój w lasach na zachód od Osuchowa. Rozpoczęły się potyczki z niemieckimi patrolami; ok 11:00 niemiecka piechota, ze wsparciem artylerii, podjęła natarcie. Bateria 3/13 dak wspierała walki kawalerii. W trakcie czterogodzinnego boju z niemiecką piechotą i pojazdami pancernymi poległo wielu żołnierzy baterii. Polegli kpt. Stanisław Boski i por. Edward Maleńczyk. Tuż przed wzięciem do niewoli żołnierzy baterii, zamki armat wymontowano i ukryto.
W nocy 8/9 września 4 bateria obeszła od północy Skierniewice. W trakcie marszu bateria i maszerujące tabory zostały ostrzelane przez dywersantów niemieckich z broni maszynowej. Wybuchła w taborach panika, która porwała za sobą zwiad i łączność baterii oraz jeden z działonów, który już nie dołączył. Wobec nienawiązania kontaktu z resztą dywizjonu, kpt. Kazimierz Strzelecki spod Skierniewic poprowadził baterię bocznymi drogami w kierunku Żyrardowa. O świcie 9 września przekroczono rzekę Rawkę. Z uwagi na zajęcie Żyrardowa przez wojska niemieckie, bateria pojechała w kierunku Szymanowa. W trakcie marszu 4/13 dak została zbombardowana przez lotnictwo niemieckie; rannych zostało kilku żołnierzy i kilka koni. O 19:00 bateria dojechała do Paprotni, a o północy do Błonia, gdzie odpoczywano. Torując sobie drogę wśród uciekinierów i taborów o świcie 10 września bateria dotarła do Warszawy. 
Podczas wejścia do Warszawy od strony Woli, 4 bateria była ostrzeliwana przez niemiecką artylerię i broń maszynową. Bateria została skierowana na Pragę w rejon cerkwi. Kpt. Kazimierz Strzelecki udał się do Dowództwa Obrony Warszawy po rozkazy. W trakcie powrotu, po południu 10 września, został zastrzelony przez dywersantkę niemiecką, która była w towarzystwie Niemca w mundurze sierżanta WP. Zostali schwytani przez przechodzących w pobliżu dwóch podchorążych i oddani pod sąd. Wieczorem bateria 4/13 dak przeszła na Saską Kępę i zajęła stanowiska ogniowe na odcinku 336 pułku piechoty (2 pułku piechoty „Obrony Pragi”). Dowództwo baterii objął por. rez. Roman Fafius, na czas oddelegowania por. Jerzego Majewskiego. 14 września do baterii dołączył działon z baterii 1/13 dak. 4 bateria została rozstawiona poszczególnymi działonami na odcinku 336 pp, jako artyleria towarzysząca i przeciwpancerna, w umocnionych i zamaskowanych stanowiskach. W nocy 15/16 września, w wyniku ostrzału niemieckiej artylerii, rannych zostało 14 żołnierzy 4 baterii, utracono zabitych i rannych wiele koni. Nad ranem bateria odparła natarcie niemieckiej piechoty wspartej czołgami. Ponowne natarcie piechoty i czołgów bateria 4/13 dak odparła nocą 21/22 września. W trakcie odpierania tych dwóch natarć bateria zniszczyła 7 niemieckich czołgów. Straty w 4 baterii, podczas obrony stolicy, wyniosły 4 zabitych i 20 rannych żołnierzy i 70% stanu koni. 28 września bateria przeszła do Łazienek, gdzie złożyła broń.
Oddział Zbierania Nadwyżek 13 dak.
Oddział Zbierania Nadwyżek 13 dak zgodnie z planem mobilizacyjnym został skierowany do Ośrodka Zapasowego Artylerii Konnej nr 2 w Zamościu. Dotarł tam 7–8 września 1939. Z uwagi na zagrożenie rejonu Zamościa przez oddziały niemieckie Ośrodek ewakuowano wraz posiadanym mieniem do Łucka, a następnie do Równego.18 września na wiadomość o agresji sowieckiej, skład Ośrodka zawrócił w kierunku zachodnim. W trakcie odwrotu doszło do potyczek z grupami dywersantów ukraińskich. Po zdemobilizowaniu żołnierzy z mniejszości narodowych, pozostałość ośrodka przeprawiła się przez rzekę Bug i dotarła na teren Lubelszczyzny.
Pluton marszowy 13 dak
Po ogłoszeniu mobilizacji powszechnej do koszar 6 dak przybyły kilkuosobowe grupy oficerów i podoficerów z 13 dywizjonu artylerii konnej. Ze skierowanych zasobów mobilizacyjnych oraz wyposażenia i broni pozostałego w magazynach 6 dak i napływających rezerwistów podjęto formowanie z zalążków przysłanych przez 13 dak pluton marszowego. Po ich zmobilizowaniu, weszły w skład Ośrodka Zapasowego Podolskiej Brygady Kawalerii w Stanisławowie. Plutonem marszowym 1/13 dak dowodził por. rez. Witold Cieński. 14 lub 15 września pluton ten wszedł w skład 4 szwadronu rtm. Jerzego Cieleckiego sformowanego w OZ Podolskiej BK pułku marszowego Podolskiej Brygady Kawalerii, pod dowództwem ppłk. Włodzimierza Gilewskiego.
Symbole dywizjonu.
24 listopada 1937 Prezydent RP zatwierdził wzór sztandaru dla 13 dywizjonu artylerii konnej. Fundatorem sztandaru było społeczeństwo powiatu kamioneckiego i miasta Kamionka Strumiłowa. 22 listopada 1938 we Lwowie minister spraw wojskowych, gen. dyw. Tadeusz Kasprzycki, wręczył sztandar dowódcy dywizjonu.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938. Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 13 w mniejszych wieńcach z wawrzynu.
W narożnikach lewej strony płata umieszczono:
Wyruszając na wojnę we wrześniu 1939 dywizjon odesłał sztandar do Ośrodka Zapasowego Artylerii Konnej nr 3 w Zamościu.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Żołnierze dywizjonu.
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1124565" url="https://pl.wikipedia.org/wiki?curid=1124565" title="Księga urwisów">
Księga urwisów

Księga urwisów – powieść przygodowa dla młodzieży autorstwa Edmunda Niziurskiego, wydana po raz pierwszy w 1954. 
Akcja powieści rozgrywa się w czasach wczesnej PRL w wiosce na Kielecczyźnie. Bohaterami są uczniowie klasy szóstej szkoły podstawowej w Wilczkowie: Wiktor Stopa (miejscowy chłopak, półsierota), Karlik Rudniok (syn inżyniera górnictwa ze Śląska) i inni. Przeżywają oni serię niebezpiecznych przygód, których podłożem jest działalność dywersanta, zamierzającego zniszczyć kopalnię miedzi oraz walka o kolektywizację rolnictwa.
"Księga urwisów" została wydana pod koniec okresu stalinowskiego, w momencie gdy pojawiały się pierwsze, bardzo nieśmiałe oznaki odwilży. Z jednej strony w dużym stopniu przepojona jest propagandą typową dla okresu stalinowskiego: kolektywizacja rolnictwa jest pokazana jako proces pozytywny, pozytywnymi bohaterami (drugoplanowymi) są działacz ZMP Gondera i oficer UB Bolesławiec. Lider sprzeciwiających się kolektywizacji chłopów został przedstawiony jako postać zdecydowanie antypatyczna, a pod koniec utworu okazuje się, że jego syn jest złodziejem, który w dodatku dostarczał wyposażenie zachodnim dywersantom. W pozytywnym świetle przedstawione są starania o utworzenie w Wilczkowie spółdzielni rolniczej oraz drużyny harcerskiej (OH ZMP), jak również działania głównych bohaterów w celu zdemaskowania "szpiegów".
Z drugiej jednak strony Niziurski właśnie "Księgą urwisów" jako jeden z pierwszych potrafił przeciwstawić się schematom realizmu socjalistycznego w literaturze dla młodzieży. Bohaterami są realistycznie przedstawieni chłopcy, którzy wdają się w bójki między sobą, mają skłonności do wygłupów i łobuzerskich kawałów, na ogół źle się uczą, są jednak pokazani z sympatią. Stosunki międzyludzkie w klasie, szkole i wiosce są odmalowane w sposób bardzo realistyczny, a akcja jest dynamiczna i dobrze skonstruowana. 
Niziurski za "Księgę urwisów" otrzymał w 1955 roku Nagrodę Prezesa Rady Ministrów.
Ekranizacja.
Na jej podstawie w 1954 roku został zrealizowany film pt. "Tajemnica dzikiego szybu". Zdjęcia kręcono w miejscu dawnych prac wydobywczych na Miedziance oraz na terenie Szkoły Podstawowej w Zajączkowie.

</doc>
<doc id="1124567" url="https://pl.wikipedia.org/wiki?curid=1124567" title="Transwestytyzm fetyszystyczny">
Transwestytyzm fetyszystyczny

Transwestytyzm fetyszystyczny, fetyszyzm transwestycyjny – zaburzenie zachowania z grupy zaburzeń preferencji seksualnych charakteryzujące się skłonnością do przebierania się w stroje przeciwnej płci.
Etiologia.
Etiologia transwestytyzmu fetyszystycznego nie jest znana. Nie ma jakiegokolwiek dowodu na zaburzenia chromosomów płci ani też na zaburzenia hormonalne. W pojedynczych przypadkach donoszono o zaburzeniach funkcjonowania płatów skroniowych. Psychoanaliza stara się objaśniać to zaburzenie lękiem kastracyjnym.
Klasyfikacja.
Transwestytyzm fetyszystyczny wymienia 10 rewizja Międzynarodowej Statystycznej Klasyfikacji Chorób i Problemów Zdrowotnych. Znajduje się on w Rozdziale V obejmującym zaburzenia psychiczne i zaburzenia zachowania, oznaczane literą F. W obrębie tego rozdziału omawiane zaburzenie zalicza się do zaburzeń osobowości i zachowania dorosłych (F60-F69), a dokładniej umieszcza się je wśród zaburzeń preferencji seksualnych (F65). Transwestytyzm fetyszystyczny kodowany jest jako F65.1.
ICD-10 wymienia następujące kryteria, spełnienie których upoważnia do postawienia rozpoznania transwestytyzmu fetyszystycznego:
Natomiast uwzględnione w punkcie A ogólne kryteria zaburzeń preferencji seksualnych ICD określa następująco:
Transwestytyzm fetyszystyczny jest więc innym zaburzeniem, niż Transwestytyzm o typie podwójnej roli (F64.1), zaliczany do zaburzeń identyfikacji płciowej.
Z drugiej strony transwestytyzm fetyszystyczny traktować można jako rodzaj fetyszyzmu, który definiuje się jako konieczność posiadania pewnych przedmiotów bądź bodźców dla osiągnięcia podniecenia i satysfakcji seksualnej. Odpowiada temu amerykańska klasyfikacja DSM, w której zaburzenie zwane w Europie transwestytyzmem fetyszystycznym nosi miano fetyszyzmu transwestycyjnego. Główną zaletę takiego nazewnictwa stanowi wyraźne odróżnienie omawianego zaburzenia od transwestytyzmu (podwójnej roli).
Obraz kliniczny.
Transwestytyzm fetyszystyczny traktować można jako rodzaj fetyszyzmu, jednak różni się od innych jego rodzajów. Fetyszyzm polega na tym, że dotknięta nim osoba wymaga pewnych przedmiotów czy też pewnych bodźców dla osiągnięcia podniecenia i satysfakcji seksualnej. Bez tych przedmiotów czy też bodźców nie może osiągnąć podniecenia i satysfakcji seksualnej, a więc fetysz jest ku temu niezbędnie konieczny, bądź też stanowi on po prostu najważniejszy bodziec podniecający daną osobę. W przypadku transwestytyzmu fetyszystycznego występują pragnienia i fantazje dotyczące przebierania się w ubiory wiązane z przeciwną płcią. Towarzyszą im tego rodzaju zachowania. Główna różnica oddzielająca transwestytyzm fetyszystyczny od fetyszyzmu po prostu polega na tym, że dotknięta F65.1 osoba dąży także do przybrania wyglądu płci przeciwnej. Niektórzy mężczyźni z transwestytyzmem fetyszystycznym tylko przebierają się w kobiece ubiory. Mogą mieć swoje ulubione części ubioru, zakładać je podczas masturbacji bądź stosunku płciowego. Inni ponadto wykorzystują makijaż. Mogą też naśladować sposób poruszania się i zachowanie kobiet. Objawy te mają charakter nasilony i nawracający, a dotknięta nimi osoba odczuwa na skutek tych pragnień, fantazji czy działań podniecenie seksualne.
W transwestytyzmie fetyszystycznym wymienione objawy nie mogą występować jako skutek zaburzeń identyfikacji płciowej. Może jednak pojawić się dysforia związana z płcią. Fetyszyzm transwestycyjny nieraz natomiast współwystępuje z masochizmem seksualnym.
Jak wspomniano wyżej, istnieje transwestytyzm fetyszystyczny z dysforią dotyczącą płci. Wiąże się on z poczuciem dyskomfortu, wynikającego z odgrywania roli płciowej bądź z identyfikacji płciowej. Niekiedy dysforia ta nie mija przeza całe życie. Zaburzenie to dotyka zwykle mężczyzn, kolekcjonujących ubrania kobiece i fantazjujących zarówno o kobietach, jak i mężczyznach. Przebierają się oni w te stroje, a podczas tych zachowań praktykują masturbację. W skrajnych przypadkach oprócz stale występującej potrzeby przebierania się osoba taka chce żyć jako osoba przeciwnej płci (zazwyczaj jako kobieta), pragnie terapii hormonalnej i operacyjnego dostosowania płci. Objawy takie zazwyczaj występują jednak w transseksualizmie, zupełnie innym zaburzeniu. Osoba z transwestytyzmem fetyszystycznym zazwyczaj godzi się z jej płcią somatyczną, osoby transseksualne mają odmienne poczucie płci, odczuwając, że należą do płci odmiennej. Jednakże zdarza się, że osoba cierpiąca na transseksualizm fetyszystyczny z dysforią dotyczącą płci przestaje odczuwać podniecenie wywołane przebieraniem się, a pojawia się u niej przekonanie o przynależności do płci przeciwnej względem jej płci somatycznej. U osoby takiej rozwija się więc transseksualizm.
Często osoby z transwestytyzmem fetyszystycznym tworzą szczególne subkultury. Większość z nich wstępuje jednak w małżeństwa.
Przebieg.
Transwestytyzm fetyszystyczny cechuje się przewlekłym przebiegiem.
Zaburzenie to pojawia się w najczęstszym przypadku już w dzieciństwie bądź też we wczesnym okresie dojrzewania. Dziecko lub adolescent zaczyna przebierać się, zazwyczaj nie robiąc tego publicznie. Początkowo przebieranie się ma tylko częściowy charakter.
Potrzeba przebierania się nie musi utrzymywać się całe życie na tym samym poziomie. Nasilają ją też poczucie lęku czy objawy depresyjne, w szczególności zaś odgrywanie roli płciowej związanej z płcią somatyczną. W przypadku zaburzenia z dysforią związaną z płcią może dojść do przejścia zaburzenia w transseksualizm.
Epidemiologia.
Rozpowszechnienie transwestytyzmu fetyszystycznego nie jest znane.
Transwestytyzm nie występuje z jednakową częstością u osób obojga płci. U kobiet przebieranie się w stroje męskie częściej występuje u osób transseksualnych bądź homoseksualnych, niezmiernie rzadko zaś stanowi objaw transwestytyzmu fetyszystycznego.
Zaburzenie to występuje natomiast częściej u heteroseksualnych mężczyzn. Dotknięci nim mężczyźni często mają w życiu wiele partnerek seksualnych, niekiedy również partnerów.
Leczenie.
Nie istnieją skuteczne metody leczenia transwestytyzmu fetyszystycznego. Podejmowano próby stosowania terapii behawioralnej, nie udowodniono jednak jej skuteczności.

</doc>
<doc id="1124568" url="https://pl.wikipedia.org/wiki?curid=1124568" title="Sercquiais">
Sercquiais

Język sercquiais ("sercquiais", "lé sèrtchais") – etnolekt romański, najbliższy językowi normandzkiemu, niekiedy określany jako dialekt tego języka. Jest używany na Sark (fr. "Sercq"), jednej z Wysp Normandzkich. Współcześnie wypiera go język angielski. Podobne do niego języki "dgèrnésiais" i "jèrriais" są używane na sąsiednich wyspach: Guernsey i Jersey. Osoby posługujące się tymi językami (dialektami) mogą zrozumieć zarówno siebie nawzajem, jak i tych pochodzących z kontynentalnej Francji mówiących językiem normandzkim.
"Sercquiais" bywa określany przez osoby anglojęzyczne jako „Sarkese” lub „Sark-French” (Sark-francuski). 
"Sercquiais" pochodzi z dialektu (języka) "jèrriais", przeniesionego w XVI w. z osadnikami, którzy przybyli z sąsiedniej wyspy Jersey. Widoczne są wpływy "dgèrnésiais" z wyspy Guernsey. Niegdyś istniały na wyspie dwie gwary "sercquiais". Obecnie "sercquiais" jest w zaniku – używają go wyłącznie nieliczni starsi mieszkańcy wyspy. Zawiera liczne zapożyczenia leksykalne z języka angielskiego. Zanik dialektu spowodowany jest brakiem oświaty i publikacji w "sercquiais", niskim statusem dialektu wobec języka angielskiego oraz napływem ludności anglojęzycznej z Wielkiej Brytanii. "Sercquiais" do dzisiaj jest bardzo rzadko zapisywany i nie ma ustalonej normy literackiej.

</doc>
<doc id="1124571" url="https://pl.wikipedia.org/wiki?curid=1124571" title="Who Am I">
Who Am I

Who Am I – utwór napisany przez Ega White’a i Lucie Silvas, a wykonywany przez Willa Younga. 24 kwietnia 2006 roku został wydany jako trzeci singel promujący trzeci album artysty, "Keep On".
Tekst utworu mówi o uczuciach chłopaka Lucie Silvas. Chciała ona napisać piosenkę z męskiego punku widzenia, widzianego z kobiecej perspektywy, chcąc tym samym, aby to właśnie mężczyzna wykonał „Who Am I”.
Piosenka stała się dostępna przez UK Official Download Chart 12 kwietnia 2006 roku, a 23 kwietnia 2006 roku zadebiutowała na liście UK Singles Chart.
W 2006 roku „Who I Am” została nominowana do Popjustice £20 Music Prize.
Do piosenki nakręcony został wideoklip, za którego reżyserię odpowiedzialny był Dougal Wilson. Teledysk otrzymał w 2007 roku dwie nominacje do Music Vision Award.

</doc>
<doc id="1124572" url="https://pl.wikipedia.org/wiki?curid=1124572" title="Superpuchar w piłce ręcznej">
Superpuchar w piłce ręcznej

Superpuchar – prestiżowy turniej w piłce ręcznej mężczyzn z udziałem medalistów olimpijskich, mistrzostw świata i Europy. Rozgrywany jest w Niemczech od 1979 roku.
Klasyfikacja medalowa.
Finał Turnieju w Niemczech 2007
 Polska 27:26 Szwecja 
Finał Turnieju w Niemczech 2013
 Niemcy 24:23 Polska 

</doc>
<doc id="1124574" url="https://pl.wikipedia.org/wiki?curid=1124574" title="Jacek Lenartowicz">
Jacek Lenartowicz



</doc>
<doc id="1124576" url="https://pl.wikipedia.org/wiki?curid=1124576" title="Wielki kurułtaj 1206">
Wielki kurułtaj 1206

Wielki kurułtaj 1206 – zjazd możnych mongolskich i przedstawicieli podbitych przez Mongołów ludów w 1206 roku. Na nim Czyngis-chan został wybrany Kaganem. Zreformowano szereg instytucji mongolskich i powołano nowe. Uważany jest za formalny początek imperium mongolskiego. Poza reformami instytucjonalnymi, podjęto też na nim decyzję o wyprawie Dżebego przeciw Najmanom.
Reorganizacja armii.
Armię podzielono na 95 minganów (nie licząc "ludów leśnych", którym z niejasnych powodów nie wyznaczono wówczas dowódców minganów) i wyznaczono ich dowódców. Wyznaczono też dowódców tumenów m.in.: Mukalego, Bo'orczu, Korcziego, Kunana, Naja'a. Jeden tumen wojska (pod dowództwem Kunana) Czyngis-chan oddał swemu najstarszemu synowi Dżocziemu. Kunan wraz z Kököczosem otrzymali dodatkową, lecz bliżej nieokreśloną władzę – pozostali dowódcy mogli działać jedynie w porozumieniu z nimi. Imperium mongolskie nie posiadało odrębnej administracji cywilnej, zatem dowódcy minganów i tumenów sprawowali także polityczną władzę plemionami i ziemiami z których rekrutowano daną jednostkę. Rozbudowano gwardię Czyngis-chana: straż dzienną z 70 do 8000 ludzi a straż nocną z 80 do 1000 żołnierzy i dodatkowy oddział 1000 łuczników. Wyznaczono szczegółowy podział obowiązków między poszczególnymi oddziałami gwardii: straż nocna obejmowała służbę przed zachodem słońca i zdawała ją po wschodzie. Miała też kontrolować całość życia dworu, odpowiadała za zaopatrzenie, rozstawienie namiotów, uzbrojenie gwardii, kontrolowała śledztwa. Ustalono relacje między rangami gwardii a rangami w reszcie armii. Gwardzista stał wyżej niż dowódca minganu spoza gwardii, a pachołek gwardzisty wyżej niż setnik spoza gwardii. Gwardziści mogli być karani wyłącznie przez Czyngis-chana. Za całość spraw wojskowych miał być odpowiedzialny Kubilaj.
Reformy administracji.
Na kurułtaju powołano pierwszą kancelarię Imperium. Jej szefem został pojmany przez Mongołów szef kancelarii chana Najmanów Ujgur Tatar Tonga. Najwyższą władzę sądową otrzymał Szigi Kutuku, Tatar z pochodzenia wychowany przez matkę Czyngis-chana. Szigi miał też spisywać swoje wyroki, oraz "Sprawy dotyczące podziału całego ludu" w "Błękitnej Księdze". Jest to pierwsze świadectwo używania pisma na dworze mongolskim.
Nagrody.
Czygis-chan nagrodził na nim szereg zasłużonych dowódców. Mukali został ogłoszony "Go-ongiem" (tytuł ten miał być dziedziczny). Bo'orcz, Szigi Kutuku, Dżelme, Szokran Szira i Borokuł mieli być zwolnieni z kar za 9 przestępstw. Korczi zgodnie z prośbą, jaką złożył gdy przyłączył się do armii Temudżina, zyskał prawo poślubienia 30 kobiet. Dżürczedej otrzymał jedną z młodszych żon Czyngis-chana – Ibaka-beki. Szereg dowódców otrzymało inne nagrody, w postaci tytułów, zwolnień podatkowych i innych przywilejów, które często miały pozostać dziedziczne. Dzieci dowódców, którzy zginęli w bitwach, wyróżniając się odwagą, uzyskały zaopatrzenie dla sierot wojennych, które również miało być dziedziczne.

</doc>
<doc id="1124578" url="https://pl.wikipedia.org/wiki?curid=1124578" title="Balard">
Balard

Balard – stacja linii nr 8 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r.

</doc>
<doc id="1124579" url="https://pl.wikipedia.org/wiki?curid=1124579" title="L.J. de Montcalm">
L.J. de Montcalm



</doc>
<doc id="1124580" url="https://pl.wikipedia.org/wiki?curid=1124580" title="Barak Baba">
Barak Baba

Barak Baba (ur. w 1257/1258 r. we wsi w pobliżu miasta Tokat w dzisiejszej Turcji, zm. w 1307/1308 r. w pobliżu miasta Lahidżan w dzisiejszym Iranie) - turecki derwisz i sufi związany z dynastią Ilchanidów, propagujący synkretyczną szamanistyczno - muzułmańską religijność.
Imię "Barak" znaczy w kipczackiej odmianie tureckiego "nieowłosiony pies" i jest to przydomek nadany Babie przez jego mistrza Sary Saltuka, po tym jak pożądliwie pochłonął on kąsek, który spodziewał się spożyć Sary. Według późniejszych legend Barak był synem seldżuckiego sułtana Izz ad-Dina Kajkawusa II, który musiał uciekać przed Mongołami do Bizancjum, gdzie Barak miał być adoptowany przez patriarchę Konstantynopola i nawrócony z chrześcijaństwa na islam dopiero przez Sary Saltuka. W rzeczywistości urodził się on w wiosce nieopodal miasta Tokat w centralnej Anatolii, gdzie jego ojciec był rolnikiem. Barak Baba jest wymieniany jako główny sukcesor Hadżdżiego Bektasza, jest to jednak niemożliwe ze względów chronologicznych. Najprawdopodobniej był uczniem właśnie Sary Saltuka, półlegendarnego wojownika, który propagował islam na Krymie i w Dobrudży.
Prawdopodobnie z powodu militarnej klęski swojego mistrza Barak Baba opuścił go i powędrował na dwór Ilchanidów. Kiedy Mahmud Ghazan (1295 - 1304) przyjął go na dworze w Tabrizie, wypuszczono na niego tygrysa (albo lwa), by sprawdzić jego okultystyczne zdolności. Okrzyk Baraka zatrzymał zwierzę i odtąd cieszył się on całkowitym zaufaniem zarówno Ghazana, jak i jego następcy Oldżajtu (1304 - 1316), którzy używali go w swoich dyplomatycznych (lub być może szpiegowskich) misjach.
W roku 1306 Barak Baba przybył do mameluckiego Damaszku wraz ze sztandarem Ilchanidów i listem polecającym. Niezwykle brudny, odziany tylko w przepaskę na biodrach i filcowy turban, do którego przyczepione były krowie rogi, wzbudził zarówno zgorszenie, jak i ciekawość. Źródła arabskie w następujący sposób opisują jego derwiszy: "Zawieszali na szyjach dzwonki i kości, golili brody i zapuszczali sumiaste wąsy. W rękach dzierżyli drewniane miecze lub zagięte przy końcu pałki. Towarzyszyły im bębny i flety, przy których akompaniamencie oddawali się pełnym wigoru tańcom. Zdobiące ich szyje rekwizyty wydawały takie larum, że widzowie niemal odchodzili od zmysłów. Nie przywiązywali oni wagi do modlitwy lub postu. Barak Baba rozdawał zgromadzoną przez siebie jałmużnę derwiszom i ubogim". Afram, gubernator Damaszku, postawił przed Barakiem dzikiego strusia, którego ten miał w jednej chwili oswoić. Po nieudanej próbie przybycia do Egiptu Barak Baba i jego towarzysze krążyli pomiędzy Damaszkiem i Jerozolimą, aż w końcu powrócili do Iranu.
W następnym roku przeciwko Ilchanidom zbuntowali się mieszkańcy Gilanu i Barak Baba został wysłany z misją pomocy przy zaprowadzaniu porządku. W pobliżu miasta Lahidżan jego grupa napotkała buntowników, którzy, tytułując go "Szejkiem Mongołów", zaczęli oskarżać o służenie wrogom muzułmanów, a następnie zabili. Ci z jego towarzyszy, którzy przeżyli atak, zabrali jego kości i pochowali je w stolicy Oldżajtu Soltanije.
Po śmierci Baraka Baby Oldżajtu zbudował przytułek dla jego zwolenników, na który przeznaczał po pięćdziesiąt dinarów dziennie. Zarządzali nim następcy Baraka, zaś jego liczni naśladowcy pojawili się także w Anatolii. Barak Baba pozostawił po sobie niewielki zbiór lakonicznych i enigmatycznych powiedzeń w języku kipczackim, które w blisko pięćdziesiąt lat po jego śmierci zostały opatrzone komentarzem napisanym w wyrafinowanym perskim przez sufickiego poetę Kutba ad-Alawiego. W jego interpretacji krypto-szamanistyczny sufizm Baraka Baby niewiele różnił się od ortodoksyjnego sufizmu sunnickiego. Według niektórych źródeł Barak Baba miał utrzymywać, że Ali był wcieleniem Boga i powrócił na ziemię pod postacią sułtana Oldżajtu. Jeżeli tak rzeczywiście było, to Barak Baba był wczesnym eksponentem potężnej mieszanki tureckiego szamanizmu, sufizmu i skrajnego szyizmu, która dwa stulecia później miała wynieść do władzy Safawidów. W takiej czy innej postaci jego duży wpływ na bektaszyzm i ruch Kyzyłbaszy jest niewątpliwy.

</doc>
<doc id="1124582" url="https://pl.wikipedia.org/wiki?curid=1124582" title="Drugi rząd lorda Russella">
Drugi rząd lorda Russella

Drugi rząd pod przewodnictwem Johna Russella, 1. hrabiego Russell, istniał od 29 października 1865 do 26 czerwca 1866. Członków ścisłego gabinetu wyróżniono tłustym drukiem.

</doc>
<doc id="1124586" url="https://pl.wikipedia.org/wiki?curid=1124586" title="Scolopendra gigantea">
Scolopendra gigantea



</doc>
<doc id="1124587" url="https://pl.wikipedia.org/wiki?curid=1124587" title="Lourmel">
Lourmel

Lourmel – stacja linii nr 8 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r. W pobliżu stacji znajduje się zajezdnia i warsztaty – Ateliers de Javel wybudowane w roku 1937.

</doc>
<doc id="1124593" url="https://pl.wikipedia.org/wiki?curid=1124593" title="Ian Brown (wokalista)">
Ian Brown (wokalista)

Ian George Brown (ur. 20 lutego 1963 w Ancoats, Manchester) – angielski wokalista i autor piosenek; były główny wokalista zespołu rockowego The Stone Roses. Od czasu zawieszenia działalności zespołu w 1996 r., Brown wydał 7 albumów solowych. Występował w klubach i 3-krotnie od 1998 r. pojawił się na festiwalu Glastonbury. Jego ostatnia płyta "Ripples" ukazała się 1 lutego 2019 roku.
Zainteresowanie muzyką Ian zawdzięcza zespołom, które odegrały znaczną rolę w ruchu punkowym szczególnie: The Sex Pistols, The Clash i Slaughter &amp; The Dogs. Artysta zatroszczył się o ruch "northern soul" (ruch obejmujący muzykę i taniec, który wypłynął z brytyjskiej sceny Modsów na północy Anglii w późnych latach 60. XX wieku) na obszarze północnej Anglii w późnych latach 70. i wczesnych 80.
Brown porusza się między gatunkami: Madchester, rock alternatywny i indie rock. Pracował z wieloma znakomitymi artystami, łącznie z UNKLE i gitarzystą Oasis – Noelem Gallagherem. Wcześniej pomagał brytyjskiemu zespołowi South (pełnił rolę mentora). Wystąpił m.in. w Argentynie, Chile, Hiszpanii, Niemczech, Szwecji i Polsce.

</doc>
<doc id="1124595" url="https://pl.wikipedia.org/wiki?curid=1124595" title="Michael Kraus">
Michael Kraus

Michael Kraus (ur. 28 września 1983 roku w Göppingen) – niemiecki piłkarz ręczny, reprezentant kraju. Gra na pozycji środkowego rozgrywającego. W 2007 roku zdobył złoty medal mistrzostw świata, a także został wybrany do "Siódemki gwiazd", na pozycją środkowego rozgrywającego. W kadrze narodowej zadebiutował w 2005 roku. W reprezentacji Niemiec objął pozycję środkowego rozgrywającego po słynnym Markusie Bauerze. Słynie z szybkości i zwrotności. Jego zaletą jest również bardzo krótka reakcja rzutowa, potrafi trafić zza obrońcy. Próbował kariery modela, jest ulubieńcem niemieckich nastolatek.
W latach 2010-2013 występował w Bundeslidze, w drużynie HSV Hamburg. Od sezonu 2013/14 został ponownie zawodnikiem Frisch Auf Göppingen.
Sukcesy.
klubowe.
Puchar EHF:
Superpuchar Niemiec:
Mistrzostwa Niemiec:
Liga Mistrzów:
reprezentacyjne.
Mistrzostwa Świata:

</doc>
<doc id="1124596" url="https://pl.wikipedia.org/wiki?curid=1124596" title="Scolopendra morsitans">
Scolopendra morsitans



</doc>
<doc id="1124600" url="https://pl.wikipedia.org/wiki?curid=1124600" title="Scolopendra cingulata">
Scolopendra cingulata



</doc>
<doc id="1124604" url="https://pl.wikipedia.org/wiki?curid=1124604" title="On my own">
On my own



</doc>
<doc id="1124605" url="https://pl.wikipedia.org/wiki?curid=1124605" title="Basingstoke">
Basingstoke

Basingstoke – miasto w Wielkiej Brytanii (południowa Anglia), w północno-wschodniej części hrabstwa Hampshire, nad rzeką Loddon. Basingstoke położone jest 77 km na południowy zachód od Londynu i 48 km na północ od Southampton. W 2001 roku miasto liczyło 90 171 mieszkańców. Basingstoke jest wspomniana w Domesday Book (1086) jako "Basingstoches".
Z Basingstoke pochodzi Gabriella Wilde, brytyjska modelka i aktorka.

</doc>
<doc id="1124608" url="https://pl.wikipedia.org/wiki?curid=1124608" title="Yorktown (Wirginia)">
Yorktown (Wirginia)

Yorktown – jednostka osadnicza w Stanach Zjednoczonych, w stanie Wirginia, siedziba administracyjna hrabstwa York. W 1781 roku miało tu miejsce oblężenie Yorktown, a w 1862 – Bitwa o Yorktown.

</doc>
<doc id="1124614" url="https://pl.wikipedia.org/wiki?curid=1124614" title="Andrij Abazyn">
Andrij Abazyn



</doc>
<doc id="1124616" url="https://pl.wikipedia.org/wiki?curid=1124616" title="Karol d’Abancourt de Franqueville (prawnik)">
Karol d’Abancourt de Franqueville (prawnik)

Karol d’Abancourt de Franqueville (ur. 26 maja 1851 w Łówczy koło Cieszanowa, zm. 16 sierpnia 1913 w Rabce) – polski działacz polityczny i społeczny, prawnik.
Życiorys.
Był synem Franciszka Ksawerego, publicysty i działacza narodowego, z rodziny o korzeniach francuskich (emigrantów doby rewolucji francuskiej). Wychowywał się w atmosferze patriotycznej, związanej nie tylko z działalnością narodową ojca, ale i tradycją bohaterskiego stryja Karola oraz udziałem w powstaniu styczniowym starszego brata Franciszka Ksawerego. Do szkół uczęszczał we Lwowie, tam także odbył studia uniwersyteckie w zakresie prawa. Po ich ukończeniu pracował w sądownictwie Galicji – w Bełzie, Brodach, Bolechowie, Żurawnie, Lwowie.
We wszystkich miejscowościach, w których miał okazję pracować i mieszkać, angażował się aktywnie w działalność społeczną. Z domu uczynił ośrodek kultury, należał m.in. do Towarzystwa Szkoły Ludowej w Krakowie, Towarzystwa Gimnastycznego „Sokół”, Towarzystwa Prawniczego oraz galicyjskich instytucji dobroczynnych (Rad Sierocych i sądowych Kas Sierocińskich, Bursy Stefana Batorego i innych). W ramach wspierania inicjatyw lokalnych przyczynił się do powołania szkoły rzemieślniczej wyrobów wiklinowych w Żurawnie w 1895. Żurawno nadało mu tytuł honorowego obywatela miasta. Był również pasjonatem i popularyzatorem turystyki i krajoznawstwa.
W latach 1895–1900 był posłem do Sejmu Krajowego, wybranym z ziemi żydaczowskiej. Z jego inicjatywy przeprowadzono m.in. ustawę o regulacji rzek i potoków górskich. Nie należał w Sejmie Krajowym do żadnego stronnictwa, ale znane były jego sympatie narodowe, co skłoniło władze austriackie do nacisków na rzecz zrzeczenia się mandatu; argumentowano, że posłowanie jest nie do pogodzenia z funkcją sędziowską. d’Abancourt de Franqueville złożył mandat w 1900, ale wobec wspomnianych poglądów politycznych, a także późniejszej działalności w Stronnictwie Narodowo-Demokratycznym, nie cieszył się uznaniem władz państwowych, które nakładały na niego upomnienia i pomijały w awansach. Działo się tak mimo jego zasług dla galicyjskiego sądownictwa, w którym był uznanym organizatorem i instruktorem, wyróżnionym w 1898 powołaniem do 5-osobowej delegacji austriackiej (z ramienia sądu we Lwowie), wysłanej do Saksonii i Prus celem zaznajomienia się z tamtejszym systemem sądowym.
U schyłku życia utracił wzrok i wycofał się z działalności publicznej. 
Bibliografia.
 

</doc>
<doc id="1124625" url="https://pl.wikipedia.org/wiki?curid=1124625" title="Józef Abelewicz">
Józef Abelewicz

Józef Abelewicz (ur. 17 marca 1821 w Oniksztach na Litwie, zm. 3 lipca 1882) – polski duchowny rzymskokatolicki, pedagog.
Życiorys.
Pochodził z polskiej rodziny szlacheckiej, był synem Wincentego i Anny z Bukszów. W latach 1833–1838 uczęszczał do szkoły w Traszkunach, w latach 1840–1842 studiował w diecezjalnym seminarium w Wilnie, gdzie należał do wyróżniających się słuchaczy. Studia teologiczne kontynuował do 1846 w rzymskokatolickiej Akademii Duchownej w Petersburgu, wieńcząc je dyplomem magistra teologii i święceniami kapłańskimi (6 kwietnia 1846 w Petersburgu).
Przez krótki czas pracował jako kapelan gimnazjum w Świsłoczy; jeszcze w 1846 został wykładowcą teologii dogmatycznej w Wileńskim Seminarium Duchownym, a także prokuratorem (ekonomem) seminaryjnym. W 1852 z nominacji biskupa Wacława Żylińskiego został kanonikiem kapituły wileńskiej. W latach 1853–1870 zajmował się pracą duszpasterską w Wołkowysku, będąc kolejno administratorem parafii i dziekanem (od 1853) i proboszczem (od 1856).
W 1870 powrócił do pracy w Seminarium w Wilnie. Był inspektorem placówki i wykładowcą homiletyki, od 1872 wykładał Pismo Święte. 30 lipca 1878 zastąpił na stanowisku rektora odsuniętego przez władze Macieja Harasimowicza; przejął wówczas również wykłady z prawa kanonicznego, co należało do jego obowiązków rektorskich. W dziejach seminarium zapisał się dbałością o podniesienie poziomu nauczania oraz utrzymanie polskiego i kościelnego charakteru w dobie rusyfikacji. Cieszył się uznaniem jako wykładowca i opiekun duchowy kleryków. Zmarł w lipcu 1882 po ataku apoplektycznym.

</doc>
<doc id="1124626" url="https://pl.wikipedia.org/wiki?curid=1124626" title="Jarosław Janikowski">
Jarosław Janikowski

Jarosław Janikowski (ur. 23 kwietnia 1972) – aktor, tancerz oraz mim.
Życiorys.
Związany na stałe z teatrem muzycznym Studio Buffo. Ukończył Szkołę Baletową – wydział tańca estradowego w Poznaniu. Tancerz teatru Studio Buffo. Z "Metrem" tańczył na Brodwayu. Gra we wszystkich przedstawieniach w teatrze Studio Buffo: "Przeżyj to sam", "Grosiki", "Metro (musical)", "Romeo i Julia (musical)", "Wieczory w Buffo" i inne. Przez pięć lat tańczył w zespole irlandzkim o obsadzie międzynarodowej "Magic of the Dance". Występował w 28 krajach na wszystkich kontynentach. Przez dwa lata tańczył w zespole Pieśni i Tańca "Mazowsze". W 1998 roku zdobył dwa Mistrzostwa Polski w Aerobiku Sportowym – indywidualnie i w duecie oraz brał udział w Mistrzostwach Świata w Orlando na Florydzie. Był asystentem Janusza Józefowicza w realizacji "Metra" w Moskwie. Tańczył w spektaklach operowych w Teatrze Wielkim w Warszawie.
Od września 2007 roku tańczył w produkcji Janusza Józefowicza i Nataszy Urbańskiej "Przebojowa noc" w TVP 1.

</doc>
<doc id="1124627" url="https://pl.wikipedia.org/wiki?curid=1124627" title="Henry Petty-Fitzmaurice">
Henry Petty-Fitzmaurice



</doc>
<doc id="1124628" url="https://pl.wikipedia.org/wiki?curid=1124628" title="Żabieniec trawolistny">
Żabieniec trawolistny

Żabieniec trawolistny ("Alisma gramineum" Lej.) – gatunek roślin z rodziny żabieńcowatych ("Alismataceae"). 
Rozmieszczenie geograficzne.
Występuje w strefie umiarkowanej półkuli północnej. W Polsce rośnie na rozproszonych stanowiskach na nizinach.
Biologia i ekologia.
Bylina, hemikryptofit lub helofit. Kwitnie od czerwca do października.
Zagrożenia.
Gatunek umieszczony został na Czerwonej liście roślin i grzybów Polski (2006, 2016) i na obszarze Polski uznany za narażony (kategoria zagrożenia V (VU)). Tę samą kategorię posiada w Polskiej Czerwonej Księdze Roślin.

</doc>
<doc id="1124630" url="https://pl.wikipedia.org/wiki?curid=1124630" title="Płock Radziwie Port">
Płock Radziwie Port

Płock Radziwie Port – nieczynna stacja towarowa w płockim porcie, w dzielnicy Radziwie, w województwie mazowieckim i na linii Płock Radziwie – Płock Radziwie Port.

</doc>
<doc id="1124631" url="https://pl.wikipedia.org/wiki?curid=1124631" title="Muhammad III (Alawici)">
Muhammad III (Alawici)

Muhammad III (arab. محمد الثالث بن عبد الله = "", ur. 1710, zm. 9 kwietnia 1790 w Sali) – sułtan Maroka z dynastii Alawitów, syn Abdullaha. Panował w latach 1757–1790. 
W wyniku nacisku ludności Marrakeszu Muhammad III już za życia swojego ojca został wyznaczony na następcę tronu i ogłoszony namiestnikiem sułtana w Marrakeszu. Udało mu się zakończyć trwające od śmierci Mulaja Ismaila w 1727 walki o władzę i ponownie wzmocnić dynastię Alawitów. 
Przy odbudowie kraju poświęcał dużo uwagi podatkom, reorganizacji armii i stabilizacji religijnego autorytetu swojej władzy wobec wpływów szejków i marabutów. Potrzebował w tym celu dodatkowych środków i systemu podatkowego, który obejmowałby także handel. Przywrócił więc opodatkowanie rynków i egzekwował je w razie konieczności również siłą. 
Za rządów Muhammada III przeprowadzono reformę armii i arabscy najemnicy w grupy plemion Banu Hassan podlegali od tamtej pory dowództwu Alawitów. Powstała wówczas również silna flota wojenna, która była w stanie przeciwstawić się atakom europejskich mocarstw. 
W roku 1765 Muhammad III założył na wybrzeżu atlantyckim miasto As-Sawira. Rozbudowę poszczególnych dzielnic i umocnień obronnych powierzył francuskiemu więźniowi Théodoremu Cornusowi. 
Muhammadowi III udało się także rozwinąć kontakty handlowe poprzez stosowne umowy z Danią (1751–1765), Anglią (1790), Szwecją (1773), Francją (1773) i Portugalią. W 1767 roku sułtan podpisał traktat pokojowy z Hiszpanią. W 1777 roku Maroko było również pierwszym krajem na świecie, które uznało niepodległość Stanów Zjednoczonych.
Po śmierci sułtana w 1790 roku jego syn i następca Jazid musiał borykać się z walkami o sukcesję (sułtanem okrzyknięto równolegle też jego brata Hiszama), które odżyły na nowo, dopóki Jazid nie zginął w walce, a Hiszam ostatecznie nie zrzekł się władzy na rzecz kolejnego z braci – Sulajmana.

</doc>
<doc id="1124632" url="https://pl.wikipedia.org/wiki?curid=1124632" title="Hugues Roger">
Hugues Roger

Hugues Roger (ur. w 1293, zm. 21 października 1363) – francuski kardynał. Młodszy brat papieża Klemensa VI.
Życiorys.
Urodził się w Maumont. Będąc kilkunastoletnim chłopcem wstąpił do zakonu benedyktynów w Tulle. W 1341 został opatem klasztoru Saint-Jean-de Angély w diecezji Saintes. Po wyborze jego starszego brata Pierre’a na papieża w maju 1342 szybko awansował w kościelnej hierarchii. 18 lipca 1342 został wybrany biskupem Tulle, nie zdążył jednak objąć diecezji ani przyjąć sakry biskupiej, gdyż już miesiąc później, na konsystorzu 20 września Klemens VI mianował go kardynałem prezbiterem S. Lorenzo in Damaso. Od tego czasu pracował w kurii papieskiej w Awinionie. Uczestniczył w konklawe 1352. W wyniku śmierci kardynała Guillaume d’Aure 3 grudnia 1353 stał się kardynałem protoprezbiterem. 4 września 1361 wybrano go kamerlingiem Św. Kolegium Kardynałów. Na konklawe 1362 został wybrany na papieża, odmówił jednak przyjęcia tej godności ze względu na zaawansowany wiek. Zmarł w klasztorze Motolieu w diecezji Carcassonne.

</doc>
<doc id="1124633" url="https://pl.wikipedia.org/wiki?curid=1124633" title="Laskowyj Maj">
Laskowyj Maj



</doc>
<doc id="1124634" url="https://pl.wikipedia.org/wiki?curid=1124634" title="Degradacja polimerów">
Degradacja polimerów

Degradacja polimerów – ogólna nazwa procesów rozpadu cząsteczek polimerów, które nie są depolimeryzacją.
Depolimeryzacją nazywa się proces odwrotny do polimeryzacji, w którym jedynym produktem są wyjściowe monomery i który zawsze prowadzi do zmniejszenia się stopnia polimeryzacji. Jeśli proces rozkładu polimeru przebiega z wytworzeniem innych produktów nazywa się go degradacją. Degradacja nie musi prowadzić do zmniejszenia się stopnia polimeryzacji, choć zazwyczaj prowadzi.
Degradacja może być powodowana rozmaitymi czynnikami, m.in. światłem, temperaturą i wystawieniem polimerów na agresywne chemicznie środowisko. Degradacja polimerów prowadzi zawsze do istotnych zmian ich własności fizykochemicznych. Najczęściej zmiany te są niekorzystne, ale czasami wywołuje się je celowo, choć zwykle nazywa się je wtedy raczej modyfikacją przez degradację.
Rozróżnia się następujące rodzaje degradacji polimerów:
Często kilka procesów degradacji zachodzi jednocześnie, co utrudnia ich badanie i analizę.

</doc>
<doc id="1124636" url="https://pl.wikipedia.org/wiki?curid=1124636" title="Döbling">
Döbling

Döbling () - dziewiętnasta dzielnica Wiednia położona na północnym zachodzie miasta, częściowo na stokach Lasu Wiedeńskiego. Graniczy z dzielnicami: Alsergrund (IX), Währing (XVIII), Floridsdorf (XXI) - poprzez Dunaj, Brigittenau (XX) poprzez kanał. 
Nazwa pochodzi od starosłowiańskiego słowa "toplika", bądź "toplica" oznaczającego grząskie, bagniste miejsce. 
Na terenie Döblingu znajdują się ekskluzywne rejony takie jak Grinzing - znane z wielu winiarni (Heurigen) czy Sievering. Inne ciekawe miejsca to Karl-Marx-Hof, słynne osiedle robotnicze, składające się z jednego budynku o długości 1,2 km czy wzgórze Kahlenberg znane z Odsieczy Wiedeńskiej. 
Döbling dzieli się na rejony: Grinzing, Heiligenstadt, Josefsdorf, Kahlenbergerdorf, Neustift am Walde, Nussdorf, Oberdöbling, Salmannsdorf, Sievering, Unterdöbling.

</doc>
<doc id="1124637" url="https://pl.wikipedia.org/wiki?curid=1124637" title="1 Regiment Pieszy Koronny">
1 Regiment Pieszy Koronny

1 Regiment Pieszy Koronny im. Królowej Jadwigi – oddział piechoty armii koronnej wojska I Rzeczypospolitej.
Formowanie i zmiany organizacyjne.
Uchwalony na sejmie 1717 roku komput wojska koronnego przewidywał zorganizowanie regimentu królowej w sile 1000 porcji. Faktyczny stan regimentu w 1719 roku wynosił 604 żołnierzy, w tym 136 oficerów i podoficerów i 472 szeregowych.
Najbardziej okazałych żołnierzy dobierano do kompanii grenadierskich. Z każdych dziesięciu żołnierzy wybierano też starszego szeregowego (gefrajtera). Podoficerów mianował szef regimentu spośród zaproponowanych przez kapitanów żołnierzy wyróżniających się i piśmiennych, a oficerów mianował hetman na wniosek szefa jednostki.
W 1745 regiment liczył 605 żołnierzy, z tego 470 szeregowych, a w 1755 roku 611 żołnierzy, w tym 472 szeregowych.
Sejm roku 1776 zatwierdził nowy etat wojska, który zmieniał znacznie jego strukturę. Regiment miał liczyć 8 kompanii, w sumie etatowo 467 żołnierzy, a praktycznie 463 głowy. W 1786 roku regiment nadal etatowo liczył 467 żołnierzy. Wchodził w skład Dywizji Wielkopolskiej.
W 1786 roku wprowadzono numeracje regimentów piechoty od 1 do 14. Tylko regiment gwardii pozostał bez numeru.
Regiment Pieszy Koronny Królowej hierarchicznie ustępował właśnie Gwardii i otrzymał numer 1 i zawsze nosił imię aktualnej królowej. Z braku takowej za panowania króla Stanisława Augusta, przybrał za patronkę królową Jadwigę.
Reformy sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. W przededniu wojna w obronie Konstytucji 3 maja 1 regiment piechoty im. Królowej Jadwigi szefostwa Augusta Gorzeńskiego liczył 1295 żołnierzy.
Liczebność regimentu
Etatowe i faktyczne zmiany liczebności regimentu po 1777 roku przedstawiały się następująco:
Liczebność regimentu w 1792 roku wynosiła 1470 osób, w marcu 1794 roku 720, w maju 668, a we wrześniu 1008? żołnierzy.
Struktura regimentu.
W 1717 roku:
Kompanie liczyły etatowo po 110—115 porcji. Skład każdej (jak w lejbkompanii) przedstawiał się następująco:
Razem 77 żołnierzy a 103 porcje
Barwa regimentu.
W okresie panowania Sasów, w stosunku do poprzedniego okresu, mundurowanie piechoty polskiej zmieniło się całkowicie. Zniesiono używane dotychczas niebieskie mundury kroju polskiego, a strój żołnierzy upodobniono do saskiego.
Mundur oficerów regimentu składał się z pąsowej kurtki sukiennej z wyłogami wyłogami pomarańczowymi, naramiennikami srebrnymi, guzikami białymi, białej kamizelki, białych spodni i kamaszy, czarnego kapelusza i trzewików. W okresie od 1 maja do 31 października używano spodni czarnych, zakazano natomiast noszenia spodni płóciennych, które poprzednio były w użyciu.
Mundury podoficerów i szeregowych były podobne do oficerskich, z tym że noszono zamiast kamaszy białe pończochy wełniane. Latem podoficerowie i szeregowi używali spodni płóciennych, białych. Pasy skórzane z mosiężnymi klamrami. Płaszcze sukienne w kolorze czerwonym wydawano tylko po dwa dla kompanii na lat sześć, a służyły one wyłącznie wartownikom w okresie od 15 października do 30 kwietnia. Każdy żołnierz nosił tornister i patrontasz z czerwonej skóry. Zarówno oficerowie, jak podoficerowie i szeregowi nosili harcapy przewiązane czarną wstążką.
Opisy umundurowania żołnierzy regimentu wykonane przez Bronisława Gembarzewskiego na podstawie obrazów z ówczesnej epoki:
W stroju tym w drugiej połowie XVIII w. zaszły pewne zmiany. Wzorem innych armii zamiast długich kurtek wprowadzono krótkie z rabatami, kapelusze zaś zastąpiły sztywne kaszkiety z blachą mosiężną zawierającą inicjały monarchy.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami pomarańczowymi, naramiennikami srebrnymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki białe od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Uzbrojenie.
Uzbrojenie żołnierza piechoty składało się z karabinu skałkowego z bagnetem oraz pałasza noszonego na czerwonym rzemieniu juchtowym. Podoficerowie mieli pistolety, pałasze i tzw. kurcgewery, będących raczej oznaką władzy niż bronią. Oficerowie mieli pistolety i szpady. Cała broń palna i częściowo biała była pochodzenia saskiego. Uzbrojenie to zakupywano na dziesięć lat. W każdej kompanii znajdowały się dwa karabiny zapasowe.
W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Do 1790 roku w sztabie służyło ośmiu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach było czterech kapitanów, ośmiu poruczników i ośmiu chorążych. Zatem w regimencie znajdowało się 30 oficerów wyłączając kapelana.
Od 1790 roku w regimencie było dwóch majorów i trzech kapitanów z kompanią. W związku z podniesieniem etatu całego wojska w strukturze regimentu pojawił się trzeci kapitan sztabowy, ośmiu podporuczników i drugi adiutant. W sumie było ich 40.
W latach 1763-1782 szefem regimentu pozostawał gen. mjr Stanisław Goltz. Był on zarazem dowódcą Dywizji Wielkopolskiej. Następnym szefem był Samuel Ożarowski, którego w 1790 roku zmienił Augustyn Gorzeński. W 1793 roku zastąpił go czołowy działacz konfederacji targowickiej Antoni Pułaski. Stanowisko utrzymał do wybuchu powstania kościuszkowskiego
Szefowie:
Pułkownicy:
Walki pułku.
1 Regiment Pieszy Koronny uczestniczył w 1792 roku w VII wojnie polsko-rosyjskiej toczonej w obronie Konstytucji 3 Maja. Szef: gen. Augustyn Gorzeński. Stan osobowy: 1550 ludzi.
Bitwy i potyczki:

</doc>
<doc id="1124638" url="https://pl.wikipedia.org/wiki?curid=1124638" title="Code switching">
Code switching

Code switching – zjawisko socjolingwistyczne polegające na naprzemiennym używaniu różnych kodów językowych.
Pojęcie odnosi się do sposobu operowania językiem ojczystym. Przyswojenie mowy ojczystej następuje w dzieciństwie, w środowisku rodzinnym, i zwykle dotyczy formy potocznej języka ogólnego, czasem gwary. Za pośrednictwem szkolnictwa promowane i nauczane są normy języka standardowego, a różne odmiany językowe pełnią w tych środowiskach (między innymi) funkcję integrującą. Dziecko w szkole posługuje się skodyfikowaną odmianą wysoką, mając świadomość, że jest ona odpowiednia dla tego środowiska, a w domu przechodzi na rejestr potoczny lub gwarę.
Terminem „code switching” określa się też zjawisko wprowadzania wtrąceń z innych języków w obrębie pojedynczej rozmowy, występujące u osób wielojęzycznych. Zjawisko to polega na przełączaniu się między różnymi systemami językowymi znanymi osobie mówiącej. Nie jest zatem tożsame z posługiwaniem się zapożyczeniami językowymi, które zachodzi na gruncie jednego języka i dotyczy przeważnie pojedynczych słów (nie zaś np. pełnych zdań). Osoba wprowadzająca pożyczki niekoniecznie zna język źródłowy, z którego elementy te pochodzą.

</doc>
<doc id="1124639" url="https://pl.wikipedia.org/wiki?curid=1124639" title="Ospa karpi">
Ospa karpi

Ospa karpi ("Epithelioma myxomatosa cyprinorum") – wirusowa choroba ryb wywoływana przez wirusy z rodziny "Herpesviridae", mająca podłoże nowotworowe.
Opis.
Ospa karpi jest chorobą najczęściej występującą w warunkach hodowlanych, znacznie rzadziej pojawia się u ryb w naturalnych zbiornikach wodnych. W stawach najczęściej występuje u karpi dwuletnich (rzadziej u kroczka). Choroba ta znana jest u karpi od bardzo dawna.
Oprócz karpia, który jest najbardziej wrażliwy na tę chorobę, zapadają na nią również m.in.:
Ospa występuje obecnie rzadko i nie wywołuje śnięć. Może być jednak przyczyną strat w hodowli, gdyż znacznie upośledza przyrosty ryb.
Choroba ta może występować również u ryb ozdobnych w hodowli akwariowej.
Przyczyny.
Złe warunki życia w środowisku wodnym są następstwem występowania u tych ryb chorób związanych z pogorszeniem się warunków bytowych. Wystąpienie objawów chorobowych u ryb hodowlanych następuje na osłabionych rybach najczęściej wiosną. 
Zmiana temperatury i parametrów chemicznych wody (zamulone i zarośnięte stawy, mała ilość związków wapniowych w wodzie), poza tym zbyt duża ilość i związane z tym głodowanie ryb wraz z ich powolnym przyrostem są najczęściej czynnikiem sprzyjającym pojawianiu się u karpi tej choroby.
Nieracjonalny sposób odżywiania ryb, szczególnie brak witamin w pokarmie w warunkach hodowlanych może przyczynić się do wywołania ospy.
Przyczyną tej choroby są wirusy "Herpesviridae", które są obecne w stawie cały czas i pozostają w nim w stanie utajonym. Przy ponownym pogorszeniu warunków i osłabieniu ryb można się spodziewać kolejnego nawrotu choroby.
Okres inkubacji nie jest dokładnie znany. Uważa się, że jest on dość długi i może wynosić nawet rok.
Objawy choroby.
Na skórze i płetwach chorych ryb powstają galaretowato-mleczne wykwity w postaci opryszczki koloru białawego lub różowawego. Początkowo pojedyncze, ograniczone najczęściej wokół pyska, z czasem rozszerzające się i rozchodzące się na dużej powierzchni skóry. 
Cząstki wirusa są kształtu okrągłego lub owalnego. Zgrubienia osiągają wielkość do 1 cm, a gdy występują obok siebie łączą się w większe guzy.
W początkowym stadium wykwity te są miękkie, z czasem twardnieją i przypominają rozlane krople zastygłej parafiny. W zaawansowanym stanie choroby następuje odwapnienie szkieletu (ciało ryby staje się wiotkie). Zmiany na skórze mogą samoczynnie zanikać u ryb przetrzymywanych w zbiornikach z silnym strumieniem przepływu wody. Jednakże po pewnym czasie objawy powracają.
W obrazie histologicznym zaobserwować można rozrost komórek o charakterze nowotworowym naskórka. Tkanka nowotworowa powstała w wyniku tego rozrostu jest zbudowana z komórek homologicznych do zewnętrznej warstwy naskórka. Komórki głębiej leżące nie ulegają tym rozrostom. 
W zaawansowanym okresie choroby mogą jednakże wystąpić zmiany w głębszych warstwach skóry właściwej. Zmian w narządach wewnętrznych brak.
Leczenie.
Na ospę karpi brak jest leczenia przyczynowego. Zwalczanie tej choroby polega tylko na jej profilaktyce. Zaleca się utrzymywanie hodowli i stawów w dobrej kondycji. Należy rybom stworzyć korzystne i optymalne warunki do życia.
Chore zwierzęta z rozległymi zmianami należy eliminować z dalszego chowu.
W hodowli akwarystycznej w celu zapobiegnięcia przenoszenia tej choroby na inne ryby należy przeprowadzić profilaktyczną kurację odpowiednim preparatem. 
Zapobieganie.
Uwaga.
Ospa karpi nie ma żadnego związku z ospą człowieka i nie jest dla niego zakaźna.

</doc>
<doc id="1124640" url="https://pl.wikipedia.org/wiki?curid=1124640" title="Parafialny cmentarz grzebalny na Kalinowszczyźnie w Lublinie">
Parafialny cmentarz grzebalny na Kalinowszczyźnie w Lublinie

Parafialny cmentarz grzebalny na Kalinowszczyźnie w Lublinie – cmentarz w lubelskiej dzielnicy Kalinowszczyzna, założony 9 stycznia 1868 roku.
Powierzchnia cmentarza wynosi 3 hektary. Należy on do obiektów zabytkowych. Nekropolia jest pod zarządem parafii świętej Agnieszki w Lublinie, a cmentarnej kaplicy patronuje św. Maksymilian Maria Kolbe – kapłan i męczennik.
Na cmentarzu są pochowani:

</doc>
<doc id="1124641" url="https://pl.wikipedia.org/wiki?curid=1124641" title="Dr. Feelgood (album)">
Dr. Feelgood (album)

Dr. Feelgood – piąty album amerykańskiej grupy heavymetalowej Mötley Crüe. Wydany został w 1989 r.
Lista utworów.
Wszystkie piosenki zostały napisane przez Nikki Sixx.

</doc>
<doc id="1124643" url="https://pl.wikipedia.org/wiki?curid=1124643" title="2 Regiment Pieszy Koronny">
2 Regiment Pieszy Koronny

2 Regiment Pieszy Koronny im. Królewicza – oddział piechoty armii koronnej wojska I Rzeczypospolitej.
Formowanie i zmiany organizacyjne.
Rodowód regimentu sięga roku 1576. W tym też roku 550 piechurów przybyłych z Węgier wraz z królem Stefanem Batorym dało początek gwardii pieszej. W 1633 roku król Władysław IV Waza przeorganizował gwardię pieszą w Regiment Gwardii Pieszej Koronnej i powiększył go do 6 rot. W sumie nowy regiment liczył 1200 żołnierzy. 
W 1648 roku pod Piławcami regiment został rozbity. Odtworzył go od nowa generał Fromhold von Ludinghausen Wolff. Po kapitulacji Krakowa w 1655 roku regiment został „ogarnięty” przez Szwedów. Wiosną 1658 roku został ponownie odtworzony przez generała Wolffa. Po wojnie Regiment Gwardii został skadrowany do etatu 380 porcji. Potem, uzupełniony do 600 żołnierzy, walczył pod Wiedniem. Po abdykacji Augusta II Mocnego Regiment Gwardii Pieszej Koronnej, przeszedł na stronę antysaskiej konfederacji warszawskiej i opowiedział się w 1707 roku za Stanisławem Leszczyńskim. Po jego klęsce i wyjeździe z Polski, gdy August II odzyskał tron Rzeczypospolitej i utworzył w 1710 roku nowy Regiment Gwardii Pieszej Koronnej szefostwa feldmarszałka Jakuba Henryka Fleminga.
W 1710 roku dawny regiment gwardii, który w czasie wojny przeszedł na stronę Stanisława Leszczyńskiego i walczył pod komendą płk. Seidlitza, został ukarany zmianą nazwy na regiment królewicza. Oznaczało to przesunięcie pułku w hierarchii regimentów o dwie pozycje - za Regiment Gwardii i Regiment Królowej. W tym też roku dawny regiment królewicza szefostwa gen. Z. Rybińskiego zmienił nazwę na regiment generała artylerii koronnej.
Uchwalony na sejmie 1717 roku komput wojska koronnego przewidywał zorganizowanie regimentu królewicza w sile 1000 porcji. Faktyczny stan regimentu w 1719 roku wynosił 604 żołnierzy, w tym 136 oficerów i podoficerów oraz 472 szeregowych. Najbardziej okazałych żołnierzy dobierano do kompanii grenadierskich. Z każdych dziesięciu żołnierzy wybierano też starszego szeregowego (gefrajtera). Podoficerów mianował szef regimentu spośród zaproponowanych przez kapitanów żołnierzy wyróżniających się i piśmiennych, a oficerów mianował hetman na wniosek szefa jednostki.
W 1745 regiment liczył 621 żołnierzy, z tego 424 szeregowych, a w 1755 roku 618 żołnierzy, w tym 480 szeregowych.
Za panowania Augusta III oddział nosił imię Karola, trzeciego syna króla. 
W 1719 roku liczył 604 ludzi (w tym 474 szeregowych), w 1732 w regimencie służyło 510 żołnierzy, w tym 26 oficerów, 384 szeregowych i 9 woźniców, w 1736 r. regiment liczył 606 żołnierzy (w tym 29 oficerów i 450 grenadierów i muszkieterów),w 1745 r. 621 ludzi (w tym 472 szeregowców), w latach 50 618 ludzi (w tym 480 szeregowców). Przejściowo w regimencie służyło nawet 646 żołnierzy (kwiecień 1755 r.), natomiast w trakcie wojny siedmioletniej pomiędzy 582-561 żołnierzy (1759-1761).
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 8 kompanii, a w sumie 467 żołnierzy. 1786 roku nadal liczył etatowo 467 żołnierzy, a praktycznie 458. Wchodził w skład Dywizji Małopolskiej.
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru. Regiment królewicza numer 2 zachował do rozformowania.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. W przededniu wojna w obronie Konstytucji 3 maja 2 regiment piechoty im. Królewicza szefostwa Józefa Wodzickiego liczył 1521 żołnierzy.
Po powstaniu kościuszkowskim rozbity regiment funkcjonował jeszcze jakiś czas.
Etatowe i faktyczne zmiany liczebności regimentu po 1777 roku przedstawiały się następująco: 
Liczebność regimentu w 1792 roku wynosiła 1521 osób, w marcu 1794 roku 1324, w maju 1123, a we wrześniu 1069 żołnierzy.
Struktura regimentu.
W 1717 roku:
Kompanie liczyły etatowo po 110—115 porcji. Skład każdej (jak w lejbkompanii) przedstawiał się następująco:
Razem 77 żołnierzy a 103 porcje
Barwy regimentu.
W okresie panowania Sasów, w stosunku do poprzedniego okresu, mundurowanie piechoty polskiej zmieniło się całkowicie. Zniesiono używane dotychczas niebieskie mundury kroju polskiego, a strój żołnierzy upodobniono do saskiego.
Opisy umundurowania żołnierzy regimentu wykonane przez Bronisława Gembarzewskiego na podstawie obrazów z ówczesnej epoki:
W latach 40-60 XVIII w. mundur regimentu w czasach saskich składał się z tak zwanego Kleinmunderunku i Munduru Wielkiego. Na skład kleinmunderunku (czyli munduru małego) wchodziły: koszula, półkoszulek z rękawkami (być może brusztuk?), pludry (spodnie) para sukienna i płócienna, trzewiki, podeszwy zapasowe, para kamaszów czarnych (noszone od października do maja) i białych (paradne i na okres letni), parę podwiązek, zamek mosiężny do halsztuchu (prawdopodobnie czarnego vide obraz Mocka, choć w innych regimentach wydawano po parze czarnych i czerwonych), guzików do kamaszów (36 sztuk), nadto harcapy (być może konopne, jak w innych regimentach), oraz 3 łokcie taśmy do harcapów.
Na wielki mundur składało się:
sukno czerwone (raczej tańszy krabrot niż oficerski pąs) na kurtkę mundurową, sukno białe na pludry, kamizelkę, mankiety i kołnierz do kurtki (w latach 30 XVIII w. kołnierz prawdopodobnie nie występował), kir (boy -rodzaj luźno tkanej tkaniny wełnianej) do podszycia kurtki, płótno szare do podszycia spodni, kamizelki i kurtki, guzików wielkich tuzinów 2, małych tuzinów 2 ½, kapelusz z galonem, halsztuch skórzany obszyty krepą czarną (lub czerwoną), para pończoch noszonych pod kamaszami. 
Ponadto w regimentach zalecano z zaoszczędzonego sukna czerwonego wykonywać szlafmyce z "wyłogami" lub "otokiem" oraz rękawiczki.
Uzbrojenie składało się z karabinu skałkowego z flintpasem i pfandeklem, pałasza z chwostem wełnianym, bądź tasaka (grenadierzy), ładownicy (u grenadierów były dwie, mniejsza noszona na pasie głównym, i większa na granaty zdobiona mosiężnymi granatami na klapie przedniej). Ponadto grenadierzy posiadali luntenbergery na lonty (potwierdzone źródłowo występowanie do co najmniej 1760 r.). Do wyposażenia zaliczano tzw. ledewerk, czyli m.in. pasy na i same ładownice, wykonane z czarnej palonej skóry, pas główny do noszenia broni przybocznej, białej, a także rencle (ranzel), czyli torby prowiantowe na skórzanym pasie. Dodatkowo kapitan powinien wyposażyć swoją kompanię w tornistry wydawane przez niego na czas wymarszu z magazynu kompanijnego. Latem podoficerowie i szeregowi używali spodni płóciennych, białych. Oficerowie mieli natomiast bezwzględny zakaz używania pludrów płóciennych. Płaszcze sukienne w kolorze czerwonym (w rachunkach na wykonanie płaszczy występuje sukno w kolorze kapucyńskim) wydawano tylko po dwa dla kompanii na lat sześć, a służyły one wyłącznie wartownikom w okresie od 15 października do 30 kwietnia. 
Podoficerowie posiadali kapelusz ze srebrnym galonem, sznurem i dwoma białymi chwostasami, przyozdobioną kokardą czarno-białą. Ich mundur krojono z większej ilości sukna, a od mundurów szeregowych odróżniał ich tylko galon na mankietach, kołnierzu i kapeluszu. Również oni nosili kamasze na wełnianych pończochach (w literaturze panuje pogląd iż nosili tylko pończochy, co jednak nie znajduje potwierdzenia w źródłach pisanych i rachunkach z epoki). Podoficerowie otrzymywali łosiowe rękawiczki. 
Uzbrojenie podoficerów składało się z pasa głównego, pałasza z chwostem, bandolieru z pistoletem przewieszanym przez lewe ramię oraz kurcgewery, czyli partyzany.
Mundur oficerski był bogatszy, i składał się z tych samych elementów co mundur szeregowych. Dodatkowo oficerowie sporządzali sobie do służby surdut (krótszą kurtkę) z krabrotu (ciemniejsze i tańsze i sukno czerwone) w miejsce paradnej sukni pąsowej. Kurtka zdobiona była dużą ilością galonu, "rynkragiem" (ryngraf) oraz sznurem oficerskim jedwabnym zdobionym metalizowanymi nićmi i chwostami. Oficerowie posługiwali się także podwiązkami sukiennymi w miejsce skórzanych. Oficerowie nosili szpady zdobione, oraz szpontony jako oznakę rangi. 
Guziki najprawdopodobniej były cynowe lub posrebrzane. Krój i barwa utrzymała się do około 1775 r. (por. obraz Raspe), 
W stroju tym w drugiej połowie XVIII w. zaszły pewne zmiany. Wzorem innych armii zamiast długich kurtek wprowadzono krótkie z rabatami, kapelusze zaś zastąpiły sztywne kaszkiety z blachą mosiężną zawierającą inicjały monarchy.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami pomarańczowymi, naramiennikami złotymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki żółte od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym chwostem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Uzbrojenie.
Uzbrojenie żołnierza piechoty składało się z karabinu skałkowego z bagnetem oraz pałasza noszonego na pasie skórzanym, pobielanym. Podoficerowie mieli pistolety, pałasze i tzw. kurcgewery, będących raczej oznaką władzy niż bronią. Oficerowie mieli pistolety i szpady. Cała broń palna i częściowo biała była pochodzenia saskiego. Uzbrojenie to zakupywano na dziesięć lat. W każdej kompanii znajdowały się dwa karabiny zapasowe. W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady.
Żołnierze regimentu.
Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Regimentem dowodził zazwyczaj pułkownik. Do 1790 roku w sztabie służyło ośmiu oficerów. Byli to: szef regimentu, pułkownik, podpułkownik, major (do marca 1778 było dwóch majorów), regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach było czterech kapitanów (do marca 1778 trzech), ośmiu poruczników i ośmiu chorążych. Zatem w regimencie znajdowało się 30 oficerów wyłączając kapelana.
Od 1790 roku znowu było dwóch majorów i trzech kapitanów z kompanią. W związku z podniesieniem etatu całego wojska pojawił się trzeci kapitan sztabowy, ośmiu podporuczników i drugi adiutant.
Szefowie regimentu:
Pułkownicy
Walki regimentu.
Walki gwardii królewskiej
Piechota gwardii królewskiej uczestniczyła w latach 1576-1578 w kampanii przeciwko Gdańskowi. Tam walczyła w bitwie pod Lubieszewem. W wojnach inflanckich brała udział w bitwie pod Wielkimi Łukami i Pskowem. Biła się także w 1588 roku pod Byczyną. W latach 1595-1596 broniła kresowych stanic na Ukrainy przed zagonami tatarskimi. W 1598 roku uczestniczyła w wyprawie Zygmunta II Wazy do Szwecji. Walczyła także w kampanii inflanckiej 1601 roku walcząc pod Białym Kamieniem. W 1609 roku 700 węgierskich i 400 polskich piechurów gwardii królewskiej wzięło udział w wyprawie na Moskwę. Walczyli pod Smoleńskiem, część pod Kłuszynem. Trzystu gwardzistów towarzyszyło hetmanowi pod Cecorą w 1620 roku. Pozostali weszli w skład załóg Chocimia i Kamieńca. Po najeździe Szwedów na Pomorze Gdańskie w 1626 roku gwardia piesza walczyła pod Gniewem, Puckiem i Malborkiem. 
W 1633 roku regiment pod dowództwem Jana Maydela towarzyszył on królowi w odsieczy Smoleńska. Pod Piławcami został rozbity. Odtworzył go generał Fromhold von Ludinghausen Wolff. Pod nowym dowództwem walczył regiment pod Zborowem i Beresteczkiem. Podczas "potopu szwedzkiego" bronił Krakowa. Odtworzony ponownie, brał udział w oblężeniu Torunia. W 1683 walczył pod Wiedniem. Następnie uczestniczył w kampanii podhajeckiej 1698 roku, inflanckiej 1701 oraz w bitwie pod Kliszowem.
Walki regimentu 2 pieszego
Regiment pieszy Koronny im. Królewicza brał udział w konfederacji barskiej walcząc zarówno po stronie konfederatów jak i po stronie wojsk wiernych królowi.
W 1768 roku walczył pod Bydgoszczą, Chodzieżą, Kościanem, Starogrodem i Piotrkowem, a w roku następnym pod Skrzycznem.
2 Regiment Pieszy Koronny uczestniczył w 1792 roku w VII wojnie polsko-rosyjskiej toczonej w obronie Konstytucji 3 maja. Szef: gen. Józef Wodzicki. Stan osobowy: 1648 ludzi.
Walczył na froncie litewskim pod Grannem. Generał Michał Zabiełło wyróżnił szefa regimentu i jego żołnierzy bardzo pochlebną opinią: 
Po wybuchu Insurekcji kościuszkowskiej 24 marca 1794 roku, stacjonujący w Krakowie I batalion jako pierwsi żołnierze powstańczej piechoty starli się z wojskiem rosyjskim pod Iwaniskami i Dębianami. W bitwie racławickiej I batalion pod dowództwem mjr. Konstantego Lucke osłaniał stanowiska artylerii i walczył na lewym skrzydle z oddziałami gen. Pustowałowa, a w decydującym ataku kosynierów nacierał równolegle z nimi. W bitwie pod Szczekocinami regiment działał już w pełnym składzie. Tam poległ prowadzący swych żołnierzy na pruskie armaty generał Wodzicki. 17 i 18 sierpnia regiment bronił Warszawy bijąc się pod Królikarnią i Szczęśliwicami. We wrześniu I batalion włączony został do Dywizji Józefa Poniatowskiego i ścierał się z Prusakami pod Kamionną i Sochaczewem. W tym czasie II batalion skierowany został na Podlasie dla wzmocnienia Dywizji gen. Karola Sierakowskiego. W jej składzie walczył i został rozbity 10 października w bitwie pod Maciejowicami. Batalion I po odwrocie na południe rozproszył się pod Radoszycami 18 listopada 1794 roku zakopując uprzednio swoje działa.
Bitwy i potyczki:

</doc>
<doc id="1124644" url="https://pl.wikipedia.org/wiki?curid=1124644" title="9 Dywizjon Artylerii Konnej">
9 Dywizjon Artylerii Konnej

9 dywizjon artylerii konnej (9 dak) – pododdział artylerii konnej Wojska Polskiego w II Rzeczypospolitej.
Na przełomie lipca i sierpnia 1920 sformowany został 8 dywizjon artylerii konnej. Jednostka wzięła udział w wojnie polsko-bolszewickiej. W czerwcu 1921 przemianowana została na 9 dywizjon artylerii konnej. W okresie pokoju dywizjon stacjonował w garnizonie Baranowicze na terenie Okręgu Korpusu Nr IX. W kampanii wrześniowej walczył w składzie macierzystej Nowogródzkiej Brygady Kawalerii.
Formowanie dywizjonu.
9 dywizjon artylerii konnej powstał z przemianowania w 1921 wojennego 8 dywizjonu artylerii konnej.
Formowanie 1 baterii konnej rozpoczęto na przełomie listopada i grudnia 1918. Stała się ona zalążkiem 8 dywizjonu artylerii konnej formowanego latem 1920. 1/8 dak formowana była w Górze Kalwarii przy baterii zapasowej nr 1, a 3 bateria w Poznaniu przy baterii zapasowej nr 3. 12 sierpnia Dowództwo Artylerii wydało rozkaz nr 135/Art. o powołaniu dowództwa dywizjonu oraz 2 baterii. Na dowódcę dywizjonu wyznaczony został oficer armii austriackiej z pochodzenia Szwajcar ppłk Artur Buol i 19 sierpnia w Płońsku objął on dowodzenie. 1 baterią dowodził por. Stanisław Brzezicki, 2 baterią por. Konstanty Rodziewicz a 3 baterią kpt. Władysław Rogala-Rozwadowski. Każda z baterii miała po trzy działa.
Korpus oficerski był dość różnorodny. W dywizjonie służyli oficerowie byłego wojska rosyjskiego i austriackiego. Młodsi oficerowie wywodzili się ze szkół polskich, jeden oficer pochodził z byłej armii niemieckiej i jeden z Legionów Polskich. Również korpus podoficerski nie był jednorodny. 1 bateria posiadała przeważnie „królewiaków” – podoficerów z armii rosyjskiej, podoficerowie 2 baterii rekrutowali się z Centralnego Obozu Podoficerskich Szkół Artylerii w Toruniu. Najsłabsza obsada podoficerska była w 3 baterii. Miała ona zaledwie kilku podoficerów. Szeregowi dywizjonu to ochotnicy, akademicy, uczniowie wyższych i średnich uczelni warszawskich oraz poborowi.
Walki baterii 8 dak o granice.
Pierwsze strzały baterii 8 dak padły jeszcze przed jego formalnym powstaniem. 1 sierpnia pod Miastkowem 1 bateria otworzyła ogień wspierając szwadrony 8 Brygady Jazdy płk. Stanisława Skotnickiego. W czasie rozpoczynającej się bitwy warszawskiej kawalerzyści 8 BJ nie mogąc zająć Ciechanowa wycofali się do Płońska, a podczas odwrotu toczyli ciężkie walki pod Wyżykami. Tam wspierał ich ogniem 8 dywizjon. 13 sierpnia pod Kołkami pękło działo z 1 baterii zabijając kanoniera i raniąc trzech innych. W kolejnych dniach z dywizjonu została wydzielona 2 bateria, która wyruszyła wraz z 9 Brygadą Jazdy w kierunku Mławy. Zadaniem brygady było odcięcie od granicy pruskiej III Korpusu Kawalerii Gaja Gaja. W walkach pod Ćwiklinem bateria straciła 9 rannych kanonierów i 5 zabitych koni. W kolejnym dniu bateria wyruszyła do Smardzewa, gdzie brała udział w nocnym boju. Dzień później wspierała kawalerię pod Mateckiem i Gołkami, niszcząc pod Mdzewem działo nieprzyjaciela. 21 sierpnia oba plutony walczyły pod Żurominkiem.
Od 24 sierpnia cały dywizjon brał udział w pościgu za korpusem Gaja Gaja. Sowietom udało się jednak uniknąć okrążenia, a ich kawaleria przekroczyła granicę pruską. 28 sierpnia dywizjon wrócił w rejon Mławy, a stąd 1 września przewieziony został pociągami w rejon Chełma Lubelskiego. Po wyładowaniu, marszem pieszym udał się do Mienian, by 12 września ruszyć pod Morozowicze do walki z 1 Armią Konną. W pościgu za oddziałami Siemiona Budionnego walczył pod Błudowem, gdzie wspierał szwadrony 108 pułku ułanów i walnie przyczynił się do rozbicia trzech sotni kozaków. Nad Słuczem dywizjon patrolował brzegi rzeki, a po pięciodniowym odpoczynku przeprawił się na drugi brzeg zajmując 23 września stanowiska ogniowe w Zwiahlu. Podczas jednego z wypadów 3 bateria kpt. Rozwadowskiego uchroniła od rozbicia dywizjon 108 pułku ułanów. W tym czasie 2 bateria wspierała 2 pułk ułanów pod Czyżówką.
Dywizjon wziął też udział w zagonie na Korosteń. 8 października osłaniał 115 pułk ułanów przed atakami brygady baszkirskiej. 12 października dywizjon z składzie 8 BJ ruszył w kierunku Zwiahla. 2 bateria maszerowała w ugrupowaniu 2 pułku ułanów, a za nim dwa działa 3 baterii i 1 bateria. Przy folwarku Krasnogórka pododdziały polskie wpadły w zasadzkę. W walce ciężko ranni zostali: ppłk Buol i kpt. Rozwadowski oraz 7 kanonierów; stracono 16 koni. Dowództwo dywizjonu objął por. Stanisław Żarczewski, który pozbawiony ognia własnej artylerii ruszył do szarży z częścią szwadronu ułanów torując drogę 1 baterii do zajęcia stanowisk. Jeszcze tego samego dnia w nocy w Rudni Baranowickiej zaatakowany został przez sowiecką piechotę 2 pułk ułanów. Ułani cofnęli się, odsłaniając stanowiska dywizjonu. Artylerzyści otworzyli ogień ze wszystkich swych dział i karabinów maszynowych. Sytuacja była wyjątkowo groźna. Noc nie pozwalała odróżnić oddziałów nieprzyjaciela od własnych. Spieszone pułki polskiej jazdy przystąpiły do kontrataku, a dywizjon wspierał je ogniem. Były to ostatnie strzały 8 dywizjonu w tej wojnie. W kolejnych dniach dywizjon stacjonował w Toporkach, następnie przemaszerował do Zwiahla, a parę dni potem przeszedł na dłuższy postój w Kurmaniu.
Bilans walk.
Łączne straty osobowe w wojnie polsko-bolszewickiej wyniosły 4 poległych oraz 27 rannych. Za bohaterskie czyny podczas walk 18 żołnierzy zostało odznaczonych Krzyżami Virtuti Militari V klasy. Krzyż Walecznych otrzymało 109 oficerów i żołnierzy, z tego jeden 4-krotnie, a sześciu dwukrotnie.
9 dak w okresie międzywojennym.
Zakwaterowanie i podporządkowanie.
Pokojowym miejscem stacjonowania jednostki były Baranowicze. Dywizjon był organicznym pododdziałem artylerii: 2 pułku artylerii konnej (1921), I Brygady Jazdy (1921), IX Brygady Jazdy (1921–1924), 9 Samodzielnej Brygady Kawalerii (1924–1929), Brygady Kawalerii „Baranowicze” (1929–1937) i Nowogródzkiej Brygady Kawalerii (1937–1939). Pod względem fachowego wyszkolenia podporządkowany był dowódcy 9 Grupy Artylerii. Od 1937 dywizjon liczył cztery baterie. Miało to związek z liczbą pułków; każdy w macierzystej brygadzie kawalerii.
W czerwcu 1921, mimo sprzeciwu dowódcy dywizjonu, 8 dywizjon artylerii konnej został przemianowany na 9 dywizjon artylerii konnej. Na dywizjonowym proporczyku zostały wypisane następujące słowa:"Jaki chcecie numer dajcie — żeśmy dzielni pamiętajcie".
Święta w dywizjonie.
Społeczeństwo Baranowicz darzyło dużym uznaniem stacjonujący w ich mieście dywizjon. W 1924 ofiarowało dywizjonowi „płomienie" do fanfar. Lokalne władze i zwykli mieszkańcy licznie stawiali na imprezach, zabawach i uroczystościach organizowanych z okazji święta pułkowego i świąt państwowych. Dużym powodzeniem cieszyły się zawody konne, których ukoronowaniem było zdobycie na własność pucharu honorowego oficerów artylerii konnej.
Większe uroczystości wiązały się ze świętem dywizjonu. Obchodzone było 23 sierpnia, na pamiątkę połączenia się trzech baterii pod dowództwem ppłk Artura Buola w 1920, w majątku Łomni pod Mławą. W czasie święta wręczane były odznaki artylerii konnej, organizowano zawody sportowe i zabawy. W "Rodowodach artylerii konnej – Londyn 1964 –" jako święto dywizjonu podano 12 października. Data ta ma swoje odniesienie do ostatniej bitwy dywizjonu pod Krasnogórką, lecz dzień ten, choć dla dywizjonu pamiętny, związany był jedynie ze składaniem kwiatów na grobie dowódcy dywizjonu ś.p. ppłk. Artura Buola w Korcu.
W dniach 27–29 września 1930 dywizjon uroczyście obchodził dziesięciolecie powstania. W trakcie obchodów odsłonięto pomnik pierwszego dowódcy, podpułkownika Artura barona Buol, z pochodzenia Szwajcara, byłego oficera c. i k. armii, który kierował się własną dewizą „Moja ojczyzna, to mój dywizjon artylerii konnej”. Ważnym wydarzeniem dla żołnierzy 9 dak było wręczenie dywizjonowi w 1938 ufundowanego przez społeczeństwo Baranowicz i okoliczne ziemiaństwo sztandaru.
9 dak w kampanii wrześniowej.
Mobilizacja.
Dywizjon zmobilizowany został 23 marca 1939. Mobilizację przeprowadzono w garnizonie Baranowicze w grupie „zielonej”. Zmobilizowano pododdziały dywizjonu oraz drużynę parkową uzbrojenia nr 941. W II rzucie mobilizacji powszechnej na bazie kadry dywizjonu zmobilizowano Ośrodek Zapasowy Artylerii Konnej nr 3 we Włodawie. Następnie w dniach 26–30 marca dywizjon został przetransportowany w okolice Sierpca i Raciąża, gdzie prowadzono intensywne szkolenie oraz uzupełniano istniejące jeszcze braki. W czerwcu przebywał na poligonie artyleryjskim w Toruniu, gdzie prowadził ostre strzelania. 8 sierpnia przesunięty został w rejon Lidzbarka. Zadaniem brygady była osłona zachodniego skrzydła Armii „Modlin”. Dywizjon przygotował zakryte stanowiska ogniowe. Tam opracowano ognie typowe dla prowadzenia obrony stałej. W czasie prac przygotowawczych do przyszłych działań określono dokładnie cele, wstrzelano nastawy do wybranych charakterystycznych punktów terenowych, umożliwiających już w czasie działań bojowych szybkie poprawianie ogni oraz stawianie zapór ogniowych na odcinkach zagrożenia. Były to niezbędne czynności, zwłaszcza w przewidywaniu walki z bronią pancerną.
Działania wojenne.
Walki i działania na terenie Mazowsza
W kampanii wrześniowej 1939 dywizjon, złożony z czterech baterii i kolumny amunicyjnej, walczył w składzie Nowogródzkiej Brygady Kawalerii. Po rozpoczęciu wojny niemieckie rozpoznawcze patrole przechodzą przez granicę. 1 września dywizjon nie prowadził działań bojowych. 2 września w godzinach popołudniowych 2 i 3 bateria wspierały ze stanowisk ogniowych w rejonie Wierzbowa natarcie 4 pułku strzelców konnych na Narzym, a dywizjonu 27 pułku ułanów na wieś Rywocina. Natarcie 4 psk nie powiodło się, natomiast dywizjon 27 puł. opanował Rywociny, ale z uwagi na odwrót do Sarnowa strzelców konnych zmuszony był wycofać się w ślad za nimi. 3 bateria wspierała w dniu 3 września 4 psk w walkach pod Kawęczynem z niemieckimi cyklistami i dozorowaniu odcinka Kuczbork-Chojnowo. 2 bateria wspierała działania dywizjonu 27 pułku ułanów pod Sarnowem. Dowódca dywizjonu, ppłk Tadeusz Rohoziński, 4 września przybył do Płocka organizować obronę artyleryjską przedmościa; w godzinach przedwieczornych z 4 psk przybyła 2 bateria. Pozostała część dywizjonu biwakowała w lesie koło Jaźwina. W godzinach nocnych 1, 3 i 4 bateria przybyły do Płocka. 2 bateria w trakcie marszu była atakowana przez wrogie lotnictwo; poległo 4, a rannych zostało 3 żołnierzy baterii, zabitych zostało 20 koni.
5 września 9 dak zajął stanowiska w Płocku-Radziwiu na lewym brzegu Wisły. Przejściowo na przedmościu płockim ppłk Rohozińskiemu podlegały inne oddziały artylerii przedmościa: 15 bateria artylerii konnej, 71 dywizjon artylerii lekkiej i bateria plot. Pluton 4 baterii, wraz z 4 psk, 5 września brał udział w wypadzie na Raciąż, z którego przyprowadzono pozostawione przez 20 pułk artylerii lekkiej haubice 100 mm. Nocą 8/9 września dywizjon odmaszerował przez Wyszogród do Puszczy Kampinoskiej i do Kazunia, a następnie ponownie na skraj Puszczy Kampinoskiej. 10 i 11 września 9 dak poprzez Modlin, Jabłonnę, Starą Miłosną dotarł do Wiązowny. 12 września, z uwagi na utworzenie Grupy Operacyjnej Kawalerii gen. bryg. W. Andersa, ppłk T. Rohoziński został też dowódcą artylerii GOKaw. 13 września, w związku z natarciem grupy w kierunku Mińska Mazowieckiego i Kałuszyna, poszczególne baterie zostały przydzielone do ułańskich pułków macierzystej brygady tj. 1 i 2 bateria do 27 pułku ułanów, 3 do 26 pułku ułanów, 4 do 25 pułku ułanów. 1 i 2 bateria efektywnie wspierały natarcie ułanów 27 pułku na Podrudzie-Maliszew i Józefów, ostrzeliwując ze stanowisk pod Podrudziem stanowiska niemieckiej 11 DP i artylerię niemiecką na południowym skraju Mińska Maz. Po zmroku obie baterie pomaszerowały w ślad za brygadą w kierunku południowym. 3 bateria na wschód o Józefowa zajęła stanowiska ogniowe i wspierała natarcie ułanów 26 pułku na Grabinę, a następnie ogniem na wprost odparła czołgi niemieckie, unieruchamiając 3 z nich. 4 bateria wsparła zwycięskie natarcie ułanów 25 pułku na Siennicę.
Nocą 13/14 września dywizjon, bez 3 baterii, podjął marsz na Garwolin i Parczew. 14 września 9 dak w składzie Nowogródzkiej BK dotarł do lasów w okolicach Łaskarzewa. 3 bateria wraz z 26 puł. dotarła do Gocławia, skąd podjęła marsz przez Leszczyny, Górzno, Kobylą Wolę do Gończyc, gdzie doszło do walki z pododdziałami niemieckiej 13 DPZmot. 3 bateria z ułanami wycofała się do lasów w rejonie Chotynia. Główne siły 9 dak, wraz większością Nowogródzkiej BK, 15 września podjęły marsz poprzez Ryki, Moszczankę, dalej wraz z 4 psk na most na rzece Wieprz w Łysobykach, a w rejonie Baranowa dywizjon dołączył do brygady, gdzie odpoczywał 16 i 17 września. 3 bateria wspierająca 26 pułk ułanów, obawiając się okrążenia, odskoczyła do lasów w pobliżu Łaskarzewa, skąd po ustaniu kierunku odejścia Nowogródzkiej BK pomaszerowała przez Oronne, Podbłocie, lasy Dęblińskie, przekroczyła Wieprz w koło Sędowic i dotarła do okolic Baranowa. 
Walki na terenie Lubelszczyzny 
17 września ok. godz. 15. 9 dak wraz z pułkami brygady podjął marsz nocą 17/18 września w kierunku Hrubieszowa, poprzez Michów i Gołąb, osiągając rano 18 września Kozłówkę. Dywizjon wraz z macierzystą brygadą wykonywał marsz nocą, w dzień wypoczywał w lesie, bądź maszerował tylko pod osłoną lasów. Kolejną noc kierował się w kierunku Łącznej, którą osiągnął rano 19 września. Następna noc 19/20 września to marsz do Rejowca. W rejonie stacji kolejowej w Rejowcu 9 dywizjon artylerii konnej został zaatakowany przez lotnictwo niemieckie, poniósł straty: 9 poległych, 14 rannych, 32 zabite konie, 1 armata i 2 jaszcze rozbite. Kolejny marsz wykonał dywizjon do Grabowca, który osiągnął 21 września. 22 września pułki Nowogródzkiej BK, zgodnie z rozkazem dowódcy Frontu Północnego, podjęły próbę przebicia się przez otaczający pierścień wojsk niemieckich w kierunku południowym. 9 dak wspierał bateriami poszczególne pułki: 2 baterią 4 psk w natarciu na wieś Majdan Sielec, 1 baterią 25 puł. na wieś Janówka i Dąbrowa. 3 bateria z 26 puł. i 4 bateria z 27 puł. znalazły się w odwodzie brygady. Rano 23 września 1 bateria ostrzeliwała i wspierała ogniem zwycięskie natarcie i szarżę 25 pułku ułanów na Krasnobród, gdzie rozbito sztab niemieckiej 8 DP. 2 bateria i kolumna amunicyjna dywizjonu wraz z 4 psk błędnie skierowana odłączyła od macierzystej brygady i wspierała ze stanowisk ogniowych we wsi Klocówka walkę obronną 4 psk o las i stok Potoczka. 2 bateria została częściowo rozbita nawałami niemieckiej artylerii, dowódca jej kpt. T. Wieleżyński poległ i w rezultacie z uwagi na okrążenie przez pułk niemieckiej 68 Dywizji Piechoty, rozkazem płk Zakrzewskiego rozwiązana, po uprzednim zniszczeniu sprzętu, wyposażenia, a wspierany 4 psk rozproszony w walce.
Dywizjon, w ślad za pułkami ułańskimi, dotarł do rejonu Majdanu Sopockiego, gdzie odpoczywał, uzupełniał żywność. Nocą 24/25 września podjął dalszy marsz w kierunku Huty Różanieckiej, w godzinach popołudniowych 25 września wraz z brygadą dotarł w rejon Horyńca. Po odpoczynku podjęto następny nocny marsz 25/26 września. Gdy rano czołowe pułki dotarły do szosy Krakowiec-Jaworów, napotkano na niej maszerującą niemiecką piechotę. Natarcie 26 i 27 pułku ułanów, ze wsparciem ogniowym 3 i 4 baterii 9 dak, pozwoliło otworzyć drogę dla brygady i umożliwiło zajęcie wsi Broszki. W dalszym marszu czołowym 27 pułk ułanów wraz z 4 baterią stoczyły ciężki bój z oddziałem niemieckiej piechoty z 28 DP we wsi Morańce. Ułani ponieśli znaczne straty, pomimo wsparcia ogniowego baterii, i nie zdołali zdobyć wsi. Ominięto zatem tę wieś docierając do wsi Siedliska, gdzie baterie odpoczywały. Po krótkim rozejmie z dowództwem niemieckiej 28 DP, niemieckie jednostki wycofały się na zachód nieatakowane, a Nowogródzka BK ruszyła nieatakowana na południe. 
Dalsze walki na Podkarpaciu 
Dalszy marsz, z uwagi na zajęcie drogi przez oddziały Armii Czerwonej, wymusił zmianę marszruty. 1 bateria, wspierająca 25 puł., przekroczyła tory kolejowe linii Przemyśl-Lwów i nocą 26/27 września przy jej wsparciu ogniowym ułani zajęli bronioną przez oddział sowiecki wieś Radonice i skierowali się w ulewnym deszczu na wieś Chlipie. Po krótkiej walce, przed świtem 27 września, Chlipie obsadzone przez piechotę i czołgi sowieckie zostało zdobyte. Baterie 3 i 4 zajęły stanowiska do obrony przeciwpancernej na zachodnich i północnych podejściach do wsi. Kontratak sowiecki załamał się w ogniu na wprost armat 4 baterii. We wsi pozostała 4 bateria i ułani 25 pułku. Reszta 9 dak, wraz z brygadą, wyruszyła w kierunku Władypol-Sadkowice. Pod Władypolem idący w straży przedniej 26 puł. wraz z 3 baterią napotkał opór kawalerii, czołgów i piechoty zmotoryzowanej Armii Czerwonej. Bateria z pułkiem wycofały się do Woli Sudkowskiej. Tu do walki przygotowywał się 27 puł. i zajęły stanowiska ogniowe 3 i 4 bateria 9 dak. Doszło do walki ze ścigającymi 26 pułk ułanów czołgami i kawalerią sowiecką. Baterie dywizjonu oddały ostatnie strzały z armat; zabrakło już amunicji. Na rozkaz gen. bryg. Władysława Andersa zniszczono działa, a wszystkie oddziały wycofały się do lasu w rejonie wsi Rajtarowice; doszło w nim do walki z czołówką sowieckich oddziałów. Na odprawie w gajówce Jordanówka, na rozkaz generała Andersa, rozwiązano oddziały brygady, w tym 9 dywizjon artylerii konnej. Żołnierze mieli się przedzierać w grupach do granicy węgierskiej lub udać się do miejsc zamieszkania.
Oddział Zbierania Nadwyżek 9 dywizjonu artylerii konnej.
OZN 9 dak nominalnie miał wejść w skład Ośrodka Zapasowego Artylerii Konnej nr 3 we Włodawie. Po wyjściu w marcu 1939 baterii 9 dak w rejon nadgraniczny, w garnizonie w Baranowiczach pozostała kadra dywizjonu z kpt. Kazimierzem Małeckim i kpt. w st. sp. Eustachym Włodzimierzem Zadoreckim, szkoląca poborowych z marcowego wcielenia. Po ogłoszeniu mobilizacji powszechnej, kpt. Małecki wyjechał do OZ w Łukowie (lub Włodawie?). Natomiast kpt. st. sp. Zadorecki sformował baterię artylerii konnej z dwoma armatami, która przewieziona została do OZ Art. Konnej nr 3 we Włodawie, gdzie doposażono ją w konie, sprzęt i amunicję oraz przydzielono jedną armatę. Bateria osiągnęła gotowość 11 września, a 12 września udała się marszem pieszym z Włodawy do Kobrynia, gdzie przydzielono ją do dyspozycji Dywizji „Kobryń” płk. Adama Eplera. Weszła w skład sformowanego tam improwizowanego V dywizjonu 20 pal pod dowództwem kpt. rez. Ludwika Łosia.
Bateria w dniach 14-16 września została rozdzielona działonami do batalionów Dywizji „Kobryń” jako artyleria ppanc. i wzięła udział w odparciu natarcia pododdziałów niemieckiej 2 DPZmot. na Kobryń; w jej wyniku utraciła jedną z armat. Następnie wykonała marsz z jednostkami dywizji do rejonu Szacka, gdzie 27 września weszła w skład Podlaskiej Brygady Kawalerii, która w większości utraciła swoją artylerię. Wraz z Podlaską BK wzięła udział w walkach 28 i 29 września; ostrzeliwała czołgi i piechotę sowiecką z rejonu Jabłoni. Następnie wraz z Podlaską BK przemieściła się w rejon Kocka. 3 i 4 października bateria stacjonowała we wsi Krzywda, zajmując tu stanowiska ogniowe. 4 października do brygady ppłk Żyborski przyprowadził 2 działa 75 mm, spod Stoczka, wykopane z ziemi po ukryciu ich kilka dni wcześniej przez kapitulujące jednostki WP; jedno uzupełniło baterię, drugie bez przyrządów celowniczych włączono do dywizjonu KOP „Niewirków“ jako ppanc. Tego dnia bateria ostrzeliwała oddziały zmotoryzowanej piechoty i samochody pancerne zbliżające się do stanowisk brygady od strony Żelechowa. 5 października bateria wspierała 5 pułk ułanów i 9 pułk strzelców konnych jako "latająca" bateria w walkach obronnych z piechotą zmotoryzowaną niemieckiej 29 DPZmot. pod Radoryżem, Krzywdą i Adamowem.
Za kampanię dywizjon został odznaczony orderem Virtuti Militari.
Symbole dywizjonu.
17 lipca 1938 w Zamościu marszałek Polski Edward Śmigły-Rydz wręczył dowódcy dywizjonu sztandar, nadany 11 stycznia 1938 przez Prezydenta RP. Nadanie sztandaru i zatwierdzenie jego wzoru ogłoszone zostało w Dodatku Tajnym do Dziennika Rozkazów M.S.Wojsk. Nr 3 z 17 lutego 1938 poz. 24.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 9 w mniejszych wieńcach z wawrzynu.
&lt;br&gt;W narożnikach lewej strony płata umieszczono wizerunki Matki Boskiej Ostrobramskiej i Świętej Barbary oraz herbu ziemi nowogródzkiej i odznakę pamiątkowej artylerii konnej, a także nazwy miejscowości – miejsc walk dywizjonu w wojnie z bolszewikami: Krasnogórka, Warszawa, Rudnia Baranowicka, Morozowicze.
Wyruszając na wojnę we wrześniu 1939 dywizjon zabrał sztandar ze sobą. Jego losy do dziś pozostają niewyjaśnione. Istnieją wersje o spaleniu i o zakopaniu sztandaru.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918.
Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Kadra dywizjonu.
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1124646" url="https://pl.wikipedia.org/wiki?curid=1124646" title="Guillaume d’Aure">
Guillaume d’Aure

Guillaume d’Aure (zm. 3 grudnia 1353 w Awinionie) – francuski kardynał.
Życiorys.
Pochodził z Tuluzy. W młodości wstąpił do zakonu benedyktynów w Lézat. W 1326 został wybrany opatem klasztoru Montolieu w diecezji Carcassonne. Papież Benedykt XII na konsystorzu w grudniu 1338 mianował go kardynałem prezbiterem Santo Stefano al Monte Celio. Odtąd pracował w kurii papieskiej w Awinionie. Uczestniczył w konklawe 1342 i w konklawe 1352. Zmarł w Awinionie.

</doc>
<doc id="1124647" url="https://pl.wikipedia.org/wiki?curid=1124647" title="Żabieniec lancetowaty">
Żabieniec lancetowaty

Żabieniec lancetowaty ("Alisma lanceolatum" With.) – gatunek błotnych roślin zielnych z rodziny żabieńcowatych ("Alismataceae"). Występuje naturalnie w Europie, Makaronezji, północno-zachodniej Afryce, na Syberii, Kaukazie, w zachodniej i środkowej Azji oraz w Chinach i na subkontynencie indyjskim. Introdukowany lub zawleczony do Nowej Zelandii, Oregonu, Kalifornii, środkowego Chile oraz południowej Australii.
W Polsce rodzimy, rzadki.
Biologia i ekologia.
Żabieniec lancetowaty jest wieloletnią, błotnopączkową rośliną zielną. Zasiedla brzegi rzek i zbiorników wodnych. Kwitnie po wynurzeniu liści, od czerwca do sierpnia. Rośliny z tego gatunku są roślinami żywicielskimi dla mszycowatych z gatunku "Rhopalosiphum nymphaeae". Liczba chromosomów 2n = 26, (28, 34, 36).
Zagrożenie i ochrona.
Gatunek na obszarze Polski uznany za narażony (kategoria zagrożenia V (VU)), umieszczony na Czerwonej liście roślin i grzybów Polski z 2006 roku i 2016 roku oraz w Polskiej czerwonej księdze roślin z 2014 roku.
Nie podlega ochronie gatunkowej na podstawie przepisów prawa krajowego, nie został również uznany za ważny dla Unii Europejskiej w dyrektywie siedliskowej. Występuje w siedliskach przyrodniczych, będących przedmiotem systemu ochrony zagrożonych składników różnorodności biologicznej kontynentu europejskiego "Natura 2000".
Zastosowanie.
Żabieniec lancetowaty bywa uprawiany jako ozdoba brzegów stawów i oczek wodnych. Nie wymaga żadnej opieki. Jest inwazyjny i często traktowany jako chwast, szczególnie w uprawach ryżu.

</doc>
<doc id="1124652" url="https://pl.wikipedia.org/wiki?curid=1124652" title="5 Regiment Fizylierów">
5 Regiment Fizylierów



</doc>
<doc id="1124654" url="https://pl.wikipedia.org/wiki?curid=1124654" title="Popjustice £20 Music Prize">
Popjustice £20 Music Prize

Popjustice £20 Music Prize to nagroda, przyznawana corocznie przez zespół sędziów, organizowana przez muzyczną stronę internetową Popjustice. Otrzymują ją brytyjscy artyści, którzy wykonali najlepsze popowe piosenki w określonym roku.
Dotychczas żadnemu mężczyźnie nie udało się wygrać, natomiast żeński zespół Girls Aloud, nominowany pięciokrotnie, ma na swoim koncie aż trzy nagrody.
Nominacje i wyniki.
2007.
Nagroda została przyznana 4 września 2007 roku.
2006.
Nagroda została przyznana 5 września 2006 roku. Nominacje były przyznawane od 11 maja do 17 lipca 2006 roku, a ostateczna lista nominowanych została ogłoszona 18 lipca 2006 roku.
2005.
Nagroda została przyznana 6 września 2005 roku.
Najczęściej nominowani artyści.
5 nominacji
3 nominacje
2 nominacje
1 nominacja

</doc>
<doc id="1124655" url="https://pl.wikipedia.org/wiki?curid=1124655" title="7 Regiment Pieszy Potockiego">
7 Regiment Pieszy Potockiego

7 Regiment Pieszy Potockiego – oddział piechoty armii koronnej wojska I Rzeczypospolitej.
Formowanie i zmiany organizacyjne.
Powstał w 1776 wskutek spieszenia regimentu dragonii. Jego status długo nie był pewny (pieszy czy konny). Długo nazywany był ""Regimentem Spieszonym Dragonów", a następnie "Regimentem Pieszym szefostwa Potockiego starosty szczerzeckiego"". 
W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady. 
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii, w sumie 353 żołnierzy, a praktycznie w 1778 roku 350 głów W 1786 roku także liczył 353 żołnierzy. Wchodził w skład Dywizji Wielkopolskiej.
W 1778 przekazany został w szefostwo staroście szczerzeckiemu Franciszkowi Piotrowi Potockiemu, aż do 1793, kiedy to przejęła go Targowica. 
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru. Regiment otrzymał numer 7.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. Jedynie w 1790 rozbudowano regiment o dwie kompanie. W przededniu wojna w obronie Konstytucji 3 maja 7 regiment piechoty szefostwa Piotra Potockiego liczył 1158 żołnierzy.
Liczebność regimentu w 1792 roku wynosiła 957 osób, w marcu 1794 roku 650, w maju 1045, a we wrześniu 705 żołnierzy.
Barwy regimentu.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami niebieskimi, naramiennikami złotymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki żółte od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Do 1789 roku w sztabie służyło dziesięciu oficerów. Byli to: szef regimentu, pułkownik, podpułkownik, major (do marca 1778 było dwóch majorów), regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach do 1790 roku było dwóch kapitanów, sześciu poruczników i sześciu chorążych. Zatem w regimencie znajdowało się 24 oficerów wyłączając kapelana.
W 1790 roku pojawił się drugi major, trzeci kapitan z kompanią, trzeci kapitan sztabowy, siódmy i ósmy porucznik, siódmy i ósmy chorąży oraz ośmiu podporuczników i drugi adiutant. Podniosło to liczbę oficerów do 40 osób.
Pierwszym szefem regimentu był książę Antoni Sułkowski. Od 1778 roku stanowisko to zajmował starosta szczerzecki Franciszek Piotr Potocki. Zastąpił go w 1793 roku z nadania konfederacji targowickiej gen. Kajetan Miączyński.
Szefowie:
Pułkownicy:
Walki regimentu.
7 Regiment Pieszy Koronny uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Szef: starosta szczyrzycki Franciszek Piotr Potocki. Stan osobowy: 1350 ludzi.
Hierarchia regimentu.
Przez większą część swej historii nosił numer 7, który otrzymał w 1789. W latach 1790-1794 kilkakrotnie zmieniał jednak numer: w latach 1790–1792 na 8., a z początkiem 1792 dokonano zmiany na numer 9., by podczas insurekcji kościuszkowskiej powrócić do numeru 7.
Schemat:

</doc>
<doc id="1124656" url="https://pl.wikipedia.org/wiki?curid=1124656" title="Freddie Young">
Freddie Young

Freddie Young, właściwie Frederick A. Young (ur. 9 października 1902 w Londynie, zm. 1 grudnia 1998 tamże) – brytyjski operator filmowy. Trzykrotny laureat Oscara za najlepsze zdjęcia.
Kariera.
Uchodzi za jednego z najwybitniejszych brytyjskich operatorów w historii. Debiutował pod koniec lat 20. Był autorem zdjęć do prawie 140 filmów. Po raz pierwszy do Oscara został nominowany w 1953 ("Ivanhoe"). Największy splendor przyniosła mu długoletnia współpraca z Davidem Leanem. Wspólnie nakręcili "Lawrence’a z Arabii" (1962), "Doktora Żywago" (1965) oraz "Córkę Ryana" (1970). W każdym z tych wypadków zdjęcia Younga nagrodzono Oscarem.

</doc>
<doc id="1124657" url="https://pl.wikipedia.org/wiki?curid=1124657" title="9 Regiment Pieszy Raczyńskiego">
9 Regiment Pieszy Raczyńskiego

9 Regiment Pieszy Raczyńskiego – oddział piechoty armii koronnej wojska I Rzeczypospolitej.
Formowanie i zmiany organizacyjne.
Sformowany jako Regiment Dragonów Fundacji Raczyńskich. W 1776 spieszony. Filip Nereusz Raczyński kupił jego szefostwo, a w 1779 regiment został przeformowany na "9 Regiment Pieszy Koronny".
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii, w sumie etatowo 353 żołnierzy, a praktycznie w 1778 roku 349 głów. W 1786 nadal roku liczył 353 żołnierzy. Wchodził w skład Dywizji Wielkopolskiej.
W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady. 
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru.
Zwykle nazywany był "Regimentem Pieszym Filipa Raczyńskiego". Przez większą część swojego istnienia nosił numer 9, który otrzymał w 1789. Jednakże dwukrotnie na krótko zmieniał numer: po raz pierwszy z początkiem 1790 na nr 10, by w styczniu 1792 roku powrócić na miejsce dziewiąte. I po raz drugi na początku 1794 na nr 7. Z początkiem insurekcji kościuszkowskiej powrócił do numeru 9.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. Jedynie w 1790 rozbudowano regiment o dwie kompanie. W przededniu wojna w obronie Konstytucji 3 maja 9 regiment piechoty szefostwa Franciszka Raczyńskiego liczył 1347 żołnierzy.
Liczebność regimentu w 1792 roku wynosiła 1417 osób, w marcu 1794 roku 650, w maju 709, a we wrześniu 1246 żołnierzy.
Barwy regimentu.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami różowymi, naramiennikami srebrnymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki białe od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szef posiadał prawo fortragowania (przedstawiania do awansu) oficerów. Do 1789 roku w sztabie służyło dziesięciu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach do 1790 roku było trzech kapitanów, sześciu poruczników i sześciu chorążych. Zatem w regimencie znajdowało się 25 oficerów wyłączając kapelana.
W 1790 roku pojawił się drugi major, ponownie trzeci kapitan sztabowy, siódmy i ósmy porucznik, siódmy i ósmy chorąży i ośmiu podporuczników. Nie wiadomo czy w 1790 roku. pojawił się drugi adiutant, jak to miało miejsce w pozostałych regimentach. W styczniu 1793 roku został nim por. Jan Krzycki. Podniosło to liczbę etatowych oficerów do 40.
W 1771 roku Filip Raczyński przejął szefostwo (jeszcze regimentu dragonów) od Hieronima Wielopolskiego i pełnił tę funkcję do czasów powstania kościuszkowskiego.
Szef regimentu:
Pułkownicy:
Walki regimentu.
9 Regiment Pieszy Koronny uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Szef: Filip Nereusz Raczyński. Stan osobowy: 1440 ludzi. Po zwycięstwie targowiczan Raczyński nadal szefował regimentowi (szefostwo utracił dopiero w 1794 i osiadł wówczas w Głogowie).
Jeden batalion 9 Regimentu Pieszego Koronnego wziął także udział w bitwie pod Racławicami (4 kwietnia 1794). Szef: gen. Filip Nereusz Raczyński. Stan osobowy: 400 ludzi.
Bitwy i potyczki:
Hierarchia regimentu.
Regiment przez większość swej historii nosił nr 9. Z początkiem 1790 roku zmieniono mu numer na 10 i drugi raz na początku 1794 na 7. Z początkiem powstania kościuszkowskiego powrócił do numeru 9.
Schemat:

</doc>
<doc id="1124658" url="https://pl.wikipedia.org/wiki?curid=1124658" title="10 Regiment Pieszy Ordynacji Rydzyńskiej">
10 Regiment Pieszy Ordynacji Rydzyńskiej

10 Regiment Pieszy Ordynacji Rydzyńskiej – oddział piechoty armii koronnej wojska I Rzeczypospolitej.
Formowanie i zmiany organizacyjne.
W 1775 wojewoda kaliski August Sułkowski rozpoczął formowanie regimentu, głównie z żołnierzy własnej milicji prywatnej. Ostatecznie został włączony do etatu i wojska patentem króla 27 listopada 1776 i odtąd nazywano go "regimentem Pieszym Ordynacji Rydzyńskiej". Od nazwiska ostatniego szefa regimentu Ignacego Działyńskiego jego żołnierzy zwano "Działyńczykami", a samą jednostkę określano mianem 10 Regiment Pieszy Szefostwa Działyńskich.
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii, w sumie etatowo 353 żołnierzy, a praktycznie w 1778 roku 353 głowy. W 1786 roku liczył 353 żołnierzy. Wchodził w skład Dywizji Wielkopolskiej.
W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady. 
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru. 
Od 1789 do 1794 kwaterował w wyremontowanym Zamku Ujazdowskim (w czasie powstania kościuszkowskiego formowano tam również 20 Regiment Pieszy Koronny).
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. Jedynie w 1790 rozbudowano regiment o dwie kompanie. W przededniu wojna w obronie Konstytucji 3 maja 11 regiment piechoty im. Ordynacji Rydzyńskiej szefostwa Ignacego Działyńskiego liczył 1342 żołnierzy. W 1794 otrzymał numer 10.
Po wybuchu powstania kościuszkowskiego w regimencie zorganizowano trzeci batalion.
Liczebność regimentu w 1792 roku wynosiła 1468 osób, w marcu 1794 roku 858, w maju 870, a we wrześniu 361 żołnierzy.
Decyzją Ministra Obrony Narodowej nr 105/MON z 14 lipca 1995 10 Brygada Zmechanizowana kultywowała tradycje 10 Regimentu Pieszego Ordynacji Rydzyńskiej (1775 – 1794).
Barwy regimentu.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami różowymi, naramiennikami złotymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki żółte od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Do 1789 roku w sztabie służyło dziesięciu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach do 1790 roku było dwóch kapitanów, sześciu poruczników i sześciu chorążych. Zatem w regimencie znajdowało się 24 oficerów wyłączając kapelana.
W grudniu 1788 roku pojawił się z powrotem trzeci kapitan z kompanią, a w 1790 drugi major, trzeci kapitan sztabowy, drugi porucznik adiutant, siódmy i ósmy porucznik, siódmy i ósmy chorąży i ośmiu podporuczników. Podniosło to liczbę etatową ofi-cerów do 40 osób.
Formowanie regimentu rozpoczął wojewoda kaliski August Sułkowski. Po Sułkowskim szefowali mu jeszcze: gen. mjr Aleksander Mycielski (1786-1788) i jako ostatni Ignacy Działyński.
Szefowie regimentu:
Pułkownicy:
Walki regimentu.
10 Regiment Pieszy uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Szef: gen. Ignacy Józef Działyński. Stan osobowy: 1643 ludzi. Podczas bitwy pod Zelwą wyróżnił się młody kapitan Józef Sułkowski późniejszy adiutant Napoleona Bonaparte.
W czasie powstania kościuszkowskiego regiment stoczył bardzo ciężkie walki na Krakowskim Przedmieściu, okrążając Rosjan od strony kościoła Wizytek. Regiment w dużej części został zniszczony w bitwie pod Maciejowicami (10 października 1794).
Hierarchia regimentu.
Przez większość swej historii nosił nr 10. W okresie 1789-IV 1790 używał numeru 11
Schemat:&lt;br&gt;
milicja prywatna Ordynacji Rydzyńskiej (-1776) → regiment pieszy Ordynacji Rydzyńskiej nr 10 (1776-1786) → regiment 10 pieszy Ordynacji Rydzyńskiej (1786-1789) → regiment 11 pieszy Ordynacji Rydzyńskiej (1789-1790) → od 1790 regiment 10 pieszy Ordynacji Rydzyńskiej ↘ rozbity w 1794

</doc>
<doc id="1124659" url="https://pl.wikipedia.org/wiki?curid=1124659" title="12 Regiment Pieszy Koronny">
12 Regiment Pieszy Koronny

12 Regiment Pieszy Koronny – oddział piechoty armii koronnej wojska I Rzeczypospolitej.
Formowanie i zmiany organizacyjne.
Formowanie regiment pieszego im. Ponińskich rozpoczął Kalikst Poniński w 1775, ale dopiero w I połowie 1778 oddział osiągnął pełny stan. Regiment rozpoznawany był po nazwiskach swoich szefów: Kaliksta Ponińskiego (do 1786), Józefa Lubomirskiego (1786-1787) i Jana Józefa Malczewskiego (1787-1793).
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii, w sumie 353 żołnierzy, a praktycznie w 1778 roku 353 głowy. W 1786 roku nadal liczył 353 żołnierzy. Wchodził w skład Dywizji Ukraińsko-Podolskiej.
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru. Regiment uzyskał numer 12.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. Jedynie w 1790 rozbudowano regiment o dwie kompanie. W przededniu wojna w obronie Konstytucji 3 maja 12 regiment piechoty szefostwa Jana Malczewskiego liczył 1331 żołnierzy.
17 maja 1793 w Cudnowie został wcielony (złożył przysięgę) do rosyjskiej armii i otrzymał nazwę "Izjasławskiego Pułku Grenadierów".
Barwy regimentu.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami papurzastymi, naramiennikami złotymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki żółte od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy – kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Żołnierze regimentu.
Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Regimentem dowodził zazwyczaj pułkownik. . Do 1790 roku w sztabie służyło dziesięciu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach do 1790 roku było dwóch kapitanów, sześciu poruczników i sześciu chorążych. Zatem w regimencie znajdowało się 24 oficerów wyłączając kapelana.
W związku z podniesieniem etatu całego wojska w 1790 roku pojawili się: drugi major, trzeci i czwarty kapitan z kompanią, trzeci kapitan sztabowy, prawdopodobnie drugi porucznik adiutant, siódmy i ósmy porucznik, siódmy i ósmy chorąży i ośmiu podporuczników. Podniosło to liczbę etatową oficerów do 40 osób.
Szefowie:
Pułkownicy:
Walki regimentu.
12 Regiment Pieszy Koronny uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Szef: Jan Józef Malczewski (ojciec poety Antoniego). Stan osobowy: 1389 ludzi.
Bitwy i potyczki:
Hierarchia regimentu.
Przez większa część swego istnienia regiment nosił numer 12. Tylko przez pewien czas w 1790 używał numeru 13.
Schemat:

</doc>
<doc id="1124660" url="https://pl.wikipedia.org/wiki?curid=1124660" title="Herb Lubartowa">
Herb Lubartowa

Herb Lubartowa – jeden z symboli miasta Lubartów w postaci herbu.
Wygląd i symbolika.
Herb przedstawia na tarczy dwudzielnej w pas przedstawia w górnym czerwonym polu postać rycerza w zbroi na białym koniu, z trzymanym w prawej ręce mieczem wzniesionym nad głowę, dzierżącego w lewej ręce tarczę z podwójnym złotym krzyżem. W polu dolnym niebieskim przedstawia dwa białe lamparty zwrócone do siebie, skaczące na zielone drzewo liściaste.
Lamparty w przedstawieniu herbowym nawiązują do nazwy miasta, w języku staropolskim lamparta zwano "lewart", oraz do herbu założyciela miasta, Piotra Firleja, który pieczętował się herbem Lewart.
Historia.
Herb o tarczy dwudzielnej w pas pochodzi z nadania królewskiego wydanego na prośbę Pawła Karola Sanguszki przez Augusta III 22 listopada 1744. Dokument potwierdzał przywileje miejskie Lubartowa i ustanawiał jednocześnie nowy herb, dodając litewską Pogoń w górnym polu. 
Jednakże herb taki zaczął być używany przez miasto dopiero 10 lutego 1993, po ustanowieniu go Uchwałą Rady Miejskiej Nr XXXV/197/93. Wcześniej używano herbu przedstawiającego w polu czerwonym dwa wspięte złote lamparty na zielonej murawie, zwrócone do siebie, wspinające się na zielone drzewo liściaste.

</doc>
<doc id="1124661" url="https://pl.wikipedia.org/wiki?curid=1124661" title="Bernhard Plockhorst">
Bernhard Plockhorst

Bernard Plockhorst (ur. 2 marca 1825 w Braunschweig – zm. 18 maja 1907 w Berlinie) – niemiecki malarz i grafik.
Autor obrazów o tematyce ewangelicznej i biblijnej, jak również wielu fresków w świątyniach katolickich, protestanckich i prawosławnych.

</doc>
<doc id="1124662" url="https://pl.wikipedia.org/wiki?curid=1124662" title="15 Regiment Pieszy Koronny">
15 Regiment Pieszy Koronny

15 Regiment Pieszy Koronny – oddział piechoty armii koronnej wojska I Rzeczypospolitej.
Sformowany 12 czerwca 1792 w wyniku ustaleń Sejmu Czteroletniego. Uczestniczył w 1792 w VII wojnie polsko-rosyjskiej toczonej w obronie Konstytucji 3 maja. Rozwiązany 17 września 1792 przez konfederację targowicką. Żołnierzy wcielono do formacji targowickich.
W czasie powstania kościuszkowskiego regiment został odtworzony w podobnym składzie.
Barwy: wyłogi czarne, guziki złote, lampas pąsowy.
Stanowisko: Warszawa. Pułkownik: Jan August Cichocki (4 marca 1792).
Formowanie i szkolenie.
22 maja 1792 zatwierdzony został przez Sejm stutysięczny etat armii. W jej składzie miał być formowany nowy 15 regiment pieszy koronny. Na miejsce formowania wyznaczono Warszawę, koszary regimentu gwardii pieszej koronnej na Faworach-Żoliborzu. Poborowi rekrutowali się z ziemi czerskiej, bielskiej i mielnickiej oraz z powiatów chęcińskiego i opoczyńskiego. Część pochodziła z Litwy.
Kadra i zawiązki pochodziły z regimentu gwardii pieszej koronnej. Latem do nowo tworzonego 15 regimentu przeszło 37 oficerów: 1 pułkownik, 1 major, 8 kapitanów z kompaniami, 2 kapitanów sztabowych, 13 poruczników, 4 podporuczników i 8 chorążych.
Etat przewidywał trzy bataliony po cztery kompanie, każda po 177 żołnierzy. Łącznie regiment miał liczyć 2169 bagnetów. 8 sierpnia, po osiągnięciu stanu etatowego gen. Cichocki meldował królowi zakończenie procesu formowania. Nie udało się jednak sformować specjalnej kompanii strzeleckiej.
Już wcześniej, bo 10 maja król Stanisław August Poniatowski wydał patent szefowski pułkownikowi Janowi Augustowi Cichockiemuwywodzącemu się z 5 regimentu fizylierów.
Równolegle z kompletowaniem kompanii prowadzono intensywne szkolenie z musztry, walki ogniowej i walki na bagnety.
Żołnierze uzbrojeni byli w pruskie karabiny skałkowe z bagnetem, produkcji manufaktury poczdamskiej. Ich umundurowanie stanowiła granatowa kurtka z czarnymi wyłogami, biały lejbik, biały kolet i białe spodnie z pąsowym lampasem, wpuszczane w wysokie czarne buty. Na głowie noszono okrągły kołpak z czarnego filcu z daszkiem, a na nim zieloną kitę oraz blachę z orłem. Laderwerki były czarne, a guziki złote.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony. W przededniu wojna w obronie Konstytucji 3 maja 15 regiment piechoty szefostwa Jana Augusta Cichockiego liczył 1545 żołnierzy.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.&lt;br&gt;
Plany użycia.
W lipcu dwa bataliony regimentu pieszego, weszły w skład Garnizonu Warszawa. Stanowiły go razem z regimentem gwardii pieszej koronnej, 10 regimentem ordynacji rydzyńskiej, batalionem 9 regimentu oraz trzema batalionami ochotniczymi.
Miały one, wspólnie z Dywizją Małopolską oraz Dywizją Wielkopolską, wzmocnić cofający się z Ukrainy ku środkowej Wiśle Korpus księcia Józefa Poniatowskiego. W związku z przystąpieniem króla do konfederacji targowickiej, planów nie zrealizowano.
Rozformowanie.
Jednym z podstawowych założeń konfederacji targowickiej była redukcja armii, a przede wszystkim usunięcie z niej oficerów o patriotycznych poglądach. Rozkazem z 23 września 1792 15 regiment pieszy został rozformowany. Część wojsk powróciła do gwardii pieszej koronnej. Część rekrutów zwolniono, a 800 odesłano do Tulczyna na Ukrainie. Tam, w rodowej siedzibie Szczęsnego Potockiego wcielono ich do Regimentu Pieszego Wolnych Konfederatów szefostwa Adama Moszczeńskiego. Regiment ten, wcielony został do wojska rosyjskiego na mocy ukazu carycy Katarzyny II z 6 maja 1793. Większość kadry oficerskiej złożyła dymisję ze służby.
15 Regiment w insurekcji kościuszkowskiej.
W trzeciej dekadzie kwietnia 1794, Rada Zastępcza Tymczasowa, wydała decyzję odtworzenia 15 regimentu pieszego koronnego. Kadrę i zawiązki wydzielił ponownie regiment gwardii pieszej koronnej. Do dyspozycji organizatora, gen. Cichockiego oddano jeden batalion składający się z dwunastu zalążkowych kompanii po 30 bagnetów każda. Pułkownikiem mianowany został Tadeusz Witski, podpułkownikiem Jan Sierakowskiego, a majorami Stefan Klimkiewicz, Józefa Tyszka, Walenty Wielopolski i Jan Kraiński. Większość oficerów wywodziła się z gwardii. Rekrutów otrzymał regiment z województw mazowieckiego i podlaskiego. Działania bojowe i skomplikowana sytuacja polityczna powodowała, że napływ kanonistów odbywał się nieregularnie. Do końca maja wcielono ich zaledwie ok. 300. W lipcu regiment liczył już 1650 bagnetów w trzech batalionach liniowych i batalionie strzeleckim. Nowo wcielani rekruci otrzymywali mundury, których barwa odpowiadała tradycyjnej barwie regimentu. Wykorzystywano też zielone mundury rosyjskie z czerwonymi wypustkami. Karabinów nie wystarczyło nawet na wyposażenie jednostek formowanych w Warszawie, a te co były wymagały gruntownej naprawy. Część rekrutów uzbrojona została w piki i kosy.
Liczebność regimentu w 1792 roku wynosiła 1545 osób, w maju 1794 roku 673, a we wrześniu 2066 żołnierzy.
Walki.
19 maja regiment przedyslokowany został z koszar gwardii na Żoliborzu do obozu na Solcu. Otrzymał tam zadanie obsadzenia posterunkami dziewięciu dział fortyfikacyjnych na I i II odcinku umocnień. Odcinkiem I dowodził gen. mjr Wojciech Siemieński, a II – wicebrygadier Michał Piotrowski. Oba odcinki bronione były przez dwanaście baterii z 28 działami, a znajdujący się na ich zapleczu 15 regiment miał je obsadzić w momencie zagrożenia. Po wycofaniu 10 lipca armii powstańczej do Warszawy, rejon obsadzony dotąd przez 15 regiment pieszy obsadziła Dywizja Tadeusza Kościuszki.
Chrzest bojowy
Pierwszym pododdziałem 15 regimentu pieszego, który wyruszył w pole, była kompania strzelecka pułku. Została ona przydzielona do dywizji gen. Stanisława Mokronowskiego strzegącej nad Narwią granicy z Prusami. 29 maja licząca 60 strzelców kompania wraz z dwoma 3-funtowymi armatami wyruszyła do Ostrołęki, by od 3 czerwca wzmocnić załogę miasta. W pierwszych dniach lipca strzelcy 15 regimentu wzięli udział w wypadzie za Narew. Prusacy wycofali się z Borkowa, Małego Płocka, Kątów i Kolna. Nocą z 9 na 10 lipca wrócili jednak pod Kolno i zaatakowali miasto bronione przez strzelców 15 regimentu. Atak odparto, ale Polacy stracili jeden z mostów oraz armatę batalionową. Obie strony wycofały się z płonącego Kolna. Potyczka ta była chrztem bojowym pododdziałów 15 regimentu pieszego.
W dywizji gen. Sierakowskiego
W połowie czerwca batalion zbiorczy 15 regimentu w sile 345 bagnetów, wszedł w skład dywizji gen. Karola Sierakowskiego z zadaniem ubezpieczania Warszawy od zachodu. Dywizja miała wyprzeć Prusaków i Rosjan z Sochaczewa i Łowicza, a następnie osiągnąć linię Bzury. Koncentracja znaczniejszych sił nieprzyjaciela przekreśliła te plany i w drugiej dekadzie czerwca dywizja (a z nią 15 regiment) powróciła do Warszawy i ześrodkowała się na Pradze. W jej składzie pozostawał nadal, liczący już tylko 263 żołnierzy batalion 15 regimentu z półkompanią strzelców. 23 czerwca wyruszył on przez Karczew do Żelechowa, w kierunku działającego w rejonie Kurowa i Puław rosyjskiego korpusu gen. Derfeldena. Zajęła opuszczony Brześć i przez miesiąc osłaniała Podlasie i komunikację z Litwą.
Bitwa pod Krupczycami
8 sierpnia z żołnierzy batalionu gwardii pieszej i 15 regimentu utworzono jeden, liczący 619 żołnierzy batalion. 17 września walczył on w bitwie pod Krupczycami. Wzmocniony dwoma sześciodziałowymi bateriami, stanowił prawe skrzydło dywizji. Rosjanie zastosowali skutecznie dwustronny manewr okrążający. Na tyły pozycji polskich przeniknęli z jednej strony kozacy, z drugiej jegrzy konni. Gen. Sierakowski wydał rozkaz odwrotu. Bataliony polskie cofały się pod osłoną kawalerii narodowej. Trzykrotnie liczniejsze wojska Suworowa poniosły duże straty i nie zdołały okrążyć i zniszczyć odchodzącej w kierunku Terespola dywizji gen. Sierakowskiego.
Bitwa pod Terespolem
Nocą z 18 na 19 września wojska rosyjskie przeprawiły się przez Bug i uderzyły na koncentrujące się pod Terespolem oddziały polskie. Dywizja gen. Sierakowskiego pod osłoną artylerii, ubezpieczając się ariergardą złożoną z batalionu gwardii pieszej i batalionu 5 regimentu podjęła odwrót groblą kroszczyńską. Żołnierze 15 regimentu (batalionu zbiorczego) obsadzili pozycję na wzgórzu za Kroszczynem. W zażartej walce batalion poniósł duże straty, sięgające ok. 40% stanu osobowego. Pobite pododdziały zbierały się w Janowie, a następnie w Łosicach, Mordach i Wyczółkach.
W obronie Warszawy
Pozostałe w Warszawie bataliony 15 regimentu wzięły udział w obronie stolicy. W sierpniu pułk liczył już 2041 bagnetów, a we wrześniu mimo poniesionych strat – 2066 bagnetów. Był najwyżej ukompletowanym regimentem w całej armii koronnej. Jeden batalion stał w obozie pod Pragą, a kolejny przedyslokowany z odcinka południowego, 27 sierpnia wziął udział w kontrataku na Powązkach. Dowodzony przez adiutanta Naczelnika, mjr. Fiszera, batalion zbiorczy gwardii pieszej i 15 regimentu odbił jedną z baterii artylerii i przez kilka godzin prowadził walkę ogniową. Następnego dnia wziął udział w odpieraniu pruskiego natarcia i kontratakował wspólnie z milicją warszawską oraz warszawskim 20 regimentem pieszym płk. Jana Kilińskiego.
Nocą z 5 na 6 września król pruski odstąpił od miasta i wycofał się w kierunku Raszyna. Na południu od Warszawy wycofał się też rosyjski korpus gen. Fersena. Żołnierze 15 regimentu pieszego za wzorową postawę otrzymali awanse i nagrody z rąk gen. Tadeusza Kościuszki.
W drugiej połowie września nastąpiła zmiana podporządkowania batalionów regimentu. Jeden batalion z kompanią strzelców w sile 627 żołnierzy włączony został do dywizji księcia Józefa Poniatowskiego i przedyslokowany nad Bzurę. Drugi batalion pełnił służbę garnizonową w Warszawie, a trzeci, liczący ponad 510 żołnierzy, stanął obozem na Pradze.
Bitwa pod Maciejowicami
Na początku października gen. Kościuszko podjął decyzję odtworzenia rozbitej pod Terespolem dywizji gen. Sierakowskiego, która wraz z dywizją gen. Konińskiego miała przejść pod bezpośrednie dowództwo Naczelnika.
W składzie dywizji gen. Sierakowskiego pozostawał nadal zredukowany do jednej kompanii, batalion 15 regimentu pieszego połączony z batalionem gwardii pieszej koronnej, 8 października liczył on łącznie 267 żołnierzy.
9 października wieczorem oddziały polskie maszerowały z Maciejowic w kierunku południowo-wschodnim i zajęły pozycje na wzgórzu na południowym brzegu Okrzejki. Zbiorowy batalion gwardii i 15 regimentu stał w centrum obok 10 regimentu pieszego. Bitwa rozpoczęła się o świcie 10 października atakiem podjętym przez kozaków kolumny gen. Denisowa na lewe skrzydło polskie. Kilkugodzinna walka ogniowa powodowała u obu stron dotkliwe straty.
Atak gen. Denisowa miał zaabsorbować uwagę Kościuszki kierunkiem na Oronne, gdy tymczasem siły główne gen. Fersena, oskrzydlały siły polskie od południa i południowego zachodu. Tam też nastąpiło decydujące uderzenie Rosjan. Kościuszko postanowił przegrupować część sił z centrum na lewe skrzydło.
Manewr ten powstrzymał Denisow wyprowadzając kolejny atak. Piechota polska broniła się bagnetami. Wobec równoczesnego przełamania obrony na prawym skrzydle w rejonie Zamku, oddziały polskie znalazły się w okrążeniu. Pod ogniem rosyjskim piechota polska uległa miażdżącej przewadze. Pod Maciejowicami zakończył swój szlak bojowy batalion 15 regimentu pieszego, detaszowany w połowie sierpnia do dywizji gen. Sierakowskiego.
Obrona Pragi
Po klęsce maciejowickiej fortyfikacje Pragi obsadzono wszystkimi zgrupowanymi w stolicy jednostkami piechoty polskiej. 2 listopada dwa niepełne bataliony 15 regimentu pieszego, w sile ok. 1045 żołnierzy, znalazły się w obozie warownym wschodniego przedmieścia Warszawy. 4 listopada na całej długości linii obronnej rozpoczął się nieprzyjacielski atak. 15 regiment pieszy zajmował pozycje w centrum ugrupowania. Ok. 9:00 Rosjanie przełamali polską obronę na kilku odcinkach i wdarli się na Pragę. Większość żołnierzy 15 regimentu pieszego poległa lub dostała się do niewoli.
Ocalały tylko wydzielone komendy pozostawione w lewobrzeżnej Warszawie dla pełnienia służby garnizonowej oraz batalion odkomenderowany do dywizji księcia Józefa Poniatowskiego.
Pododdziały ocalałe po klęsce kierowały się na południe pod dowództwo nowego naczelnika powstania gen. Tomasza Wawrzeckiego. 13 i 14 listopada pod Radoszycami wojsko, po zakopaniu armat i rozdzieleniu kas pułkowych, nie widząc szans na dalszą walkę rozeszło się.

</doc>
<doc id="1124663" url="https://pl.wikipedia.org/wiki?curid=1124663" title="Neoplan (Polska)">
Neoplan (Polska)



</doc>
<doc id="1124664" url="https://pl.wikipedia.org/wiki?curid=1124664" title="Proboszczewice Płockie">
Proboszczewice Płockie

Proboszczewice Płockie – przystanek kolejowy i ładownia publiczna w Nowych Proboszczewicach, w województwie mazowieckim, na linii Kutno-Brodnica.
W 2018 roku przystanek obsługiwał 0–9 pasażerów na dobę.
Przystanek posiada 2 perony. Tory są niezelektryfikowane. Panuje tu jednak spory ruch towarowy ze względu na bliskość zakładu produkcyjnego (rafinerii) PKN Orlen.
9 grudnia 2007 uruchomiono 5 par autobusów szynowych spółki Koleje Mazowieckie w relacji Kutno-Sierpc.
Połączenia.
Obecnie stacja w Proboszczewicach Płockich obsługuje jeden pociąg regionalny Kolei Mazowieckich relacji Kutno – Gostynin – Płock – Sierpc (R31).

</doc>
<doc id="1124666" url="https://pl.wikipedia.org/wiki?curid=1124666" title="Trichocysty">
Trichocysty

Trichocysty, trychocysty – ciałka obronne, organelle występujące u niektórych orzęsków (Ciliata). Trichocysty budują drugą warstwę pellikuli. Występuje kilka rodzajów trichocyst. Mogą one być wystrzelane w przeciągu kilku milisekund. Wystrzelona trichocysta zbudowana jest z długiego nitkowatego tworu zakończonego kolcem lub pałeczką. Służą one do obrony, ataku oraz kotwiczenia orzęsków. Niektóre trichocysty zawierają substancje paraliżujące lub trujące.

</doc>
<doc id="1124672" url="https://pl.wikipedia.org/wiki?curid=1124672" title="4 Regiment Pieszy Buławy Wielkiej Koronnej">
4 Regiment Pieszy Buławy Wielkiej Koronnej

4 Regiment Pieszy Buławy Wielkiej Koronnej – oddział piechoty armii koronnej wojska I Rzeczypospolitej.
Formowanie i zmiany organizacyjne.
Uchwalony na sejmie 1717 roku komput wojska koronnego przewidywał zorganizowanie regimentu buławy wielkiej koronnej w sile 900 porcji. Faktyczny stan regimentu w 1719 roku wynosił 612 żołnierzy, w tym 132 oficerów i podoficerów i 480 szeregowych. Najbardziej okazałych żołnierzy dobierano do kompanii grenadierskich. Z każdych dziesięciu żołnierzy wybierano też starszego szeregowego (gefrajtera). Podoficerów mianował szef regimentu spośród zaproponowanych przez kapitanów żołnierzy wyróżniających się i piśmiennych, a oficerów mianował hetman na wniosek szefa jednostki.
W 1755 roku liczył 458 żołnierzy, w tym 378 szeregowych.
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 8 kompanii, a w sumie 467 żołnierzy. W 1786 roku liczył 467 żołnierzy, a praktycznie 437. Wchodził w skład Dywizji Małopolskiej.
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru. 
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. W przededniu wojna w obronie Konstytucji 3 maja 4 regiment piechoty buławy wielkiej koronnej szefostwa Franciszka Branickiego liczył 1315 żołnierzy.
Po wybuchu powstania kościuszkowskiego w regimencie zorganizowano trzeci batalion.
Etatowe i faktyczne zmiany liczebności regimentu po 1777 roku przedstawiały się następująco: 
Liczebność regimentu w 1792 roku wynosiła 1313 osób, w marcu 1794 roku 900, w maju 874, a we wrześniu 1204 żołnierzy.
Chorągiew.
Bławat z tkaniny żółtej jedwabnej, wysokość wzdłuż drzewca 100 cm, szerokość 114 cm. Orzeł Polski, trzymający w szponach prawej nogi miecz, berło w lewej. Napis u góry: "Regiment 4. piechoty", pod orłem: "Batalion 2". Na czterech rogach gorejące granaty o jednym płomieniu. Wkoło chorągwi po brzegach ornament. Wszystkie napisy, ozdoby i orzeł haftowane nićmi srebrnymi. Chorągiew jednostronna. Podług tradycji znajdowała się w 1831 roku znajdowała się przy 4 pułku piechoty liniowej, a przez członków rodziny Bogusławskich złożona została do Gabinetu Archeologicznego przy Uniwersytecie Jagiellońskim w Krakowie.
Barwa regimentu.
W okresie panowania Sasów, w stosunku do poprzedniego okresu, mundurowanie piechoty polskiej zmieniło się całkowicie. Zniesiono używane dotychczas niebieskie mundury kroju polskiego, a strój żołnierzy upodobniono do saskiego.
Mundur oficerów regimentu składał się z pąsowej kurtki sukiennej z wyłogami wyłogami zielonymi, naramiennikami złotymi, guzikami żółtymi, białej kamizelki, białych spodni i kamaszy, czarnego kapelusza i trzewików. W okresie od 1 maja do 31 października używano spodni czarnych, zakazano natomiast noszenia spodni płóciennych, które poprzednio były w użyciu. Mundury podoficerów i szeregowych były podobne do oficerskich, z tym że noszono zamiast kamaszy białe pończochy wełniane. Latem podoficerowie i szeregowi używali spodni płóciennych, białych. Pasy skórzane z mosiężnymi klamrami. Płaszcze sukienne w kolorze czerwonym wydawano tylko po dwa dla kompanii na lat sześć, a służyły one wyłącznie wartownikom w okresie od 15 października do 30 kwietnia. Każdy żołnierz nosił tornister i patrontasz z czerwonej skóry. Zarówno oficerowie, jak podoficerowie i szeregowi nosili harcapy przewiązane czarną wstążką.
W stroju tym w drugiej połowie XVIII w. zaszły pewne zmiany. Wzorem innych armii zamiast długich kurtek wprowadzono krótkie z rabatami, kapelusze zaś zastąpiły sztywne kaszkiety z blachą mosiężną zawierającą inicjały monarchy.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami zielonymi, naramiennikami złotymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki żółte od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Uzbrojenie.
Uzbrojenie żołnierza piechoty składało się z karabinu skałkowego z bagnetem oraz pałasza noszonego na czerwonym rzemieniu juchtowym. Podoficerowie mieli pistolety, pałasze i tzw. kurcgewery, będących raczej oznaką władzy niż bronią. Oficerowie mieli pistolety i szpady. Cała broń palna i częściowo biała była pochodzenia saskiego. Uzbrojenie to zakupywano na dziesięć lat. W każdej kompanii znajdowały się dwa karabiny zapasowe. W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Do 1790 roku w sztabie służyło dziesięciu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach było pięciu kapitanów, ośmiu poruczników i ośmiu chorążych. Zatem w regimencie znajdowało się 30 oficerów wyłączając kapelana.
W 1790 roku pojawił się drugi major i trzeci kapitan sztabowy, ośmiu podporuczników i drugi adiutant. Podniosło to liczbę oficerów do 40 osób.
Szefowie regimentu:
Pułkownicy:
Oficerowie:
Walki regimentu.
4 Regiment Pieszy uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Stan osobowy: 1515 ludzi. Szef: hetman wielki koronny Piotr Ożarowski. Stan osobowy: 900 ludzi.
Bitwy i potyczki:
Hierarchia regimentu.
Nazwa regimentu odzwierciedlała fakt, iż szefem jednostki miał być każdorazowo hetman wielki koronny. Zasadę tę złamano po śmierci hetmana wielkiego koronnego Adama Mikołaja Sieniawskiego w 1726, w którym to roku przechodzi pod szefostwo hetmana polnego koronnego do 1752 roku. Jego następca Stanisław Rzewuski, dotychczasowy hetman polny i szef Regimentu Pieszego Buławy Polnej Koronnej, zabrał na nowe stanowisko swój regiment. Tym samym dotychczasowy Regiment Pieszy Buławy Wielkiej Koronnej spadł na miejsce Regimentu Pieszego Buławy Polnej Koronnej.
Powrócił na należne mu miejsce w 1751, by w 1790 znów zostać wyprzedzonym przez Regiment Czapskiego. Według Gembarzewskiego numer 4 otrzymał w 1789 i utrzymał do końca swojego istnienia, tzn. do 1795. 
Schemat

</doc>
<doc id="1124675" url="https://pl.wikipedia.org/wiki?curid=1124675" title="Anacharsis">
Anacharsis

Anacharsis (; około 600 p.n.e.) – scytyjski filozof, przez niektórych autorów starożytnych zaliczany do siedmiu mędrców.
Życiorys.
Pochodzenie.
Pochodził z królewskiej rodziny, sprawującej władzę nad jednym z plemion scytyjskich. Jego ojcem był Gnuros, bratem Saulios, a bratankiem – Idantyrsos, czyli kolejni władcy Scytów. Natomiast matką jego była nieznana nam z imienia Greczynka. 
Pobyt w Grecji.
Anacharsis wyruszył ze Scytii do Grecji i przybył do Aten w czasie 47. Olimpiady (592-589 p.n.e.), gdy archontem eponimem był Eukrates, czyli w 592 p.n.e. Ale inne źródła pozwalają przypuszczać, że nastąpiło to kilka lat wcześniej. 
Wkroczywszy w mury miasta nawiązał znajomość z Solonem, co stało się ponoć w dość zabawnych okolicznościach, przy czym znane są 2 wersje przebiegu tego spotkania: 
Zaskoczony śmiałością i elokwencją przybysza Solon przyjął go do swego domu. Mieszkali razem przez kilka lat, jak twierdzi Plutarch także w czasie, gdy ów wielki prawodawca podjął w 594 p.n.e. reformę ateńskiej państwowości. 
Anacharsis uwielbiał greckie biesiady, pijąc wino, spędzał czas na dyskusjach i słuchaniu gry flecistów. 
Herodot wspomina w swoich „Dziejach” o Anacharsisie w księdze IV, poświęconej głównie opisowi życia i obyczajów Scytów oraz przedstawieniu przebiegu ich wojny z władcą Persji Dariuszem. Według Herodota Anacharsis zwiedził „"wiele krajów"”, wykazując „sporo mądrości”. Prawdopodobnie przebywał przez pewien czas w Sparcie, podobno odwiedził wyrocznię pytyjską w Delfach oraz króla Lidii Krezusa.
Powrót do ojczyzny.
Wracając w ojczyste strony, Anacharsis przepływał przez cieśninę Hellespont i zatrzymał się w Kyzikos. Mieszkańcy miasta obchodzili właśnie święto ku czci Matki Bogów, czyli wywodzącej się z Bliskiego Wschodu bogini Kybele, zwanej także Wielką Matką. Młodego Scytę zafascynowały te uroczystości, z ochotą przyłączył się do obrzędów i, jak dowiadujemy się od Herodota, ślubował bogini, „"że jeżeli cało i zdrowo wróci do domu, będzie jej składał ofiary tak samo, jak to widział u Kyzikeńczyków i ustanowi całonocne święto"”. 
Po powrocie w rodzinne strony, Anacharsis opowiadał swemu bratu, królowi Sauliosowi i dostojnikom scytyjskim, o tym czego nauczył się przebywając wśród Greków. Według opowieści zasłyszanej przez Herodota od mieszkańców Peloponezu miał powiedzieć, że „"wszyscy Hellenowie zajmują się wszelkiego rodzaju umiejętnościami – z wyjątkiem Lacedemończyków; ale tylko z tymi można prowadzić rozumną rozmowę"”. Jak widać, imponowała mu typowa dla Spartan zwięzłość formułowania myśli.
Śmierć.
Zapewne zdawał sobie sprawę, że nieprędko przekona swych rodaków do kultu Kybele. Toteż pewnej nocy, wkrótce po powrocie, w tajemnicy przed rodziną i dworem udał się do gaju, gdzie „skrywszy się – jak pisze Herodot – dopełnił ku czci bogini całego obrzędu, przy czym w ręku trzymał bęben i obwieszony był świętymi obrazkami”. Nie zdawał sobie sprawy, że widział go przy tych czynnościach jeden ze Scytów, który natychmiast doniósł o wszystkim królowi Sauliosowi. Władca kazał zaprowadzić się do gaju i „widząc, co Anacharsis wyprawia, zabił go strzałą z łuku”. 
Herodot tłumaczy oburzenie i bezwzględność króla powszechną wśród Scytów niechęcią do obcych obyczajów, czym też tłumaczy to, że „"jeszcze teraz, jeśli kto zapyta o Anacharsisa, mówią Scytowie, że go nie znają, właśnie dlatego, że z ich kraju wyjechał do Hellady i przyjął obce obyczaje"”. 
Inna wersja zdarzeń, przytaczana przez Diogenesa Laertiosa, mówi, że Anacharsis został postrzelony przez swego brata-króla podczas polowania i zmarł. Zdaniem tego autora Saulios zamordował go, ponieważ Anacharsis zamierzał przeprowadzić w swej ojczyźnie reformy w duchu greckim. Pełen podziwu Diogenes Laertios uczcił pamięć marzycielskiego Scyty następującym epigramem (tłum. W. Olszewski i B. Kupis): 
"Gdy wrócił Anacharsis do Scytii po podróżach, "
"chciał, by wszyscy żyli według greckich zwyczajów. "
"Nie zdążył słów swych dokończyć, "
"skrzydlata strzała porwała go do bogów. "
Poglądy i twórczość.
Przypisywane mu wypowiedzi, odnoszące się głównie do greckiej obyczajowości, znajdujemy w pismach wielu autorów starożytnych. Otwarty sposób wyrażania się Anacharsisa zrodził ponoć powiedzenie „"mówić jak Scyta"”. Diogenesa Laertiosa w rozdziale 8 księgi I swoich „Żywotów i poglądów słynnych filozofów”, poświęconym Anacharsisowi, tak przedstawiał jego poglądy:
"Anacharsis mówił, że winna latorośl przynosi trzy rodzaje gron: pierwszym jest przyjemność, drugim – pijaństwo, trzecim – wstręt. Dziwiło go, że u Greków w igrzyskach i zawodach biorą udział ludzie kompetentni w danej dziedzinie, natomiast sędziami są ludzie niekompetentni. Na pytanie, w jaki sposób można uchronić się przed pijaństwem, odpowiedział: „Mając przed oczyma obrzydliwych opilców”. Dziwiło go także, że Grecy, którzy układają ustawy przeciw tym, co uciekają się do przemocy, nagradzają zawodników za zadawanie ciosów innym zawodnikom. Dowiedziawszy się, że grubość spodu okrętów wynosi cztery palce, powiedział, że ci, co płyną statkiem, są o tyle tylko oddaleni od śmierci. Oliwę nazwał maścią oszałamiającą, jako że atleci, którzy się nią namaszczają, dopadają siebie jak szaleni. Nie mógł pojąć, jak ci, którzy zakazują kłamać, jawnie okłamują w sklepach, i dziwiło go, że na początku uczty Grecy piją małymi kubkami, a gdy są już upici – wielkimi. Na jego posągach widnieje napis: „Panuj nad językiem, nad żołądkiem i nad zmysłami”. Na pytanie, czy w Scytii” są flety, odpowiedział: „Nie ma nawet winnej latorośli”. Na pytanie, jaki okręt jest najbezpieczniejszy, odpowiedział: „Ten, który już wyciągnięto na ląd”. Mówił także, że najbardziej wprawia go w zdumienie u Greków to, że dym zostawiają w górach, a drzewo zwożą do miasta. Na pytanie, kogo jest więcej, żywych czy umarłych, odpowiedział: „A do których zaliczysz tych, co żeglują po morzu?” Gdy pewien Ateńczyk szydził z niego, że jest Scytą, odpowiedział: „Dla mnie hańbą jest moja ojczyzna, ty natomiast jesteś hańbą dla swojej ojczyzny”. Na pytanie, co jest w człowieku dobrego, a co złego, odpowiedział: „Język”. Mówił, że lepiej jest mieć jednego przyjaciela wartościowego niż wielu nic niewartych. Twierdził, że agora jest miejscem wzajemnego oszukiwania się i wyzysku. Obrażony przez jakiegoś młodego człowieka przy biesiadzie powiedział: „Młodzieńcze, jeżeli w młodości nie znosisz wina, na starość będziesz nosił wodę”. Jak twierdzą niektórzy, dla codziennego użytku wynalazł kotwicę i koło garncarskie"
Trudno dziś stwierdzić, czy choćby niektóre z nich rzeczywiście zawierają wyrażane przezeń poglądy, aczkolwiek w większości pochodzą z jego epoki. Anacharsis napisał ponoć również poemat (w 800 wierszach) o prawach Scytów i Greków, skromnym życiu i sztuce wojennej. Przypisywano mu autorstwo 10 listów, powstały one jednak dopiero w I połowie III wieku p.n.e. i są dziełem filozofów ze szkoły cyników. Widzieli oni w na wpół legendarnym filozofie z Północy człowieka o nieskażonej naturze, wolnego od krytykowanego przez nich, nadmiernego przywiązania do uciech cielesnych.

</doc>
<doc id="1124678" url="https://pl.wikipedia.org/wiki?curid=1124678" title="Frederick A. Young">
Frederick A. Young



</doc>
<doc id="1124679" url="https://pl.wikipedia.org/wiki?curid=1124679" title="Aneuploid">
Aneuploid



</doc>
<doc id="1124680" url="https://pl.wikipedia.org/wiki?curid=1124680" title="3 Regiment Pieszy Czapskiego">
3 Regiment Pieszy Czapskiego

3 Regiment Pieszy Czapskiego – oddział piechoty armii koronnej wojska I Rzeczypospolitej.
Inna nazwa: regiment grenadierów pod im. Królewicza.
Formowanie i zmiany organizacyjne.
Wykonując w roku 1777 ustawę sejmu z roku 1776 rozpoczęto reorganizację trzech regimentów dragonii. Zreorganizowany, spieszony były konny regiment dragonii im. królewicza składał się z sześciu kompanii. 
Początkowo w hierarchii plasował się na ósmym miejscu. W 1790 roku szef regimentu, Mikołaj Czapski, spowodował, że regiment przesunięto na miejsce trzecie. Miejsce to utrzymał do końca.
Funkcjonowały różne nazwy regimentu. Nazywano go: „Regimentem Spieszonym Królewicza", „Regimentem Grenadierów Czapskiego", „Regimentem Grenadyerów pod Imieniem Królewicza chodzącym szefostwa JW Czapskiego Pułkownika [...]" lub po prostu „Czapskich".
Podobnie jak 11 Regiment Pieszy Grenadierów był jednostką grenadierską. Jego żołnierze nosili białe kity-grzebienie na kaszkietach oraz boczną białą kitkę z czerwoną końcówką (w odróżnieniu od innych regimentów, które w większości miały czarne grzebienie i boczne czarno-białe kitki).
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii, a w sumie etatowo 353 żołnierzy, a praktycznie w 1778 roku liczył 321 głów. W 1786 roku liczył etatowo 353 żołnierzy. Wchodził w skład Dywizji Małopolskiej.
W 1775 roku ujednolicono uzbrojenie podoficerów i szeregowych, odbierając tym pierwszym broń krótką, a oficerom pozostawiając jedynie szpady. 
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. 
W przededniu wojny w obronie Konstytucji 3 maja 3 regiment piechoty szefostwa Mikołaja Czapskiego liczył 1455 żołnierzy.
Liczebność regimentu
Etatowe i faktyczne zmiany liczebności regimentu po 1777 roku przedstawiały się następująco: 
Liczebność regimentu w 1792 roku wynosiła 1589 osób, w marcu 1794 roku 900, w maju 1181, a we wrześniu 1132 żołnierzy.
Barwy regimentu.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami zielonymi, naramiennikami srebrnymi, lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki białe od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Oficer z około 1785 roku: Kapelusz czarny, taśma złota, suknia pąsowa, wyłogi zielone, podszewka biała, przybory złote. Szarfa i temblak srebrne, przerabiane karmazynem. Oprawa szpady mosiężna. Czaprak pąsowy z galonami złotymi.
Podczas insurekcji kościuszkowskiej: wyłogi pąsowe, guziki srebrne.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Do 1790 roku w sztabie służyło ośmiu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach było dwóch kapitanów, sześciu poruczników i sześciu chorążych. Zatem w regimencie znajdowało się 24 oficerów, wyłączając kapelana.
Od 1790 roku było dwóch majorów i trzech kapitanów z kompanią. Pojawili się ponadto: trzeci kapitan sztabowy, drugi adiutant, dwóch nowych poruczników, ośmiu podporuczników i dwóch nowych chorążych. Podniosło to liczbę oficerów do 40 osób. W ten sposób regiment osiągnął liczbę równą liczbie oficerów służących w regimencie ośmiokompanijnym. Oficerowie ci obsadzili dwa nowe czterokompanijne bataliony, na które podzielono regiment.
Od 1773 roku regimentowi szefował gen. Antoni Czapski. Służył on w tym samym regimencie (wtedy konnym regimencie dragonów im. królewicza) od lat 40. Antoni Czapski przekazał regiment w 1783 roku swemu synowi Mikołajowi, wówczas pułkownikowi, który pełnił funkcję szefa do końca istnienia regimentu.
Szefowie:
Pułkownicy:
Walki regimentu.
3 Regiment Pieszy Koronny uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Dowódca: Józef Hutten-Czapski. Stan osobowy: 1590 ludzi.
Dwa bataliony 3 Regimentu Pieszego Koronnego wzięły także udział w bitwie pod Racławicami (4 kwietnia 1794). Dowódca: gen. Józef Hutten-Czapski. Stan osobowy: 400 ludzi.
Bitwy i potyczki:

</doc>
<doc id="1124681" url="https://pl.wikipedia.org/wiki?curid=1124681" title="Pierwszy rząd Williama Ewarta Gladstone’a">
Pierwszy rząd Williama Ewarta Gladstone’a

Pierwszy rząd pod przewodnictwem Williama Ewarta Gladstone’a powstał 3 grudnia 1868 r. i przetrwał do 17 lutego 1874 r.

</doc>
<doc id="1124682" url="https://pl.wikipedia.org/wiki?curid=1124682" title="11 Regiment Pieszy Grenadierów">
11 Regiment Pieszy Grenadierów

11 Regiment Pieszy Grenadierów – oddział piechoty armii koronnej wojska I Rzeczypospolitej.
Formowanie i zmiany organizacyjne.
Regiment został sformowany w 1775 przez ks. Jerzego Marcina Lubomirskiego spośród żołnierzy jego nadwornej milicji. Już w 1776 musiano dokonać redukcji stanu, a stało się to przez podzielenie na dwa bataliony: pierwszy znalazł się w Kamieńcu i nazwany został "Regimentem Grenadierów", drugi zaś pozostał w Lubarze i stał się prywatnym wojskiem Lubomirskego. Doprowadziło to do wielu awantur między oficerami garnizonu dubieńskiego a Lubomirskim i w konsekwencji do szeregu dymisji w grudniu 1778 i w czerwcu 1780 roku.
Początkowo regiment miał liczyć 1 000 ludzi podzielonych między dziesięć kompanii, jednak dość szybko został zredukowany do wymiarów sześciokompanijnego. Kolejny szef też nie uzyskał zgody na rozbudowę regimentu co najmniej do ośmiu kompanii. 
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii, w sumie 353 żołnierzy, a praktycznie w 1778 roku 352 głowy.
W 1779 regiment (tylko batalion kamieniecki) sprzedany został majorowi artylerii J. Wittemu, który w 1788 odstąpił go Józefowi Augustowi Ilińskiemu.
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru. Regiment uzyskał numer 10. W tym też roku regiment liczył 539 żołnierzy.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. W przededniu wojna w obronie Konstytucji 3 maja 10 regiment piechoty szefostwa Augusta Ilińskiego liczył 1042 żołnierzy.
Regiment podzielił los twierdzy kamienieckiej. 2 maja 1793 dostał się do niewoli rosyjskiej. W armii rosyjskiej nosił nazwę "Mohylewskiego Pułku Muszkieterów".
Barwy regimentu.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami łosimi, naramiennikami złotymi, Lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki żółte od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy – kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Żołnierze regimentu.
W początkowych latach istnienia regimentu wielu oficerów pełniło funkcje nie zawsze odpowiadające ich stopniom. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Regimentem dowodził zazwyczaj pułkownik. Do 1789 roku w sztabie powinno służyć dziesięciu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach do 1790 roku było dwóch kapitanów, sześciu poruczników i sześciu chorążych. Zatem w regimencie znajdowało się 24 oficerów wyłączając kapelana.
W 1790 roku pojawił się drugi major, ponownie trzeci kapitan z kompanią i trzeci kapitan sztabowy, siódmy i ósmy porucznik, siódmy i ósmy chorąży i ośmiu podporuczników. Trudno stwierdzić czy w 1790 pojawił się drugi adiutant. Nie jest wykluczone, że por. Niezabitowski do końca pełnił funkcję pierwszego adiutanta, a Chłopicki w 1790 awansował na drugiego adiutanta. Podniosło to liczbę etatową oficerów do 39 osób, lub do 40 z ewentualnym drugim adiutantem.
Szefowie:
Pułkownicy: 
Walki regimentu.
11 Regiment Pieszy Koronny uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Szef: Janusz Stanisław Iliński. Stan osobowy: 1426 ludzi.
Bitwy i potyczki:
Hierarchia regimentu.
Regiment grenadierów w latach 1788-1789 miał numer 10. Wiosną 1790 na krótko spadł na miejsce 12., by w II połowie kwietnia tegoż roku odzyskać nr 11. Pod tym numerem pozostał do końca swojej historii.
Schemat:

</doc>
<doc id="1124683" url="https://pl.wikipedia.org/wiki?curid=1124683" title="Jan Kazimierz Kosiński">
Jan Kazimierz Kosiński

Jan Kazimierz Kosiński (ur. 29 czerwca 1916 w Warszawie, zm. 30 września 1974) – polski scenograf teatralny, teatrolog, eseista.
Życiorys.
Był synem Kazimierza, nauczyciela polonisty, literata, historyka literatury, oraz Aleksandry Eugenii z Chodnikiewiczów. W 1941 ożenił się z Marią Łodyńską, historykiem sztuki.
Studiował w warszawskiej ASP u M. Kotarbińskiego i W. Daszewskiego; w 1937 na Międzynarodowej Wystawie Sztuki i Techniki w Paryżu otrzymał złoty medal; związany z teatrami Warszawy, choć współpracował także z innymi, np. Starym Teatrem za dyrekcji A. Pronaszki; ; współautor widowisk.
Ważniejsze scenografie:
W 1955 został odznaczony Krzyżem Oficerskim Orderu Odrodzenia Polski.
Pochowany na Cmentarzu Wojskowym na Powązkach (kw.A35-4-12).

</doc>
<doc id="1124684" url="https://pl.wikipedia.org/wiki?curid=1124684" title="Wincenty Danek">
Wincenty Danek

Wincenty Danek (ur. 8 października 1907 w Krzeszowicach lub w Sierszy, zm. 17 sierpnia 1976 w Krakowie) – profesor, polski polonista, pedagog, historyk literatury, działacz komunistyczny.
W okresie II wojny światowej współorganizator tajnego nauczania w okolicach Krzeszowic (1939–1944), po wojnie twórca i dyrektor krzeszowickiego liceum, kurator krakowskiego okręgu szkolnego i kierownik Wydziału Oświaty (1948–51), pracownik (od 1949) i długoletni rektor Wyższej Szkoły Pedagogicznej w Krakowie (1956–1971), od 1960 redaktor naczelny „Ruchu Literackiego”, przewodniczący rady naukowej Instytutu Badań Literackich PAN (1975–1977). Badacz życia i twórczości Józefa Ignacego Kraszewskiego (m.in. monografie "Józef Ignacy Kraszewski. Zarys biografii", "Powieści historyczne Kraszewskiego", "Matejko i Kraszewski". "Dwie koncepcje dziejów Polski", liczne wydania utworów) oraz Adolfa Dygasińskiego (wydał m.in. jego "Pisma pedagogiczne").
Życiorys.
Ojciec, Władysław, pracował jako urzędnik w kopalni w Sierszy; matka, Paulina z domu Bogacka, prowadziła dom. Do szkoły powszechnej w Sierszy Danek zaczął uczęszczać w 1913. W 1918 został uczniem IV Gimnazjum im. Henryka Sienkiewicza w Krakowie. Maturę zdał w 1926. Studia magisterskie z polonistyki na Wydziale Filozoficznym Uniwersytetu Jagiellońskiego ukończył w marcu 1930, broniąc pracy "Józef I. Kraszewski jako krytyk literacki i historyk literatury", przygotowanej na seminarium Ignacego Chrzanowskiego z historii literatury. Jego przyjacielem z lat studenckich był Kazimierz Wyka. W 1930 Danek ukończył również studium pedagogiczne UJ. Następnie odbył służbę wojskową w Batalionie Podchorążych Piechoty nr 5 w Łobzowie i od 18 grudnia 1931 w 20. Pułku Piechoty Ziemi Krakowskiej, przerwaną z powodu kontuzji kolana. Uraz przekreślił także karierę piłkarską Danka, który pozostał do końca życia zagorzałym kibicem Cracovii. W latach 30. XX w. należał do Związku Nauczycielstwa Polskiego.
Z powodu lewicowych przekonań (bliskich PPS) nie mógł znaleźć zatrudnienia w szkołach państwowych. W latach 1931–1939 pracował w gimnazjach prywatnych w Kolbuszowej, Krakowie (1934/35) i Toruniu (1935–39). W 1934, jako nauczyciel w odległej od ośrodków akademickich Kolbuszowej, obronił pod kierunkiem profesora Chrzanowskiego rozprawę doktorską "Lucjan Siemieński jako krytyk literacki", mimo krytycznej recenzji Stanisława Pigonia. W tym samym roku złożył również egzamin nauczyciela szkół średnich, upoważniający do prowadzenia lekcji języka polskiego i łaciny. W czasie okupacji niemieckiej został skierowany do pracy jako urzędnik w kamieniołomach w Miękini od 15 września 1939, a od 1 października 1941 w Urzędzie Pracy (Arbeitsamt) w Krzeszowicach, gdzie odpowiadał za referat wypłaty zasiłków dla rodzin wywiezionych na roboty przymusowe do III Rzeszy i referat poradnictwa zawodowego dla młodzieży. W 1942 nawiązał współpracę z konspiracyjną komórką Polskiej Partii Robotniczej w Krzeszowicach i dostarczał jej działaczom oraz żołnierzom Gwardii Ludowej wykradzione z Arbeitsamtu karty pracy. Jego brat, Adam, był w tym czasie żołnierzem AK. Obaj bracia wraz z narzeczoną Danka, Jadwigą Bączkowską, i Kazimierzem Wyką prowadzili tajne nauczanie w Krzeszowicach. Po powołaniu przez Delegaturę Rządu na Kraj w 1941 Gminnych Komisji Oświaty i Kultury Danek był członkiem komisji w Krzeszowicach, sprawował także opiekę nad tajną szkołą średnią. 21 grudnia 1944 został aresztowany za sprawą niemieckiego kierownika Urzędu Pracy podczas przeprowadzania tajnej matury w Tenczynku i osadzony w więzieniu na Montelupich, skąd wydostał się podczas ewakuacji w styczniu 1945.
Po zakończeniu II wojny światowej na bazie doświadczeń konspiracyjnych organizował liceum ogólnokształcące w Krzeszowicach, które rozpoczęło działalność 7 lutego 1945, natomiast lokal Hotelu Zdrojowego Potockich, zajęty na potrzeby Armii Czerwonej, otrzymało staraniem Danka 22 października 1945. Danek był dyrektorem krzeszowickiego liceum do 31 sierpnia 1947. Z przydziału kuratorium pracował równocześnie jesienią 1946 jako nauczyciel w Państwowym Gimnazjum i Liceum im. Stanisława Staszica w Chrzanowie. Tworzył struktury komunistycznej organizacji młodzieżowej Związek Walki Młodych w Krzeszowicach, a w lutym 1945 został jej kierownikiem. W marcu 1946 został członkiem Komitetu Miejskiego PPR w Krzeszowicach, z ramienia PPR był do 1948 przewodniczącym tamtejszej Miejskiej Rady Narodowej. Jako zaufany działacz PPR był przewodniczącym krzeszowickiej Obwodowej Komisji Wyborczej w trakcie referendum ludowego w 1946 oraz wyborów parlamentarnych w 1947.
1 września 1947 został mianowany na krótko dyrektorem VI Państwowego Gimnazjum i Liceum im. T. Kościuszki w Krakowie (w bezpośrednim sąsiedztwie szkoły mieszkał do 1957), 5 listopada 1947 naczelnikiem wydziału szkół średnich i kuratorem krakowskiego okręgu szkolnego, a 1 grudnia 1948 kuratorem. Jako zdeklarowany ateista – choć zawarł w 1946 ślub kościelny – współuczestniczył w przejmowaniu przez państwo kościelnych szkół i zakładów wychowawczych, a także przyczyniał się do usuwania z placówek oświatowych duchownych, którzy pracowali w nich jako katecheci. Od maja 1949 był sekretarzem wojewódzkiej komisji do walki z analfabetyzmem, po czym zastąpił Franciszka Grochalskiego jako pełniący obowiązki wojewódzkiego pełnomocnika tejże komisji. We wrześniu 1950 został kierownikiem Wydziału Oświaty Wojewódzkiej Rady Narodowej w Krakowie. Zarówno w kuratorium, jak i w Wydziale Oświaty był aktywnym członkiem podstawowej organizacji partyjnej Polskiej Zjednoczonej Partii Robotniczej. 
Wiosną 1951 Danek został odwołany z administracji oświatowej, do czego pretekstem miało stać się jego zachowanie na meczu piłkarskim. Uzyskał wówczas stałe zatrudnienie w Państwowej Wyższej Szkole Pedagogicznej w Krakowie, gdzie od 1949 pracował na godziny kontraktowe. W roku akademickim 1951/52 prowadził również wykłady zlecone na Uniwersytecie Jagiellońskim. Był członkiem Komitetu Uczelnianego PZPR w WSP. W 1951–55 pełnił funkcję zastępcy i faktycznego przewodniczącego krakowskiej Komisji Egzaminacyjnej do spraw egzaminu państwowego dla nauczycieli szkół średnich. Był organizatorem utworzonego w 1951 Studium Zaocznego dla Pracujących, co przypadło na początki formy studiów zaocznych, pierwotnie skierowanej do pracujących już nauczycieli. Jednocześnie w 1951–56 był nauczycielem Liceum Pedagogicznego nr 1 w Krakowie. W 1952 został dziekanem Wydziału Zaocznego, zaś napisana z inspiracji Kazimierza Wyki (wówczas kolegi z WSP) praca "Poglądy pedagogiczne Adolfa Dygasińskiego" pozwoliła mu na uzyskanie 30 czerwca 1954 tytułu docenta. 
29 października 1956, w trakcie odwilży gomułkowskiej, Danek został pierwszym pochodzącym z wyboru rektorem krakowskiej WSP. Wiosną 1956 dał się poznać jako obrońca uczelni przed planami jej rozwiązania przez Ministerstwo Oświaty i przejęcia w okrojonej postaci przez UJ, a dzięki swej energii organizatorskiej został w folklorze WSP zapamiętany jako „Pierwszy Wielki Budowniczy”. Pełniąc urząd rektora, nie zgodził się na zwrot lokali należących do sióstr urszulanek, zabranych im przez państwo w okresie stalinizmu. Jednocześnie wymusił na KW PZPR decyzję o zaborze części budynku Seminarium Duchowego. W 1957 został członkiem Komisji Rady Głównej Szkolnictwa Wyższego do spraw dydaktyki na studiach zaocznych. Zgodnie ze stanowiskiem Komitetu Uczelnianego PZPR w 1959 ponownie został rektorem WSP. W reakcji na list biskupów polskich do biskupów niemieckich angażował się w organizację masówek potępiających polski Episkopat. Sprzeciwiał się również udziałowi studentów WSP w pielgrzymce do Częstochowy z okazji milenium chrztu Polski. W 1967 został za zgodą władz PRL członkiem Komisji do Spraw Kształcenia Nauczycieli w Radzie Głównej Szkolnictwa Wyższego. W 1961 został profesorem uczelni, a w 1968 otrzymał od Rady Państwa nominację profesorską. W tym okresie opublikował liczne prace poświęcone twórczości Kraszewskiego, który pochłaniał główną uwagę badawczą Danka jako pisarz-realista, zaangażowany politycznie, aktywny publicystycznie i niezwykle płodny. Mimo ponawianych ujęć książkowych tematu Dankowi nie udało się stworzyć pełnej biografii Kraszewskiego.
Po złożeniu urzędu rektora w 1971 był do śmierci dyrektorem nowo utworzonego Instytutu Filologii Polskiej WSP. Od 1962 kierował Katedrą Metodyki Języka Polskiego i Literatury Polskiej. Był przewodniczącym Rady Naukowej Instytutu Badań Literackich PAN w Warszawie (1975–76; powołany w skład rady 1960) oraz redaktorem naczelnym „Ruchu Literackiego” od jego założenia w 1960. Wchodził w skład komitetów wydawniczych dzieł Kraszewskiego w Ludowej Spółdzielni Wydawniczej i w Wydawnictwie Literackim. Pod jego opieką stopień doktora uzyskali m.in. Czesław Kłak i Gustaw Ostasz. Położył szczególne zasługi na polu demokratyzacji (w tym i feminizacji) szkolnictwa średniego w Polsce okupowanej i szkolnictwa wyższego w Polsce powojennej, a także podnoszenia poziomu wykształcenia kadry nauczycielskiej, szczególnie tej wywodzącej się spoza inteligencji.
Zmarł w 1976 i został pochowany 22 sierpnia tegoż roku na krzeszowickim cmentarzu.
Od 1976 imię Wincentego Danka nosi audytorium obecnego Uniwersytetu Pedagogicznego w Krakowie. W 1987 Wincenty Danek został także uhonorowany tablicą pamiątkową wmurowaną na fasadzie Liceum Ogólnokształcącego w Krzeszowicach, którego był założycielem.
Imieniem Danka nazwana została w 1979 ulica Apteczna w centrum Krzeszowic, położona niedaleko funkcjonującej od 1977 ulicy Kazimierza Wyki. 1 marca 2018 na wniosek Instytutu Pamięci Narodowej, a przy sprzeciwie radnych miasta wojewoda małopolski przywrócił dawną nazwę ulicy w ramach dekomunizacji. Danka i Wykę upamiętniają także od 1977 ulice na krakowskim Prądniku Białym.

</doc>
<doc id="1124685" url="https://pl.wikipedia.org/wiki?curid=1124685" title="Jerzy Machaj">
Jerzy Machaj

Jerzy Machaj (ur. 1925 w Warce, zm. 1998) – artysta rzeźbiarz („Artysta od krzyży”), konserwator zabytków m.in. w Łazienkach Królewskich, Wilanowie oraz innych pałaców. Członek Związku Polskich Artystów Plastyków. Długoletni członek Rady Prymasowskiej Budowy Kościołów, członek Komisji Artystyczno-Architektonicznej Warszawskiej Kurii Metropolitalnej. Projektant i wykonawca wielu wnętrz kościołów i kaplic, twórca obrazów o tematyce maryjnej, rzeźbiarz krucyfiksów, m.in. w siedzibie Sekretariatu Episkopatu Polski.
Był także poetą. Pozostawił po sobie wspomnienia spisane w formie wierszowanej, jest w nich wiele przemyśleń na temat człowieka, wiary i współczesnych postaw życiowych oraz wiele strof poświęconych Warce i jej okolicy. Teksty te pokazują nie tylko miasto, ale także ludność i obyczaje tego regionu. 
W 2007 w kościele pw. św. Mikołaja w Warce wmurowano tablicę upamiętniającą Jerzego Machaja oraz odsłonięto tablicę pamiątkową przy ulicy Zagórnej 12 w Warszawie, gdzie w latach 1938-1998 mieszkał.

</doc>
<doc id="1124686" url="https://pl.wikipedia.org/wiki?curid=1124686" title="Polieuploidy">
Polieuploidy



</doc>
<doc id="1124694" url="https://pl.wikipedia.org/wiki?curid=1124694" title="Vektor MG4">
Vektor MG4



</doc>
<doc id="1124696" url="https://pl.wikipedia.org/wiki?curid=1124696" title="Sounds Like Music">
Sounds Like Music

Sounds Like Music – trzeci album zespołu Emotional Elvis, wydany w lutym 2007 roku

</doc>
<doc id="1124697" url="https://pl.wikipedia.org/wiki?curid=1124697" title="Khushi (film 2003)">
Khushi (film 2003)

Khushi (tłumaczenie dosłowne "Szczęście" niem. tytuł "Khushi bedutet Glück") – bollywoodzki komediodramat miłosny z Fardeen Khanem i Kareena Kapoor w rolach głównych. Reżyser tego filmu S J Suryah zrobił go pierwotnie w języku tamilskim jako film tamilski odnosząc sukces. Druga wersja mimo udziału gwiazd cieszyła się mniejszą popularnością.
Piosenki.
Muzykę (i piosenki) do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Miłość", "Border", "China Gate", "Refugee", "Fiza" "Aśoka Wielki ", "Aks", "LOC Kargil", "Tamanna", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1124701" url="https://pl.wikipedia.org/wiki?curid=1124701" title="Vektor SS77">
Vektor SS77



</doc>
<doc id="1124705" url="https://pl.wikipedia.org/wiki?curid=1124705" title="Xenodermatinae">
Xenodermatinae



</doc>
<doc id="1124707" url="https://pl.wikipedia.org/wiki?curid=1124707" title="Kuchmistrz wielki litewski">
Kuchmistrz wielki litewski

Kuchmistrz wielki litewski (łac. "magister culinae Magni Ducatus Lithuaniae") – urząd dworski Wielkiego Księstwa Litewskiego I Rzeczypospolitej.
Do jego kompetencji należał zarząd kuchni wielkiego księcia. Pod jego opieką pozostawał sprzęt kuchenny. W czasie uczt asystował władcy, zapowiadając podawane potrawy.

</doc>
<doc id="1124711" url="https://pl.wikipedia.org/wiki?curid=1124711" title="Breguet Bre.693">
Breguet Bre.693

Breguet Bre.693 – francuski samolot myśliwski, szturmowy i lekki bombowiec okresu II wojny światowej.
Historia.
Bardzo popularna w okresie międzywojenna teoria uniwersalnego samolotu bojowego mającego stanowić podstawową maszynę sił powietrznych, głoszona głównie przez włoskiego generała Giulio Douheta, znalazła swoje odbicie także w lotnictwie francuskim.
W 1934 r. Service Technique de I.Aeronautique, francuska organizacja odpowiedzialna za rozwój lotnictwa, wydała specyfikację na nowy trzymiejscowy, ciężki samolot myśliwski przeznaczony do przechwytywania obcych bombowców, eskortowania własnych wypraw bombowych oraz walki z myśliwcami wroga.
Na dokument ten odpowiedziało 5 wytwórni lotniczych ze swoimi projektami:
Rywalizację wygrał Potez ze swoim modelem 630 który zapoczątkował całą rodziną samolotów.
Jednak także propozycja wytwórni Bréguet, skonstruowany przez George Ricard Bre.690 został pozytywnie oceniony.
Breguet Bre.690.
26 marca 1937 r. wytwórnia otrzymuje oficjalne zamówienie na swój samolot Bre.690.01, budowany już zresztą od 1935 r.
Maszyna napędzana miała być silnikiem Hispano-Suiza 14AB 02/03 o mocy 533 kW (725 KM), tym samym co zwycięzca konkursu Potez 630 C3. Problemy z otrzymaniem tych właśnie silników spowodowały opóźnienie w oblocie samolotu który nastąpił dopiero 23 marca 1938 r. Maszyną pilotował Maurice Claisse.
Z racji przyjęcia do produkcji ciężkiego myśliwca Potez 630 C3, podjęto decyzję o przekonstruowaniu Bre.690 na maszynę szturmową.
Breguet Bre.691 AB2.
Podstawową różnicą pomiędzy myśliwcem Bre.690, a szturmowcem Bre.691 była likwidacja stanowiska nawigatora z jednoczesnym powiększeniem komory bombowej oraz zmiany w uzbrojeniu dziobowym.
14 czerwca 1938 r. zamówiono 100 szt. samolotu Bre.691. w późniejszym okresie powiększono go do 204 egzemplarzy. 22 marca 1939 r. oblatano pierwszy prototyp Bre.691-01. 15 maja oblatano pierwszy seryjny Bre.691 AB2. Ogółem wyprodukowano 78 szt. tych maszyn.
W międzyczasie firma Hispano-Suiza wycofała się z produkcji silników gwiazdowych co wymusiło potrzebę poszukania nowej jednostki napędowej dla samolotów Bre.691.
Breguet Bre.693 AB2.
25 października 1939 r. wystartował Bre.691 No.19 napędzany silnikami Gnome-Rhône 14M 6/7 o mocy 514 kW (700 KM). Samolot ten był prototypem wersji Bre.693 AB2. 2 marca 1940 r. wystartował pierwszy seryjny Bre.693. Ogółem wyprodukowano około 250 szt. maszyn tej wersji. Samolotami z rodziny Bre.691 – 693 zainteresowali się zagraniczni kontrahenci.
Breguet Bre.694.
Na zamówienie lotnictwa belgijskiego powstała rozpoznawcza wersja samolotu oznaczona Bre.694. Samolot ten posiadał stanowisko nawigatora kosztem komory bombowej.
20 stycznia 1940 r. wystartował prototyp Bre.694-01 będący jednocześnie jedynym egzemplarzem tej wersji. Kontrakt na maszyny dla Belgii nie doszedł do skutku i jedyny Bre.694 przekazano Aeronavale (Francuskie Lotnictwo Morskie).
W tym czasie nasiliły się problemy z produkcją własnych jednostek napędowych. Francuzi zaczęli poszukiwania silników w Stanach Zjednoczonych.
Breguet Bre.695 AB2.
27 lipca 1939 r. zamówiono piętnaście egzemplarzy samolotów Bre.693 napędzanych silnikami Pratt &amp; Whitney SB4G Twin Junior o mocy 550 kW (750 KM). Wersję tę oznaczono Bre.695. Ogółem wyprodukowano około 50 szt. samolotów tej wersji.
Breguet Bre.696 B2.
Wersja ta była wariantem Bre.693 przystosowanym do roli lekkiego bombowca poprzez redukcję uzbrojenia pokładowego i powiększenie komory bombowej oraz zabudowania celownika bombowego Bronzovia D 30. 3 listopada 1939 r. wystartował prototyp wersji Bre.696. Nie podjęto produkcji seryjnej tej wersji.
Breguet Bre.697 C2.
19 października 1939 r. wystartował Bre.691 No.17 napędzany silnikami Gnome-Rhône 14N 48/49 o mocy 786 kW (1070 KM). Maszyna ta stanowiła prototyp ciężkiego myśliwca Bre.697 C2. Samolot ten osiągał dużą prędkość maksymalną 570 km/h. 
W momencie wejścia wojsk niemieckich do wytwórni egzemplarz ten zniszczono aby nie wpadł w ręce wroga.
Użycie bojowe.
Pierwsze maszyny wersji Bre.691 weszły na wyposażenie Escadrille 1/54 w październiku 1939 r.
W grudniu 1939 r. sformowano z 3 pierwszych Escadrille 6e Brigade de Bombardement d’Assault. Na skutek kilku wypadków jednostkę tę rozformowano 15 kwietnia 1940 r. Na jej bazie powstały nowe jednostki szturmowców Breguet, GBA (Groupe de bombardement d'assaut) I/54, GBA II/54, GBA I/51 i GBA II/51. Samoloty Bre.693 zaczęły docierać do jednostek w maju 1940 r.
12 maja GBA I/54 jako pierwsza rozpoczęła działania bojowe, atakując 11 samolotami Bre.693 niemieckie kolumny w rejonie Togeren. W wyniku silnego ognia przeciwlotniczego stracono 7 maszyn. Tego samego dnia GA II/54 straciła jeden samolot.
W tym samym czasie Be.691 i 693 weszły na wyposażenie GBA II/35 oraz Groupement 19. Ta druga jednostka swoje zadania wykonywała w mieszanym składzie wraz z maszynami Potez 633.
Do zakończenia działań we Francji jednostki Breguetów wykonały ponad 500 lotów bojowych i straciły 47 samolotów. Po rozejmie z Niemcami i powstaniu rządu w Vichy GBA II/35, GBA II/51 i GBA II/54 rozwiązano. Dwadzieścia sześć Breguetów ze składu Groupement 18 (GBA I/51 i I/54) przebazowano do Lezignan. 
Po zajęciu wolnej strefy w listopadzie 1942 r. pozostałe Bre.693 przekazano lotnictwu włoskiemu, gdzie służyły celom szkoleniowym.

</doc>
<doc id="1124712" url="https://pl.wikipedia.org/wiki?curid=1124712" title="Alojzy Czarnecki">
Alojzy Czarnecki

Alojzy Czarnecki (ur. 8 stycznia 1893 w Modrzewiach, powiat Chodzież, zm. 23 grudnia 1980 w Toruniu), polski fotograf i fotografik.
Życiorys.
Był synem organisty i fotografa Władysława oraz Teodozji z Eisermanów. Przygotowanie do rzemiosła fotograficznego zdobywał pod kierunkiem ojca oraz na kursach w Berlinie. Od 1925 prowadził własny zakład fotograficzny w Więcborku, w 1936, mając na utrzymaniu powiększającą się rodzinę, zdecydował się przenieść do Torunia. Z miastem tym pozostał związany do końca życia. Pierwszy zakład otworzył w domu na rogu ulic Szewskiej i Chełmińskiej w okolicy Rynku Staromiejskiego. W sezonie letnim pracował jako fotograf także poza Toruniem, m.in. fotografując kuracjuszy w Ciechocinku; w kwietniu 1937 jego klientami byli Juliana i Bernhard, będący w podróży poślubnej przyszła królowa Holandii i jej małżonek.
W czasie wojny był przez pewien czas więziony przez Niemców w Sztutthofie. Powrócił do Torunia w styczniu 1942, ponownie otwierając zakład fotograficzny, ale już w nowym miejscu – w Kamienicy Pod Gwiazdą. Po wojnie zakład prowadził przy ulicy Chełmińskiej 4 (ulicę przemianowano niebawem na Dzierżyńskiego). W maju 1945 jako pierwszy fotograf po wojnie zdał egzamin mistrzowski w Izbie Rzemieślniczej w Bydgoszczy. Później był w tejże Izbie wiceprzewodniczącym komisji egzaminacyjnej na stopień czeladnika i przewodniczącym komisji mistrzowskiej. W latach 1950–1952 kierował toruńska Izbą Rzemieślniczą.
W okresie powojennym stał się uznanym dokumentalistą odradzającego się życia Torunia. Fotografował ważne wydarzenia, np. inaugurację pierwszego roku akademickiego Uniwersytetu Mikołaja Kopernika, tworzył portrety ludzi. Kronikę dziesięciolecia, składającą się z niemal 8 tysięcy negatywów i 100 odbitek, przekazał w 1956 do Archiwum Państwowego. Zainspirowany przez Jana Bułhaka fotografował również przyrodę i architekturę dawnego Torunia. W 1951 prezentował w Bibliotece Głównej uniwersytetu cykl zdjęć gotyckich stalli pofranciszkańskich kościoła Najświętszej Maryi Panny; wystawa ta wchodziła w skład pokazu poświęconego Kopernikowi i jego czasom. 
Zasłynął jako portrecista, mając w dorobku fotografie uczonych Ludwika Kolankowskiego i Kazimierza Hartleba, malarza Tymona Niesiołowskiego, kompozytora Feliksa Nowowiejskiego i wielu innych osobistości. Fotografie portretowe stanowiły lwią część jego pierwszej wystawy indywidualnej, którą prezentował w 1947 w toruńskim Domu Plastyków. Łącznie miał za życia siedem takich wystaw, z czego ostatnia, w 80-lecie urodzin w 1973, miała charakter retrospektywny; uczestniczył także w licznych wystawach zbiorowych, tak w kraju, jak i Europie, Ameryce czy Azji.
W latach 1950–1952 prowadził zajęcia z fotografiki dla studentów Wydziału Sztuk Pięknych i Wydziału Humanistycznego Uniwersytetu Mikołaja Kopernika. Był miłośnikiem muzyki, przyrody, astronomii. W 1946 wspólnie z Zygfrydem Gardzielewskim (późniejszym zięciem) założył toruński oddział Polskiego Towarzystwa Fotograficznego i przez 16 lat mu prezesował. Działał w Klubie Miłośników Fotografii przy Polskim Towarzystwie Krajoznawczym. Od 1951 należał do Związku Polskich Artystów Fotografików.
W 1963 został uhonorowany dyplomem Rady Federacji Stowarzyszeń Fotograficznych w Polsce. W 1965 tytuł A"rtiste FIAP" przyznała mu Międzynarodowa Federacja Sztuki Fotograficznej w Bernie. Był odznaczony Złotym Krzyżem Zasługi (1958), Krzyżem Oficerskim Orderu Odrodzenia Polski (1975), Medalem 30-lecia Polski Ludowej (1974).
Z małżeństwa z Jadwigą Ryterską miał czworo dzieci – córki Janinę, Barbarę i Stefanię oraz syna Władysława. Córka Janina (ur. 1926 w Więcborku), żona Zygfryda Gardzielewskiego, została również fotografikiem.
Zmarł w grudniu 1980 i został pochowany na cmentarzu komunalnym w Toruniu.

</doc>
<doc id="1124714" url="https://pl.wikipedia.org/wiki?curid=1124714" title="Kuchmistrz wielki koronny">
Kuchmistrz wielki koronny

Kuchmistrz wielki koronny (łac. "magister culinae Regni") – urząd dworski Korony I Rzeczypospolitej.
Do jego kompetencji należał zarząd kuchni króla. Pod jego opieką pozostawał sprzęt kuchenny. W czasie uczt asystował władcy, zapowiadając podawane potrawy.
Według opisu uczty Zygmunta III Wazy w 1595 roku: "każdą potrawę podawał najpierw kuchmistrz koronny krajczemu z ukłonami, potem krajczy stolnikowi koronnemu, ten dopiero maczał kawałeczek chleba w potrawie, przykładał chleb ten do języka, na koniec rzucał go w stojący blisko duży kosz srebrny".

</doc>
<doc id="1124716" url="https://pl.wikipedia.org/wiki?curid=1124716" title="5 Regiment Pieszy Litewski">
5 Regiment Pieszy Litewski

5 Regiment Pieszy Litewski – oddział piechoty armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
Regiment powstał 30 kwietnia 1775 w wyniku spieszenia Regimentu Dragonów Królewicza Imci Wielkiego Księstwa Litewskiego. Regiment Pieszy 5 powstał w 1775 roku w wyniku spieszenia regimentu dragonii. Regiment składał się ze sztabu, lejbkompanii, kompanii pułkownika Orzeszki, kompanii sec. pułkownika Dörpera i kompanii podpułkownika Stryjeńskiego.
W 1776 roku liczył etatowo 171 żołnierzy. Stan faktyczny według „raty marcowej” z 1777 roku wynosił 153 żołnierzy. Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Nieco później zmniejszono jej etat do 65 tysięcy. 
Przy zachowaniu etatu z 1776, nowy zaciąg dla jednostki przewidywał 320 ludzi, co razem miało stanowić 491 żołnierzy w służbie. 
Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1440 żołnierzy, a praktycznie 1136. 
Można przyjąć, że w kwietniu 1794 roku stan regimentu wynosił etatowo 792 żołnierzy, a faktyczny 712. W tym czasie składał się ze sztabu ze sztabu, kompanii szefa, kompanii pułkownika Brekena, kompanii podpułkownika F. Grabowskiego, kompanii majora Ciechanowicza, kompanii majora M. Grabowskiego, kompanii kapitana Danenfelda, kompanii kapitana Trzaskowskiego, kompanii kapitana Sehsinga.
Regiment posiadał dwa bataliony złożone z 4 kompanii. Jego stan liczebny na dzień 1 sierpnia 1793 wynosił 752 ludzi, a 16 kwietnia 1794 roku 712.
Stanowiska.
Regiment stacjonował w następujących miejscowościach:
Żołnierze regimentu.
&lt;br&gt;Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. W opracowaniach Gembarzewskiego oraz Machyni, Rakutisa i Srzednickiego występuje niegodność nazwisk.
Szefami regimentu byli: Jan Jerzy Grabowski (od 1776), Jerzy Franciszek Grabowski (1783), Paweł Grabowski (od 1783).
Pułkownikami byli: Leopold Orzeszko, Bogusław Stryjeński, Jerzy F. Grabowski, Maciej Frankowski, Rafał K. Berken, a także Aleksander Dörper
Walki regimentu.
5 Regiment Pieszy Litewski uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Szef: Paweł Jerzy Grabowski. Stan osobowy: 1324 ludzi.
Bitwy i potyczki:

</doc>
<doc id="1124718" url="https://pl.wikipedia.org/wiki?curid=1124718" title="6 Regiment Pieszy Litewski">
6 Regiment Pieszy Litewski

6 Regiment Pieszy Litewski – oddział piechoty armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
Sformowany 9 grudnia 1775 jako dar biskupa wileńskiego księcia Massalskiego. Nazwę i szefostwo zawarowano dla domu Massalskich.
W 1776 roku liczył etatowo 110 żołnierzy.
Stan faktyczny według „raty marcowej” z 1777 roku wynosił 94 żołnierzy. Według raportu za okres 15 I – 15 II 1779 roku regiment składał się z dwóch kompanii i zgodnie z etatem miał mieć 111 „głów”. Faktycznie posiadał 105 żołnierzy.
Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Etat zakładał powiększenie regimentu do 2153 osób.
Nieco później zmniejszono jej etat do 65 tysięcy. Ten, jak i wcześniejszy etat nie został zrealizowany. Udało się jednak powiększyć regiment do czterech kompanii. Według raportu z lutego 1790 roku, w regimencie etatowo powinny być 723 osoby. Faktycznie było ich 521.
We wrześniu 1792 roku etat regimentu przewidywał 1440 żołnierzy. Faktycznie było ich 839. W wyniku redukcji przeprowadzonej w sierpniu 1793 roku, etat jednostki wyniósł 752 żołnierzy, a faktycznie 686.
Stan regimentu, sporządzony na podstawie raportu z 16 grudnia 1793 wynosił etatowo 799 osób, a faktycznie 633 żołnierzy. Prawdopodobnie wielkości te niewiele się zmieniły do wybuchu powstania kościuszkowskiego.
Przy zachowaniu etatu z 1776, nowy zaciąg dla jednostki przewidywał 320 ludzi, co razem miało stanowić 330 żołnierzy w służbie. Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1440 żołnierzy, a praktycznie 839. Można przyjąć, że w kwietniu 1794 roku stan regimentu wynosił etatowo 799 żołnierzy, a faktyczny 634.
Regiment posiadał dwa bataliony złożone z 4 kompanii. Jego stan liczebny na dzień 1 sierpnia 1793 wynosił 686 ludzi, a 16 kwietnia 1794 roku około 680.
Stanowiska.
Regiment stacjonował w następujących miejscowościach:
Żołnierze regimentu.
Pierwszym szefem regimentu został w 1775 roku Franciszek Massalski, a po jego odejściu w 1788 roku Franciszek Niesiołowski, którego matką była Katarzyna z domu Massalska.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.
W 1779 roku w sztabie regimentu powinien znajdować się szef regimentu, regimentsfelczer, pułkownik, podpułkownik, major, regimentskwatermistrz, audytor i adiutant. Kwatermistrz początkowo miał rangę chorążego. Audytor pojawił się dopiero w 1790 roku. W kompaniach miało być po trzech oficerów: kapitan sztabowy, porucznik i chorąży. Razem, poza szefem i regimentsfelczerem, bez audytora, w jednostce powinno być 11 oficerów.
W 1790 roku liczba oficerów powiększyła się o jednego kapitana sztabowego, dwóch poruczników, audytora, drugiego porucznika adiutanta, czterech podporuczników, i dwóch chorążych. Po 1793 roku kadra oficerska zwiększyła się do dwóch majorów, dwóch poruczników adiutantów, trzech kapitanów z kompanią, pięciu kapitanów sztabowych, ośmiu poruczników, ośmiu podporuczników i ośmiu chorążych. Dało to liczbę 40 oficerów, bez szefa i regimentsfelczera, typową dla ówczesnych regimentów pieszych wojska całej Rzeczypospolitej.
Szefowie regimentu:
Pułkownicy:
Walki regimentu.
6 Regiment Pieszy Litewski uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. 
&lt;br&gt;Szef: gen. Franciszek Ksawery Niesiołowski. Stan osobowy: 948 ludzi.

</doc>
<doc id="1124720" url="https://pl.wikipedia.org/wiki?curid=1124720" title="Bunyaviridae">
Bunyaviridae



</doc>
<doc id="1124721" url="https://pl.wikipedia.org/wiki?curid=1124721" title="Radio Orthodoxia">
Radio Orthodoxia

Radio Orthodoxia – pierwsza w Polsce prawosławna rozgłośnia radiowa, emitująca program radiowy Prawosławnej Diecezji Białostocko-Gdańskiej Polskiego Autokefalicznego Kościoła Prawosławnego. Głównym celem rozgłośni są szeroko rozumiane działania ewangelizacyjne. Audycje emitowane przez Radio Orthodoxia mają charakter religijno-społeczny.
Dyrektorem rozgłośni jest ks. Mateusz Kiczko. Funkcję zastępcy dyrektora pełni Paulina Bojarska.
Program Radia Orthodoxia nadawany jest codziennie w godzinach 16:00-21:00 ze studia przy parafii Świętego Ducha w Białymstoku. Radio posiada 4 stacje nadawcze w Białymstoku 102,7FM, w Bielsku Podlaskim 98,7FM, w Siemiatyczach 92,5FM, i w Sokółce 91.3FM. Program dostępny jest również w internecie za pośrednictwem serwisu www.orthodoxia.pl
Historia.
Radio Orthodoxia zostało powołane 30 listopada 2001 roku dekretem Jego Ekscelencji biskupa białostockiego i gdańskiego Jakuba. Próbna emisja programu rozpoczęła się 19 grudnia 2001 roku. Oficjalne poświęcenie rozgłośni radiowej odbyło się 15 września 2002 roku. Uroczystego przecięcia wstęgi dokonali Jego Ekscelencja biskup Jakub, prezydent miasta Białegostoku Ryszard Tur oraz dziekan okręgu białostockiego ks. mitrat Jerzy Boreczko. Punktualnie o godzinie 16:00 nadano pierwszy oficjalny program Radia Orthodoxia.
Początkowy program był emitowany dwie godziny dziennie. Później kolejno zwiększano czas antenowy. W 2006 roku do 3 godzin, w 2010 do 4 godzin i od 1 listopada 2015 roku do 5 godzin.
Główna siedziba rozgłośni radiowej od początku istnienia mieści się przy parafii św. Ducha w Białymstoku. W pierwszym okresie działalności stacji nadajnik był umieszczony na kopule tamtejszej cerkwi. W 2012 roku przeniesiono system nadawczy do nowo wybudowanej dzwonnicy, a od 2018 roku zwiększono sygnał nadawczy do 5kW.
W 2020 roku uruchomiono nowe stacje nadawacze w Bielsku Podlaskim, Siemiatyczach i Sokółce. Od tego momentu Radio Orthodoxia obejmuje swoim zasięgiem południową część województwa podlaskiego. 
W latach 2001 – 2016 dyrektorem radia był ks. Jan Kojło. Od 22 lutego 2017 roku funkcję tę pełni ks. Mateusz Kiczko. Z dniem 9 marca 2021 funkcję zastępcy dyrektora objęła Paulina Bojarska.
Redakcja.
Redakcje Radia Orthodoxia tworzą głównie wolontariusze. Większość z nich to uczniowie szkół średnich, studenci oraz osoby aktywne zawodową. Radiowi adepci poprzez tworzenie audycji mogą rozwijać swoje dziennikarskie pasje i zainteresowania, działając przy tym na rzecz Cerkwi. Z Radiem Orthodoxia stale współpracuje ok. 15 osób z Białegostoku, Supraśla, Bielska Podlaskiego, Siemiatycz i Warszawy. Wolontariusze Radia Orthodoxia brali udział w licznych warsztatach doskonalących m.in. w Polskim Radiu Gdańsk (2019), Polskim Radiu Białystok (2017) oraz Radiu Vera w Moskwie (2018).
Programy, audycje i muzyka.
Program Radia Orthodoxia adresowany jest do prawosławnej społeczności województwa Podlaskiego. Emitowane audycje mają charakter religijno-społeczny i są to główne: relacje z wydarzeń cerkiewnych, transmisje i retransmisje nabożeństw, wywiady, reportaże oraz inne materiały o charakterze religijno-edukacyjnym. Na antenie codziennie czytane są fragmenty Pisma Świętego opatrzone komentarzem prawosławnych duchownych. W ramówce programu znajdują się programy prozdrowotne, audycje mniejszości narodowych oraz audycje promujące wielokulturowość Podlasia. 
Wśród cyklicznych gości Radia Orthodoxia można wyróżnić hierarchów i duchownych z Polski i zagranicy, teologów, osoby związane z życiem Cerkwi, przedstawicieli organizacji pozarządowych, lekarzy, lokalne autorytety, przedstawicieli władzy samorządowej oraz dzieci i młodzież z Białostockich placówek oświatowych. 
Na antenie Radia Orthodoxia dominują kompozycje muzyki cerkiewnej z Polski i zagranicy. 
Działalność.
Radio Orthodoxia posiada status nadawcy społecznego. Rozgłośnia nie emituje reklam i utrzymuje się z subwencji Prawosławnej Diecezji Białostocko Gdańskiej oraz wpłat słuchaczy. Oprócz lokalnych odbiorców z województwa Podlaskiego słuchaczami Radia Orthodoxia są prawosławne społeczności w Warszawie, Lublinie, Gdańsku, Wrocławiu, a także poza granicami Polski, m.in. w Belgii, Wielkiej Brytanii, Francji, Holandii i Stanach Zjednoczonych. 
Radio Orthodoxia posiada stronę internetową www.orthodoxia.pl oraz kanał w serwisie YouTube, gdzie umieszczane są archiwalne nagrania dźwiękowe.

</doc>
<doc id="1124722" url="https://pl.wikipedia.org/wiki?curid=1124722" title="7 Regiment Pieszy Litewski">
7 Regiment Pieszy Litewski

7 Regiment Pieszy Litewski – oddział piechoty armii Wielkiego Księstwa Litewskiego wojska I Rzeczypospolitej.
Regiment często zwano także Regimentem Fizylierów.
Formowanie i zmiany organizacyjne.
Regiment utworzony z "batalionu Grodzieńskiego" w 1790. 2 marca 1790 Komisja Wojskowa wydała rozkaz sformowania regimentu. Jego szefem mianowany został generał artylerii litewskiej Kazimierz Nestor Sapieha. 
Początkowo umieszczono go w hierarchii piechoty litewskiej na piątym miejscu. W praktyce jednak otrzymał pierwszy wolny numer – numer siódmy.
Stan jednostki w kwietniu 1790 roku wynosił etatowo 723 „głowy”, a faktycznie 118 żołnierzy i składał się jedynie ze sztabu i dwóch kompanii.
Z czasem regiment został rozbudowywany. W kwietniu 1792 roku liczył etatowo 789 żołnierzy, a faktycznie posiadał ich 713
W lipcu 1792 roku powiększono regiment o cztery nowe kompanie. We wrześniu 1792 roku etat przewidywał 1440 żołnierzy, a faktycznie było ich 1163. Dawało to w tym momencie regimentowi 7 pierwszeństwo pod względem liczebności wśród jednostek pieszych. W wyniku redukcji 1793 roku, etat wyjątkowo nie zmienił się i dalej wynosił 1440 osób. Stan faktyczny spadł jednak do 1086 żołnierzy. Prawdopodobnie nadal była to najliczniejsza piesza jednostka litewska i taką pozostała do wybuchu powstania kościuszkowskiego.
Można przyjąć, że w kwietniu 1794 roku stan regimentu wynosił etatowo 1440 żołnierzy, a faktyczny 1086.
Regiment posiadał dwa bataliony złożone z czterech kompanii. Jego stan na dzień 1 sierpnia 1793 wynosił 1108 ludzi, a 16 kwietnia 1794 roku około 930.
Stanowiska.
Regiment stacjonował w następujących miejscowościach:
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.
Początkowo w sztabie znajdowało się czterech oficerów: podpułkownik, major, kapitan regimentskwatermistrz i porucznik adiutant. W kompaniach: kapitan z kompanią, kapitan sztabowy, czterech poruczników, dwóch podporuczników i dwóch chorążych.
W lipcu 1792 roku w sztabie był szef regimentu i regimentsfelczer, pułkownik, podpułkownik, dwóch majorów, kwatermistrz, audytor i prawdopodobnie dwóch adiutantów. W kompaniach trzech kapitanów z kompanią, trzech kapitanów sztabowych (od 1793 czwarty), ośmiu poruczników i ośmiu chorążych. W lipcu 1792 patenty oficerskie otrzymało 11 podporuczników. Czwarty kapitan pojawił się w 1793 roku. Wtedy w regimencie było 40 oficerów, nie licząc szefa i regimentsfelczera.
Szefowie: 
Pułkownicy: 
Walki regimentu.
7 Regiment Pieszy Litewski uczestniczył w 1792 w VII wojnie polsko-rosyjskiej toczonej w obronie Konstytucji 3 Maja.
Bitwy i potyczki:

</doc>
<doc id="1124723" url="https://pl.wikipedia.org/wiki?curid=1124723" title="Zespół Mirizziego">
Zespół Mirizziego

Zespół Mirizziego (ang. Mirizzi′s syndrome) – rzadki zespół chorobowy powodujący żółtaczkę cholestatyczną. Żółtaczka w zespole Mirizziego pojawia się jako powikłanie przewlekłej kamicy pęcherzyka żółciowego. Kamienie żółciowe zalegające w szyjce pęcherzyka lub wewnątrz przewodu pęcherzykowego uciskają przewód wątrobowy wspólny, prowadząc do jego przewlekłego zapalenia i wtórnego zwężenia światła. Rezultatem jest zastój żółci. Zespół opisał Pablo L. Mirizzi w 1948 roku.
Epidemiologia.
Zespół Mirizziego występuje u około 0,7–1,4% wszystkich pacjentów poddawanych cholecystektomii i u 0,1% pacjentów z kamicą żółciową. Jednakowo często występuje u mężczyzn i u kobiet, częściej w starszych grupach wiekowych.
Patofizjologia.
Liczne i duże kamienie żółciowe mogą gromadzić się w zatoce Hartmanna pęcherzyka żółciowego, w szyjce pęcherzyka lub w miejscu jego połączenia z przewodem wątrobowym wspólnym (CHD), skutkując zapaleniem, martwicą, bliznowaceniem i ostatecznie utworzeniem przetoki do przylegającego w tym miejscu przewodu żółciowego wspólnego (CBD). W rezultacie CBD może ulec zamknięciu przez ucisk, zaciągającą go bliznę lub przez kamień w świetle, co powoduje cholestazę i żółtaczkę.
Klasyfikacja.
Wyróżniono cztery typy zespołu Mirizziego (klasyfikacja Csendesa.) W typie I nie dochodzi do utworzenia przetoki; w typach II-IV przetoka ma różną średnicę: &lt;33% szerokości CBD w typie II, 33–66% szerokości CBD w typie III i ponad 66% szerokości CBD w typie IV.
Leczenie.
Leczeniem z wyboru jest cholecystektomia oraz rekonstrukcja przewodów wątrobowego wspólnego i żółciowego wspólnego.

</doc>
<doc id="1124724" url="https://pl.wikipedia.org/wiki?curid=1124724" title="Asymilacja (biologia)">
Asymilacja (biologia)

Asymilacja, przyswajanie (z łac. "assimilatio" = 'upodobnienie', od "similis" = 'podobny') – to w biologii proces przemiany substancji i materiałów pobranych z otoczenia na substancje dla potrzeb własnego organizmu. Asymilacja jest częścią procesu przemiany materii.
Asymilatami nazywamy bezpośrednie produkty przyswojenia przez organizm substancji pobranej z zewnątrz, najczęściej w odniesieniu do fotosyntezy.

</doc>
<doc id="1124727" url="https://pl.wikipedia.org/wiki?curid=1124727" title="RMFon.pl">
RMFon.pl

RMFon.pl (dawniej Miasto Muzyki) – serwis internetowy Grupy RMF FM udostępniający w Internecie streaming (strumień) stacji radiowych i kanałów tematycznych. Obecnie posiada 97 kanałów muzycznych.
Odbiór.
Muzyki słuchać można za pośrednictwem
Kanały muzyczne.
Stacje Grupy RMF działające naziemnie.
W Internecie od powstania serwisu – 29 kwietnia 2007.

</doc>
<doc id="1124728" url="https://pl.wikipedia.org/wiki?curid=1124728" title="11 Pułk Piechoty (II RP)">
11 Pułk Piechoty (II RP)

11 Pułk Piechoty (11 pp) – oddział piechoty Wojska Polskiego II RP.
Pułk powstał w pierwszych dniach listopada 1918 roku, wywodząc swój początek od zawiązków ochotniczych, zorganizowanych wśród ludności Zagłębia Dąbrowskiego.
W latach 1919–1921 wchodził w skład XIV Brygady Piechoty 7 Dywizji Piechoty.
Stacjonował w Tarnowskich Górach.
Formowanie i zmiany organizacyjne.
Kolebką powstałego pułku była Dąbrowa Górnicza, która w tamtym czasie pozostawała pod okupacją austriacką. Zagłębie Dąbrowskie w październiku 1918 roku stanowiło część V Okręgu POW. Jego komendantem był wówczas oficer I Brygady Legionów ppor. Władysław Wąsik. Okręg ten dzielił się na obwody. Drugi obwód posiadał lokalne komendy w Dąbrowie Górniczej na kopalniach „Niemce” i „Kazimierz”. Były tam organizowane potajemnie oddziały z przeświadczeniem, że wybije taka godzina, kiedy trzeba będzie odebrać siłą to, co zostało zabrane przed wiekami. Kiedy ku upadkowi chyliły się państwa centralne, a armie sprzymierzone odnosiły zwycięstwa, Zagłębie Dąbrowskie czekało przygotowane do czynu. Nastąpiło, to 1 listopada 1918 roku. Garstka byłych legionistów i „peowiaków” na czele z ppor. Władysławem Wąsikiem zajęła koszary 13 batalionu strzelców polnych. Przyłączyli się do nich Polacy, którzy służyli w tamtej jednostce oraz ochotnicy. 3 listopada utworzone zostały dwie kompanie strzelców. Jedną tworzyli legioniści i „peowiacy” dowodzeni przez chor. Michała Wieruszewskiego, a drugą byli żołnierze 13 batalionu strzelców i ochotnicy Zagłębia Dąbrowskiego pod dowództwem ppor. Bronisława Rudzińskiego. W tym samym dniu kompanie złożyły ślubowanie przed dowódcą batalionu i garnizonu ppłk. Witoldem Filimowskim.
Do Dąbrowy Górniczej przybyła z Ostrowi Mazowieckiej kompania szkoły podoficerskiej Polskiej Siły Zbrojnej zwanej „wermachtem”. Z kompanią przybyli również doświadczeni oficerowie i podoficerowie przejmując dalszą organizację i szkolenie. W oswobodzonym Będzinie, w którym, podobnie jak i w Grodźcu powstały oddziały wojskowe zorganizowane przez wysłane z Dąbrowy Górniczej zawiązki. Pomimo trudności technicznych i warunków politycznych po dwóch i pół miesiącach zostały utworzone dwa bataliony „Dąbrowa Górnicza” i „Będzin”. Każdy miał po cztery kompanie strzeleckie, kompanię ciężkich karabinów maszynowych i pluton konny.
27 stycznia 1919 roku ukazał się pierwszy rozkaz dzienny 11 pułku utworzonego z obu batalionów, a podpisany przez jego pierwszego dowódcę ppłk. Witolda Rylskiego. Wspólnie ze swoim następcą (od 5 kwietnia) ppłk. Edwardem Reymanem dokładali starań, aby pułk był na odpowiednim poziomie wyszkolenia. Wiosną 1919 zorganizowano III batalion, a także logistykę pułku oraz uruchomiono szkołę podoficerską. Pomimo że różnorodność uzbrojenia i brak regulaminów utrudniały wyszkolenie, to i tak pułk przedstawiał sobą dużą wartość bojową.
W grudniu 1919 batalion zapasowy pułku stacjonował w Niepołomicach.
Walki pułku.
Pułk wyszedł ze swojego garnizonu 25 maja 1919 roku na granicę górnośląską. Otrzymał zadanie określone przez dowódcę okręgu generalnego Kielce w następujący sposób: Weszły tu w grę czynniki obrony zachodnich rubieży polskich i dalsza praca organizacyjna. Pułk objął odcinek od Koziegłów do Modrzejowa włącznie. Podzielił odcinek na dwa pododcinki, do których przydzielono po jednej baterii (2 i 3 bateria 1 pułku artylerii górskiej) i po jednym szwadronie (3 i 4 szwadrony wojskowej straży granicznej). Pułk pozostał na tym odcinku do 8 czerwca 1919 r., a następnie jako odwód dywizji przeszedł do Żarek. Pobyt w tej miejscowości wykorzystał do dalszej organizacji pułku. Otrzymał francuską broń ręczną, a przybyłymi kompaniami marszowymi uzupełniał stany. Został znacznie podniesiony poziom wyszkolenia i sprawności bojowej, a techniczne i gospodarcze zaopatrzenie pułku poczyniło wielki krok naprzód.
Pułk wyszedł po raz wtóry na granicę górnośląską z zadaniem jak poprzednio i zajął odcinek od Rudnika Wielkiego do Siedlca (I i II batalion), a III batalion został chwilowo wyłączony z pułku i przeszedł do dyspozycji dowódcy XIII Brygady Piechoty w rejon Herb. Pułk do 1 września pozostał w takim ugrupowaniu, a następnie przeszedł na linię kolejową Częstochowa – Kraków. Transportami kolejowymi został przewieziony jako odwód frontu południowo-zachodniego w rejon Zatora, Spytkowic i Ryczowa.
Po miesięcznym pobycie, podczas którego szkolono żołnierzy i uzupełniano broń maszynową, odszedł na linię demarkacyjną polsko-czeską i 4 października zajął odcinek od Mostów na przełęczy Jabłonkowskiej do granicy niemieckiej w Czerwinie przy ujściu Olzy do Odry. Pułk utworzył tam trzy zgrupowania: pododcinek północny – frysztacki, środkowy – cieszyński i południowy – jabłonkowski. Celem ich było zamknięcie pasa demarkacyjnego oraz ewentualna obrona przed napadem Czechów. Poza strzeżeniem granicy pułk stał się pionierem polskiej myśli i ducha u miejscowej ludności. Przygotował w ten sposób podłoże do przyszłego plebiscytu. Wysiłek ten nie był wcale mniejszy od samej służby, która była bardzo ciężka podczas ostrej zimy i fatalnych warunków.
Pobyt w Równem
2 lutego pułk przekazał odcinek na linii demarkacyjnej milicji śląskiej. Po zebraniu się wszystkich batalionów w rejonie Białej, pułk przegrupował się marszem pieszym do Krakowa. W tym czasie dowództwo pułku objął mjr Aleksander Zawadzki. W Krakowie pozostał kilka dni w czasie których uzupełniał braki, a następnie został przewieziony transportem kolejowym na front przeciwsowiecki. Poszczególne bataliony zostały wyładowane w Równem 28 lutego, gdzie pułk pozostał jako odwód frontu wołyńskiego. I batalion odszedł 24 marca do Korca do dyspozycji 7 DP. Postój w Równem wykorzystano do podniesienia zdolności bojowej pułku. Wykonano również w tym czasie dwa wypady na tyły nieprzyjaciela celem uzyskania informacji o jednostkach rosyjskiej armii i niedopuszczenia do ich koncentracji.
Wypad na Staryki i Czernicę
1 kwietnia 1920 roku o 23:00 została wysłana grupa wypadowa składająca się z II i III batalionu oraz kompanii ckm pod dowództwem mjr. Zawadzkiego. Wyruszyła ona z rejonu Zwiahla osłaniając batalion 26 pp. Omijając pozycje nieprzyjaciela i maszerując polnymi drogami oraz mokradłami, o świcie 2 kwietnia bataliony pułku osiągnęły rejon na wschód od wsi Staryki i Czernica. Zaatakowały wspomniane wsie zajmując je po krótkiej walce. W ręce pułku wpadła cała bateria z zaprzęgiem, 13 karabinów maszynowych i około 200 jeńców. Pułk wycofał się przez Dulsk za Słucz w rejon stojących tam polskich placówek. Do Zwiahla pułk wkroczył z maszerującymi przed nim jeńcami i zdobytą baterią. Dumny ze swoich żołnierzy dowódca w rozkazie dziennym napisał: 
W dniu następnym, w niedzielę Wielkanocną, do zgromadzonego w Równem pułku przemówił dowódca frontu gen. Listowski. Podziękował za wspaniały czyn wznosząc po raz pierwszy okrzyk na cześć pułk za jego bohaterstwo. Był to chrzest bojowy pułku.
Wypad na Tupalce i Kropiwnę
8 kwietnia 1920 roku I batalion wraz z kompanią techniczną tworzył lewą kolumnę grupy wypadowej ppłk. Hermana. Wyszedł ze Zwiahla i przeszedł na tyły sowieckich oddziałów. Zajął wieś Tupalce, w której rozbił zgrupowane tam oddziały nieprzyjaciela. Następnie osłaniając odwrót całej grupy z rejonu Kropionej, zdobył 3 ckm-y, kilkadziesiąt karabinów, dwa wozy z amunicją, kancelarię pułkową oraz 40 jeńców.
Ofensywa na Ukrainie
W pierwszej połowie kwietnia Naczelny Wódz Polski Marszałek Józef Piłsudski czynił przygotowania do ofensywy na Ukrainę. Jej celem było uprzedzenie spodziewanej ofensywy sowieckiej oraz stworzenie samodzielnej Ukrainy. Na froncie wołyńskim nastąpiły przegrupowania. Pułk w składzie macierzystej dywizji wszedł do grupy gen. Śmigłego-Rydza. Zadaniem grupy było zajęcie Kijowa. 24 kwietnia oddziały polskie rozpoczęły natarcie.
I batalion wyruszył z Ćwikli, ponieważ został tam przegrupowany z Korca, a reszta pułku ruszyła ze Zwiahla po przybyciu tam z Równego. Maszerowano po trasie Serby-Andrzejewicze-Antonówka-Horoszki-Toporyszcze do Radomyśla osiągając go 28 kwietnia. Marsz został wykonany sprawnie i szybko. Bez I batalionu, pułk maszerował dalej przez Jurówkę-Korostysze-Szaforostówkę-Iwnicę-Zarubińce-Wielkie Lisowce i 9 maja dotarł do Chwastowa. W tym samym czasie przybył również I batalion. Pułk stanowił tam odwód 2 Armii. 7 DP została przegrupowana pod Białą Cerkiew. Podczas pobytu w Chwastowie, pułk zabezpieczał tyły dywizji i ochraniał linie kolejowe.
Walki w obszarze Białej CerkwiW ostatnich dniach maja nieprzyjaciel wykazywał większą działalność bojową. 11 pułk rozkazem dowódcy 7 DP został skierowany w rejon Białej Cerkwi. Nocą z 28 na 29 maja przeszedł do Połogów i wykonał kontratak, zajmując wsie Ostryjki i Błażczyńce, a po ciężkiej walce również Ciepielówkę i Mołodecką oraz stację kolejową Sucholasy. Dawna linia frontu została przywrócona i obsadzona przez 26 pp. Pułk został wycofany do Pieszczanej i stanowił odwód dywizji. Przebywał tam do 30 maja, a następnego dnia przeszedł do Białej Cerkwi. 31 maja nieprzyjaciel zajął Ciepielówkę i Mołodecką. Na linię frontu został przewieziony wozami I batalion, który uderzył na przeciwnika odzyskując obie miejscowości. Ścigał nieprzyjaciela w kierunku na Uzień. Przez następny dzień pozostawał na zajętym odcinku i dopiero 2 czerwca powrócił do Białej Cerkwi. 1 czerwca III batalion pułku przeprowadził wypad na Olszankę i zajął ją ponosząc przy tym ciężkie straty. Licząc się z możliwością uderzenia nieprzyjaciela na Białą Cerkiew od zachodu, III batalion powrócił 2 czerwca do pułku, a z Chodorowa została ściągnięta 2 kompania.
5 czerwca armia konna Budionnego przedarła się pod Samhorodkiem przez front polski i szybkim marszem skierowała się na głębokie tyły wojsk polskich w rejon Berdyczowa i Żytomierza. Ponieważ zachodziła możliwość odcięcia Polakom drogi odwrotu z Kijowa, dowódca 7 Dywizji Piechoty nakazał pułkowi przejść do Wasilkowa i osłaniać od wschodu i południa drogi odwrotowe z Kijowa. Pułk otrzymał rozkaz do odwrotu.
Walki odwrotowe11 czerwca pułk rozpoczął działania odwrotowe. W Wasylkowie 5 i 7 kompania, osłaniając odwrót kolumny sił głównych stoczyła zwycięską potyczkę z oddziałem sowieckiej kawalerii. Po trzech dniach marszu pułk stanął w okolicy Radomyśla nad rzeką Teterew. 14 czerwca ruszył dalej kierując się do Uszomira nad Uszą. W czasie marszu pod Torczynem i Horbułowem pułk uczestniczył w rozbiciu dywizji jazdy Budionnego. W Uszomirze stacjonował od 18 do 21 czerwca, a następnie wycofał się w kierunku na Olewsk.
W okolicy Zamysłowicz zostały zatrzymane I i II batalion pułku, które wraz z 27 pp stoczyły w dniach 24 i 25 czerwca zacięty bój pod Rudnią Radowelską powstrzymując chwilowo gwałtowny napór nieprzyjaciela. 27 czerwca przeszedł pułk nad rzekę Uborć, gdzie organizował obronę. 30 czerwca brał udział w demonstracyjnym natarciu na Wolarkę i Zamysłowicze, którego celem było związanie sił nieprzyjacielskich i niedopuszczenie ich do przesunięcia się w kierunku południowym. Od 5 lipca pułk cofał się, a 8 lipca o świcie osiągnął okolice Sarn. Po jednodniowym odpoczynku maszerował przez Kryczylsk nad Horyniem i do Czartoryska nad Styrem dotarł 11 lipca o świcie. I i II batalion zajęły odcinek od kościoła w Czartorysku do Nowosiółek, a III batalion stanowił odwód pułku. 26 lipca pułk cofał się ze Styru nad Stochów w rejon Kaszówki i Podryża, gdzie stoczył szereg walk z nieprzyjacielem. 2 sierpnia zatrzymał się chwilowo w okopach, a następnie wycofał się nad Bug. Tu wiązał siły przeciwnika i tym samym przyczynił się pośrednio do zwycięstwa w Bitwie Warszawskiej.
Nadchodził nowy okres walk. Prowadzone były zebranymi oddziałami, zamykającymi drogi przypuszczalnych uderzeń nieprzyjaciela. Wobec takiego rozwoju sytuacji, pojedyncze bataliony pułku wchodziły w skład grup uderzeniowych, formowanych doraźnie w zależności od potrzeb. W rejon Dorohuska nad Bugiem pułk przybył 5 sierpnia o świcie. Na przedmościu pozostał II batalion, natomiast reszta pułku rozlokowała się w rejonie stacji kolejowej. 6 sierpnia III batalion zastąpił II na przedmościu i wspólnie z przydzielonymi kompaniami mostowymi przystąpił do jego umocnienia. Nieprzyjaciel uderzył około godz. 13.00 na przedmoście, zajął je spychając batalion na mosty i do rzeki. Nieprzyjaciel przeszedł na zachodni brzeg Bugu, ale bataliony I i II powstrzymały jego uderzenie i kontratakiem odrzuciły go za rzekę. Bój pod Dorohuskiem miał ważne znaczenie operacyjne, a chcąc uwiecznić pamięć tego boju, żołnierze 11 pp obrali sobie 6 sierpnia jako dzień święta pułkowego.
W nocy z 8 na 9 sierpnia pułk na rozkaz dowódcy dywizji przeszedł do Chełma. W tym czasie I batalion odpierał ataki nieprzyjaciela, a II batalion przeprowadził wypad w kierunku północnym w celu oczyszczenia tego obszaru z podjazdów wroga. Naczelny Wódz zarządził przegrupowanie do decydującej bitwy pod Warszawą. 7 DP, w skład której wchodził pułk, miała osłaniać prawe skrzydło „grupy uderzeniowej”, która nacierała znad Wieprza w kierunku północnym i miała wyjść na tyły głównych sił sowieckich. 13 sierpnia zostało wykonane przeciwnatarcie dywizji w wyniku, którego pułk powrócił nad Bug w rejon Dorohuska. Pułk zmieniał ciągle swoje miejsca cofał się lub uderzał na oddziały wroga i rozbijał je. Spełnił w ten sposób swoje zadanie osłony koncentracji i rozstrzygającego natarcia „grupy uderzeniowej”.
Do ważniejszych czynów pułku w tym okresie należy zaliczyć: – działanie I batalionu od 17 do 21 sierpnia w grupie płk Olszyny-Wilczyńskiego w rejonie Strachosławia i Lipinek; 19 sierpnia odparcie przez II batalion nieprzyjacielskiego natarcia na Turkę; 21 sierpnia natarcie i zajęcie Husynnego przez II batalion; w dniach od 24 sierpnia do 3 września walki I batalionu w rejonie Starosiela i Rudki oraz 3 września odparcie przez III batalion nieprzyjacielskiego natarcia na Husynne. W tym czasie armie dowodzone przez naczelnego Wodza ruszyły znad Wieprza i rozbiły główne siły sowieckie pod Warszawą. Spowodowały również ogólną kontrofensywę Polaków.
11 września 3 Armia przeszła Bug i przystąpiła do ofensywy. Na drodze marszu 11 pp nie dochodziło do poważniejszych walk. Pułk przekroczył rzekę pod Świerzem i maszerował przez Zapole-Wygnankę-Kukuryki-Horodyszcze i Grządki dochodząc 14 września do Kowla. Pozostał tam do 16 września. W dniu tym kontynuował marsz przez Radoszyn-Mielnicę-Kaszówkę-Maniewicze i 22 września przybył do Czartoryska. 28 września nastąpił dalszy marsz przez Police-Romeyki w rejon Kryczylska nad Horyniem, a 13 października w rejon Sarn. 17 października otrzymał pułk wiadomość o zawarciu rozejmu i zaprzestaniu działań z dniem 18 października oraz przejściu w rejon wsi Rokitna, Ośnicka i Rudni Staryki, do których dotarł w dniu nakazującym zaprzestania działań.
Pułk w okresie pokoju.
Pułk zakończył działania bojowe i rozpoczął nowy okres. Stanął na straży wschodniej granicy wytyczonej również jego krwią i bagnetami. Jego plutony zostały rozlokowane na odcinkach po wsiach zniszczonych wojną i niedostępnych wśród ciężkiej zimy pełniąc służbę ofiarnie w ciągłym pogotowiu. Pułk zajmował początkowo odcinek linii rozejmowej osiągniętej w końcowej fazie walk przez wojska polskie, a 2 grudnia został cofnięty o 15 kilometrów na zachód od przyszłej linii granicznej jak nakazywała uchwała konferencji pokojowej w Rydze. Jeden batalion pozostawał na kordonie, a dowództwo pułku z dwoma batalionami zostały zakwaterowane w Sarnach. Pracował pułk w tym czasie nad zreorganizowaniem oddziałów i ich wyszkoleniem, wchodząc powoli w tryb życia pokojowego.
W dniach od 2 do 7 kwietnia 1921 roku, wydzielony z pułku półbatalion zajął obszary przyznane Polsce. Stosunek wojska do ludności cywilnej podczas pobytu pułku w Sarnach był dodatni co miało uspokajający wpływ na rozjątrzone umysły. Z tamtego okresu wspomnieć należy o zorganizowanym osadnictwie wojskowym, do którego walnie przyczynił się pułk idąc organizatorom na rękę przydzielając sprzęt taborowy i konie. W dniach 21 i 22 kwietnia bataliony zostały załadowane na transport kolejowy w Sarnach i pułk został przetransportowany do Zagłębia Dąbrowskiego jako swojego garnizonu, gdzie był witany z entuzjazmem przez społeczeństwo.
W dwudziestoleciu międzywojennym stacjonował w garnizonie Tarnowskie Góry na terenie Okręgu Korpusu Nr V (II batalion był detaszowany w Szczakowej). Od 1921 roku pułk wchodził w skład 23 Górnośląskiej Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 11 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
Pułk w kampanii wrześniowej.
W kampanii wrześniowej 1939 pułk walczył w składzie macierzystej dywizji.
Symbole pułku.
Pierwsza chorągiew pułku została ofiarowana w styczniu 1919 roku przez kobiety należące do dąbrowskiej organizacji POW stacjonującej w Dąbrowie Górniczej. Wręczenie jej odbyło się bez oficjalnych uroczystości, a przechowywana była w batalionie zapasowym.
Drugą chorągiew wykonaną przez firmę Wabińskiego w Warszawie według obowiązujących wzorów, pułk otrzymał w grudniu 1922 roku. Głównymi inicjatorami tego daru byli: dyrektor kopalni węgla „Czeladź”, inż. B. Markiewicz i dyrektor kopalni węgla „Niemce” inż. H. Sągajło. 9 grudnia 1922 roku, w Tarnowskich Górach, gen. broni Stanisław Szeptycki wręczył pułkowi chorągiew ufundowaną przez przemysłowców Zagłębia Dąbrowskiego. Na lewej stronie płachty sztandarowej zostały wyhaftowane nazwy najważniejszych bojów, stoczonych przez pułk. W czterech rogach umieszczono wizerunek św. Barbary.
Zatwierdzona Dz. Rozk. MSWojsk. nr 35, poz. 379 z 14 grudnia 1928 roku. Odznaka ma kształt równoramiennego krzyża pokrytego granatową emalią, ze złoconą krawędzią o zaokrąglonych końcach ramion. Na poziomych ramionach krzyża wpisano numer i inicjały 11 PP. Na krzyż nałożony jest srebrny orzeł państwowy wz. 1927 z koroną, szponami i dziobem w kolorze złotym. Dwuczęściowa – oficerska, wykonana w srebrze lub w tombaku srebrzonym i złoconym, emaliowana, orzeł łączony dwoma drutami. Wymiary: 37x37 mm. Wykonanie: Józef Michrowski – Warszawa.
Żołnierze pułku.
Żołnierze 11 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Na mocy uchwały nr XIX/97/87 Miejskiej Rady Narodowej w Tarnowskich Górach z dnia 22 czerwca 1987 r. w sprawie nadania nazw ulicom w Tarnowskich Górach jednej z ulic dzielnicy Śródmieście-Centrum nadano nazwę "ulica 11-go Pułku Piechoty".

</doc>
<doc id="1124730" url="https://pl.wikipedia.org/wiki?curid=1124730" title="Krzysztof Dowgird">
Krzysztof Dowgird

Krzysztof Dowgird – fikcyjna postać filmowa, główny bohater popularnego polskiego serialu spod znaku „płaszcza i szpady” – "Czarne chmury".
Krzysztof Dowgird jest polskim szlachcicem. Jego historia nawiązuje do postaci Krystiana Kalksteina.
W postać pułkownika Dowgirda wcielił się Leonard Pietraszak (początkowo tę rolę powierzono Stanisławowi Jasiukiewiczowi, jednak jego udział w produkcji uniemożliwiła choroba aktora).

</doc>
<doc id="1124731" url="https://pl.wikipedia.org/wiki?curid=1124731" title="Ferdynand Zweig">
Ferdynand Zweig

Ferdynand Zweig (ur. 23 czerwca 1896 w Krakowie, zm. 9 czerwca 1988 w Londynie) – polski ekonomista i socjolog stosunków pracy.
Życiorys.
Urodził się w Krakowie w rodzinie żydowskiej jako syn Zachariasza i Salomei z Lednicerów. Ukończył gimnazjum Św. Jacka w Krakowie (1914), a następnie studia prawnicze i ekonomiczne na Uniwersytecie Wiedeńskim, które kontynuował na Uniwersytecie Jagiellońskim. W latach 1920–1921 pracował w Głównym Urzędzie Statystycznym. W okresie 1928–1939 wykładał ekonomię na Uniwersytecie Jagiellońskim; był aktywnym członkiem Krakowskiego Towarzystwa Ekonomicznego (krakowskiej szkoły ekonomicznej). Współpracował z "Czasem", "Czasopismem Prawniczym i Ekonomicznym", "Przeglądem Współczesnym", a w 1927 objął funkcję redaktora gospodarczego w "Ilustrowanym Kurierze Codziennym".
Po wybuchu II wojny światowej wyjechał do Wielkiej Brytanii, gdzie kontynuował działalność naukową w ramach polskiego Wydziału Prawa w Oksfordzie (do 1946); był stypendystą Uniwersytetu w Manchesterze. W latach 1953–1956 wykładał na Uniwersytecie Hebrajskim w Jerozolimie, a w latach 1964–1966 na Uniwersytecie Telawiwskim.
Członek Polskiego Towarzystwa Naukowego na Obczyźnie (od 1967).
Zmarł w Londynie.

</doc>
<doc id="1124732" url="https://pl.wikipedia.org/wiki?curid=1124732" title="10 Łowicki Pułk Piechoty">
10 Łowicki Pułk Piechoty



</doc>
<doc id="1124739" url="https://pl.wikipedia.org/wiki?curid=1124739" title="Choroba Charcota-Mariego-Tootha typu 1B">
Choroba Charcota-Mariego-Tootha typu 1B

CMT1B (choroba Charcota, Mariego i Tootha typu 1B) – jedna z chorób należąca do grupy dziedzicznych neuropatii czuciowo-ruchowych o charakterze demielinizacyjnym (HMSP, hereditary motor and sensory neuropathy). CMT1B jest odpowiedzialne za mniej niż 2% wszystkich neuropatii uwarunkowanych genetycznie.
Zaliczana jest ona do HMSN typu I z uwagi na swój demielinizacyjny charakter. Charakteryzuje się zwolnieniem przewodzenia w nerwach obwodowych. Demielinizacja i następcza remielinizacja odpowiada za obecność tzw. tworów cebulowatych (ang. "onion bulbs") widocznych w badaniu mikroskopowym.
W porównaniu z CMT1A choroba występuje rzadko i cechuje się znaczną różnorodnością fenotypową- vide niżej.
Etiologia.
Dziedziczona jest autosomalnie dominująco. Związana jest z mutacjami punktowymi w genie "MPZ" na chromosomie 1q21.2-23 kodującym białko mieliny 0 (zero). Mutacje typowo dotyczą części zewnątrzkomórkowych, ale mogą również dotyczyć innych miejsc, powodując przedwczesne zakończenie translacji.
Mutacje sporadyczne mogą dotyczyć ok. 50% przypadków.
Białko mieliny 0– wielkość 28 kD, składa się z 219 aminokwasów. Syntetyzowane jest tylko i wyłącznie przez komórki Schwanna. Białko to stanowi około 50% wszystkich białek mieliny i pełni funkcję cząsteczki adhezyjnej, łączącej sąsiadujące blaszki mieliny zbitej. Jest niezbędne do prawidłowej funkcji mieliny.
Patologia.
Chorzy z objawami w wieku późniejszym prezentują łagodniejsze objawy, z prędkościami &gt;30 m/s. Niedawno wskazano, iż za postać choroby może odpowiadać zróżnicowanie genetyczne. Mutacje "MPZ" z wczesnym początkiem mogą odzwierciedlać istotne uszkodzenie trzeciorzędowej struktury białka i zaburzeń adhezji blaszek mieliny w trakcie mielinizacji. Z kolei mutacje z późnym początkiem prawdopodobnie umożliwiają dokonanie się mielinizacji lecz w dalszym etapie promują uszkodzenie mieliny i zaburzają interakcje akson – komórka Schwanna. Stąd postacie o wczesnym początku wykazują cięższy charakter, z niższymi wartościami przewodzenia (&lt;20 m/sek) i bardziej rozległą demielinizacją.
Rozróżnia się dwa typy demielinizacji w zależności od miejsca mutacji.
Objawy kliniczne i przebieg.
Nie różnią się znacząco od postaci CMT1A.

</doc>
<doc id="1124743" url="https://pl.wikipedia.org/wiki?curid=1124743" title="Joel Feeney">
Joel Feeney

Joel Feeney (ur. w Oakville) – kanadyjski muzyk country, znany głównie ze swojego przeboju "What Kind of Man", a także pracy przy tworzeniu hitu LeAnn Rimes, "Nothin' 'Bout Love Makes Sense". Feeney tworzył również piosenki dla innych artystów, takich jak m.in. Aaron Lines oraz był producentem albumów grupy Doc Walker.

</doc>
<doc id="1124744" url="https://pl.wikipedia.org/wiki?curid=1124744" title="1 Regiment Pieszy Buławy Wielkiej Litewskiej">
1 Regiment Pieszy Buławy Wielkiej Litewskiej

1 Regiment Pieszy Buławy Wielkiej Litewskiej – oddział piechoty armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
Była to jednostka taktyczna składająca się z kilku kompanii piechoty, będąca odpowiednikiem późniejszego "pułku piechoty". Nazwa regimentu odzwierciedlała fakt, iż szefem jednostki był każdorazowo hetman wielki litewski.
Od 1717 nazywany "„pułkiem infanterii hetmana wielkiego Wielkiego Księstwa Litewskiego”", około 1766 "„regimentem grenadierskim 1.”", a następnie „"regimentem pieszym 1 buławy wielkiej Wielkiego Księstwa Litewskiego"„.
Regiment Pieszy 1 Buławy Wielkiej Litewskiej powstał w 1775 roku w wyniku spieszenia Regimentu Dragonii Buławy Wielkiej. Zwano go często także regimentem grenadierów Buławy Wielkiej Litewskiej.
W 1776 roku liczył etatowo 220 żołnierzy (216 „głów” oraz czterech woźniców). Stan faktyczny według „raty marcowej” z 1777 roku wynosił 220 żołnierzy. Jego struktura to sztab regimentu, kompania pułkownika, kompania podpułkownika, kompania majora i kompania kapitana.
Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Etat zakładał powiększenie regimentu, do 2153 osób.
Nieco później zmniejszono jej etat do 65 tysięcy. Ten, jak i kolejne nowe etaty nie zostały zrealizowane. Udało się jednak powiększyć regiment do ośmiu kompanii. W 1790 roku powiększono cztery istniejące kompanie, a w latach 1792–1793 powstały nowe cztery kompanie. We wrześniu 1792 roku etat przewidywał 1440 żołnierzy, a faktycznie było ich 922. W maju 1792 roku powiększono ją o 240 żołnierzy. W sierpniu 1793 roku nastąpiły redukcje stanów osobowych. Etat wyniósł 752 żołnierzy. W regimencie dodatkowo było jeszcze 10 woźniców. Struktura regimentu w 1994 była następująca: sztab regimentu, kompania szefa, kompania pułkownika, kompania podpułkownika, kompania majora 1, kompania majora 2, kompania kapitana 1, kompania kapitana 2, kompania kapitana 3.
Przy zachowaniu etatu z 1776, nowy zaciąg dla jednostki przewidywał 320 ludzi, co razem miało stanowić 540 żołnierzy w służbie. Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1440 żołnierzy, a praktycznie 922. Można przyjąć, że w kwietniu 1794 roku stan regimentu wynosił etatowo 798 żołnierzy, a faktyczny 752.
Regiment posiadał dwa bataliony po cztery kompanie. Jej stan liczebny na dzień 1 sierpnia 1793 wynosił 752 ludzi, a 16 kwietnia 1794 roku 757.
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.
W 1775 roku w sztabie regimentu powinni znajdować się oficerowie: szef, pułkownik, podpułkownik, major, regimentskwatermistrz, audytor, adiutant i regimentsfelczer. W kompaniach powinno być po trzech oficerów: kapitan z kompanią lub kapitan sztabowy, porucznik i chorąży. Wyjątek stanowiła kompania majora, w której miało być tylko dwóch oficerów (bez kapitana). Ogółem, poza szefem i felczerem, w jednostce powinno być siedemnastu oficerów. Po reformach sejmu wielkiego stan kadry oficerskiej pułku powiększył się o czterech podporuczników, zwiększyła się do dwóch liczba majorów i poruczników adiutantów, do trzech kapitanów z kompanią, do pięciu kapitanów sztabowych oraz do ośmiu poruczników, podporuczników i chorążych. Dało to ogółem liczbę 39 oficerów, bez szefa i regimentsfelczera.
Szefowie regimentu:
Pułkownicy:
Walki regimentu.
1 Regiment Pieszy uczestniczył w 1792 w wojnie polsko-rosyjskiej toczonej w obronie Konstytucji 3 Maja. Stan osobowy: 970 ludzi.
Bitwy i potyczki:

</doc>
<doc id="1124745" url="https://pl.wikipedia.org/wiki?curid=1124745" title="Dominus flevit">
Dominus flevit

Dominus flevit (łac. "Pan zapłakał") – kaplica katolicka znajdująca się w Jerozolimie na zboczu Góry Oliwnej z pozostałościami nekropolii żydowskiej i chrześcijańskiej oraz bizantyjskiego klasztoru.
Kościół został zbudowany w miejscu, gdzie według Ewangelii św. Łukasza Jezus Chrystus zapłakał i przepowiedział upadek Jerozolimy (Łk 19, 41-44). Pierwsza świątynia powstała w czasach bizantyjskich. Obecna budowla została wzniesiona przez franciszkanów z Kustodii Ziemi Świętej w latach 1953-1955 według projektu Antonio Barluzziego. Architekt nadał jej kształt obróconej łzy. Wewnątrz zachowała się mozaika podłogowa z V wieku. Na terenie sanktuarium prowadzili wykopaliska archeologiczne franciszkanin Włoch o. Bellarmino Bagatti OFM oraz pionier qumranistyki Polak Tadeusz Milik.

</doc>
<doc id="1124746" url="https://pl.wikipedia.org/wiki?curid=1124746" title="2 Regiment Pieszy Buławy Wielkiej Litewskiej">
2 Regiment Pieszy Buławy Wielkiej Litewskiej

2 Regiment Pieszy Buławy Wielkiej Litewskiej – oddział piechoty armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
Regiment zgodnie z etatem Sejmu Niemego z 1717 roku liczył 425 porcji i nie licząc Gwardii był aż do 1775 roku pierwszym w hierarchii jednostek pieszych litewskich. Wtedy to jego pozycję zajęli spieszeni dragoni buławy wielkiej.
Utworzony w 1775 w wyniku spieszenia Regimentu Konnego Buławy Wielkiej Litewskiej?. W 1776 roku liczył etatowo 220 żołnierzy (w tym czterech woźniców). Stan faktyczny według „raty marcowej” z 1777 roku wynosił 209 żołnierzy. Regiment składał się ze sztabu, kompanii pułkownika, kompanii podpułkownika, kompanii sec. podpułkownika i kompanii majora.
Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Etat regimentu przewidywał 2153 osób. 
Nieco później zmniejszono jej etat do 65 tysięcy. Ten jak i wcześniejszy nowy etat nie zostały zrealizowane. Nie udało się też rozbudować jednostki do ośmiu kompanii. Powiększono jedynie już istniejące.
We wrześniu 1792 roku etat regimentu przewidywał 1440 żołnierzy, podczas gdy rzeczywiście było ich 721. W Wyniku redukcji przeprowadzonej w 1793 roku etat wyniósł 752 żołnierzy. Faktycznie w regimencie służyło 704.
Przy zachowaniu etatu z 1776, nowy zaciąg dla jednostki przewidywał 320 ludzi, co razem miało stanowić 540 żołnierzy w służbie. Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1440 żołnierzy, a praktycznie 721. Można przyjąć, że w kwietniu 1794 roku stan regimentu wynosił etatowo 552 żołnierzy, a faktyczny 673.
Regiment posiadał dwa bataliony złożone z 4 kompanii. Jego stan liczebny na dzień 1 sierpnia 1793 wynosił 704 ludzi, a 16 kwietnia 1794 roku około 600.
Stanowiska.
Regiment stacjonował w następujących miejscowościach:
Żołnierze regimentu.
Regiment Pieszy 2 był regimentem przynależnym Buławie Wielkiej Litewskiej i do 1793 roku szefowali mu hetmani wielcy litewscy. Wtedy to, za sprawą Konfederacji Generalnej Wielkiego Księstwa Litewskiego (targowickiej) szefem po hetmanie wielkim litewskim Michale Ogińskim został Józef Kossakowski.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.
W 1777 w sztabie powinno znajdować się poza szefem i regimentsfelczerem sześciu oficerów to jest pułkownik, podpułkownik (początkowo było ich dwóch), major, regimentskwatermistrz, audytor i adiutant. Kwatermistrzowie i audytorowie mieli rangi kapitanów. W kompaniach miało być po trzech oficerów:kapitan z kompanią lub sztabowy, porucznik i chorąży. W kompanii majora miało być ich tylko dwóch oficerów, bez kapitana, ale w praktyce było także trzech oficerów. Razem poza szefem i regimentsfelczerem w jednostce powinno być 17 oficerów. Faktycznie było ich 19.
Po reformach sejmu wielkiego formalna liczba oficerów wzrosła do 21, w tym czterech podporuczników, co stanowiło trochę więcej niż połowę w porównaniu z ówczesnymi regimentami pieszymi wojsk Rzeczypospolitej.
Szefowie: 
Pułkownicy
Walki regimentu.
Uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Stan osobowy: 958 ludzi.
Bitwy i potyczki:

</doc>
<doc id="1124748" url="https://pl.wikipedia.org/wiki?curid=1124748" title="Dave Ogilvie">
Dave Ogilvie

Dave "Rave" Ogilvie (ur. 1960 w Montrealu) – kanadyjski muzyk i producent. Współpracował między innymi z artystami takimi jak Skinny Puppy, Marilyn Manson, Killing Joke czy Alexz Johnson. Tworzył remiksy dla m.in. Tool, Nine Inch Nails, Marilyn Manson i Davida Bowie. 
Mieszka w Vancouver, jest żonaty i ma dwoje dzieci.

</doc>
<doc id="1124749" url="https://pl.wikipedia.org/wiki?curid=1124749" title="3 Regiment Pieszy Buławy Polnej Litewskiej">
3 Regiment Pieszy Buławy Polnej Litewskiej

3 Regiment Pieszy Buławy Polnej Litewskiej – oddział piechoty armii Wielkiego Księstwa Litewskiego wojska I Rzeczypospolitej.
&lt;br&gt;Inna nazwa: Regiment 1 Pieszy Buławy Polnej Litewskiej
Formowanie i zmiany organizacyjne.
Była to jednostka taktyczna składająca się z kilku kompanii piechoty, będąca odpowiednikiem późniejszego "pułku piechoty". Nazwa regimentu odzwierciedlała fakt, iż szefem jednostki był każdorazowo hetman polny litewski.
Początkowo w 1717 nazywany "pułkiem infanterii hetmana polnego Wielkiego Księstwa Litewskiego", około 1759 "regimentem pieszym buławy polnej Wielkiego Księstwa Litewskiego", w 1776 "regimentem 3 buławy polnej Wielkiego Księstwa Litewskiego", a w 1793 "regimentem 3 litewskim".
Regiment Pieszy 3 (Regiment 1) Buławy Polnej Litewskiej powstał w 1775 roku w wyniku spieszenia regimentu Dragonii Buławy Polnej?. 
W 1776 roku liczył etatowo 220 żołnierzy. Stan faktyczny według „raty marcowej” z 1777 roku wynosił 215 żołnierzy. Regiment składał się ze sztabu, kompanii pułkownika, kompanii sec. pułkownika, kompanii podpułkownika i kompanii sec. podpułkownika.
Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Etat regimentu przewidywał 2153 osób. 
Nieco później zmniejszono jej etat do 65 tysięcy. Ten jak i wcześniejsze etaty nie zostały zrealizowane. Nie udało się też rozbudować jednostki do ośmiu kompanii. Powiększono jedynie już istniejące
W 1792 roku etat przewidywał 1440 żołnierzy. W połowie kwietnia jednobatalionowy regiment liczył 724 osoby. We wrześniu służyło rzeczywiście 864 osób. Rozbudowano istniejące kompanie. 
W sierpniu 1793 roku redukowano wojsko polskie. Etat wynosił 752 żołnierzy, a w rzeczywistości służyło 712 żołnierzy. Etat ten podwyższono i w końcu grudnia 1793 roku etatowy stan regimentu wynosił 1432 żołnierzy, a faktyczny 636.
Przy zachowaniu etatu z 1776, nowy zaciąg dla jednostki przewidywał 320 ludzi, co razem miało stanowić 540 żołnierzy w służbie. Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1440 żołnierzy, a praktycznie 864. Można przyjąć, że w kwietniu 1794 roku stan regimentu wynosił etatowo 1432 żołnierzy, a faktyczny 673.
Regiment posiadał dwa bataliony złożone z 4 kompanii. Jego stan liczebny na dzień 1 sierpnia 1793 wynosił 712 ludzi, a 16 kwietnia 1794 roku około 600.
Stanowiska.
Regiment stacjonował w następujących miejscowościach:
Żołnierze regimentu.
Regiment przynależał do Buławy Polnej Litewskiej i do 1791 roku szefowali mu hetmani polni litewscy. Po zniesieniu Buławy Polnej szefem jednostki został w 1792 roku gen. inspektor Paweł Grabowski, którego za czasów konfederacji targowickiej zastąpił hetman polny litewski Szymon Kossakowski, a tego z kolei w 1793 roku Michał Kossakowski?.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.
W 1777 roku w sztabie winno znajdować się poza szefem i regimentsfelczerem: sześciu oficerów - pułkownik, podpułkownik, major, regimentskwatermistrz, audytor i adiutant. W regimencie występowało zwiększenie rang tytularnych. Faktycznie każdy z oficerów miał wyższy stopień „w wojsku” niż rzeczywiście pełniony. Początkowo kwatermistrzowie i audytorowie posiadali niższe rangi niż kapitańska. W kompaniach miało być po trzech oficerów: kapitan sztabowy, porucznik i chorąży. Wyjątek stanowiła kompania podpułkownika, w której nie było kapitana. Razem poza szefem i regimentsfelczerem w jednostce powinno być 17 oficerów. Faktycznie było ich 15.
W 1792 roku w regimencie służyło czterech sztabsoficerów z nadetatowym podpułkownikiem Buchowieckim, 16 osób średniego i niższego sztabu, 16 oficerów w kompaniach, 44 podoficerów, 12 doboszów, 632 szeregowych, w tym 8 cieśli.
Szefowie regimentu?: 
Pułkownicy: 
Walki regimentu.
3 Regiment Pieszy uczestniczył w 1792 w wojnie polsko-rosyjskiej toczonej w obronie Konstytucji 3 Maja. Dowódca: gen. Paweł Jerzy Grabowski. Stan osobowy: 901 ludzi.
Bitwy i potyczki

</doc>
<doc id="1124750" url="https://pl.wikipedia.org/wiki?curid=1124750" title="Soil">
Soil



</doc>
<doc id="1124752" url="https://pl.wikipedia.org/wiki?curid=1124752" title="4 Regiment Pieszy Buławy Polnej Litewskiej">
4 Regiment Pieszy Buławy Polnej Litewskiej

4 Regiment Pieszy Buławy Polnej Litewskiej – oddział piechoty armii Wielkiego Księstwa Litewskiego wojska I Rzeczypospolitej.
&lt;br&gt;Inna nazwa: Regiment 2 Pieszy Buławy Polnej Litewskiej
Formowanie i zmiany organizacyjne.
Regiment, zgodnie z etatem sejmu niemego z 1717 roku, liczył 425 porcji i był drugim w hierarchii jednostek pieszych litewskich. W 1775 roku jego pozycję zajęli spieszeni dragoni buławy polnej. 
Utworzony w 1775 wskutek spieszenia Regimentu Konnego Buławy Polnej Litewskiej (?). W 1776 roku liczył etatowo 220 żołnierzy w tym 4 woźniców. Stan faktyczny według „raty marcowej” z 1777 roku wynosił 217 żołnierzy. Regiment składał się ze sztabu, kompanii pułkownika, kompanii podpułkownika, kompanii majora i kompanii wakującej.
Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Etat regimentu przewidywał 2153 osoby. 
Nieco później zmniejszono jej etat do 65 tysięcy. Ten jak i wcześniejszy nowy etat nie został zrealizowany. Nie udało się też rozbudować jednostki do ośmiu kompanii. Powiększono jedynie już istniejące
We wrześniu 1792 roku etat regimentu przewidywał 1440 żołnierzy, podczas gdy rzeczywiście było ich 901. W Wyniku redukcji przeprowadzonej w 1793 roku etat wyniósł 808 żołnierzy. Faktycznie w regimencie służyło 720.
Przy zachowaniu etatu z 1776, nowy zaciąg dla jednostki przewidywał 320 ludzi, co razem miało stanowić 540 żołnierzy w służbie. Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1440 żołnierzy, a praktycznie 901. Można przyjąć, że w kwietniu 1794 roku stan regimentu wynosił etatowo 808 żołnierzy, a faktyczny 720.
Regiment posiadał dwa bataliony złożone z 4 kompanii. Jego stan liczebny na dzień 1 sierpnia 1793 wynosił 741 ludzi, a 16 kwietnia 1794 roku około 600.
Stanowiska.
Regiment stacjonował w następujących miejscowościach:
Żołnierze regimentu.
Regiment należał do Buławy Polnej Litewskiej i szefowali mu hetmani polni litewscy z wyjątkiem kilku miesięcy w 1792 roku. Wtedy szefem był Józef Judycki.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.
W 1777 w sztabie powinien znajdować się szef regimentu, regimentsfelczer pułkownik, podpułkownik, major, regimentskwatermistrz, audytor i adiutant. W kompaniach pownno być po trzech oficerów: kapitan z kompanią lub sztabowy, porucznik i chorąży. Wyjątek stanowiła kompania majora, w której nie było kapitana. W praktyce w tym ostatnim przypadku było także trzech oficerów. Razem poza szefem i regimentsfelczerem w regimencie powinno być 17 oficerów, a faktycznie było 16.
Po reformach sejmu wielkiego formalna liczba oficerów wzrosła do 21, w tym czterech podporuczników, co stanowiło trochę więcej niż połowę w porównaniu z ówczesnymi regimentami pieszymi wojsk Rzeczypospolitej.
Szefowie regimentu: 
Pułkownicy: 
Walki regimentu.
4 Regiment Pieszy uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Stan osobowy: 901 ludzi.
Bitwy i potyczki:

</doc>
<doc id="1124756" url="https://pl.wikipedia.org/wiki?curid=1124756" title="Sarkar">
Sarkar

Sarkar (hindi सरकार, urdu سرکار, tłumaczenie: "Rząd, władca") to bollywoodzki film z 2005 roku wyreżyserowany przez Ram Gopal Varma, nagrodzonego Nagrodą Filmfare za "Satya" 1998, nominowanego za filmy "Jungle" 2000,"Company" 2002, "Bhoot" 2003. W rolach głównych ojca i syna Amitabh Bachchan i Abhishek Bachchan. Film nawiązuje do hollywoodzkiego filmu "Ojciec chrzestny (film)".
W 2008 wyprodukowano sequel "Sarkar Raj" z Abhishek Bachchan w głównej roli, który nie opiera się już na historii hollywoodzkiego filmu Ojciec chrzestny II.
Fabuła.
Subhash Nagare (Amitabh Bachchan) żyje w Bombaju ze swoją żoną Pushpą (Supriya Pathak). Mieszka w pałacu, traktowany przez ludzi wokół siebie jak król. Tam, gdzie sprawiedliwość zawodzi (np. z powodu korupcji policji), on wymierza swoją sprawiedliwość. Skutecznie i brutalnie. Oko za oko, ząb za ząb. Rządzi jak udzielny władca, stąd nazywają go Sarkarem. W domu Subhasha mieszka jego syn Vishnu (Kay Kay Menon), z żoną Amritą i synkiem. Wybuchowy, przekonany, że wszystko mu się należy, sięga zawsze po to, czego zapragnie. W świecie odgrywa rolę producenta bollywoodzkich filmów, ale rzeczywistą jego "pracą" jest uganianie się za gwiazdkami filmowymi. Subhash czuje się rozczarowany synem, jego zaniedbywaniem rodziny, jego romansami, jego brakiem kontroli, jego naciskami na ojca, aby posiadaną władzę wykorzystywać bardziej dla swojej korzyści. Dla Sarkara jego władza oznacza odpowiedzialność za ludzi, którzy szukają u niego pomocy, opiekowanie się nimi, chronienie ich. Vishnu nie rozumie ojca. Chciałby władzy tylko dla siebie. Chciwie, zachłannie, egoistycznie chciałby budować królestwo siebie. Układ w domu zmienia się, gdy z USA wraca drugi syn, Shankar (Abhishek Bachchan). Spokojny, opanowany, spragniony mieszczańskiego życia u boku poznanej na studiach w Ameryce długonogiej wspaniale prezentującej się Pooji (Katrina Kaif). Shankar nie wie, ile bólu sprawił jego powrót z Pooją kochającej go od dziecka żyjącej w ich domu Avantice (Tanisha). Stęskniona, zakochana ukrywa przed Shankarem, co czuje.
Konflikt między Subhashem a jego synem osiąga apogeum, gdy ten zazdrosny o swoją bollywoodzką kochankę Sapnę na oczach kilku osób zabija zainteresowanego nią aktora. Wstrząśnięty, rozgniewany ojciec każe mu opuścić dom. Vishnu zostaje aresztowany i oskarżony o morderstwo. W tym samym czasie gangster z Dubaju rządzący bombajską mafią, proponuje Sarkarowi dwuznaczny moralnie interes. Gdy ten odrzuca propozycję, gangster ogłasza mu wojnę. Chce zmniejszyć jego wpływy w Bombaju. Chce zniszczyć jego samego. Ginie polityk Mohel (Anupam Kher). Podczas przesłuchania zabójca zeznaje, że zleceniodawcą zamachu był Subhash. Sarkar zostaje uwięziony. Opieka nad rodzina spada na barki młodszego syna Shankara. Jeśli zacznie rozwiązywać problemy sięgając po przemoc, straci Pooję i swoje marzenie o spokojnym życiu.

</doc>
<doc id="1124757" url="https://pl.wikipedia.org/wiki?curid=1124757" title="Hydrodynastes">
Hydrodynastes

Hydrodynastes – rodzaj węża z podrodziny Dipsadinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Kolumbii, Wenezueli, Gujanie, Surinamie, Gujanie Francuskiej, Brazylii, Peru, Boliwii, Paragwaju i Argentynie. 
Systematyka.
Podział systematyczny.
Do rodzaju należą następujące gatunki: 

</doc>
<doc id="1124760" url="https://pl.wikipedia.org/wiki?curid=1124760" title="Songs from Instant Star Two">
Songs from Instant Star Two

Songs from Instant Star Two – ścieżka dźwiękowa drugiego sezonu serialu telewizyjnego "Gwiazda od zaraz". Wszystkie piosenki na albumie wykonywane są przez Alexz Johnson. Został wydany przez wytwórnię Orange Record Label, a jego producentami byli Matt Hyde i Dave Ogilvie. Płytę współtworzył także Stephen Stohn, który jest również jednym z producentów samego serialu.
Dodatkowy wokal stanowiła głównie Katie B.

</doc>
<doc id="1124763" url="https://pl.wikipedia.org/wiki?curid=1124763" title="Kapiti">
Kapiti

Wyspa Kapiti – mała wyspa oddalona o 8 km od zachodniego wybrzeża Wyspy Północnej Nowej Zelandii.
Jest długa na 10 km, mierząc od południowo-zachodniego krańca do północno-wschodniego krańca i mniej więcej ma 2 km szerokości. Kształtem przypomina prostokąt. Najwyższym szczytem jest Tuteremoana, 521 m. Wyspa jest domem licznych natywnych gatunków ptaków, obejmujących m.in. takahe, koralnika modropłatkowego, skalinka wielkogłowego, weka, miodnika, skalinka białoczelnego, kurobroda siodłatego i wachlarzówkę posępną. 
Z pobliskiego miasta Wellington są organizowane regularne wycieczki turystyczne na wyspę, jednak liczba odwiedzających jest ograniczona do 50 osób dziennie. Na wyspie nie ma drapieżnych ssaków, a występujące tam ptaki są niepłochliwe i pozwalają obserwować się z bliska.

</doc>
<doc id="1124764" url="https://pl.wikipedia.org/wiki?curid=1124764" title="PKB na 1 mieszkańca">
PKB na 1 mieszkańca



</doc>
<doc id="1124767" url="https://pl.wikipedia.org/wiki?curid=1124767" title="Decade of Decadence">
Decade of Decadence

Decade of Decadence – pierwszy album kompilacyjny amerykańskiej grupy Motley Crue wydany 1991 roku. Na albumie się znalazły się remiksowana wersja "Home Sweet Home", dwie nowe piosenki Primal Scream, "Angela" i cover grupy Sex Pistols "Anarchy in the UK".

</doc>
<doc id="1124774" url="https://pl.wikipedia.org/wiki?curid=1124774" title="Alojzy Sulistrowski">
Alojzy Sulistrowski

Alojzy Sulistrowski herbu Lubicz (ur. około 1739 - zm. 1795 we Florencji) – podstoli wielki litewski w 1786 roku, pisarz wielki litewski, członek Rady Najwyższej Rządowej Litewskiej w czasie powstania kościuszkowskiego, kierownik Wydziału Porządku Rady Najwyższej Narodowej, zastępca radcy-pełnomocnik Rady Najwyższej Narodowej na Litwie w 1794 roku. 
Życiorys.
Członek konfederacji Andrzeja Mokronowskiego w 1776 roku i poseł na sejm 1776 roku z powiatu mozyrskiego. Poseł na sejm 1778 roku z powiatu oszmiańskiego. Rotmistrz Armii Wielkiego Księstwa Litewskiego, podstoli litewski w latach 1786-1787, pisarz wielki litewski w latach 1787-1791, poseł na Sejm Czteroletni z województwa połockiego w 1788 roku. Wybrany ze stanu rycerskiego sędzią Sejmu Czteroletniego w 1788 roku. Członek Zgromadzenia Przyjaciół Konstytucji Rządowej. Był członkiem sprzysiężenia, przygotowującego wybuch powstania kościuszkowskiego na Litwie.
W 1790 odznaczony Orderem Orła Białego, w 1788 roku został kawalerem Orderu Świętego Stanisława.
Po klęsce powstania kościuszkowskiego wyemigrował do Wenecji, skąd wiosną 1795 wyjechał do Florencji, gdzie zmarł późną jesienią.

</doc>
<doc id="1124775" url="https://pl.wikipedia.org/wiki?curid=1124775" title="†">
†



</doc>
<doc id="1124778" url="https://pl.wikipedia.org/wiki?curid=1124778" title="Anupam Kher">
Anupam Kher

Anupam Kher (; ur. 7 marca 1955, w mieście Shimla, Indie) – indyjski aktor występujący w filmach w języku hindi. Zagrał w 274 filmach bollywoodzkich. Jest też reżyserem filmu "Om Jai Jagadish" i producentem ("Maine Gandhi Ko Nahin Mara" 2005). Jego żoną jest aktorka bollywoodzka Kirron Kher znana m.in. z "Devdas" czy "Nigdy nie mów żegnaj". Wyznanie – hinduizm.
W 2004 został odznaczony Orderem Padma Shri.

</doc>
<doc id="1124779" url="https://pl.wikipedia.org/wiki?curid=1124779" title="E.ON">
E.ON

E.ON SE – przedsiębiorstwo energetyczne z siedzibą w Düsseldorfie w Niemczech, prowadzące działalność m.in. w zakresie wytwarzania, dostaw hurtowych, przesyłu, dystrybucji, sprzedaży detalicznej i działalności związanej z energią (takiej jak pomiary, elektromobilność itp.).
Jedna z 30 spółek wchodzących w skład indeksu DAX.
Spółka powstała w 2000 r. w wyniku fuzji przedsiębiorstw VEBA ("Vereinigte Elektrizitäts- und Bergwerks Aktiengesellschaft") i VIAG. E.ON jest jedną z największych spółek użyteczności publicznej w Europie. E.ON kupił w Szwecji spółkę Sydkraft, w Wlk. Brytanii Powergen, przemianowane na E.ON Sverige i E.ON UK.
W 2006 r. E.ON próbował kupić hiszpańską spółkę Endesa, na którą oferty składały również włoska spółka Enel w konsorcjum z hiszpańską Accioną. Od 2003 r. spółka jest obecna na rynku gazowym po przejęciu spółki Ruhrgas (obecnie E.ON Ruhrgas).

</doc>
<doc id="1124780" url="https://pl.wikipedia.org/wiki?curid=1124780" title="Marceli Piętka">
Marceli Piętka

Marceli Piętka (zm. 28 czerwca 1794 w Warszawie) – pracownik policji, szpieg i jurgieltnik rosyjski, powieszony przez ludność warszawską w czasie wydarzeń powstania kościuszkowskiego.

</doc>
<doc id="1124784" url="https://pl.wikipedia.org/wiki?curid=1124784" title="Maciej Aleksander Sołtyk">
Maciej Aleksander Sołtyk

Maciej Aleksander Sołtyk herbu Sołtyk (ur. 1679 – zm. 1749), biskup pomocniczy chełmiński.
Życiorys.
Był synem Aleksandra Nikodema, cześnika bracławskiego i Zuzanny z Gołyńskich, córki Wojciecha, podczaszego czernichowskiego. Spowinowacony z prymasem Teodorem Andrzejem Potockim; jego protekcji zawdzięczał wykształcenie i dalszą karierę. Studia filozoficzne i teologiczne odbył w Krakowie, i w Rzymie. W 1699 r. przyjął święcenia kapłańskie i został kapelanem Teodora A. Potockiego, od 11 kwietnia 1699 biskupa chełmińskiego. W 1700 Sołtyk awansował na kanonika chełmińskiego, a w 1702 został kustoszem kapituły. Potocki obejmując w 1712 r. diecezję warmińską wziął z sobą Sołtyka, który otrzymał funkcję kanclerza biskupa, a w 1714 został kanonikiem warmińskim. Odtąd towarzyszył Potockiemu w jego działalności kościelnej i publicznej. W 1718 przebywał wraz z ordynariuszem na sejmie grodzieńskim. Ponownie był obecny na sejmie w 1720. W 1720 roku był deputatem kapituły chełmińskiej do Trybunału Głównego Koronnego, a w 1721 został dziekanem tejże kapituły. W 1722 ponownie przebywał razem z bpem Potockim na sejmie w Warszawie. Po przejściu Potockiego na prymasostwo, witał w 1725 r. przy wjeździe do Fromborka nowego ordynariusza Krzysztofa Jana Szembeka. Prymas T. A. Potocki nadal otaczał jednak Sołtyka swoją protekcją. W 1725 został on archidiakonem łowickim, w 1726 kanonikiem i kantorem gnieźnieńskim, a w 1729 awansował na prepozyta kapituły gnieźnieńskiej. Odtąd czynnie uczestniczył w pracach tej kapituły. W międzyczasie, w 1728, został także archidiakonem chełmińskim oraz proboszczem kościoła św. Jana w Toruniu, był też wówczas proboszczem łęczyckim. Z ramienia kapituły gnieźnieńskiej był jej wysłannikiem na sejm grodzieński w 1726. W latach 1728 i 1732 jako deputat do trybunału koronnego z kapituły gnieźnieńskiej pełnił funkcje prezydenta trybunału.
Z końcem 1728 r. bp chełmiński Feliks Kretkowski zaproponował Sołtykowi objęcie sufraganii chełmińskiej i 7 lutego 1729 został on sufraganem chełmińskim. Konsekrował go na biskupa tytularnego margariteńskiego T. A. Potocki w Łowiczu 27 marca 1729. Od początku 1733 r. pełnił też funkcję opata komendatoryjnego klasztoru norbertanów w Witowie. W bezkrólewiu 1733 r. Sołtyk udzielił poparcia kandydaturze Stanisława Leszczyńskiego. Obawiając się zemsty Rosjan i Sasów w 1734 przeniósł się do Prus Książęcych do pobliskiego Turowa i dopiero z początkiem 1735 r. powrócił do diecezji chełmińskiej, którą zarządzał od 5 stycznia 1735 do 10 listopada 1736 jako administrator sede vacante. Od 2 listopada 1739 do 5 stycznia 1740 znowu zarządzał diecezją chełmińską. Nowy biskup Andrzej Stanisław Załuski powierzył mu w kwietniu 1742 nadzór nad sądem konsystorskim. 18 sierpnia 1742 objął także obowiązki wikariusza generalnego i oficjała sądowego diecezji chełmińskiej. W 1743 pozwał przed sąd biskupi radę Torunia w związku z budową w tym mieście nowego kościoła ewangelickiego. Po toruńskich interwencjach na dworze biskup A. S. Załuski nakazał Sołtykowi skasować ten pozew. W tym czasie Sołtyk prowadził też spory z ewangelicką radą Brodnicy. 12 października 1743 Sołtyk przybrał sobie na koadiutora prepozytury gnieźnieńskiej swego bratanka Kajetana Ignacego Sołtyka, uczestniczył też w jego konsekracji na biskupa sufragana kijowskiego w 1749. Od 23 sierpnia 1746 do 3 sierpnia 1747 po raz trzeci pełnił funkcję administratora diecezji chełmińskiej po przejściu bpa A. S. Załuskiego do Krakowa. Sołtyk zajmował się głównie działalnością wewnątrzkościelną, przejawiając w niej dużą aktywność i gorliwość. Zmarł w Chełmnie 8 grudnia 1749.

</doc>
<doc id="1124785" url="https://pl.wikipedia.org/wiki?curid=1124785" title="Mateusz Roguski">
Mateusz Roguski

Mateusz Roguski (zm. 28 czerwca 1794 w Warszawie) – instygator koronny, intendent policji, szpieg i jurgieltnik rosyjski, powieszony przez ludność warszawską w czasie zaburzeń powstania kościuszkowskiego.
16 kwietnia 1794 mianowany instygatorem królewskim, miał powołać przed sąd sejmowy przywódców insurekcji. Po wybuchu insurekcji warszawskiej aresztowany.

</doc>
<doc id="1124787" url="https://pl.wikipedia.org/wiki?curid=1124787" title="Marcin Szczygielski">
Marcin Szczygielski

Marcin Szczygielski (ur. 28 maja 1972 w Warszawie) – polski pisarz, dziennikarz i grafik.
Dyrektor artystyczny polskiej edycji miesięcznika „Playboy” (1998–2000), dyrektor kreatywny portalu Ahoj.pl (2000–2002) oraz wydawnictwa Gruner+Jahr Polska (projektował m.in. makietę graficzną „Gali”) oraz Instytutu Wydawniczego Latarnik. Jego prace publikowało wiele pism, m.in. „Playboy”, „Newsweek” oraz „Nowa Fantastyka”.
Jako dziennikarz publikował we „Wprost” (rubryka Top TV) oraz „Playboyu” (teksty o architekturze wnętrz i wzornictwie). W latach 2007–2008 pełnił funkcję redaktora naczelnego miesięcznika „Moje Mieszkanie”. Współprowadził program "Pokojowe rewolucje" w telewizji TVN.
Od 2012 jest członkiem Stowarzyszenia Pisarzy Polskich.
Twórczość literacka.
Jego debiut literacki to powieść "PL-BOY czyli dziewięć i pół tygodnia z życia pewnej redakcji" (2003). Tematyka książki – media poprzez pryzmat życia redaktorów czasopisma dla panów – jest kontynuowana w następnej powieści, "Wiośnie PL-BOYA". W 2003 pojawiały się informacje o ekranizacji powieści "PL-BOY", której reżyserem miał być Jan Sosiński, a w głównej roli miał wystąpić Artur Żmijewski. Plany te jednak nie doszły do skutku.
Następna traktująca o mediach powieść, "Nasturcje i ćwoki" opowiada o redakcji miesięcznika dla kobiet, a jej kontynuacją są "Farfocle namiętności".
W 2007 ukazała się powieść gejowska "Berek", traktująca o zetknięciu dwóch światów: wyzwolonego geja Pawła i Anny, przedstawicielki moherowych beretów. Powieść została zaadaptowana przez autora w 2008 dla potrzeb teatru. 28 lutego 2009 na deskach warszawskiego Teatru Kwadrat miała miejsce premiera sztuki pt. „Berek, czyli upiór w moherze” w reżyserii Andrzeja Rozhina; w postać Anny wcieliła się Ewa Kasprzyk, a Pawła zagrał Paweł Małaszyński. Kontynuacją cyklu "Kroniki Nierówności", zapoczątkowanego przez "Berka", są opublikowane wiosną 2010 "Bierki".
Premiera kolejnej sztuki autora, pt. "Wydmuszka" miała miejsce 26 lutego 2010 na deskach warszawskiego Teatru Komedia. W głównych rolach wystąpiły Anna Guzik, jako bibliotekarka Halina, i Joanna Liszowska, jako Roksana, żona biznesmena z niewielkiego miasteczka. Sztukę wyreżyserował Tomasz Dutkiewicz. "Wydmuszkę" wystawił także Teatr Dramatyczny im. Jerzego Szaniawskiego w Płocku. Premiera spektaklu wyreżyserowanego przez Zbigniewa Lesienia odbyła się 7 stycznia 2011, a w rolach głównych wystąpiły Hanna Zientara i Katarzyna Anzorge. Obie aktorki za „różnorodność postaci i kreacje w spektaklu” otrzymały w marcu 2011 Srebrne Maski, nagrody przyznawane przez Płockie Towarzystwo Miłośników Teatru z okazji Międzynarodowego Dnia Teatru. Trzecią inscenizację "Wydmuszki" przygotował łódzki Teatr Mały w Manufakturze. Premiera spektaklu wyreżyserowanego przez Mariusza Pilawskiego z Lorettą Cichowicz i Malwiną Irek odbyła się 16 kwietnia 2011.
Premiera "Furii", trzeciej sztuki Szczygielskiego, odbyła się 5 listopada 2011 na scenie Teatru Komedia. Spektakl, w którym zagrali Teresa Lipowska ("Teresa"), Ewa Szykulska ("Emilia"), Barbara Bursztynowicz ("Barbara"), Dorota Naruszewicz ("Magda") i Michał Kruk ("Kacper"), wyreżyserował Tomasz Dutkiewicz.
Powieść "Omega" (ilustrowana przez Bartka Arobala) została wyróżniona w II Konkursie Literatury Dziecięcej im. Haliny Skrobiszewskiej w 2010 i trafiła na „Listę Skarbów Muzeum Książki Dziecięcej”. Została także wyróżniona w konkursie Najpiękniejsze Książki Roku 2009 organizowanym przez Polskie Towarzystwo Wydawców Książek. Jury konkursu literackiego organizowanego przez Polską Sekcję IBBY – Międzynarodową Izbę ds. Książek dla Młodych – uznało "Omegę" za najlepszą polską powieść dla młodzieży 2010 roku, przyznając autorowi I nagrodę konkursu, a "Omedze" tytuł „Książki Roku 2010”.
Kolejną powieść dla młodzieży, zatytułowaną "Czarny młyn", opowiadającą o dzieciach z popegeerowskiej wioski, zmuszonych do starcia z bezosobowym złem, które opanowało ruiny pobliskiego kombinatu, Szczygielski napisał na Konkurs Literacki im. Astrid Lindgren organizowany w ramach akcji Cała Polska czyta dzieciom przez Fundację ABCXXI. Jury uznało "Czarny młyn" za najlepszą spośród wszystkich 580 nadesłanych książek, przyznając mu Grand Prix konkursu i statuetkę Pippi Langstrump, a także I nagrodę w kategorii powieści dla dzieci w wieku od dziesięciu do czternastu lat.
Trzecia młodzieżowa powieść Szczygielskiego, pt. "Za niebieskimi drzwiami" ukazała się w październiku 2010 pod patronatem Fundacji Ewy Błaszczyk „Akogo?”. W kwietniu 2011 została nominowana do Nagrody Donga (wcześniej „Dziecięcy Bestseller Roku”) przyznawanej przez Polską Sekcję IBBY – Międzynarodową Izbę ds. Książek dla Młodych. Książka "Za niebieskimi drzwiami" została nominowana do tej nagrody zarówno przez Jury Profesjonalne, jak i przez Jury Dziecięce, otrzymując ostatecznie główną nagrodę Dużego Donga od Jury Profesjonalnego oraz wyróżnienie od Jury Dziecięcego. Powieść za "Niebieskimi drzwiami" została uhonorowana także w III Konkursie Literatury Dziecięcej im. Haliny Skrobiszewskiej, organizowanym przez Muzeum Książki Dziecięcej, otrzymując II nagrodę. Podobnie jak "Omega", została także wpisana na Listę Skarbów Muzeum Książki Dziecięcej.
W listopadzie 2011 ukazała się jego powieść "Poczet Królowych Polskich" – rozbudowana, wielopokoleniowa saga rodzinna, inspirowana częściowo życiorysem Iny Benity. W styczniu 2012 powieść została nominowana do Nagrody Literackiej Srebrny Kałamarz przyznawanej przez Fundację im. Konstantego Ildefonsa Gałczyńskiego
W 2012 odbyły się pierwsze spektakle sztuki Szczygielskiego pt. "KalLas", w którym główne role grają Ewa Kasprzyk, Joanna Kurowska i Beata Kafka. 14 października w warszawskim teatrze Capitol premierę miała kolejna farsa Szczygielskiego – "Single i remiksy". W spektaklu wyreżyserowanym przez Olafa Lubaszenkę występują Weronika Książkiewicz, Anna Mucha, Lesław Żurek i Wojciech Medyński.
W marcu 2013 nakładem Wydawnictwa Bajka ukazała się czwarta jego powieść skierowana do młodszego odbiorcy – "Czarownica piętro niżej". Piątą, zatytułowaną "Arka czasu, czyli wielka ucieczka Rafała od wtedy przez kiedyś do teraz i wstecz", napisał znowu na Konkurs Literacki im. Astrid Lindgren organizowany w ramach akcji Cała Polska czyta dzieciom przez Fundację ABCXXI. Podobnie jak w poprzedniej edycji konkursu, i tym razem autor otrzymał zarówno Grand Prix jak i I nagrodę w kategorii wiekowej powieści przeznaczonych dla dzieci w wieku od 10 do 14 lat. "Arka czasu" została przetłumaczona na język niemiecki i nakładem S. Fischer Verlag ukazała się w lutym 2015 w Niemczech, Austrii oraz Szwajcarii pod tytułem "Flügel aus Papier".
W październiku 2013 nakładem Instytutu Wydawniczego Latarnik, Agora S.A. oraz Oficyny Wydawniczej AS ukazała się albumowa monografia zespołu wokalnego Filipinki napisana przez Szczygielskiego, którego matka była jedną z wokalistek zespołu. Na płycie dołączonej do książki zgromadzono 24 nigdy wcześniej nie publikowane nagrania zespołu z lat 1962–1971. 23 listopada w londyńskim The Mermaid Theatre odbyła się natomiast premiera najnowszej sztuki Szczygielskiego, pt. "Kochanie na kredyt". W spektaklu wyreżyserowanym przez Olafa Lubaszenkę występują Agnieszka Sienkiewicz, Tamara Arciuch, Filip Bobek, Bartłomiej Kasprzykowski i Piotr Zelt.
13 kwietnia 2016 został odznaczony przez MKiDN Brązowym Medalem „Zasłużony Kulturze Gloria Artis”.
Życie prywatne.
Syn aktora Cezarego Szczygielskiego oraz Iwony Racz-Szczygielskiej, członkini żeńskiej grupy wokalnej Filipinki. Ma dwóch przyrodnich braci – starszego Tomasza oraz młodszego Wojciecha. Jest absolwentem II Liceum Ogólnokształcącego im. Mieszka I w Szczecinie.
Życiowym partnerem pisarza jest publicysta Tomasz Raczek, z którym związany jest od 1994.

</doc>
<doc id="1124788" url="https://pl.wikipedia.org/wiki?curid=1124788" title="Instygator królewski">
Instygator królewski



</doc>
<doc id="1124795" url="https://pl.wikipedia.org/wiki?curid=1124795" title="Hydrodynastes melanogigas">
Hydrodynastes melanogigas

Hydrodynastes melanogigas – niedawno odkryty gatunek węża z podrodziny pseudożararak w rodzinie połozowatych, osiągający ok. 2 m długości. Występuje w Brazylii, w stanie Tocantins, gdzie zasiedla tropikalną sawannę zwaną cerrado. Skóra przypomina rybią łuske, kolor czarny, połyskujący. Może żyć na lądzie jak i w wodzie. Żywi się rybami i płazami. Jego jad jest toksyczny, jednak nie zagrażający życiu człowieka.
Na pierwsze okazy natrafiono podczas budowy elektrowni wodnej w Tocantins.
Wąż nie posiada jeszcze nazwy. Tubylcy nazywają go "Cobra-de-água-preta".
Badaniami nad gadem zajmują się Francisco Franco i Bruno Bentim, z Instituto Butantan w São Paulo oraz Daniel Fernandes, z Universidade Federal w Rio de Janeiro.

</doc>
<doc id="1124796" url="https://pl.wikipedia.org/wiki?curid=1124796" title="Kirron Kher">
Kirron Kher

Kiron Kher (hindi, किरण खेर, Kiraṇ Kher, ur. 14 czerwca 1955) – bollywoodzka i teatralna aktorka indyjska. Piętnaście lat ze swojej kariery poświęciła wychowaniu syna z pierwszego małżeństwa Sikandera. Mężem jej jest też aktor bollywoodzki Anupam Kher.

</doc>
<doc id="1124797" url="https://pl.wikipedia.org/wiki?curid=1124797" title="Abdullah ibn Ismail">
Abdullah ibn Ismail

Abdullah ibn Ismail, także: Abdullah IV (arab. عبد الله بن إسماعيل = "", ur. 1694, zm. 1757) – sułtan Maroka z dynastii Alawitów, jeden z siedmiu synów Mulaja Ismaila. 
Życiorys.
Abdullah ibn Ismail sześciokrotnie zasiadał na sułtańskim tronie – jego rządy przypadały na niespokojny okres walk o sukcesję do tronu po śmierci Mulaja Ismaila. Po raz pierwszy Abdullah objął panowanie w 1729 roku po śmierci swojego brata Ahmada. W 1734 roku Abdullah został jednak pojmany, a na tron wstąpił inny z jego braci – Ali. Abdullah odzyskał władzę na kilka miesięcy w 1736, został jednak ponownie pojmany, a sułtanem został kolejny z jego braci Muhammad. Utrzymał się on na tronie przez dwa lata, do 1738 roku, po czym i on dostał się do niewoli, a zastąpił go kolejny z braci Al-Mustadi. Po dwóch latach rządów Al-Mostadiego władzę po raz kolejny odzyskał Abdullah i utrzymał się na tronie przez do czerwca 1741 roku. Władzę na krótko przejął wówczas kolejny z braci Zajn al-Abidin, jednak Abdullah w listopadzie 1741 odzyskał tron. Pozostał sułtanem aż do śmierci w 1757 roku z przerwami w latach 1742–1743 i 1747–1748, kiedy to ponownie Marokiem władał Al-Mustadi ibn Ismail. Następcą tronu został jego syn Muhammad.

</doc>
<doc id="1124798" url="https://pl.wikipedia.org/wiki?curid=1124798" title="Abdallah ibn Ismail">
Abdallah ibn Ismail



</doc>
<doc id="1124799" url="https://pl.wikipedia.org/wiki?curid=1124799" title="Abd Allah ibn Ismail">
Abd Allah ibn Ismail



</doc>
<doc id="1124801" url="https://pl.wikipedia.org/wiki?curid=1124801" title="Live at Last">
Live at Last

Live at Last – koncertowy album Black Sabbath. Pomimo jego szerokiej dystrybucji, był on wydany bez wiedzy ani zgody członków zespołu, przez co jest zaliczany do wydawnictw nieoficjalnych. Wydawnictwo zostało skompilowane z dwóch bootlegów z marca 1973. Album został wydany w 1980 roku, a jego reedycja nastąpiła w 1996 roku. "Wicked World" to mieszanka kilku utworów.
Utwory 1-5 zostały zarejestrowane w Hardrock w Manchesterze w Anglii 11 marca 1973.
Utwory 6-9 zostały zarejestrowane w Rainbow Theatre w Londynie w Anglii 16 marca 1973.

</doc>
<doc id="1124804" url="https://pl.wikipedia.org/wiki?curid=1124804" title="Mercedes-Benz R230">
Mercedes-Benz R230



</doc>
<doc id="1124805" url="https://pl.wikipedia.org/wiki?curid=1124805" title="Herb Trzcińska-Zdroju">
Herb Trzcińska-Zdroju

Herb Trzcińska-Zdroju – jeden z symboli miasta Trzcińsko-Zdrój i gminy Trzcińsko-Zdrój w postaci herbu.
Wygląd i symbolika.
Herb przedstawia na białym polu otwartą, czerwoną bramę miejską o białym prześwicie i żółtych wrotach. Po bokach bramy miejskiej znajdują się dwie czerwone wieże blankowane podwójnie o stożkowych niebieskich dachach po dwa okna każda (z czarnym prześwitem). Ponad blankowaniem bramy miasta widnieje niebieska kopuła nad którą umieszczony jest rozłożony czerwony orzeł skierowany głową w prawą stronę.
Orzeł stanowi herb margrabiów brandenburskich, którzy nadali prawa miejskie Trzcińsku-Zdroju. Brama podkreśla miejski status osady i nawiązuje do murów obronnych, którymi została ona otoczona.
Historia.
Wizerunek herbowy widnieje na pieczęciach miejskich począwszy od XIV wieku.

</doc>
<doc id="1124808" url="https://pl.wikipedia.org/wiki?curid=1124808" title="Ultraizm">
Ultraizm

Ultraizm – awangardowy kierunek w poezji hiszpańskojęzycznej po pierwszej wojnie światowej, powstały pod wpływem inspiracji futuryzmem, dadaizmem, kubizmem i kreacjonizmem. Jego cechą charakterystyczną była zaskakująca metaforyka. Nazwa kierunku pochodzi od nazwy czasopisma "Ultra". Przedstawicielami ultraizmu byli Guillermo de Torre, Juan Larrea, Gerardo Diego oraz, przebywający wówczas w Madrycie, Jorge Luis Borges.

</doc>
<doc id="1124809" url="https://pl.wikipedia.org/wiki?curid=1124809" title="Herb gminy Trzcińsko-Zdrój">
Herb gminy Trzcińsko-Zdrój



</doc>
<doc id="1124810" url="https://pl.wikipedia.org/wiki?curid=1124810" title="Witold Pahl">
Witold Pahl

Witold Pahl (ur. 7 grudnia 1961 we Wrocławiu) – polski prawnik i polityk, poseł na Sejm VI i VII kadencji, członek Trybunału Stanu, od 2016 do 2018 zastępca prezydenta m.st. Warszawy.
Życiorys.
Syn Jerzego i Haliny. Ukończył w 1985 studia na Wydziale Prawa Uniwersytetu im. Adama Mickiewicza. Pracował jako kurator sądowy, prowadził później własną działalność gospodarczą. Uzyskał również uprawnienia radcy prawnego. W 2015 na SWPS Uniwersytecie Humanistycznospołecznym uzyskał stopień doktora nauk prawnych na podstawie pracy pt. "Status prawny posłów na Sejm Rzeczypospolitej Polskiej. Studium konstytucyjno-prawne".
W 2006 z listy Platformy Obywatelskiej został wybrany na radnego Gorzowa Wielkopolskiego. W wyborach parlamentarnych w 2007 uzyskał mandat poselski, otrzymując w okręgu lubuskim 14 135 głosów. W 2009 objął funkcję przewodniczącego sejmowej Komisji Nadzwyczajnej do rozpatrzenia poselskich projektów ustaw o zmianie Konstytucji Rzeczypospolitej Polskiej. W wyborach w 2011 z powodzeniem ubiegał się o reelekcję, dostał 7235 głosów. W VII kadencji Sejmu został wiceprzewodniczącym Komisji Ustawodawczej i przedstawicielem Sejmu w Krajowej Radzie Prokuratury, a później w Krajowej Radzie Sądownictwa. 67 razy reprezentował Sejm przed Trybunałem Konstytucyjnym.
W 2015 zrezygnował ze startu w kolejnych wyborach parlamentarnych. 18 listopada 2015 z rekomendacji PO wybrany na członka Trybunału Stanu. 11 grudnia 2015 złożył ślubowanie sędziowskie.
13 września 2016 został powołany na stanowisko wiceprezydenta Warszawy, funkcję tę pełnił do końca kadencji Hanny Gronkiewicz-Waltz w 2018. W 2019 bezskutecznie kandydował do Parlamentu Europejskiego z listy Koalicji Europejskiej (otrzymał 6520 głosów) oraz do Sejmu z ramienia Koalicji Obywatelskiej (dostał 6873 głosy). 21 listopada 2019 ponownie został wybrany do Trybunału Stanu.

</doc>
<doc id="1124811" url="https://pl.wikipedia.org/wiki?curid=1124811" title="Synagoga w Vyškovie">
Synagoga w Vyškovie

Synagoga w Vyškovie () – synagoga znajdująca się w Vyškovie w Czechach, przy rynku ("Masarykovo naměstí").
Synagoga została wybudowana w 1885 roku w stylu neoromańskim. Budowlę wzniesiono na rynku, co jest sytuacją wyjątkową na terenie Czech. W 1929 roku gmina żydowska przekazała ją na cele muzealne. 
W 1954 roku muzeum przeniosło się do miejscowego pałacu i rozpoczęto przebudowę obiektu na potrzeby Czechosłowackiego Kościoła Husyckiego. 7 lipca 1957 roku budowla została poświęcona i otrzymała imię Karla Farskiego, który był założycielem i pierwszym zwierzchnikiem tej wspólnoty wyznaniowej. Kolejny remont przeprowadzono w latach 1968–1969. Kolejne prace nastąpiły w latach 1990–1991 i były spowodowane naruszeniem statyki budowli poprzez wyburzenie sąsiedniego domu. Prace remontowe wewnątrz budowli przeprowadzono w 2002 roku.

</doc>
<doc id="1124813" url="https://pl.wikipedia.org/wiki?curid=1124813" title="Abd al-Malik">
Abd al-Malik



</doc>
<doc id="1124814" url="https://pl.wikipedia.org/wiki?curid=1124814" title="Uzboj">
Uzboj

 

</doc>
<doc id="1124815" url="https://pl.wikipedia.org/wiki?curid=1124815" title="Uzboj (dolina)">
Uzboj (dolina)

Uzboj – dolina w południowo-zachodniej części Niziny Turańskiej, na północno-zachodniej granicy pustyni Kara-kum.
Dolina Uzboj jest długa i wąska. Poczynając od Kotliny Sarykamyskiej ciągnie się w kierunku południowym wzdłuż południowej krawędzi płaskowyżu Ustiurt, a dalej po wschodniej stronie gór Gaplaňňyr (Kapłankyr) i gór Uly Balkan (Bałchan) na wschodnim wybrzeżu Morza Kaspijskiego. Następnie skręca na zachód i wykorzystując bramę między górami Bałchan a górami Kopet-dag uchodzi do Morza Kaspijskiego. W całości leży poniżej 50 m n.p.m., końcowa (południowo-zachodnia) część znajduje się poniżej poziomu morza. Długość doliny wynosi 775 km. W dolinie znajdują się łańcuchy jeziorek, zasilanych przez wody spływające z Ustiurtu i Kara-kum. Większość z nich jest słona, niektóre są słodkie i na tyle obfite, że stanowią źródła wody dla okolicznej ludności.
Dolina Uzboj do XVI wieku stanowiła koryto wyschniętej dziś rzeki Uzboj. Ostatni, nadkaspijski odcinek doliny stanowił płytką zatokę Morza Kaspijskiego w czasach, gdy było ono większe, niż dzisiaj – ostatni raz zdarzyło się to podczas zlodowacenia 11 tys. lat p.n.e. Wcześniej, gdy Morze Kaspijskie i Jezioro Aralskie były połączone, dolina Uzboj stanowiła jedną z łączących je cieśnin.

</doc>
<doc id="1124818" url="https://pl.wikipedia.org/wiki?curid=1124818" title="Harry Stradling">
Harry Stradling

Harry Stradling Sr., właśc. Henry A. Stradling (ur. 1 września 1901 w Newark, zm. 14 lutego 1970 w Los Angeles) – amerykański operator filmowy. Zdobywca dwóch Oscarów.
Kariera.
Debiutował w roku 1920, w następnej dekadzie pracował już w Europie: we Francji, Niemczech oraz Wielkiej Brytanii. Był autorem zdjęć do około 145 filmów i seriali.
Nagrody.
Otrzymał 14 nominacji do Oscara, spośród których otrzymał dwie statuetki. Pierwszą nagrodę zdobył w 1946 roku za czarno-białe zdjęcia do "Portretu Doriana Graya", drugą w 1965 roku za "My Fair Lady" (film kolorowy).
Filmografia.
Na przestrzeni 50 lat, jako operator filmowy, uczestniczył w tworzeniu 144 filmów krótko- i długometrażowych oraz seriali telewizyjnych.

</doc>
<doc id="1124820" url="https://pl.wikipedia.org/wiki?curid=1124820" title="Uzboj (rzeka)">
Uzboj (rzeka)

Uzboj – nieistniejąca dziś rzeka w Azji Centralnej, płynąca przez tereny dzisiejszego Turkmenistanu z jeziora Sarykamyskiego do Morza Kaspijskiego.
Przypuszczenia o istnieniu Uzboju nauka europejska zaczęła snuć pod koniec XIX wieku, gdy po spenetrowaniu regionu przez rosyjskich uczonych i kupców szczegółowo poznano topografię tej części Azji Centralnej. Początkowo przypuszczano, że Uzboj stanowił zatokę Morza Kaspijskiego, a następnie, że był to dawny bieg Amu-darii jako całości. Współczesne badania wykluczyły jednak obie te możliwości – w czasach historycznych Morze Kaspijskie nie sięgało tak daleko na wschód, zaś koryto Uzboju jest zbyt wąskie, by pomieścić całość wód Amu-darii. Z Uzbojem wiązano także inny możliwy historyczny przebieg Amu-darii – południowym skrajem Niziny Turańskiej, gdy jej dopływami były Tedżen i Murgab.
Według dominującej obecnie hipotezy do XVI wieku Amu-daria nie zasilała bezpośrednio Jeziora Aralskiego, lecz na południe od jego dzisiejszego brzegu dzieliła się na kilka ramion. Jedno z nich, zwane "Daria-łyk", prawdopodobnie najzasobniejsze w wodę, odbijało na zachód i zasilało słodkowodne wówczas jezioro Sarykamyskie. Uzboj wypływał z tego jeziora i doliną Uzboj płynął na południowy zachód do Morza Kaspijskiego.
Wczesnośredniowieczne arabskie, perskie i europejskie itineraria i kroniki opisują drogę wodną z Mazandaranu do Chorezmu oraz wspominają o sztucznej tamie na Amu-darii w okolicach Urgenczu, zburzonej przez wojska mongolskie w 1221. Źródła historyczne potwierdzają istnienie w czasach późnego średniowiecza osad ludzkich u podnóża gór Bałchan, wykorzystujących system irygacyjny, którego osią był Uzboj.
W XVI wieku Uzboj wysechł w następstwie zmiany biegu Amu-darii na dzisiejszy – itinerarium z 1558 wskazuje, że już wtedy wody Uzboju nie docierały do Morza Kaspijskiego. Prawdopodobnie wraz z wyschnięciem Uzboju doszło do stopniowej zamiany jeziora Sarykamyskiego w słone bagnisko i do raptownej transgresji Jeziora Aralskiego. Badania osadów rzecznych i jeziornych wokół Jeziora Aralskiego i na przyległych terenach pustyni Kara-kum wskazują, że zmiana ta była nagła. Jej przyczyny nie są znane – niewykluczone, że była następstwem działań ludzkich.

</doc>
<doc id="1124825" url="https://pl.wikipedia.org/wiki?curid=1124825" title="Osnuja sadzonkowa">
Osnuja sadzonkowa

Osnuja sadzonkowa ("Acantholyda hieroglyphica") – gatunek owada z rodziny osnujowatych (Pamphiliidae) z rzędu błonkoskrzydłych.
Głowa z czołem pośrodku, między nasadami czułków kanciastym i żeberkiem potylicznym za oczami. Tułów bez metalicznego połysku. Przednie skrzydła z nasadową połową w większości żółtą i brązową łatką poniżej nasady pterostygmy. Odwłok z tergitami od drugiego do piątego w większości brązowawożółtymi, a wierzchołkiem czarnym.
Larwy żerują na sosnach, w tym sosnie pospolitej.
Gatunek rozsiedlony od Europy po Bajkał i Transkaukazję.

</doc>
<doc id="1124828" url="https://pl.wikipedia.org/wiki?curid=1124828" title="Osnuja gwiaździsta">
Osnuja gwiaździsta

Osnuja gwiaździsta ("Acantholyda posticalis") – gatunek owada z rodziny osnujowatych (Pamphiliidae) z rzędu błonkoskrzydłych. Jeden z ważniejszych szkodników sosny zwyczajnej. Forma wczesna osnui odbywa rójkę w kwietniu i na początku maja, forma późna w czerwcu. Pierwsze pojawiają się samice, które czekają na wędrujące po pniach samce. Zapłodnione samice składają jaja pojedynczo na wewnętrznej stronie igieł. Jedna samica składa ogółem 80 – 100 jaj. Po 10 – 14 dniach od złożenia jaj wylęgają się larwy. Okres żerowania larw trwa 3 – 4 tygodnie. Po zakończeniu żerowania larwy spadają na ściółkę, a następnie do gleby mineralnej 10 – 15 cm. W glebie sporządzają kolebkę, w której pozostają 1 – 2 lata, forma wczesna 3 lata. Generacja 1 – 2 letnia.

</doc>
<doc id="1124830" url="https://pl.wikipedia.org/wiki?curid=1124830" title="Feel (album Feel)">
Feel (album Feel)

Feel – pierwszy album zespołu Feel wydany 22 października 2007. 22 sierpnia 2008 ukazała się reedycja, zawierająca CD z tymi samymi piosenkami + singlem "Pokonaj siebie" nagranym wspólnie z Iwoną Węgrowską oraz DVD z teledyskami, making of-ami i galerią zdjęć.
Notowania.
Nagrania dotarły do 1. miejsca listy OLiS. 3 września 2008 album uzyskał status diamentowej płyty. Jej łączny nakład przekroczył 200 tysięcy egzemplarzy, co w pierwszej dekadzie XXI wieku udało się jeszcze jedynie zespołowi Ich Troje.
Lista utworów.
Opracowano na podstawie materiału źródłowego&lt;ref name="www.archiwumrocka.art.pl/2"&gt;&lt;/ref&gt;.
Twórcy.
Opracowano na podstawie materiału źródłowego.

</doc>
<doc id="1124832" url="https://pl.wikipedia.org/wiki?curid=1124832" title="Herb Kołobrzegu">
Herb Kołobrzegu

Herb Kołobrzegu – jeden z symboli miasta Kołobrzeg w postaci herbu.
Wygląd.
Herb przedstawia na tarczy dwudzielnej w słup po heraldycznie lewej stronie srebrną mitrę biskupią z biało-czerwonymi wstęgami na niebieskim tle, pod nią dwa ukośnie skrzyżowane pastorały zanurzone w wodzie. Heraldycznie prawa strona podzielona na trzy pola: górne czerwone podzielone w słup, w części lewej złote ukośnie skrzyżowane haki, w części prawej złota panew, pole środkowe srebrne, na nim czerwona średniowieczna architektura obronna, w której wyróżniają się trzy bramy, pole dolne niebieskie, na nim srebrne pływające wśród fal łabędzie. Oba pola herbu łączy dolna cześć, na której umieszczono morskie fale.
Dozwolone jest także używanie herbu dwutarczowego. Tarcza lewa: na niebieskim polu srebrna mitra biskupia z biało-czerwonymi wstęgami, pod nią dwa ukośnie skrzyżowane pastorały zanurzone w wodzie. Tarcza prawa: podzielona na trzy pola: górne czerwone podzielone w słup, w części lewej złote ukośnie skrzyżowane haki, w części prawej złota panew, pole środkowe srebrne, na nim czerwona średniowieczna architektura obronna, w której wyróżniają się trzy bramy, pole dolne niebieskie, na nim srebrne pływające wśród fal łabędzie.
Symbolika.
Narzędzia przedstawione w górnej części herbu wskazują na rozwój średniowiecznego miasta oraz sztukę warzenia soli, a także sól jako symbol zamożności Kołobrzegu. Mury z wieżami przedstawiają miasto jako twierdzę i port. Dwa płynące łabędzie to symbol kołobrzeskich żeglarzy i kupców, sięgający czasów średniowiecza, kiedy miasto czerpało duże korzyści i bogaciło się za sprawą swojego portu i handlu morskiego.
Historia.
Miasto najczęściej używało herbu, który przedstawiał dwa skrzyżowane pastorały ponad falami morza, nad którymi wznosiła się mitra biskupia. Zachowało się szereg pieczęci z takim wizerunkiem, począwszy od XIV wieku. Kołobrzeg do 1534 roku, do wprowadzenia religii protestanckiej przez Gryfitów, należał do domeny biskupów kamieńskich, co zostało odzwierciedlone w herbie.
Drugim herbem wprowadzonym w 1653 roku była tarcza herbowa podzielona trójdzielnie w pas, gdzie pole górne dodatkowo podzielono w słup. Górne podzielone pole zawierało panew i dwa haki, środkowa baszty, a dolne dwa łabędzie. Od tego czasu herb stanowił połączenie obu herbów na jednej tarczy lub na dwóch osobnych.

</doc>
<doc id="1124846" url="https://pl.wikipedia.org/wiki?curid=1124846" title="Afromental">
Afromental

Afromental – polski zespół muzyczny pochodzący z Olsztyna, wykonujący muzykę z pogranicza rocka, rapcore’u i hip-hopu, założony w 2004 roku.
Historia.
Zespół Afromental debiutował na I Przeglądzie Młodych Kapel Gazety Olsztyńskiej. Znalazł się w „Złotej dziesiątce” Festiwalu Muzyki Młodzieżowej Gama w Kołobrzegu, za interpretację utworu „Bananowy Song” grupy Vox w stylu reggae. Uzyskał też za nią wyróżnienie na Festiwalu Piosenki Studenckiej w Krakowie.
12 października 2007 wydali debiutancki album studyjny, zatytułowany "The Breakthru". Z singlem „I’ve Got What You Need” zostali zakwalifikowani do udziału na festiwalu Top Trendy 2007 w Sopocie, a z piosenką „Thing We’ve Got” brali udział w koncercie "Piosenka dla Europy 2008" wyłaniającym reprezentanta Polski w 53. Konkursie Piosenki Eurowizji. 23 lutego 2008 wystąpili w finale selekcji i zajęli dziewiąte miejsce.
W 2009 członkowie zespołu zagrali w drugim sezonie serialu TVN "39 i pół", w którym zaprezentowali premierowe nagrania. Nagrali również piosenki do filmu "Kochaj i tańcz". 9 marca 2009 wydali drugi album pt. "Playing with Pop", z którym dotarli do 19. miejsca na OLiS, otrzymując status złotej płyty. 13 czerwca otrzymali Superjedynkę w kategorii „zespół roku”. Również w 2009 wystąpili gościnnie w utworze "Ze sobą nie wygram", pochodzącym z trzeciego solowego albumu rapera Onara pt. "Jeden na milion". W lutym 2010 za album "Playing with Pop" uzyskali nominację do nagrody polskiego przemysłu fonograficznego Fryderyka w kategorii: album roku hip-hop/R&amp;B. W 2010 zdobyli nagrodę Wow! Music Awardna Orange Warsaw Festival i otrzymali tytuły „zespół roku” przyznane w plebiscytach VIVA Comet Awards i Eska Music Awards. Zostali również laureatem nagrody dla najlepszego polskiego wykonawcy przyznawanej przez MTV EMA.
15 listopada 2011 wydali trzeci album pt. "The B.O.M.B.", który promowali singlami: "Rock&amp;Rollin’ Love", "Rollin’ with You" i "It’s My Life". Nagrania dotarły do 17. miejsca na OLiS i otrzymały status złotej płyty, sprzedając się w nakładzie ponad 15 tys. egzemplarzy. Również w 2011 zdobył tytuł „zespołu roku” przyznany przez VIVA Comet Awards oraz odebrali nagrodę za wideoklip roku („Rock&amp;Rollin Love”) na gali Eska Music Awards 2011. Otrzymał również nagrodę „Artysta bez granic” od TVP Polonia.
24 listopada 2014 ukazał się czwarty album zespołu pt. "Mental House". Promowali go tytułowym singlem, który premierowo wykonali w jednym z odcinków programu "The Voice of Poland". Nagrania dotarły do 9. miejsca na OLiS.
13 kwietnia 2017 na oficjalnej stronie Afromental na Facebooku pojawiła się informacja, że z zespołu odchodzą Wojciech Łozowski i Grzegorz Dziamka.

</doc>
<doc id="1124847" url="https://pl.wikipedia.org/wiki?curid=1124847" title="Wyspy Sundajskie">
Wyspy Sundajskie



</doc>
<doc id="1124849" url="https://pl.wikipedia.org/wiki?curid=1124849" title="Kukang większy">
Kukang większy

Kukang większy, lori kukang ("Nycticebus coucang") – gatunek ssaka naczelnego z podrodziny Lorisinae w obrębie rodziny lorisowatych (Loridinae). 
Zasięg występowania.
Kukang większy występuje w zależności od podgatunku:
Taksonomia.
Gatunek po raz pierwszy naukowo opisał w 1785 roku holenderski przyrodnik Pieter Boddaert nadając mu nazwę "Tardigradus Coucang". Jako miejsce typowe odłowu holotypu wskazał Malakkę, w Malezji. 
Wstępne badania wydają się wskazywać, że na Sumatrze mogą istnieć dwie różne formy (jedna jest obecnie uznawana za odrębny gatunek "N. hilleri") oraz że populacje z Singapuru, Malezji, półwyspowej części Tajlandii i wyspy Bangka bardzo się od siebie różnią i może być uzasadnione uznanie ich za odrębne taksony. Autorzy "Illustrated Checklist of the Mammals of the World" rozpoznają dwa podgatunki.
Wygląd.
Długość ciała (bez ogona) 30–34 cm, ogon szczątkowy; masa ciała 635–850 g. Kukang większy cechuje się uwstecznionym, niemal nieobecnym ogonem oraz brunatnoszarym ubarwieniem z ciemną pręgą na grzbiecie, a także jasnymi łapami. Cechą wyróżniającą gatunek z grupy jest sposób poruszania, czyli powolne „sunięcie” po pniu, z wykorzystaniem czterech kończyn, zazwyczaj z trzema jednocześnie dotykającymi podłoża. Siatkówka ich oczu zawiera dodatkową warstwę błony odblaskowej, która pozwala na „recykling”, czyli wykorzystanie możliwie wszystkich promieni świetlnych. Efekt ten daje wrażenie świecących oczu, widoczny nawet z kilkuset metrów. Podobnie jak inne naczelne z rodzaju "Nycticebus", kukang większy także posiada wilgotny nos ("rhinarium"), okrągłą głowę, niewielkie uszy ukryte w gęstym futrze, płaską część twarzową czaszki oraz szczątkowy ogon.
Tryb życia.
Kukang większy prowadzi nocny tryb życia. Jest zwierzęciem uważanym za samotnicze, choć obserwowane były grupy składające się z dorosłego samca, dorosłej samicy oraz pewnej liczby młodych. Samotniczy tryb życia może być związany z monogamicznym systemem zapłodnień u tego gatunku. Między osobnikami w grupie zasiedlającej dany obszar występują przyjazne relacje.
Kukang większy w wewnętrznej stronie łokcia wytwarza toksynę, którą po połączeniu ze śliną przy pomocy specjalnych grzebieni pokrywa skórę swoją oraz swojego potomstwa. W przypadku zagrożenia gryzie lub zwija się w kulkę, wystawiając do drapieżnika pokryte toksyną futro. Tak jak inne gatunki z rodziny lorisowatych, "Nycticebus coucang" do komunikacji używa silnie pachnącej wydzieliny spod pach oraz okrzyków.
Kukang większy jest zasadniczo owocożerny, choć spożywa też liście, owady i jaja ptaków. Główny pokarm stanowi jednak nektar z kwiatów palmy burtram ("Eugeissona trismus"). Lori kukang ze względu na toksynę pokrywającą futro nie mają zbyt wielu naturalnych wrogów. Jednym z nielicznych zaobserwowanych jest pyton siatkowy ("Malayopython reticulatus").
Rozmnażanie.
W porównaniu do innych ssaków podobnych rozmiarów, "Nycticebus coucang" mają niskie wskaźniki rozrodcze – ich ciąża jest pojedyncza, a czas pomiędzy ciążami długi. Ciąża trwa 190 dni, a młode dorasta po około 9 miesiącach.
Zagrożenia.
"Czerwona księga gatunków zagrożonych" wymienia lori kukang jako gatunek narażony, głównie ze względu na popyt na młode osobniki jako zwierzątka domowe w Indonezji i krajach ościennych. Często przed sprzedażą wyrywa się im zęby, co czyni ich późniejsze wprowadzenie do środowiska niemożliwym. "Nycticebus coucang" jest gatunkiem narażonym na wyginięcie przede wszystkim ze względu na nielegalne odłapywanie i sprzedawanie jako zwierzęta domowe w całej Azji Południowo-Wschodniej. Po złapaniu zwierzętom często wyrywane są zęby, co nawet w wypadku odebrania zwierzęta kłusownikom uniemożliwia ponowne wypuszczenie ssaka. Głównym powodem spadku liczebności populacji jest jednak ograniczanie niszy ekologicznej, czyli wycinanie lasów. Ograniczenie środowiska występowania spowodowało konieczność migracji "Nycticebus coucang" na obszary wykorzystywane jako tereny uprawne, gdzie gatunek ten uznawany jest za szkodnika.

</doc>
<doc id="1124850" url="https://pl.wikipedia.org/wiki?curid=1124850" title="Nycticebus coucang">
Nycticebus coucang



</doc>
<doc id="1124854" url="https://pl.wikipedia.org/wiki?curid=1124854" title="Puchar Miast Targowych 1964/1965">
Puchar Miast Targowych 1964/1965

VII Puchar Miast Targowych 1964/1965

</doc>
<doc id="1124855" url="https://pl.wikipedia.org/wiki?curid=1124855" title="Chór Alla Polacca przy Teatrze Wielkim – Operze Narodowej w Warszawie">
Chór Alla Polacca przy Teatrze Wielkim – Operze Narodowej w Warszawie



</doc>
<doc id="1124859" url="https://pl.wikipedia.org/wiki?curid=1124859" title="Osvaldo Pedro Pugliese">
Osvaldo Pedro Pugliese

Osvaldo Pedro Pugliese (ur. 2 grudnia 1905 w Villa Crespo, Argentyna, zm. 25 lipca 1995) - argentyński muzyk tanga argentyńskiego. 
Urodził się na Calle Canning, obecnie Scalabrini Ortiz. Jego ojcem był Adolfo, który grał amatorsko na skrzypcach. Ojciec był też pierwszym nauczycielem muzyki. Następnie studiował w Odeón Conservatory w Villa Crespo. 
Stworzył dramatyczne aranżacje tanga, obecnie często wykonywane w czasie prezentacji scenicznych. Pugliese jest też tańczony na milongach chociaż jego muzyka jest trudniejsza do interpretacji ze względu na zmiany rytmu. 
Grał w kwartecie Enrique Pollet, w orkiestrze Roberto Firpo, a w 1927 był pianistą w orkiestrze Pedro Maffia. Razem ze skrzypkiem Elvino Vardaro opuścili orkiestrę Maffia i założyli własny awangardowy zespół. Grupa Vardaro-Pugliese debiutowała w café Nacional, a potem wraz z poetą Eduardo Moreno i Maleną de Toledo, piosenkarką, jeździła po Argentynie.
Napisał pierwsze nowoczesne tango "Recuredo" w 1924 roku, nagrane pierwszy raz 9 lipca 1926 roku przez de Caro. Eduardo Moreno napisał słowa do "Recuredo". Później stworzył m.in. "La yumba", "Negracha", "Malandraca". "Malandraca" jest przyrównywana do muzycznego kubizmu, abstrakcyjnego tanga. Swoją pierwszą orkiestrę stworzył w 1936 a debiut odbył się w La Nacional on Corrientes. Następna orkiestra powstała w 1939 roku a pierwsze nagrania w 1943 roku. 
W 1936 wstąpił do argentyńskiej partii komunistycznej. Był w więzieniu kilka razy, m.in. przez 6 miesięcy w 1955 roku. Za każdym razem wielbiciele kładli wtedy czerwony goździk lub różę na jego fortepianie jako symbol nieobecności. W 1985 Pugliese wystąpił w Teatro Colón z koncertem. Pochowany jest na cmentarzu Chacarita. Do tej pory (2005) muzycy wymawiają jego nazwisko przed koncertem, żeby przezwyciężyć złe moce. Mieszkał w Villa Crespo, koło Barrio Norte. W Villa Crespo odbywa się milonga Fulgor de Villa Crespo gdzie jest miejsce poświęcone Pugliese.

</doc>
<doc id="1124864" url="https://pl.wikipedia.org/wiki?curid=1124864" title="Journal of the American Mathematical Society">
Journal of the American Mathematical Society

Journal of the American Mathematical Society – znane także jako JAMS, kwartalne czasopismo naukowe (kwartalnik) wydawane przez Amerykańskie Towarzystwo Matematyczne. Zawiera wysokiej jakości publikacje naukowe ze wszystkich dziedzin matematyki. Znane z rygorystycznej oceny rozważanych artykułów. 

</doc>
<doc id="1124866" url="https://pl.wikipedia.org/wiki?curid=1124866" title="Notices of the American Mathematical Society">
Notices of the American Mathematical Society

Notices of the American Mathematical Society – czasopismo dla członków Amerykańskiego Towarzystwa Matematycznego. Każdego roku wydawane jest 11 numerów (czerwcowy i lipcowy wydawane są łącznie). Czasopismo to jest wysyłane do około 30 tysięcy członków AMS na całym świecie.
Zawiera artykuły przeglądowe o najnowszych trendach w matematyce, recenzje prac i książek, informacje o konferencjach, ogłoszenia o nagrodach, stypendiach i pracy, a także informacje o działalności towarzystwa.

</doc>
<doc id="1124867" url="https://pl.wikipedia.org/wiki?curid=1124867" title="Lope de Aguirre">
Lope de Aguirre

Lope de Aguirre (ur. prawdopodobnie w Hiszpanii w 1510 r., zm. 27 października 1561 w Wenezueli) – hiszpański konkwistador pochodzenia baskijskiego o przydomku „Szalony” (hiszp. "Loco") działający w Peru, Brazylii i Wenezueli.
Lope de Aguirre był jednym z najkrwawszych konkwistadorów hiszpańskich w Ameryce Południowej. Niemniej jego niewątpliwym osiągnięciem było pokonanie tropikalnego wnętrza kontynentu w 20 lat po Orellanie i odkrycie połączenia (bifurkacji) rzek Rio Negro i Orinoko.
Życiorys.
Do Peru przybył w 1544. Początkowo – jako masztalerz – pracował w miejscowych stadninach koni, ale wkrótce został wplątany w walki pomiędzy konkurującymi grupami konkwistadorów dając się poznać jako osobnik wyjątkowo brutalny i okrutny.
W roku 1560 przyłączył się do ekspedycji prowadzonej przez Pedro de Ursúę w poszukiwaniu El Dorado, legendarnego królestwa znanego z rzekomych ogromnych bogactw, leżącego – jak wierzyli Hiszpanie – gdzieś w niedostępnych obszarach amazońskiej dżungli. Oddział liczący 300 ludzi wyruszył z Limy w lipcu. Po pokonaniu głównego łańcucha Andów, wzdłuż rzek Huallaga i Marañon ekspedycja dotarła do Amazonki.
W grudniu, u ujścia rzeki Putumayo, Aguirre stanął na czele buntu, mordując Ursúę i jego zastępcę – don Fernando de Guzmána. Następnie poprowadził buntowników w dół Amazonki, a potem w górę Rio Negro, by w końcu dotrzeć do Orinoko. Po drodze palono liczne wioski indiańskie, a po wielomiesięcznej podróży osiągnięto wybrzeża Morza Karaibskiego na terytorium dzisiejszej Wenezueli.
W połowie roku 1561 oddział Aguirry, mieniącego się księciem Peru i Chile – przekształcony samoistnie w bandę piratów – zajął zbrojnie wyspę Margaritę, skąd zamierzał zaatakować bazę sił królewskich w Panamie. Informacje o planowanym uderzeniu dotarły jednak do dowódców hiszpańskiej armii i floty, którzy przedsięwzięli ekspedycję karną.
Niespodziewający się niczego Aguirre i jego ludzie zostali zaskoczeni podczas postoju w niewielkim wówczas miasteczku Barquisimeto w Wenezueli i zmuszeni do kapitulacji. Tuż przedtem Aguirre zamordował własną córkę ("„by osoba, którą tak kochałem, nie poszła do łóżka z byle kim”"). Hiszpanie byli bezwzględni wobec wodza piratów. Został on ścięty, a jego poćwiartowane członki wystawiono ku przestrodze na widok publiczny w kilku miastach Wenezueli.
Kultura.
Na fragmentach życiorysu Lope de Aguirre został oparty film "Aguirre, gniew boży" – niemiecki (wyprodukowany we współpracy z Meksykiem i Peru) dramat historyczny z 1972 w reżyserii Wernera Herzoga.
Historia wyprawy, w której uczestniczył Aguirre została również przedstawiona w filmie Carlosa Saury "El Dorado" z 1988 roku.
Innym odniesieniem w kulturze do postaci Lope de Aguirre jest utwór zespołu Armia – „Aguirre”.

</doc>
<doc id="1124869" url="https://pl.wikipedia.org/wiki?curid=1124869" title="Karol Abancourt">
Karol Abancourt



</doc>
<doc id="1124871" url="https://pl.wikipedia.org/wiki?curid=1124871" title="Abazyn">
Abazyn



</doc>
<doc id="1124873" url="https://pl.wikipedia.org/wiki?curid=1124873" title="Pedro de Ursúa">
Pedro de Ursúa

Pedro de Ursúa (ur. ok. 1526, zm. 31 grudnia 1560) – hiszpański konkwistador w Ameryce Południowej.
Pedro de Ursúa przybył do Cartageny na karaibskim wybrzeżu dzisiejszej Kolumbii w roku 1545, gdzie przyłączył się do swego wuja, Miguela Díaza de Arméndariz, królewskiego zarządcy ówczesnej prowincji Nowa Grenada. Mimo młodego wieku został przez wuja mianowany gubernatorem Bogoty.
Pełniąc obowiązki gubernatora wykazał się kilkoma kampaniami przeciw Indianom z plemienia Musos i założeniem kilku osiedli. W roku 1549 został burmistrzem nadmorskiego miasta Santa Marta.
W roku 1552 wyruszył do Peru w nadziei zdobycia bogactw. Po drodze zatrzymał się w Panamie, gdzie przez dwa lata zwalczał powstanie niewolników. Po przybyciu do Peru został mianowany przez wicekróla, markiza de Cuñete, szefem ekspedycji, której zadaniem było przekroczenie Andów i dotarcie do mitycznego El Dorado.
Ursúa, na czele 300 Hiszpanów i licznych niewolników, opuścił Limę w lutym 1559. W podróży towarzyszyła mu jego kochanka, Doña Inez de Atienza. Po kilku okresach przestoju, spowodowanych brakami w zaopatrzeniu i problemami personalnymi, ekspedycja ruszyła i wkrótce dotarła do nurtu rzeki Huallaga, którą – poprzez Ukajali u jej styku z Marañón – wpłynęła na Amazonkę.
31 grudnia 1560 roku (według innych danych 1 stycznia 1561) w pobliżu ujścia rzeki Putumayo wybuchł bunt, na czele którego stał jeden z członków ekspedycji, Lope de Aguirre. Pedro de Ursúa, jego kochanka i zastępca zostali zamordowani, a buntownicy po długiej podróży dotarli do wybrzeży Wenezueli.
Pedro de Ursúa był jednym z pierwszych kontynuatorów wyprawy Francisca de Orellany w celu znalezienia legendarnej krainy złota. Jego śmierć przyczyniła się – pośrednio – do odkrycia drogi poprzez Rio Negro i Orinoko do Morza Karaibskiego.

</doc>
<doc id="1124878" url="https://pl.wikipedia.org/wiki?curid=1124878" title="Shen Kuo">
Shen Kuo

Shen Kuo (ur. 1031, zm. 1095) – chiński urzędnik z okresu dynastii Song i uczony. Zajmował się m.in. astronomią, matematyką, kartografią, filozofią, ekonomią, botaniką, poezją i muzyką.
W "Mengxi Bitan" (梦溪笔谈) z ok. 1088 opisał kompas magnetyczny i jego zastosowania w kartografii; była to pierwsza wzmianka o tym urządzeniu.

</doc>
<doc id="1124880" url="https://pl.wikipedia.org/wiki?curid=1124880" title="Szen Kuo">
Szen Kuo



</doc>
<doc id="1124881" url="https://pl.wikipedia.org/wiki?curid=1124881" title="Puchar Świata w biegach narciarskich mężczyzn sezon 2007/2008">
Puchar Świata w biegach narciarskich mężczyzn sezon 2007/2008



</doc>
<doc id="1124884" url="https://pl.wikipedia.org/wiki?curid=1124884" title="Jacky Ido">
Jacky Ido

Jacky Ido, właściwie Jean Jacques Ido (ur. 14 maja 1977 w Wagadugu, stolicy Burkina Faso, w Afryce Zachodniej) - francuski aktor, reżyser i scenarzysta. Wystąpił w roli Lemaliana Mamutelilego w adaptacji powieści Corinne Hofmann "Biała Masajka".

</doc>
<doc id="1124885" url="https://pl.wikipedia.org/wiki?curid=1124885" title="Wojskowy Związek Rosyjskich Nacjonalistów">
Wojskowy Związek Rosyjskich Nacjonalistów

Wojskowy Związek Rosyjskich Nacjonalistów (ros. Боевой Союз Русских Националистов, BSRN) – rosyjska organizacja kolaboracyjna wobec Niemiec podczas II wojny światowej.
Organizacja została założona na pocz. kwietnia 1942 r. w obozie dla jeńców wojennych z Armii Czerwonej w Suwałkach. Początkowo miała nazwę Narodowa Partia Narodu Rosyjskiego. Utworzył ją ppłk Władimir W. Gil, b. szef sztabu sowieckiej 229 Dywizji Strzeleckiej, który przyjął pseudonim „Rodionow”. Jednym z założycieli był gen. mjr Paweł W. Bogdanow, b. dowódca 48 Dywizji Strzeleckiej. BSRN grupował sowieckich oficerów i szeregowych żołnierzy osadzonych w suwalskim obozie. Działał pod nadzorem SD.
Każdy wstępujący do BSRN wypełniał specjalną ankietę, otrzymywał legitymację partyjną i podpisywał pisemną przysięgę na wierność kierownictwu organizacji. W czerwcu został napisany przez ppłk. W. Gila-Rodionowa program BSRN, po czym w Bresławlu odbyła się konferencja z udziałem 35 delegatów, na której zapowiedziano powołanie przedstawicielstwa „nowej Rosji”. Przewodniczący BSRN liczył na powierzenie mu kierowania okupacyjną polityką na zajętych obszarach ZSRR. Jednostki bojowe BSRN nazywano bojowymi drużynami.
Tymczasem pod koniec kwietnia 1942 r. kierownictwo partii, podporządkowanej Unternehmen „Zeppelin”, Niemcy przenieśli na teren obozu koncentracyjnego Sachsenhausen, gdzie powstał sztab BSRN. Dzielił się on na 3 grupy: wojenną, specjalnego przeznaczenia (werbunek agentury) i przygotowania kadr. Na ich czele stanęli współpracownicy „Zepellina”. Po pewnym czasie w Sachsenhausen pozostała jedynie grupa przygotowania kadr, zaś pozostałe zostały przeniesione do różnych obozów „Zeppelina”.
Wojskowa grupa pod przywództwem ppłk. W. W. Gila-Rodionowa, w liczbie ok. 100 osób, trafiła do Generalnego Gubernatorstwa, gdzie doszło do sformowania jednostki wojskowej w sile batalionu pod nazwą „Druschina Verband”. Jej dowódcą został ppłk W. W. Gil-Rodionow. Część Rosjan została skierowana do szkoły wywiadowczej „Zeppelina” w Jabłonnie pod Warszawą. Wkrótce batalion został przeniesiony do Starego Bychowa. W marcu 1943 r. w Łużkach na Nowogródczyźnie połączono go z innym batalionem pod nazwą „Druschina II” w 1 Rosyjski Pułk Narodowy SS, liczący ok. 2 tys. żołnierzy. Wkrótce przekształcono go w 1 Rosyjską Brygadę Narodową SS, liczącą ok. 2,5 tys. ludzi. Została ona skierowana na Białoruś do walki z partyzantami, podczas której część Brygady wraz z ppłk. W. Gil-Rodionowem – po zabiciu instruktorów niemieckich i części Rosjan, którzy nie chcieli zdradzić – przeszła 16 sierpnia na stronę partyzantów.

</doc>
<doc id="1124887" url="https://pl.wikipedia.org/wiki?curid=1124887" title="Flaga Aleksandrowa Łódzkiego">
Flaga Aleksandrowa Łódzkiego



</doc>
<doc id="1124889" url="https://pl.wikipedia.org/wiki?curid=1124889" title="Brzanka wielkołuska">
Brzanka wielkołuska

Brzanka wielkołuska ("Puntius oligolepis") – gatunek słodkowodnej ryby z rodziny karpiowatych (Cyprinidae).
Występowanie.
Przydenna ryba stadna zamieszkująca strumienie o przejrzystej wodzie i drobne zbiorniki wyżynnych regionów Sumatry.
Charakterystyka.
Dorasta do 3 cm długości ciała, samce są intensywniej ubarwione, z czarno obwiedzionymi płetwami.

</doc>
<doc id="1124895" url="https://pl.wikipedia.org/wiki?curid=1124895" title="Karel Farský">
Karel Farský

Karel Farský (ur. 26 lipca 1880 w Škodějovie, zm. 12 czerwca 1927 w Pradze) – czeski teolog, założyciel i pierwszy patriarcha Kościoła Czechosłowackiego.
Był absolwentem teologii na Uniwersytecie Karola i księdzem rzymskokatolickim pracującym w Pradze i Pilźnie. Po 1918 roku związał się z ruchem modernistycznych duchownych czechosłowackich głoszących hasła: wprowadzenia języków narodowych do liturgii, zniesienia obowiązkowego celibatu księży i dopuszczenia przedstawicieli wiernych w rządach Kościołem.
W 1920 roku wystąpił z Kościoła katolickiego i został jednym ze współzałożycieli Kościoła Czechosłowackiego. W latach 1920–1924 zajmował się organizacją ustroju i doktryny nowej denominacji chrześcijańskiej prowadząc teologiczny spór z opowiadającym się za liturgią wschodnią Matějem Pavlíkiem.
W 1924 roku Karel Farský został wybrany biskupem praskim i patriarchą Kościoła Czechosłowackiego. Swój urząd pełnił do śmierci w 1927 roku.

</doc>
<doc id="1124896" url="https://pl.wikipedia.org/wiki?curid=1124896" title="Live Evil">
Live Evil

Live Evil – album koncertowy brytyjskiej grupy Black Sabbath, z wokalistą Ronniem Jamesem Dio. Album został wydany w grudniu 1982 roku.

</doc>
<doc id="1124898" url="https://pl.wikipedia.org/wiki?curid=1124898" title="Songs from Instant Star Three">
Songs from Instant Star Three

Songs from Instant Star Three – ścieżka dźwiękowa trzeciego sezonu serialu telewizyjnego "Gwiazda od zaraz". Wszystkie piosenki w oryginale wykonywała Alexz Johnson, jednak po jej przejściu do wytwórni Capitol Records, niektóre piosenki zostały nagrane przez Cory Lee, Tylera Kyte'a, Lindsay Robins i Damhnait Doyle. Album został wydany w Kanadzie 3 lipca 2007 roku, a 10 lipca wytwórnia Orange Record Label postanowiła umieścić płytę w internetowym sklepie iTunes Store. Mimo tej decyzji album wciąż nie jest dostępny w Internecie.
Piosenka "Where Does It Hurt" jest indywidualnie dostępna dla mieszkańców Kanady, poprzez iTunes i Puretracks.

</doc>
<doc id="1124904" url="https://pl.wikipedia.org/wiki?curid=1124904" title="Branchiata">
Branchiata

Skrzelodyszne (Branchiata) - w niektórych starszych podejściach taksonomicznych podtyp stawonogów, zawierający skorupiaki i trylobitowce, przeciwstawiany jednogałęziowcowm (Uniramia).
Skrzelodyszne to stawonogi morskie (wodne), których odnóża są dwugałęziste, obok funkcji krocznej pełnią także funkcję oddechową. Ostatnie odkrycia paleontologiczne wskazują, że paleozoiczne owady miały odnóża wielogałęziste. Ponadto w szczękach drugiej pary widoczna jest pierwotna dwugałęzistość. W konsekwencji jednogałęzistość odnóży jest cechą wtórną, typową dla organizmów lądowych (inny sposób oddychania). Obecnie skrzelodyszne traktuje się jako grupę sztuczną, a jednogałęziste (Uniramia) wywodzi się od trylobitowców.

</doc>
<doc id="1124905" url="https://pl.wikipedia.org/wiki?curid=1124905" title="Nicennica polna">
Nicennica polna

Nicennica polna ("Filago arvensis" L.) – gatunek rośliny jednorocznej należący do rodziny astrowatych. Dość pospolity na terenie całej Polski.
Biologia i ekologia.
Występuje na pastwiskach, polach uprawnych, ugorach, porębach. Rośnie zarówno na glebach piaszczystych, jak i gliniastych, unika natomiast gleb wapiennych. W klasyfikacji zbiorowisk roślinnych gatunek charakterystyczny dla All. "Vicio lathyroidis-Potentillion". Kwitnie od czerwca do września.
Zmienność.
Tworzy mieszańce z nicennicą drobną i n. niemiecką.

</doc>
<doc id="1124907" url="https://pl.wikipedia.org/wiki?curid=1124907" title="Filago arvensis">
Filago arvensis



</doc>
<doc id="1124908" url="https://pl.wikipedia.org/wiki?curid=1124908" title="Logfia arvensis">
Logfia arvensis



</doc>
<doc id="1124913" url="https://pl.wikipedia.org/wiki?curid=1124913" title="Cross Purposes Live">
Cross Purposes Live

Cross Purposes Live – album koncertowy brytyjskiej grupy Black Sabbath. Rejestracji koncertu dokonano 13 kwietnia 1994 roku w Londynie w słynnej sali koncertowej Hammersmith Apollo podczas trasy promującej album "Cross Purposes". Album został wydany w 1995 roku jako box zawierający CD oraz kasetę VHS. Na kasecie znalazło się o trzy nagrania więcej ("Mob Rules", "Anno Mundi" i "Neon Knights") niż na płycie. W tej formie album jest dziś bardzo trudno dostępny.

</doc>
<doc id="1124915" url="https://pl.wikipedia.org/wiki?curid=1124915" title="Metylobenzoiloekgonina">
Metylobenzoiloekgonina



</doc>
<doc id="1124916" url="https://pl.wikipedia.org/wiki?curid=1124916" title="Karel Farsky">
Karel Farsky



</doc>
<doc id="1124917" url="https://pl.wikipedia.org/wiki?curid=1124917" title="Jednogałęziowce">
Jednogałęziowce

Jednogałęziowce, "Uniramia" w niektórych starszych podejściach taksonomicznych podtyp stawonogów, zawierający owady i wije (zobacz tchawkowce), przeciwstawiany 
skrzelodysznym (Branchiata - zawierające skorupiaki i trylobitowce).
Skrzelodyszne to stawonogi morskie (wodne), których odnóża są dwugałęziste, obok funkcji krocznej pełnią także funkcję oddechową. Ostatnie odkrycia paleontologiczne wskazują, że paleozoiczne owady miały odnóża wielogałęziste. Ponadto w szczękach drugiej pary widoczna jest pierwotna dwugałęzistość. W konsekwencji jednogałęzistość odnóży jest cechą wtórną, typową dla organizmów lądowych (inny sposób oddychania). Obecnie skrzelodyszne traktuje się jako grupę sztuczną, a jednogałęziowce ("Uniramia") wywodzi się od trylobitowców.
W wyróżnieniu jednogałęziowców ("Uniramia") zakładało się, że pochodzą od wspólnego przodka, jednocześnie podstawowe cechy stawonogów (połączone stawami odnóża i chitynowy pancerz) pojawiły się w toku ewolucji dwukrotnie i niezależnie (polifiletycznie). Drugą niezależną linią byłyby skrzelodyszne (Branchiata) Zwolennicy tego poglądu wywodzą "Uniramia" (owady i wije) od pratchawców (Onycophora) - podkreślali, że pratchawce mają cechy zarówno pierścienic jak i stawonogów.
Uniramia traktowane są współcześnie jako synonim tchawkowców ("Tracheata, Eutracheata") w randze podtypu w typie stawonogi, obok podtypu szczękoczułkowce (stawonogi bez czułków, odnóże gębowe zwane szczękoczułkami - "chelicerae") i podtypu skorupiaki (tak jak tchawkowce zamiast szczękoczułków mają żuwaczki).

</doc>
<doc id="1124920" url="https://pl.wikipedia.org/wiki?curid=1124920" title="Bronisław Pietruszkiewicz">
Bronisław Pietruszkiewicz

Bronisław Pietruszkiewicz (ur. 1 lipca 1939 w Wilnie, zm. 24 października 2007 w Katowicach) – polski plastyk, specjalizujący się w malarstwie i projektowaniu plastycznym.
W 1956 roku ukończył liceum ogólnokształcące w Wilnie, a w 1960 Studium Nauczycielskie w Szczecinie. W latach 1960-1962 pracował jako nauczyciel w szkołach średnich w Szczecinie i Kamieniu Pomorskim. Potem podjął studia na Wydziale Sztuk Pięknych Uniwersytetu Mikołaja Kopernika w Toruniu, studiował malarstwo pod kierunkiem Stanisława Borysowskiego. Studia ukończył w 1967 i podjął pracę na uczelni. W 1976 roku ukończył na Akademii Sztuk Pięknych w Warszawie przewód kwalifikacyjny na stanowisko adiunkta, a w 1990 na stanowisko docenta. 
Kierował Pracownią Ikonosfery w Instytucie Artystycznym Wydziału Sztuk Pięknych UMK. W latach 1995-1999 pracował również na Wydziale Wychowania Artystycznego Wyższej Szkoły Pedagogicznej w Olsztynie.
Jego działalność ukierunkowana była na stosowanie niekonwencjonalnych technik i materiałów (kolaż, asamblaż, relief, a także olej na płótnie) w sztuce.

</doc>
<doc id="1124924" url="https://pl.wikipedia.org/wiki?curid=1124924" title="Nicennica">
Nicennica

Nicennica ("Filago" ) – rodzaj roślin z rodziny astrowatych. Należy do niego w zależności od ujęcia systematycznego od kilkunastu do ponad 50 gatunków. W wąskim ujęciu należą tu rośliny ze Starego Świata, w szerokim także północnoamerykańskie.
Rozmieszczenie geograficzne.
W wąskim ujęciu należy tu kilkanaście gatunków rosnących w Europie, zachodniej Azji i północnej Afryce. W szerokim ujęciu zasięg rodzaju obejmuje także Amerykę Północną (południowo-zachodnią część Stanów Zjednoczonych i północny Meksyk). Jako rośliny introdukowane przedstawiciele rodzaju występują na pozostałym obszarze Ameryki Północnej, we wschodniej Azji oraz w Australii.
Systematyka.
Rodzaj z plemienia "Gnaphalieae" z podrodziny "Asteroideae" z rodziny astrowatych. W obrębie plemienia należy do podplemienia "Filagininae" obejmującego poza tym łączone lub rozłączane w różnych ujęciach rodzaje: suchotki "Logfia", nieczaj "Evax", "Bombycilaena", "Cymbolaena" i "Micropus". Rodzaj w wąskim ujęciu obejmuje kilkanaście gatunków ze Starego Świata, a w szerokim ponad 50 (w takim ujęciu włączane są tu rodzaje "Evax" i "Cymbolaena"). W niektórych ujęciach włączane są tu także gatunki z rodzaju "Logfia".

</doc>
<doc id="1124926" url="https://pl.wikipedia.org/wiki?curid=1124926" title="Jean Jacques Ido">
Jean Jacques Ido



</doc>
<doc id="1124927" url="https://pl.wikipedia.org/wiki?curid=1124927" title="Polski Biały Krzyż">
Polski Biały Krzyż

Polski Biały Krzyż – instytucja cywilna działająca głównie w okresie II Rzeczypospolitej na rzecz wojska.
Historia.
Organizacja powstała 2 lutego 1918 roku w USA podczas trwania I wojny światowej dzięki staraniom żony Ignacego Paderewskiego, Heleny Paderewskiej, powołana w celu niesienia pomocy ofiarom wojny. Helena Paderewska, wskutek sprzeciwu Czerwonego Krzyża wobec utworzenia polskiej filii tej organizacji, zorganizowała i finansowała nabór ochotniczek do służby pielęgniarskiej, by wysłać je w miejsca, gdzie podczas pierwszej wojny światowej walczyli Polacy wcieleni do trzech armii – rosyjskiej, niemieckiej i austriackiej.
Drugim celem statutowym stowarzyszenia, z którego Biały Krzyż stał się szczególnie znany, było szerzenie kultury i oświaty, rozbudzanie postaw patriotycznych oraz świadomości narodowej i obywatelskiej wśród żołnierzy polskich służących w armiach zaborczych, a po zakończeniu I wojny światowej wśród żołnierzy służby zasadniczej Wojska Polskiego.
Polski Biały Krzyż rozwiązany został rozporządzeniem Rady Ministrów z dnia 28 listopada 1946 r. (Dz.U. 1947 nr 2 poz. 6), a jego majątek został przekazany Towarzystwu Przyjaciół Żołnierza, uznanemu w tym samym rozporządzeniu za stowarzyszenie wyższej użyteczności.

</doc>
<doc id="1124929" url="https://pl.wikipedia.org/wiki?curid=1124929" title="Synagoga w Vyskovie">
Synagoga w Vyskovie



</doc>
<doc id="1124930" url="https://pl.wikipedia.org/wiki?curid=1124930" title="Dobling">
Dobling



</doc>
<doc id="1124931" url="https://pl.wikipedia.org/wiki?curid=1124931" title="Doebling">
Doebling



</doc>
<doc id="1124932" url="https://pl.wikipedia.org/wiki?curid=1124932" title="Vanju Mare">
Vanju Mare



</doc>
<doc id="1124933" url="https://pl.wikipedia.org/wiki?curid=1124933" title="Mihailesti">
Mihailesti



</doc>
<doc id="1124934" url="https://pl.wikipedia.org/wiki?curid=1124934" title="Slanic">
Slanic



</doc>
<doc id="1124948" url="https://pl.wikipedia.org/wiki?curid=1124948" title="Anna Olsson (biegaczka narciarska)">
Anna Olsson (biegaczka narciarska)

Anna Viktoria Olsson z d. Dahlberg (ur. 1 maja 1976 w Kramfors) – szwedzka biegaczka narciarska, medalistka olimpijska i medalistka mistrzostw świata.
Kariera.
igrzyska olimpijskie w Salt Lake City były pierwszymi w jej karierze. Indywidualnie plasowała się tam w trzeciej dziesiątce. Cztery lata później, na igrzyskach w Turynie zdobyła razem z Liną Andersson złoty medal w sprincie drużynowym techniką klasyczną. Startowała także na igrzyskach w Vancouver, gdzie jej najlepszym wynikiem było 4. miejsce w sprincie techniką klasyczną.
Na mistrzostwach świata zadebiutowała w 1997 r. podczas mistrzostw w Trondheim, gdzie zajęła 47. miejsce w biegu na 15 km techniką dowolną. Startowała także na mistrzostwach w Lahti oraz mistrzostwach w Val di Fiemme, ale indywidualnie zajmowała miejsca w trzeciej dziesiątce. W 2005 r. podczas mistrzostw w Oberstdorfie zajęła 4. miejsce w sprincie techniką klasyczną. Wynik ten powtórzyła dwa lata później na mistrzostwach w Sapporo. Na japońskich mistrzostwach zajęła także 4. miejsce w sztafecie 4x10 km. Swój jedyny medal mistrzostw świata zdobyła w 2009 r. podczas mistrzostw w Libercu zajmując wraz z Liną Andersson drugie miejsce w sprincie drużynowym techniką klasyczną.
Najlepsze wyniki w Pucharze Świata osiągnęła w sezonie 2004/2005, kiedy to zajęła 11. miejsce w klasyfikacji generalnej, a w klasyfikacji sprintu była trzecia. Także w sezonie 2003/2004 była trzecia w klasyfikacji sprinterskiej. 17 października 2009 r. oświadczyła, po sezonie 2009/2010 zamierza zakończyć karierę.
Jej mąż Johan Olsson również uprawia biegi narciarskie.

</doc>
<doc id="1124950" url="https://pl.wikipedia.org/wiki?curid=1124950" title="Skrzelodyszne">
Skrzelodyszne



</doc>
<doc id="1124953" url="https://pl.wikipedia.org/wiki?curid=1124953" title="Surrey (Kanada)">
Surrey (Kanada)

Surrey – miasto w Kanadzie, w prowincji Kolumbia Brytyjska, w dystrykcie regionalnym Greater Vancouver.
Liczba mieszkańców Surrey wynosi 394 976. Język angielski jest językiem ojczystym dla 54,8%, francuski dla 0,8% mieszkańców (2006).
Surrey to jedno z najszybciej rozwijających się miast kanadyjskich w latach 90. i następnej dekadzie. „Brama” wjazdowa do aglomeracji Wielkiego Vancouveru ("Greater Vancouver District"). Miasto położone jest na prawym brzegu rzeki Fraser (Fraser River), połączone z resztą miast aglomeracji Vancouver pięcioma mostami: Port Mann (transkanadyjska szosa nr 1), Alex Fraser (międzynarodowa trasa z Seattle, USA), Pattulo (lokalne połączenie z New Westminster) oraz sąsiadujące z mostem Patullo, dwa mosty kolejowe (dolny, najstarszy w tym regionie, dla transportu kolejowego i górny, dla miejskiej zautomatyzowanej kolejki pasażerskiej Skytrain).
W mieście znajduje się kampus uniwersyteckiego colleg'u Kwantleen i Uniwersytetu Simona Frasera.
Miasto w początkowej fazie rozwoju miało charakter farmersko-robotniczy. Obecnie jest wieloetnicznym i wielokulturowym centrum urbanistycznym. Ze względu na ten charakter miasta jest ono wielowyznaniowe i znajduje się w nim szereg obiektów kościelnych wielu religii: kościoły katolickie, prawosławne, ewangelickie i baptystyczne zbory, meczety i świątynie hinduskie, Sala Zgromadzeń i Sale Królestwa Świadków Jehowy.
Polska grupa etniczna liczy ok. 14 tysięcy mieszkańców. Największą grupą etniczną jest grupa hinduska skupiona głównie w dzielnicy północno-zachodniej, na pograniczu miasta Delta. Ta część miasta nazywana jest często żartobliwie „New Delhi”. Miejsce największego skupiska Polaków, we wschodnio-północnej części miasta w dzielnicy Guildford, określane bywa, jako „Wałęsówka”. Od 2008 odbywają się w Surrey (w parku Holland) wielkie festyny wielokulturowe ("multicultural") „Fusion Festival”. Bierze w nich udział grupa polska. Organizatorem polonijnej sekcji festynu jest Krystyna Połubińska ze Stowarzyszenia Artystów i Przyjaciół Sztuk „Pod skrzydłami Pegaza”. Regularnym sponsorem polonijnego pawilonu jest Konsulat Generalny RP w Vancouverze.
W Surrey wydawane są dwa polskojęzyczne pisma: lokalna „Gazeta Informacyjna” (tygodnik polonijny) pod redakcją Elżbiety Kozar oraz rocznik twórczości polskiej "Strumień" pod redakcją Bogumiła Pacak-Gamalskiego.

</doc>
<doc id="1124954" url="https://pl.wikipedia.org/wiki?curid=1124954" title="Powiat Gmünd">
Powiat Gmünd

Powiat Gmünd (niem. "Bezirk Gmünd") – powiat w Austrii, w kraju związkowym Dolna Austria, w rejonie Waldviertel. Siedziba powiatu znajduje się w mieście Gmünd.
Geografia.
Powiat Gmünd graniczy: na północnym wschodzie z powiatem Waidhofen an der Thaya, na południowym wschodzie z powiatem Zwettl, na południu z powiatem Freistadt (Górna Austria). Na północy i zachodzie powiat graniczy z Czechami, do których w 1920 przyłączono tereny na zachód od rzeki Lužnice - tzw. Vitorazsko.
Podział administracyjny.
Powiat podzielony jest na 21 gmin, w tym pięć gmin miejskich "(Stadt)", jedenaście gmin targowych "(Marktgemeinde)" oraz pięć gmin wiejskich "(Gemeinde)".
Transport.
Przez powiat przebiegają drogi krajowe: B5 ("Waidhofener Straße"), B30 ("Thayatal Straße"), B38 ("Böhmerwald Straße"), B41 ("Gmündner Straße"), B119 ("Greiner Straße") i B303 ("Weinviertler Straße"). Powiat leży na trasie linii kolejowej Wiedeń-Praga, inne linie o znaczeniu lokalnym zbiegają się w Gmündzie.

</doc>
<doc id="1124957" url="https://pl.wikipedia.org/wiki?curid=1124957" title="Krzysztof Matyjaszczyk">
Krzysztof Matyjaszczyk

Krzysztof Adam Matyjaszczyk (ur. 27 maja 1974 w Radomsku) – polski polityk i samorządowiec, poseł na Sejm VI kadencji (2007–2010), od 2010 prezydent Częstochowy.
Życiorys.
Ukończył budownictwo i zarządzanie na Politechnice Częstochowskiej, gdzie działał w organizacjach studenckich. Wstąpił do Sojuszu Lewicy Demokratycznej. Kierował pracami rady dzielnicy Raków. W latach 2002–2007 zasiadał w radzie miasta Częstochowy, pełniąc funkcję wiceprzewodniczącego. Pracował także jako zastępca naczelnika w starostwie częstochowskim.
Był przewodniczącym Federacji Młodych Socjaldemokratów w Częstochowie, został następnie przewodniczącym częstochowskiego SLD i wiceprzewodniczącym rady wojewódzkiej tej partii w Katowicach. W wyborach parlamentarnych w 2005 z listy SLD bez powodzenia startował do Sejmu. W wyborach samorządowych w 2006 z ramienia koalicji Lewica i Demokraci kandydował na prezydenta Częstochowy, zajmując 3. miejsce spośród 6 kandydatów (uzyskał 14 683 głosów, co stanowiło 20,83%).
W przedterminowych wyborach w 2007 został wybrany na posła, kandydując z listy LiD w częstochowskim okręgu wyborczym i otrzymując 16 432 głosów. 22 kwietnia 2008 został członkiem nowo powołanego klubu Lewica (we wrześniu 2010 przemianowanego na klub poselski SLD), a 11 lipca 2008 członkiem komisji śledczej do zbadania sprawy zarzutu nielegalnego wywierania wpływu na funkcjonariuszy policji, służb specjalnych, prokuratorów i osoby pełniące funkcje w organach wymiaru sprawiedliwości.
W wyborach samorządowych w 2010 ponownie wystartował jako kandydat SLD na urząd prezydenta Częstochowy. W pierwszej turze uzyskał 35 045 (45,83%) głosów. Przeszedł do drugiej tury z Izabelą Leszczyną z PO, która otrzymała 16 815 głosów (21,99%). W drugiej turze uzyskał wynik 33 696 (70,89%) głosów wobec 13 840 (29,11%) głosów dla jego kontrkandydatki. W związku z wyborem na funkcję samorządową 7 grudnia 2010 utracił mandat poselski. Obowiązki prezydenta Częstochowy objął 10 grudnia tego samego roku po złożeniu ślubowania. W wyborach samorządowych w 2014 z powodzeniem ubiegał się o reelekcję, otrzymując w drugiej turze 56,72% głosów i pokonując w niej kandydata PiS Artura Warzochę. W 2018 został wybrany na kolejną kadencję w pierwszej turze, uzyskując 59,76% głosów. W listopadzie 2019 roku został członkiem Europejskiego Komitetu Regionów, w którym dołączył do frakcji Partii Europejskich Socjalistów. Zasiadł w Komisji Polityki Gospodarczej (ECON) oraz Komisji Polityki Społecznej, Edukacji, Zatrudnienia, Badań Naukowych i Kultury (SEDEC).

</doc>
<doc id="1124958" url="https://pl.wikipedia.org/wiki?curid=1124958" title="Richmond (Kolumbia Brytyjska)">
Richmond (Kolumbia Brytyjska)

Richmond – miasto w Kanadzie, w prowincji Kolumbia Brytyjska, liczy ok. 175 tys. mieszkańców (2006). Leży tuż na południe od miasta Vancouver i jest częścią jego obszaru metropolitalnego. Jest położone w całości na wyspach w delcie rzeki Fraser.
W granicach miasta znajduje się port lotniczy Vancouver.
W 2010 na torze Richmond Olympic Oval odbyły się zawody łyżwiarstwa szybkiego w trakcie zimowych igrzysk olimpijskich.
Liczba mieszkańców Richmond wynosi 198,309. Język angielski jest językiem ojczystym dla 38,6%, francuski dla 0,7% mieszkańców (2016).
Richmond ma największy procent imigrantów wśród miast Kanady, 57% według danych z 2007. Większość z nich to przybysze z Azji, głównie z Chin.
W mieście rozwinął się przemysł elektroniczny, odzieżowy oraz spożywczy.

</doc>
<doc id="1124959" url="https://pl.wikipedia.org/wiki?curid=1124959" title="Rękoczyn Esmarcha">
Rękoczyn Esmarcha

Rękoczyn Esmarcha (ang. "Esmarch maneuver", "Triple Airway manoeuvre") – manewr wykonywany w celu udrożnienia górnych dróg oddechowych. Znajduje zastosowanie u pacjentów z krótką lub grubą szyją lub zmianami usztywniającymi odcinek szyjny kręgosłupa. Istotą rękoczynu Esmarcha jest odgięcie głowy do tyłu i przemieszczenie żuchwy do przodu w ten sposób, by zęby dolne (o ile pacjent je posiada) znalazły się przed zębami górnymi. Następnie żuchwa jest przyciskana w tej pozycji do szczęki, przy utrzymanej pozycji odgięcia głowy. W przypadku podejrzenia uszkodzeń odcinka szyjnego kręgosłupa niekiedy stosuje się zmodyfikowany rękoczyn Esmarcha polegający wyłącznie na wysunięciu żuchwy. 
Według wytycznych z 2010 roku osób bez przygotowania medycznego, uczestniczących w kursach pierwszej pomocy, uczy się jedynie udrażniania dróg oddechowy w mechanizmie czołowo-bródkowym.

</doc>
<doc id="1124960" url="https://pl.wikipedia.org/wiki?curid=1124960" title="Longueuil">
Longueuil

Longueuil – miasto w Kanadzie, w prowincji Quebec, w regionie Montérégie, nie jest częścią żadnego MRC (razem z kilkoma pobliskimi miastami tworzy terytorium równoważne Longueuil). Miasto leży nad Rzeką Świętego Wawrzyńca naprzeciwko Montrealu i stanowi część jego aglomeracji. Longueuil jest piątym co do wielkości miastem Quebecu i dziewiętnastym pod względem wielkości miastem Kanady.
Liczba mieszkańców Longueuil wynosi 229 330. Język francuski jest językiem ojczystym dla 80,1%, angielski dla 6,8% mieszkańców (2006).
W mieście rozwinął się przemysł zbrojeniowy, metalowy oraz włókienniczy.

</doc>
<doc id="1124964" url="https://pl.wikipedia.org/wiki?curid=1124964" title="Matka wszystkich bomb">
Matka wszystkich bomb



</doc>
<doc id="1124965" url="https://pl.wikipedia.org/wiki?curid=1124965" title="Ford Cortina">
Ford Cortina

Ford Cortina – samochód osobowy klasy średniej produkowany pod amerykańską marką Ford w latach 1962 – 1983.
Pierwsza generacja.
Ford Cortina I został zaprezentowany po raz pierwszy w 1962 roku.
Pierwsza generacja samochodu została zaprojektowana przez Roya Browna w ramach brytyjskiego oddziału Forda jako następca modelu Consul Classic. Prezentacja pojazdu nastąpiła we wrześniu 1962 roku jako Ford Consul Cortina. Do stycznia 1963 roku wszystkie samochody były wyposażane w silnik 1,2 z Forda Anglii, po czym za dodatkową opłatą można było nabyć jednostkę 1,5 litra. Samochód był dostępny z nadwoziem dwu- lub czterodrzwiowym. Jednocześnie w 1963 roku rozpoczęto produkcję bliźniaczego Lotusa Cortiny, będącego sportową odmianą. W 1964 roku zmieniono nazwę podstawowego modelu na po prostu Ford Cortina.
Sport.
Początkowo Ford Cortina był wystawiany w rajdach samochodowych, a później również w wyścigach samochodów turystycznych. W 1963 roku Jack Sears w Fordzie Cortina GT zdobył mistrzostwo BSCC. Rok później to samo osiągnięcie zdobył w barwach Team Lotus Lotusem Cortiną Jim Clark. Również w 1964 roku Peter Hughes w Fordzie Cortinie GT wygrał Rajd Safari. Zwykle w zawodach sportowych stosowano mocny i lekki silnik 1,6 litra.
Druga generacja.
Ford Cortina II został zaprezentowany po raz pierwszy w 1966 roku.
Druga generacja samochodu, zaprojektowana przez Roya Haynesa, powstała na zmodernizowanej platformie poprzednika. Zmieniono wygląd nadwozia, które przybrało agresywniejszy charakter. Zyskało one bardziej kanciaste i zwarte proporcje, z wyraźniej zaznaczonymi błotnikami, niżej osadzonymi reflektorami oraz kanciastymi tylnymi lampami. Zaokrąglone i wielokształtne przetłoczenia zastąpiono prostszymi liniami. Przód zdominowała duża, prostokątna atrapa chłodnicy obejmująca reflektory i zdobiona chromem.
W gamie pojawił się nowy silnik o pojemności 1,6 litra. W Południowej Afryce samochód był ponadto sprzedawany z trzylitrowym silnikiem V6, rozwijanym przez Basil Green Motors.
Podobnie jak w przypadku poprzednika, na bazie Forda Cortiny drugiej generacji został zbudowany sportowy wariant Lotus Cortina opracowany z brytyjską marką samochodów sportowych Lotus.
Trzecia generacja.
Ford Cortina III został zaprezentowany po raz pierwszy w 1970 roku.
Trzecia generacja Forda Cortiny przeszła obszerną metamorfozę. Po raz pierwszy w historii, pojazd był wynikiem współpracy konstruktorów brytyjskiego oraz niemieckiego oddziału marki Ford. W ten sposób, konstrukcja w Wielkiej Brytanii i Irlandii stała się kontynuacją linii modelowej Cortina, z kolei w Niemczech i wielu ościennych krajach Europy Zachodniej pojazd stał się szóstą generacją modelu Taunus.
Kształt nadwozia był inspirowany butelką Coca-Coli, charakteryzując się obłymi tylnymi błotnikami, a także wyraźnie zaznaczonymi przednimi nadkolami. Pas przedni zdobiła duża, chromowana atrapa chłodnicy obejmująca okrągłe reflektory. W podstawowej ofercie znajdowały się jednostki 1,3, 1,6 i 2,0, jednakże w Południowej Afryce sprzedawano pojazdy z silnikami 2,5 i 3,0, a w Australii oferowano modele z pochodzącymi z Forda Falcona silnikami 3,3 i 4,1.
Lifting.
We wrześniu 1972 roku Cortina trzeciej generacji przeszła obszerną modernizację. Z przodu pojawił się nowy wzór atrapy chłodnicy, a także duże prostokątne reflektory, które zastąpiły dotychczasowe, okrągłe.
Czwarta generacja.
Ford Cortina IV został zaprezentowany po raz pierwszy w 1976 roku.
Czwarta generacja Cortiny została gruntownie zmodernizowana, powstając od podstaw jako nowy model. Podobnie jak poprzednik, pojazd powstał w ramach współpracy brytyjskiego i niemieckiego oddziału Forda, dzięki której pojawiła się też kolejna, siódma generacja modelu Taunus.
Pas przedni wyróżniał się dużymi, kanciastymi reflektorami, a także czarną, znajdującą się między nimi atrapą chłodnicy w prostokątnym kształcie. Z tyłu z kolei znalazły się wielokształtne, znajdujące się na narożnikach błotników lampy, a nadwozie zyskało łagodniejsze przetłoczenia.
Piąta generacja.
Ford Cortina V został zaprezentowany po raz pierwszy w 1979 roku.
Piąta i ostatnia generacja Forda Cortiny była de facto głęboko zmodernizowanym poprzednikiem, zyskując nowocześniejsze rozwiązania techniczne, a także obszernie zmodernizowane nadwozie. Z przodu pojawiły się dwuczęściowe, dwubarwne reflektory obejmujące tym razem także krawędzie przednich błotników, z kolei z tyłu zamontowano znacznie większe, prostokątne lampy. Poza tym, kształt drzwi czy przetłoczenia na błotnikach pozostały bez zmian.
Restylizacja, firmowana jako nowa generacja, nie dotyczyła bliźniaczego Forda Taunusa – ten był produkowany w tej samej formie od 1976 roku.
Koniec produkcji i następca.
W 1983 roku Ford zakończył produkcję Cortiny, zastępując ją na rynku europejskim zupełnie nowym modelem Sierra. Na rynku australijskim i nowozelandzkim następcą został z kolei inny model – Telstar.
Łącznie sprzedano 4,3 miliona egzemplarzy Cortiny wszystkich generacji, w większości w Wielkiej Brytanii. Był to najlepiej sprzedający się samochód w Wielkiej Brytanii przez wiele lat, głównie w latach 70. XX wieku.

</doc>
<doc id="1124968" url="https://pl.wikipedia.org/wiki?curid=1124968" title="Ratanice (Czernichów)">
Ratanice (Czernichów)

Ratanice – przysiółek wsi Czernichów w Polsce, położony w województwie małopolskim, w powiecie krakowskim, w gminie Czernichów.
W latach 1975–1998 przysiółek administracyjnie należał do województwa krakowskiego.

</doc>
<doc id="1124971" url="https://pl.wikipedia.org/wiki?curid=1124971" title="Bednarze (Rybna)">
Bednarze (Rybna)

Bednarze – część wsi Rybna w Polsce położona w województwie małopolskim, w powiecie krakowskim, w gminie Czernichów.
W latach 1975–1998 Bednarze należały administracyjnie do województwa krakowskiego.
W częściach przysiółku o nazwach Kocurowie oraz Kucoroszec, ma początek potok Rybnianka. Wypływa on z południowego stoku Łysej Góry. Płynie na południowy wschód przez tutejsze jurajskie wapienie. Po ok. 500 m z północnego wschodu wpływa do niego bezimienny potok, który ma źródło w północno–zachodniej części Nowego Świata w Rybnej.

</doc>
<doc id="1124972" url="https://pl.wikipedia.org/wiki?curid=1124972" title="The Sabbath Stones">
The Sabbath Stones

The Sabbath Stones – album kompilacyjny brytyjskiej grupy Black Sabbath. Na albumie znalazły się utwory z albumów od "Born Again" do "Forbidden".

</doc>
<doc id="1124974" url="https://pl.wikipedia.org/wiki?curid=1124974" title="Czosnek kątowaty">
Czosnek kątowaty

Czosnek kątowaty, czosnek kątowy ("Allium angulosum" L.) – gatunek byliny należący do podrodziny czosnkowych w rodzinie amarylkowatych. Występuje w środkowej, wschodniej i południowej Europie, Kirgistanie i na Syberii. W Polsce jest dość rzadki i objęty ochroną. Rośnie głównie w dolinach dużych rzek.
Biologia i ekologia.
Bylina, geofit. Kwitnie w lipcu i sierpniu. Liczba chromosomów 2n = 16. Rośnie na wilgotnych łąkach. Gatunek charakterystyczny dla łąk selernicowych ze związku "Cnidion dubii" i zespołu "Violo-Cnidietum dubii".
Zagrożenia i ochrona.
Gatunek został umieszczony na Czerwonej liście roślin i grzybów Polski (2006) i na obszarze kraju uznany za narażony (kategoria zagrożenia V). Od 2014 roku jest objęty w Polsce ochroną częściową.

</doc>
<doc id="1124977" url="https://pl.wikipedia.org/wiki?curid=1124977" title="Lek przeciwbólowy">
Lek przeciwbólowy



</doc>
<doc id="1124980" url="https://pl.wikipedia.org/wiki?curid=1124980" title="We Sold Our Soul For Rock ’n’ Roll">
We Sold Our Soul For Rock ’n’ Roll

We Sold Our Soul for Rock ’n’ Roll – album zespołu Black Sabbath. Został on wydany 1 grudnia 1975 roku nakładem wytwórni Warner Bros. Album ten jest kompilacją największych hitów z poprzednich sześciu albumów.

</doc>
<doc id="1124988" url="https://pl.wikipedia.org/wiki?curid=1124988" title="Czosnek grzebieniasty">
Czosnek grzebieniasty

Czosnek grzebieniasty ("Allium carinatum" L.) – gatunek rośliny należący do rodziny czosnkowatych. Rodzimym obszarem jego występowania jest większość terytorium Europy oraz zachodnia Turcja. W Polsce do 2017 roku uznawany był za wymarły (ostatnio spotykany w 1924 r. w rezerwacie Bielinek nad Odrą), póki nie został znaleziony w Toruniu.
Zmienność.
Gatunek zróżnicowany na dwa podgatunki:
Zagrożenia i ochrona.
Gatunek umieszczony na Czerwonej liście roślin i grzybów Polski (2006, 2016), w Polskiej Czerwonej Księdze Roślin (2014) i na obszarze Polski prawdopodobnie wymarły (kategoria zagrożenia EX). Na czerwonej liście w wydaniu z 2016 roku posiada kategorię RE (wymarły w obszarze Polski).
W lipcu 2017 r. dr Lucjan Rutkowski odkrył stanowisko czosnku przy ul. Polnej w Toruniu.
Zastosowanie.
Jest uprawiany jako roślina ozdobna. Preferuje słoneczne stanowisko i potrzebuje żyznej i próchnicznej gleby. Rozmnaża się go przez cebulki przybyszowe lub przez siew nasion. Podobnie jak inne gatunki czosnków jest atakowany przez choroby i szkodniki, przede wszystkim przez śmietkę cebulankę, białą zgniliznę cebuli i nicienia niszczyka zjadliwego.

</doc>
<doc id="1124991" url="https://pl.wikipedia.org/wiki?curid=1124991" title="Mina Caputo">
Mina Caputo

Mina Caputo (ur. jako Keith Caputo 4 grudnia 1973) – amerykańska, transpłciowa wokalistka, autorka tekstów i piosenek.
Do 2011 znana jako wokalista Keith Caputo, głównie ze współpracy z zespołem Life of Agony, który powstał w 1989 r. w Nowym Jorku. Opuściła grupę w 1997 r. po nagraniu trzeciego albumu "Soul Searching Sun" i rozpoczęła karierę solową. Wraz z Michaelem Dagostino, Billym Kellym i Pete'em Freglette'em stworzyła zespół Absolute Bloom, który został rozwiązany w lipcu 1998 r. Caputo przeprowadziła się do Amsterdamu, a w roku 2000 ukazał się jej pierwszy solowy album "Died Laughing". W 2003 r. dołączyła jako wokalistka do reaktywowanej po 20 latach brazylijskiej grupy Freax i nagrała album "Freax". W tym samym roku Caputo powróciła do swojego macierzystego zespołu Life of Agony.
W czasie kariery solowej współpracowała m.in. z następującymi osobami: basista Flea (The Red Hot Chili Peppers), gitarzysta Craig Ross (Lenny Kravitz, Eric Clapton, Sheryl Crow), pianista Zac Rae (Fiona Apple, Miley Cyrus, Annie Lennox), producent Martyn Lenoble (Jane’s Addiction, Porno for Pyros, The Cult) i Greg Fidelman (Rage Against The Machine, Marilyn Manson, Johnny Cash), Within Temptation.
W 2011 roku Caputo utworzyła poboczny projekt z Ryanem Oldcastle i Michaelem Shaw o nazwie The Neptune Darlings i wydali album w dniu 15 września 2011 roku o nazwie "Chestnuts &amp; Fireflies". Styl tej płyty został nazwany „geek rock” przez magazyn „The Advocate”.

</doc>
<doc id="1124993" url="https://pl.wikipedia.org/wiki?curid=1124993" title="The Ozzy Osbourne Years">
The Ozzy Osbourne Years

The Ozzy Osbourne Years – album kompilacyjny zawierający utwory Black Sabbath z Ozzym Osbourne'em wydany w październiku 1994 roku.

</doc>
<doc id="1124994" url="https://pl.wikipedia.org/wiki?curid=1124994" title="Tórshavn">
Tórshavn



</doc>
<doc id="1124998" url="https://pl.wikipedia.org/wiki?curid=1124998" title="Szigi Kutuku">
Szigi Kutuku

Szigi Kutuku – dostojnik mongolski pochodzenia tatarskiego, przybrany syn Höelün. Od 1206 zwierzchnik sądownictwa imperium mongolskiego.
Życiorys.
Młodość.
W trakcie pierwszych walk Czyngis-chana z Tatarami, prawdopodobnie w latach 80. XII wieku, został odnaleziony w zdobytym przez Mongołów tatarskim obozie w Naratu Szitü’en. Miał on wówczas "przetkniętą przez nos złotą obrączkę, był odziany w kubraczek podbity sobolem i adamaszkiem", stąd Mongołowie uznali go za szlachetnie urodzonego. Został oddany na wychowanie matce Temudżina – Höelün. Ona nadała mu imię, pierwotnie w zdrobniałej formie – Szigiken Kutuku. Był wiernym towarzyszem Czyngis-chana w trakcie wszystkich prowadzonych przez niego wojen i choć jego działalność, od czasu adopcji przez Höelün do Wielkiego kurułtaju w 1206 roku, nie jest znana, to prawdopodobnie miał znaczne zasługi, gdyż na kurułtaju, jako pierwszy z dostojników Imperium, zwrócił się do chana o nagrodę i uzyskał ją.
Stanowisko uzyskane na Wielkim kurułtaju.
Została mu wówczas przyznana najwyższa władza sądowa. Miał też dokonać podziału podbitych w przyszłości ludów, na części należne poszczególnym członkom rodziny Czyngis-chana, przy czym nie jest jasne czy rzeczywiście odegrał jakąś rolę przy tym podziale. Wszystkie swoje decyzje, zarówno wyroki sądowe, jak i zasady podziału ludów, miał zapisywać w "Błękitnej księdze" od chwili zapisania, decyzji tych nie można było zmienić. Został też zwolniony z kary za 9 przestępstw jakie mógłby w przyszłości popełnić. Poza tymi przywilejami poprosił o władzę nad ludnością miast otoczonych ziemnym wałem, na co chan miał odpowiedzieć: "Ty sam o tym zdecyduj". Wzmianka o Błękitnej księdze jest pierwszym świadectwem używania pisma wśród Mongołów, stąd Szigi Kutuku często bywa uznawany za pierwszego wykształconego obywatela Imperium.
Dalsza kariera.
W czasie kampanii chińskiej w 1215 roku, był jednym z trzech komisarzy mających oszacować majątek w opuszczonym przez Dżurdżenów, Pekinie. Szigi jako jedyny nie dał się przekupić i doniósł o korupcji pozostałych urzędników chanowi. Ten miał go wówczas poprosić by został "Okiem które będzie dla mnie widziało i moim uchem, które będzie dla mnie słyszało". Podczas wojny z Imperium Chorezmijskim w 1221 roku dowodził 30 tysięczną armią wysłaną na terytorium dzisiejszego Afganistanu przeciw Dżalal ad-Dinowi. Został przez niego pokonany w dwudniowej bitwie pod Perwanem. Za rządów Ugedeja cieszył się wielkim szacunkiem z racji swego wykształcenia i dawnych zasług. W ówczesnym ceremoniale dworskim zajmował miejsce wyższe niż synowie chana.

</doc>
<doc id="1125001" url="https://pl.wikipedia.org/wiki?curid=1125001" title="Bass Sultan Hengzt">
Bass Sultan Hengzt

Bass Sultan Hengzt, właściwie Fabio Ferzan Cataldi (ur. 14 sierpnia 1981) – niemiecki raper pochodzący z Berlina. Jest pół Włochem i pół Turkiem. Rapowanie rozpoczął w berlińskim labelu Bassboxxx.
Razem z Bushido i King Orgasmus One rapuje jako BMW (Berlins Most Wanted). W 2003 roku wyszedł jego album Rap braucht kein Abitur, który w 2005 roku został zakazany.
Przez krótki okres współpracował z wytwórnią Ersguterjunge, lecz 23 lipca 2005 label ogłosił rozwiązanie umów z raperem. Po odejściu z Ersguterjunge nagrał kawałek z Flerem ("Pass Auf"). W 2006 koncertował z grupą Bloodhound Gang, ale kłótnie pomiędzy fanami dwóch różnych gatunków przerwały ich współpracę. W 2006 nagrał album Berliner Schnauze. Płytę promowały utwory Berliner Schnauze i Millionär obie piosenki można było zobaczyć na Vive i MTV, pod koniec 2006 roku album został zakazany. W 2007 wydał album Der Schmetterlingseffekt. Rapera można było też usłyszeć na Aggro 5 i solowych płytach Sido i Fler.

</doc>
<doc id="1125004" url="https://pl.wikipedia.org/wiki?curid=1125004" title="Czosnek kulisty">
Czosnek kulisty

Czosnek kulisty ("Allium rotundum" L.) – gatunek byliny należący do rodziny czosnkowatych. Występuje w północnej Afryce (Maroko, Tunezja), zachodniej Azji i w Europie. W Polsce tylko jako gatunek zawlekany na Lubelszczyźnie. Status gatunku we florze Polski: kenofit, prawdopodobnie efemerofit.
Biologia i ekologia.
Bylina, geofit. Rośnie na suchych zboczach i polach. Kwitnie od czerwca do sierpnia. Liczba chromosomów 2n = 16.
Zmienność.
Wyróżnia się trzy podgatunki:
Zagrożenia.
Kategorie zagrożenia gatunku:

</doc>
<doc id="1125006" url="https://pl.wikipedia.org/wiki?curid=1125006" title="Port lotniczy Kittilä">
Port lotniczy Kittilä

Port lotniczy Kittilä (fi. "Kittilän lentoasema", ang. "Kittilä Airport", kod IATA: KTT, kod ICAO: EFKT) – lotnisko położone 5 km na północ od Kittilä i 15 km na południe od Levi. Jest jednym z największych portów lotniczych położonych w północnej części Finlandii. W 2011 obsłużył 238 tys. pasażerów.

</doc>
<doc id="1125009" url="https://pl.wikipedia.org/wiki?curid=1125009" title="Anna Harrison">
Anna Harrison

Anna Tuthill Symmes Harrison (ur. 25 lipca 1775 koło Morristown, zm. 25 lutego 1864 w North Bend) – pierwsza dama Stanów Zjednoczonych od marca do kwietnia 1841.
Życiorys.
Anna Tuthill Symmes urodziła się 25 lipca 1775 nieopodal Morristown, jako córka żołnierza i farmera Johna Clevesa Symmesa i jego żony Anny Tuthill. Ponieważ jej ojciec służył w Armii Kontynentalnej USA, Anna została w dzieciństwie odesłana do dziadków w Southold. Początkowo to tam pobierała naukę, a następnie przeniosła się z ojcem do Nowego Jorku, gdzie chodziła do szkoły. Po trzecim ożenku, pułkownik Symmes z córką zamieszkali w Ohio. Swojego przyszłego męża, Williama Henry’ego Harrisona poznała w Lexington. Wkrótce potem zaczęli się spotykać i podjęli decyzję o ślubie. Ojciec Anny stanowczo sprzeciwiał się małżeństwu z ówczesnym porucznikiem Harrisonem, gdyż uważał go za nieodpowiedniego kandydata na zięcia. Harrisom i Anna Symmes pobrali się jednak wbrew woli jej ojca 25 listopada 1795 roku.
Po ślubie, przeprowadzili się do Fort Washington. Ponieważ jej mąż, jako zawodowy żołnierz, często stacjonował w różnych miejscach, Harrisonowie często się przeprowadzali. Początkowo Anna starała się zawsze towarzyszyć mężowi w podróżach, lecz wkrótce potem zaniechała tego, ze względu na brak sił. Jej głównym miejscem zamieszkania był North Bend w Ohio. Kiedy William Henry Harrison zwyciężył Indian w bitwie pod Tippecanoe, zaczął myśleć o karierze politycznej. Pełnił kilka politycznych funkcji, a w 1836 roku został kandydatem na prezydenta z ramienia Partii Wigów. Przegrał wówczas z Martinem Van Burenem, lecz cztery lata później ponownie ubiegał się o prezydenturę. Po zwycięstwie udał się do Waszyngtonu na zaprzysiężenie, jednak jego żona, z powodu choroby, mu nie towarzyszyła. Miesiąc po zaprzysiężeniu prezydent Harrison zmarł. Anna nigdy nie pojechała do stolicy i większość życia spędziła w North Bend.
Po śmierci męża otrzymała jednorazową zapomogę finansową od Kongresu. Zintensyfikowała także życie religijne, aktywnie uczestnicząc w nabożeństwach. Gdy w 1858 spłonął jej dom, przeprowadziła się do Longview. Zmarła 25 lutego 1864 i została pochowana w North Bend.
Życie prywatne.
Anna Symmes poślubiła Williama Harrisona 25 listopada 1795 w North Bend. Mieli razem sześciu synów i cztery córki.

</doc>
<doc id="1125016" url="https://pl.wikipedia.org/wiki?curid=1125016" title="Czosnek wężowy">
Czosnek wężowy

Czosnek wężowy ("Allium scorodoprasum" L.) – gatunek byliny należący do rodziny czosnkowatych. Występuje w Turcji oraz północnej, środkowej, wschodniej i południowej Europie. Na niektórych obszarach uprawiany i zadomowiony. W Polsce występuje głównie na nizinach.
Biologia i ekologia.
Bylina, geofit. Kwitnie w czerwcu i lipcu. Liczba chromosomów 2n = 16, 32.
Zagrożenia.
Gatunek umieszczony na Czerwonej liście roślin i grzybów Polski (2006, 2016) oraz w Polskiej Czerwonej Księdze Roślin (2014) i na obszarze Polski uznany za narażony (kategoria zagrożenia VU).

</doc>
<doc id="1125023" url="https://pl.wikipedia.org/wiki?curid=1125023" title="Ted (linia lotnicza)">
Ted (linia lotnicza)

Ted – amerykańska linia lotnicza z siedzibą w stanie Illinois. Była częścią linii lotniczej United Airlines. Głównym węzłem był Port lotniczy Denver. 6 stycznia 2009 roku, linia Ted zakończyła samodzielną działalność i w całości przeszła do United Airlines.
Flota.
Airbus A320-200 - 57

</doc>
<doc id="1125029" url="https://pl.wikipedia.org/wiki?curid=1125029" title="Anna Tuthill Symmes Harrison">
Anna Tuthill Symmes Harrison



</doc>
<doc id="1125031" url="https://pl.wikipedia.org/wiki?curid=1125031" title="Reunion (album)">
Reunion (album)

Reunion – album koncertowy brytyjskiej grupy Black Sabbath, z Ozzym Osbourne'em. Album został wydany w 1998 roku. Zawiera dwa premierowe nagrania: "Psycho Man" i "Selling My Soul".

</doc>
<doc id="1125033" url="https://pl.wikipedia.org/wiki?curid=1125033" title="Szlak Kultury Żydowskiej w Żarkach">
Szlak Kultury Żydowskiej w Żarkach

Szlak Kultury Żydowskiej w Żarkach – szlak turystyczny obejmujący miejsca i zachowane ślady materialne związane z kulturą żydowską w Żarkach. Powstał ze środków finansowych Samorządu Województwa Śląskiego oraz Miasta i Gminy Żarki.
Trasa rozpoczyna się przy ulicy Koziegłowskiej i obejmuje 6 przystanków:
Wszystkie obiekty są oznaczone specjalnymi tablicami z tekstem w języku polskim i angielskim.

</doc>
<doc id="1125043" url="https://pl.wikipedia.org/wiki?curid=1125043" title="Dariusz Kofnyt">
Dariusz Kofnyt

Dariusz Kofnyt (ur. 28 października 1964 w Poznaniu) – polski piłkarz, pomocnik.
Swoją przygodę klubową rozpoczął w 1983 w rodzinnym mieście występując w Lechu, z którym był już związany do końca swojej kariery, która trwała 11 lat (do 1995). W czasie swojego pobytu w "Kolejorzu" rozegrał 199 meczów w I lidze i strzelił 1 bramkę w sezonie 1989/90. Razem z poznańską drużyną zdobył cztery tytuły Mistrza Polski, dwa Puchary Polski i Superpuchary Polski.

</doc>
<doc id="1125044" url="https://pl.wikipedia.org/wiki?curid=1125044" title="Teresa Grodzińska">
Teresa Grodzińska

Teresa Jadwiga Grodzińska (ur. 20 grudnia 1899 w Jaszowicach, zm. 1 września 1920 w Czortowicach) – polska sanitariuszka, która odznaczyła się bohaterską postawą i zginęła zamordowana podczas wojny polsko-bolszewickiej 1920. Pośmiertnie została odznaczona Orderem Virtuti Militari, jako pierwsza kobieta w II RP.
Życiorys.
Pochodziła ze szlacheckiej rodziny ziemiańskiej Grodzińskich, herbu Kuszaba (Paprzyca). Była wnuczką Władysława Rudolfa Grodzińskiego, prezesa dyrekcji szczegółowej Towarzystwa Kredytowego Ziemskiego (ur. 15 kwietnia 1823 w Muchnicach, zm. 28 marca 1908), a córką znanej radomskiej osobistości Bronisławy Arkuszewskiej h. Jastrzębiec (ur. 18 sierpnia 1868, zm. 8 sierpnia 1932) oraz Feliksa Grodzińskiego. Była piątym z kolei dzieckiem małżeństwa.
Jako uczennica Gimnazjum im. Marii Gajl w Radomiu działała w harcerstwie, a w 1915 wstąpiła do tajnej Organizacji Młodzieży Narodowej. Gimnazjum ukończyła w 1916 r., a w 1918 rozpoczęła naukę w szkole ogrodniczej w Warszawie. Po wybuchu wojny polsko-bolszewickiej w czerwcu 1920 przerwała naukę i rozpoczęła praktykę w stołecznym Szpitalu Ujazdowskim mając na celu służbę na froncie jako ochotniczka. 21 lipca 1920 została wysłana jako pielęgniarka z kompanią sanitarną Brygady Jazdy Ochotniczej nr 1 w okolice Hrubieszowa. Następnie została przydzielona do 5. kompanii II batalionu 4 pułku piechoty Legionów. Od 19 sierpnia 1920 uczestniczyła w wojnie w rejonie Hrubieszowa. Podczas odwrotu II batalionu ze wsi Gródek na wschód od Hrubieszowa pozostała z ciężko rannymi żołnierzami: "szła między ostatnimi z wycofujących się żołnierzy", m.in. przeprowadziła wielu z nich przez płonący most na rzece Huczwie, mimo jego ostrzału przez 3 nieprzyjacielskie karabiny maszynowe. 1 września 1920 4 pp Legionów został otoczony przez 1 Armię Konną Siemiona Budionnego. Teresa Grodzińska nie wycofała się, chcąc kontynuować opiekę nad rannymi żołnierzami i we wsi Stepankowice podczas ich opatrywania została wzięta do niewoli. Została uprowadzona do wsi Czortowice i była przetrzymywana w stodole, gdzie broniła się przy pomocy siekiery przed bolszewikami przez kilka godzin. Jak informuje raport z 11 września 1920, została "zamordowana w okrutny sposób". Po późniejszym zajęciu Hrubieszowa i okolic przez wojska polskie i wskazaniu miejsca jej pochówku przez lokalną ludność, z rozkazu dowódcy 35 pułku piechoty zwłoki zostały ekshumowane i sporządzono dokumentację. Oględziny wykazały mocne okaleczenie ciała.
Teresa Grodzińska została pochowana w Chełmie, a następnie odbył się jej oficjalny pogrzeb, zorganizowany z honorami wojskowymi, 18 września 1920 w Radomiu. Pochówek był manifestacją patriotyczną i wzięła w nim udział niemal cała ludność miasta. Spoczywa na Cmentarzu Rzymskokatolickim w Radomiu przy ulicy Bolesława Limanowskiego.
Upamiętnienie.
Jej krótkie życie i bohaterską śmierć opisywali m.in. Maria Zaleska w książce "W okopach. Pamiętnik kobiety-lekarza batalionu" (1934) i Melchior Wańkowicz. Okoliczności jej śmierci zostały przedstawione w filmie fabularnym "Wrota Europy" (1999), który powstał na motywach reportażu Melchiora Wańkowicza pt. "Szpital w Cichniczach".
W 1926 na jej cześć w Szpitalu Ujazdowskim w Warszawie umieszczono tablicę pamiątkową i nazwano jej imieniem jedną z sal szpitala.
20 maja 1934 w Zakładach Naukowych Żeńskich Marii Gajl w Radomiu (obecne III Liceum Ogólnokształcące im. płk. Dionizego Czachowskiego) odsłonięta została tablica pamiątkowa poświęcona jej i trzem innym absolwentkom szkoły, które w latach 1916–1920 straciły życie pracując jako sanitariuszki. Tablica ta zaginęła, prawdopodobnie w czasie okupacji niemieckiej. W związku z obchodami jubileuszu 100-lecia szkoły tablica ta została odtworzona i w asyście wojskowej uroczyście odsłonięta 17 listopada 2007. Losy Teresy Grodzińskiej przedstawił spektakl historyczno-literacki "Kamienie mówić będą", wystawiony tego dnia w Resursie Obywatelskiej w Radomiu, z udziałem Adama Ferencego.
Tabliczka poświęcona jej pamięci znajduje się też w murze cegiełkowym na Wawelu. Wykonana w latach 20. XX w., ze względu na treść zniszczona po II wojnie światowej, została przywrócona w czasie renowacji muru w 1997.
7 lipca 2008 jej imieniem nazwano jedną z ulic w Radomiu.
W rodzinnych Jaszowicach 13 grudnia 2009 został poświęcony krzyż upamiętniający Teresę Grodzińską, a 4 września 2010 w 90. rocznicę śmierci zorganizowano uroczystości ku jej czci.
15 grudnia 2019 w Parafii Wojskowej w Radomiu odbyły się uroczystości upamiętniające 120. rocznicę urodzin Teresy Grodzińskiej. Patronat nad uroczystościami objął Prezydent Rzeczypospolitej Polskiej Andrzej Duda.
30 sierpnia 2020 w Parafii Wojskowej w Radomiu odbyły się obchody upamiętniające 100. rocznicę śmierci Teresy Grodzińskiej. Nad obchodami Patronat Narodowy objął Prezydent Rzeczypospolitej Polskiej Andrzej Duda w Stulecie Odzyskania Niepodległości. Patronat Honorowy objął Prezydent Radomia Radosław Witkowski i Prezes Instytutu Pamięci Narodowej dr Jarosław Szarek.
31 sierpnia 2020, w roku stulecia Bitwy Warszawskiej, Prezydent Miasta Radomia zwrócił się z wnioskiem do Rady Miejskiej w Radomiu o nadanie Teresie Grodzińskiej tytułu Honorowego Obywatela Miasta Radomia. Zgodnie z uchwałą Rady Miejskiej nr LIII/475/2021 tytuł ten przyznano jej 22 lutego 2021 roku.
14 października 2022 Publiczna Szkoła Podstawowa w Bielisze, w gminie Zakrzew, przyjęła imię Teresy Grodzińskiej.

</doc>
<doc id="1125045" url="https://pl.wikipedia.org/wiki?curid=1125045" title="Drakar">
Drakar



</doc>
<doc id="1125046" url="https://pl.wikipedia.org/wiki?curid=1125046" title="Franciszek Kaupowicz">
Franciszek Kaupowicz

Franciszek Kaupowicz (ur. 14 kwietnia 1799 w majątku Dusejki, powiat Telsze, Litwa, zm. 14 sierpnia 1871 w Brąswałdzie koło Olsztyna), polski duchowny katolicki, wieloletni proboszcz brąswałdzki, propagator i obrońca mowy polskiej na Warmii.
Pochodził ze szlacheckiej rodziny polskiej osiadłej na Litwie, był synem Wincentego i Marianny z domu Dusejko. Uczęszczał do gimnazjum bernardyńskiego w Telszach, następnie do seminarium duchownego w Worniach; święcenia kapłańskie przyjął w 1828. Był wikariuszem w Chwiejdanach, administratorem kościoła filialnego w Żygajcach, rektorem kościoła w Pojurze. Uczestniczył w powstaniu listopadowym.
W 1840 za namową biskupa Hattena przeniósł się do pracy w diecezji warmińskiej. Znając już z wcześniejszej pracy na pograniczu pruskim warunki duszpasterstwa na Litwie pruskiej, gdzie szczególnie brakowało księży ze znajomością języka litewskiego, podjął na tej ziemi działalność w parafii Drangowskie. W 1845 przeniósł się do Brąswałdu, gdzie początkowo pełnił obowiązki administratora parafii, a od 1855 proboszcza.
Jako duszpasterz brąswałdzki przeciwstawiał się germanizacji. Sprowadzał z Poznania polskie książki, w czasie wakacji gościł u siebie warmińskich studentów teologii, których uczył języka polskiego. Wśród jego ówczesnych gości byli m.in. późniejszy wieloletni proboszcz w Gietrzwałdzie Augustyn Weichsel oraz przyszły arcybiskup gnieźnieński Juliusz Dinder, urodzony w Reszlu, który wprawdzie uważał się za Niemca, ale w czasie pracy w diecezji warmińskiej głosił polskie kazania. Ks. Kaupowicz otaczał również opieką najuboższą ludność polską, prowadząc na jej rzecz działalność charytatywną. Znał kilka języków - litewski, rosyjski, łaciński, pod koniec życia także niemiecki. 

</doc>
<doc id="1125047" url="https://pl.wikipedia.org/wiki?curid=1125047" title="Zbigniew Tokarczyk">
Zbigniew Tokarczyk

Zbigniew Tokarczyk (ur. 1953 w Kraśniku, zm. 23 lutego 1984) – działacz opozycji w PRL, członek KPN, działacz NSZZ Solidarność.
Życiorys.
Pracownik elektrowni w Stalowej Woli. Był internowany w czasie stanu wojennego w Załężu. Po zwolnieniu z więzienia 29 kwietnia 1982. Zaangażował się w pracę na rzecz Solidarności w mieście i w elektrowni. Z powodu swej działalności i podstawy Służba Bezpieczeństwa go szykanowała Jego ciało znaleziono koło jego domu, sekcja wykazała urazy wątroby i płuc oraz ślady po ciosach. Został pochowany na cmentarzu komunalnym w Stalowej Woli. W pobliżu miejsca jego śmierci widnieje tablica pamiątkowa na ścianie bloku. Jerzy Tokarczyk, brat tragicznie zmarłego, o zabójstwo posądza funkcjonariuszy SB.
Odznaczenie.
8 kwietnia 2011 został pośmiertnie odznaczony Krzyżem Kawalerskim Orderu Odrodzenia Polski za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w Polsce. Odznaczenie odebrał ojciec Henryk Tokarczyk.

</doc>
<doc id="1125048" url="https://pl.wikipedia.org/wiki?curid=1125048" title="Izocyjanian metylu">
Izocyjanian metylu

Izocyjanian metylu, – organiczny związek chemiczny, najprostszy możliwy izocyjanian organiczny. Jest półproduktem przy wytwarzaniu pestycydów z grupy karbaminianów (takich jak karbaryl, karbofuran, metomyl czy aldikarb). Używany jest także do produkcji gumy oraz związków adhezyjnych.
Ma własności silnie toksyczne i drażniące. W 1984 r. jego duże ilości zostały uwolnione do atmosfery przez zakłady należące do koncernu Union Carbide w Bhopalu, co spowodowało śmierć ponad 18 000 osób.
Związek ten został po raz pierwszy otrzymany w 1888 r. z kwasu cyjanowego i metanolu.
Właściwości fizyczne.
W temperaturze pokojowej jest bezbarwną cieczą o silnie nieprzyjemnym zapachu. Temperatura wrzenia wynosi 39,1 °C. Jest wysoce łatwopalny, temperatura zapłonu wynosi −7 °C. Jest rozpuszczalny w wodzie w ilości 6-10 części na 100, jednak ulega następnie hydrolizie.
Synteza.
Współcześnie izocyjanian metylu jest produkowany z metyloaminy i fosgenu. Reakcja biegnie w szerokim zakresie temperatur, jednak w produkcji wielkoskalowej syntezuje się go w wysokiej temperaturze w fazie gazowej. Produkty reakcji są następnie chłodzone, w wyniku czego powstały chlorek N-metylokarbaminiowy (MCC, methylcarbamic chloride) ulega kondensacji.
MCC istnieje w równowadze z izocyjanianem metylu.
W celu przesunięcia tej równowagi w prawo, chlorowodór usuwany jest ze środowiska przez przepłukiwanie dowolną zasadą (np. dimetyloanilina, pirymidyna) lub poprzez destylację mieszaniny.
Reakcje.
MIC reaguje z wieloma substancjami zawierającymi grupy zasadowe, np. N-H lub O-H. Ulega także kondensacji do polimerów zbudowanych z 3 lub większej ilości wyjściowych cząsteczek.
Izocyjanian metylu pod wpływem wody rozkłada się na mocznik oraz dwutlenek węgla z wytworzeniem ciepła (325 cal na gram MIC).
W temp. 25 °C, pod wpływem wody, połowa MIC ulega reakcji w czasie 9 minut. Jeśli wydzielone ciepło nie zostanie odebrane z ośrodka reakcji, tempo reakcji zaczyna wzrastać doprowadzając MIC do wrzenia. Jeżeli MIC znajduje się w przewadze w stosunku do wody, produktem reakcji jest biuret (dimocznik) oraz dwutlenek węgla.
Proste związki zawierające wiązanie , takie jak amoniak lub I, II-rzędowe aminy reagują gwałtownie z MIC, tworząc podstawione pochodne mocznika. Inne związki posiadające wiązania , takie jak amidy lub moczniki, reagują z MIC bardzo powoli.
Alkohole i fenole, zawierające grupę , reagują powoli z MIC, jednak bieg reakcji może zostać przyspieszony przy zastosowaniu odpowiednich katalizatorów.
Wiele związków jak np. fosfina czy chlorek żelaza i inne związki zawierające metal katalizują powstanie cyklicznego trimeru MIC, z wytworzeniem dużej ilości ciepła. Tworzenie polimerów obserwowane jest przy obecności trilakilowych pochodnych amin. Tworzenie trimerów jest reakcją egzotermiczną (298 cal/g MIC), co może powodować wrzenie mieszaniny reakcyjnej. Z tego też powodu MIC nie powinien być przechowywany w powszechnie stosowanych w przemyśle stalowych zbiornikach.
Zagrożenia.
Izocyjanian metylu jest związkiem silnie toksycznym. Bezpieczne stężenie w powietrzu według niektórych źródeł to 0,02 ppm. MIC powoduje zaburzenia pracy układu oddechowego przy stężeniu powyżej 0,4 ppm, objawiając się kaszlem, bólem klatki piersiowej, dusznościami, astmą, podrażnieniem oczu, nosa, gardła, a także podrażnieniem skóry. Wyższe stężenia, powyżej 21 ppm mogą powodować obrzęk płuc, wewnętrzne krwotoki, zapalenie płuc oraz śmierć.
Efekty toksyczne były obserwowane w czasie katastrofy w Bhopalu, w której uwolniło się do atmosfery 43 000 kg izocyjanianu metylu i innych szkodliwych gazów w silnie zaludnionej strefie 3 grudnia, 1984, zabijając około 20 tys. osób, a u 120 tysięcy powodując różnego typu dolegliwości.

</doc>
<doc id="1125049" url="https://pl.wikipedia.org/wiki?curid=1125049" title="Manewr strategiczny">
Manewr strategiczny

Manewr strategiczny - manewr wykonywany przez wyższe związki operacyjne (front, grupa armii) w celu wywiązania się z zadań w ramach operacji strategicznej, kampanii wojennej lub całej wojny. Jest on organizowany i przeprowadzany w myśl zamiaru naczelnego dowództwa na kierunku strategicznym lub w granicach teatru (teatrów) działań wojennych.

</doc>
<doc id="1125054" url="https://pl.wikipedia.org/wiki?curid=1125054" title="Bogdan Kowalewski">
Bogdan Kowalewski

Bogdan Kowalewski ps. Bodek (ur. 28 maja 1953 w Warszawie) – polski gitarzysta basowy.
Karierę muzyczną rozpoczynał od gry w zespole Breakout. W latach 1980–1986 oraz 1991–1992 grał w zespole Maanam, a jego riffy i solówki na gitarze basowej nadały charakter m.in. piosenkom: „Eksplozja”, „Zdrada”, „Lucciola” czy „Lipstick on the Glass”.
Po zawieszeniu działalności przez Maanam w 1986 ponownie występował i nagrywał z Tadeuszem Nalepą z Breakoutu (1986–1987 i 1989) – wziął udział w nagraniu jego koncertowej płyty pt. "Live 1986" i albumu studyjnego pt. "Sen szaleńca". W latach 1989–1990 wspomagał jako basista zespół Lady Pank (m.in. na koncertach w Czechosłowacji, gdzie uległ wypadkowi). W 1989 był członkiem zespołu Jumbo, współpracującego z Urszulą; zagrał na płycie pt. "Urszula &amp; Jumbo". Po reaktywacji Maanamu w 1991 wziął udział w trasie koncertowej zespołu oraz w nagraniu kolejnej płyty grupy pt. "Derwisz i anioł".
W 1992 uległ groźnemu wypadkowi samochodowemu, który zakończył jego karierę gitarzysty basowego. Podjął wówczas pracę jako realizator dźwięku, w tej roli zadebiutował trzy lata wcześniej na koncertach z zespołem Tadeusza Nalepy w klubie Cricket w New Jersey. W latach 90. współpracował w Polsce jako akustyk m.in. z zespołem De Mono i Leszkiem Możdżerem. W latach 1997–2009 realizował dźwięk na koncertach Lady Pank, ponadto w 2008 współtworzył solową płytę Janusza Panasewicza jako kompozytor, instrumentalista i producent.
Mieszka w Czermnie w powiecie koneckim. Pozostawał w nieformalnym związku z Kayah.

</doc>
<doc id="1125056" url="https://pl.wikipedia.org/wiki?curid=1125056" title="Adolf Abicht">
Adolf Abicht

Adolf Abicht (ur. 1793 w Erlangen, zm. 3 sierpnia 1860 w Wilnie) – lekarz, profesor Cesarskiego Uniwersytetu Wileńskiego, wykładowca patologii i terapii ogólnej oraz historii medycyny, 1829–1838 prezes Towarzystwa Lekarskiego w Wilnie.
Jego ojciec, Johann Heinrich Abicht był od 1804 profesoerm Uniwersytetu Wileńskiego. Studiował nauki przyrodnicze i medycynę uzyskując w 1816 doktorat. Od 1823 pracuje w Wilnie w 1825 zostaje adiunktem w Katedrze Patologii Ogólnej. W 1827 zostaje profesorem zwyczajnym po zamknięciu w 1832 Uniwersytetu zostaje zatrudniony w Akademii Medyko-Chirurgicznej w Wilnie. Po zamknięciu Akademii w 1842 otworzył własna praktykę lekarską. 

</doc>
<doc id="1125058" url="https://pl.wikipedia.org/wiki?curid=1125058" title="Miłosz Obrenović">
Miłosz Obrenović



</doc>
<doc id="1125059" url="https://pl.wikipedia.org/wiki?curid=1125059" title="Miejska Komunikacja Samochodowa (Krosno)">
Miejska Komunikacja Samochodowa (Krosno)



</doc>
<doc id="1125060" url="https://pl.wikipedia.org/wiki?curid=1125060" title="Węgorzewo Szczecineckie">
Węgorzewo Szczecineckie



</doc>
<doc id="1125066" url="https://pl.wikipedia.org/wiki?curid=1125066" title="Naprowadzanie lotnictwa na cel">
Naprowadzanie lotnictwa na cel

Naprowadzanie lotnictwa na cel - element składowy dowodzenia lotnictwem podczas działań bojowych; polega na naprowadzaniu grupy samolotów (samolotu) na wyznaczone cele, za pomocą środków radiotechnicznych, naziemnych.
Naprowadzanie lotnictwa na cele naziemne można również wykonywać za pomocą sygnałów wzrokowych (tzn. pocisków artyleryjskich, lotniczych bomb oświetlających, reflektorów, itp.) oraz poprzez podświetlanie celu laserem.

</doc>
<doc id="1125075" url="https://pl.wikipedia.org/wiki?curid=1125075" title="Naprowadzanie okrętów na cel">
Naprowadzanie okrętów na cel

Naprowadzanie okrętów na cel - jeden ze sposobów kierowania siłami marynarki wojennej w toku działań bojowych polegający na kierowaniu uderzeniowych sił morskich na ustalony obiekt przeciwnika na odległość bezpośredniej styczności lub na kurs jego ruchu.
Naprowadzanie następuje z zasady z nadbrzeżnych stanowisk dowodzenia i zapewnia siłom uderzeniowym wczesne wykrycie przeciwnika i zajęcie dogodnego położenia do wykonania ataku.

</doc>
<doc id="1125077" url="https://pl.wikipedia.org/wiki?curid=1125077" title="Posłowie Rady Najwyższej Ukrainy V kadencji">
Posłowie Rady Najwyższej Ukrainy V kadencji

Posłowie Rady Najwyższej Ukrainy V kadencji (2006-2007).
А.
Ołeksandr Abdullin, Mykoła Azarow, Ałła Aleksandrowska, Ihor Aleksiejew, Serhij Andros, Anatolij Antemiuk, Iryna Antypenko, Ołeh Antipow, Stanisław Arżewitin, Nurulisłam Arkałłajew, Jurij Artemenko, Rinat Achmetow
B.
Ołeksij Baburin, Mykoła Bahrajew, Ołeksandr Baraniwskyj, Tetiana Bachtejewa, Walerij Bewzenko, Roman Bezsmertnyj, Wasyl Bertasz, Borys Bespałyj, Serhij Byczkow, Wasyl Bida, Ołeksij Biły, Oksana Biłozir, Ołeh Biłorus, Łew Biriuk, Rajisa Bohatyriowa, Wasyl Bohaczuk, Natalija Bohaszewa, Wiaczesław Bohusłajew, Olha Bodnar, Wołodymyr Bojko, Iwan Bokyj, Jurij Bołdyrijew, Wołodymyr Bondar, Ołeksandr Bondar, Wiktor Bondarenko, Ołena Bondarenko, Iwan Bondarczuk, Walerij Bondyk, Ołeksandr Borzych, Walerij Borysow, Witalij Bort, Wiktor Borszczewskyj, Wołodymyr Bronnikow, Anatolij Buhajec, Ołeksandr Budżerak, Stepan Bulba, Pawło Burłakow, Ołeksandr Buriak, Serhij Buriak
C.
Wasyl Cuszko, Wasyl Chara, Witalij Czepynoha, Serhij Czerwonopyskyj, Ołeksandr Czernomorow, Jurij Czertkow, Mychajło Czeczetow, Wałerij Czyczkow, Jurij Czmyr, Serhij Czmyr, Taras Czornowił, Ołeksandr Czornowołenko, Refat Czubarow, Witalij Czudnowskyj, Serhij Czukmasow
D.
Ołeksandr Darda, Borys Dejcz, Wołodymyr Demydko, Wasyl Demczyszyn, Andrij Derkacz, Wasyl Dżarty, Mustafa Dżemilew, Mykoła Dżyha, Wołodymyr Donczak
F.
Wołodymyr Falko, Jarosław Fedorczuk, Ołeksij Fedun, Ołeksandr Feldman, Łeonid Fesenko, Jewhen Filindasz
H.
Ołeksandr Hałunenko, Hałyna Harmasz, Petro Hasiuk, Iwan Herasymow, Olha Herasymiuk, Hanna Herman, Jewhenij Hiellier, Jewhen Hirnyk, Mychajło Hładij, Stepan Hłuś, Łew Hnatenko, Jurij Hnatewycz, Serhij Hołowatyj, Ołeksandr Hołub, Mychajło Honczarow, Wasyl Horbal, Anatolij Horbatiuk, Ołeksandr Horoszkewycz, Łeonid Hracz, Lilija Hryhorowycz, Wasyl Hrycak, Bohdan Hubski, Ihor Humeniuk, Ołeh Humeniuk, Wasyl Hurejew, Serhij Husarow
I.
Wołodymyr Iwanow, Ołeksij Iwczenko
J.
Wołodymyr Jaworiwskyj, Wasyl Jaducha, Mykoła Jakymenko, Mykoła Jakowyna, Mykoła Jankowskyj, Wiktor Janukowycz, Wiktor Janukowycz młodszy, Wołodymyr Jaroszuk, Ołeksandr Jefremow, Wasyl Jewtuchow, Jurij Jechanurow, Petro Juszczenko
K.
Nina Karpaczowa, Mykoła Katerynczuk, Serhij Kiwałow, Anatolij Kinach, Jarosław Kendzior, Wiaczesław Kyryłenko, Iwan Kyryłenko, Liudmyła Kyryczenko, Andrij Klujew, Serhij Kliujew, Jurij Kliuczkowskyj, Rusłan Kniazewycz, Wadym Kołesniczenko, Jewhen Kornijczuk, Andrij Kożemiakin, Wołodymyr Kozak, Ołeksij Kozaczenko, Wiktor Korż, Pawło Kostenko, Ołeksij Kostusiew, Dmytro Kriuczkow, Iwan Kurowskyj, Jewhenij Kusznariow
L, Ł.
Walentyn Ładnyk, Wiktor Łeszczenko, Rusłana Łyżyczko, Łeonid Łytwynow, Wołodymyr Łytwynow, Ołena Łukasz, Łewko Łukjanenko, Maksym Łuckyj, Ksenia Liapina, Ołeh Laszko
M.
Adam Martyniuk, Wołodymyr Maruszczenko, Anatolij Matwijenko, Jurij Mirosznyczenko, Ihor Mitroszkin
N.
Ołeh Nadosza, Wołodymyr Nakonecznyj, Anatolij Nalywajko, Hryhorij Nemyria, Ołena Natecka, Stanisław Nikołajenko
O.
Wołodymyr Olijnyk, Hryhorij Omelczenko, Wasyl Onopenko, Jurij Orobec, Serhij Osyka
P.
Jurij Pawłenko, Światosław Piskun, Wołodymyr Połochało, Petro Poroszenko, Antin Pryhodskyj, Eduard Prutnik
R.
Mychajło Razhoniajew, Wołodymyr Rybak, Serhij Ryżyk, Mykoła Rudkowski, Anton Rużyckyj
S.
Hennadij Sawosin, Ołeksandr Sawczuk, Wałentyna Semeniuk, Wołodymyr Siwkowycz, Mykoła Sywulśkyj, Heorhij Skudar, Wiktor Slauta, Stanisław Staszewski, Ołeksandr Stojan, Wołodymyr Stretowycz, Jarosław Suchyj, Jewhen Szaho, Wałerij Szamanow, Wiktor Szweć, Andrij Szewczenko, Serhij Szewczuk, Dmytro Szencew, Ołeksandr Szepełew, Witalij Szybko, Zoja Szyszkina, Andrij Szkil, Ihor Szkira, Wołodymyr Szkliar, Anatolij Szkribliak, Zinowij Szkutiak, Dmytro Szlemko, Fedir Szpyh, Ołena Szustik, Artem Szczerbań
T.
Jakiw Tabacznyk, Łeonid Taniuk, Wiktor Taran, Borys Tarasiuk, Serhij Teriochin, Julia Tymoszenko, Mykoła Tomenko, Serhij Tułub, Wiktor Turmanow, Ołeksandr Turczynow
U.
Hennadij Udowenko
W.
Tariel Wasadze, Ołeksandr Wasyliew, Andrij Werewśkyj, Iwan Wernydubow, Inha Werszynina, Wołodymyr Weczerko, Dmytro Wydrin, Ołeksandr Wiłkuł, Josyp Winski, Ołena Witenko, Wasyl Wołha, Mychajło Wołynec, Ołeksandr Wołkow, Jurij Woropajew, Ihor Worotniuk, Wołodymyr Wiaziwśkyj
Z.
Władysław Zabarskyj, Roman Zabzaliuk, Witalij Zabłoćkyj, Walerija Zaklunna-Myronenko, Mykoła Zamkowenko, Wołodymyr Zapłatynskyj, Tetiana Zasucha, Ołeksandr Zac, Ihor Zwarycz, Roman Zwarycz, Juchym Zwiahilski, Eduard Zejnałow, Jewhen Zimin, Mykoła Złoczewśkyj, Rusłan Zozulja, Wołodymyr Zubanow, Mychajło Zubeć, Wołodymyr Zubyk, Jurij Zubko, Wałentyn Zubow
Ż.
Dawid Żwania, Pawło Żebriwskyj, Kostiantyn Żewaho, Ihor Żydenko, Ołeksij Żurawko

</doc>
<doc id="1125079" url="https://pl.wikipedia.org/wiki?curid=1125079" title="Stanisław Abłamowicz">
Stanisław Abłamowicz

Stanisław Grzegorz Abłamowicz (ur. 9 maja 1844, zm. 4 czerwca 1901 w Krakowie) – działacz polityczny, prawnik; uczestnik powstania styczniowego, więziony i od 1870 na zesłaniu; obrońca w procesach politycznych w Krakowie, zastępca prezesa Wydziału Towarzystwa Gimnastycznego „Sokół” w Krakowie w 1885 roku.
Życiorys.
Urodził się na Litwie. Za udział w powstaniu styczniowym wywieziony do Orenburga, gdzie przebywał przez 5 lat. Po uwolnieniu przyjechał do Krakowa, gdzie ukończył studia prawnicze, uzyskując w 1875 tytuł doktora praw odbył praktykę i w 1882 roku otworzył własną kancelarię.
Pochowany na Cmentarzu Rakowickim w Krakowie (kwatera Ł, rząd płn.)

</doc>
<doc id="1125080" url="https://pl.wikipedia.org/wiki?curid=1125080" title="Kaftan bezpieczeństwa. Włóczęga wśród gwiazd">
Kaftan bezpieczeństwa. Włóczęga wśród gwiazd

Kaftan bezpieczeństwa. Włóczęga wśród gwiazd – powieść amerykańskiego pisarza Jacka Londona opublikowana w 1909. Wydana w Polsce w 1927 i ponownie w latach 90.
Główny bohater, Darrell Standing, jest więźniem San Quentin; skazany na śmierć przez powieszenie spisuje pamiętnik. Będąc torturowanym przez strażnika więziennego za pomocą długiego przetrzymywania w maksymalnie ściśniętym, rodzaju kaftana bezpieczeństwa, zapada w transy, podczas których doświadcza cofania się w poprzednie wcielenia.
Pierwowzorem postaci głównego bohatera był przestępca, członek gangu Ed Morrell, który spędził w kalifornijskich więzieniach czternaście lat, z czego podobnie jak bohater powieści - pięć lat w izolatkach.

</doc>
<doc id="1125081" url="https://pl.wikipedia.org/wiki?curid=1125081" title="Voyage Century Online">
Voyage Century Online

Voyage Century Online – komputerowa gra MMORPG, stworzona przez firmę Snail Game i wydana przez firmę Internet Gaming Gate 22 grudnia 2006 roku. W grze istnieje pięć serwerów (Marco Polo, Columbus, Magellan i Da Gama &amp; James Cook, Zeng He). Najwięcej graczy skupia serwer Columbus. Podstawowa rozgrywka jest darmowa, istnieje jednak możliwość nabycia specjalnych przedmiotów.
Gra została wydana w Chinach, Korei, Tajwanie, Tajlandii i innych krajach Dalekiego Wschodu, a także w Stanach Zjednoczonych i w Europie.
Historia.
Przed premierą angielskojęzycznej wersji gry, Voyage Century Online była dostępna dla graczy z Chin, Południowej Korei i Niemiec. Otwarty dla 1000 graczy test wersji alfa rozpoczął się 8 grudnia 2006 r., a otwarta wersja beta została udostępniona 22 grudnia 2006 r. Pełna wersja gry została wydana 8 kwietnia 2007 r.
Istota gry.
VCO jest grą marynistyczną i duża jej część rozgrywa się na morzach i oceanach, ale czas można też spędzać na lądzie – w miastach portowych i na wyspach. Każdy gracz wraz ze wzrostem poziomu umiejętności uzyskuje dostęp do coraz lepszych broni, uniformów, kapeluszy, narzędzi itd. Ekwipunek można kupować od NPC i od innych graczy, albo produkować samemu. Istnieje możliwość postawienia własnego straganu. Można zająć się uprawą roli, wydobyciem surowców, szyciem ubrań, wytwarzaniem broni, tworzeniem elementów ulepszających statek, eksploracją i handlem. Istnieje także możliwość bycia piratem lub korsarzem w służbie jednego z państw i podbijania portów.
Na statku można zamontować różne rodzaje dział i używać różnych rodzajów amunicji, a także taranować przeciwnika, oplątywać go linami i dokonywać abordażu. W grze istnieją trzy rodzaje statków: odkrywcze, wojenne i kupieckie. Każdy rodzaj dzieli się na 13 klas. Od najmniejszych jachtów po ogromne okręty liniowe i chińskie dżonki.
Jednym z aspektów VCO jest możliwość dokonywania odkryć, co premiowane jest reputacją i pieniędzmi.
Świat gry obejmuje znaczną większość świata rzeczywistego. Płynąć można zarówno do Hamburga czy Oslo, jak i do Japonii, Chin czy na Tortugę. Istnieje także możliwość eksplorowania miejsc fantastycznych takich jak Hurricane Island (miejsce, gdzie żyją dinozaury) czy Possedonia (Miasto znajdujące się pod wodą).

</doc>
<doc id="1125082" url="https://pl.wikipedia.org/wiki?curid=1125082" title="Morze Tetydy">
Morze Tetydy



</doc>
<doc id="1125087" url="https://pl.wikipedia.org/wiki?curid=1125087" title="Life on Display">
Life on Display

Life on Display to druga płyta zespołu Puddle of Mudd.

</doc>
<doc id="1125088" url="https://pl.wikipedia.org/wiki?curid=1125088" title="Quick time event">
Quick time event

Quick time event (QTE) – element niektórych gier komputerowych, będący formą interaktywnego przerywnika filmowego, podczas którego gracz ma za zadanie nacisnąć klawisz odpowiadający pojawiającej się na ekranie ikonie. Niepowodzenie skutkuje przegraną gry lub koniecznością powtórzenia sekwencji od początku. Zabieg ten ma na celu dać graczowi poczucie kontroli nad przebiegiem przerywnika. 
Za twórcę pojęcia "quick time event" uchodzi Yū Suzuki, autor gry "Shenmue "z 1999 roku, w której to po raz pierwszy pojawiły się rzeczone sekwencje. W "Shenmue" niezaliczenie sekwencji QTE powoduje całkowitą przegraną. Inne gry, na przykład "Ninja Blade", zmuszają gracza do powtórzenia źle wykonanego ciągu QTE w celu dokonania postępu w rozgrywce.

</doc>
<doc id="1125090" url="https://pl.wikipedia.org/wiki?curid=1125090" title="Czosnek syberyjski">
Czosnek syberyjski

Czosnek syberyjski ("Allium sibiricum" L.) – gatunek byliny należący do rodziny czosnkowatych.
Rozmieszczenie geograficzne.
Traktowany jako odrębny gatunek "Allium sibiricum" jest gatunkiem alpejsko-arktycznym. Występuje w Skandynawii, północnej Rosji i Syberii, na Alasce i arktycznych obszarach Kanady oraz w górach: Pireneje, Alpy, Karpaty, Góry Dynarskie, Ural, Kaukaz. W Polsce występuje tylko w Sudetach i w Karpatach (w Beskidzie Żywieckim). W Sudetach występuje w Śnieżnych Kotłach i w źródliskowym obszarze doliny Łomniczki, w Beskidzie Żywieckim tylko na kilku stanowiskach w masywie Pilska, m.in. na Hali Cudzichowej i Hali Cebulowej.
Biologia i ekologia.
Bylina, geofit. Rośnie na torfowiskach, w źródliskach, traworoślach i ziołoroślach. Kwitnie od czerwca do września. Liczba chromosomów 2n=16. 
Zagrożenia i ochrona.
Gatunek objęty w Polsce ochroną ścisłą.
Kategorie zagrożenia gatunku:

</doc>
<doc id="1125092" url="https://pl.wikipedia.org/wiki?curid=1125092" title="Puntius oligolepis">
Puntius oligolepis



</doc>
<doc id="1125093" url="https://pl.wikipedia.org/wiki?curid=1125093" title="Jan Warenycia">
Jan Warenycia

Jan Stefan Warenycia (ur. 1950) – polski reżyser radiowy. W przeszłości – aktor teatralny. Zagrał w dwóch sztukach reżysera Andrzeja Rozhina: w 1970 roku Obcego, w 1974 roku – Dworaka w sztuce "Życie jawą". Jest autorem trzech książek: "Amnezja", "Benefis", "Bąbel, czyli Powrót posła". Od 1981 roku pracował w Teatrze Polskiego Radia, reżyserował słuchowiska oraz dramaty. Od 1994 roku reżyseruje słuchowisko „W Jezioranach”.

</doc>
<doc id="1125094" url="https://pl.wikipedia.org/wiki?curid=1125094" title="Krzysztof Majchrowski">
Krzysztof Majchrowski

Krzysztof Majchrowski (ur. 12 lutego 1929 w Stefanówce, zm. 9 października 2000 w Warszawie) – funkcjonariusz organów bezpieczeństwa Polski Ludowej, generał brygady Milicji Obywatelskiej.
Życiorys.
Syn Józefa i Jadwigi. W 1952 rozpoczął służbę w Urzędzie Bezpieczeństwa Publicznego m. st. Warszawy. Początkowo pracował jako referent w Wydziałach IV i IX, a następnie w Referacie Ochrony przy Fabryce Wyrobów Precyzyjnych. W latach 1954–1956 kierował Referatami Wojskowymi i Grupami Operacyjnymi przy Fabryce Urządzeń Radiotechnicznych i Zakładach Radiowych T-3 i T-1.
Od 1962 pracował w Wydziale III Komendy Milicji Obywatelskiej dla m. st. Warszawy, gdzie pełnił funkcje starszego oficera operacyjnego. W 1963 ukończył Szkołę Oficerską SB. W 1965 awansowano go na kierownika grupy operacyjnej Komendy MO dla m. st. Warszawy. W 1969 przeszedł do pracy w Wydziale IV Departamentu III MSW, gdzie był inspektorem i starszym inspektorem, od 1979 zastępcą naczelnika, a w latach 1984–1985 naczelnikiem. Od 1985 pełnił funkcję wicedyrektora, a od 1987 dyrektora Departamentu III. W październiku 1988 Rada Państwa PRL nadała mu stopień generała brygady Milicji Obywatelskiej. Nominację otrzymał 11 października 1988 w Belwederze z rąk przewodniczącego Rady Państwa PRL gen. armii Wojciecha Jaruzelskiego.
W latach 1989–1990 kierował Departamentem Ochrony Konstytucyjnego Porządku Państwa MSW. W kwietniu 1990 odszedł na emeryturę.
Przez kilkadziesiąt lat pracy w resorcie był głównym specjalistą od rozpracowania środowiska literackiego i opozycji z nią związanej. Osobiście prowadził kilku agentów.
Obok Henryka Dankowskiego i Tadeusza Szczygła kierował akcją masowego niszczenia materiałów operacyjnych SB w okresie 1989–1990.
Zginął śmiercią samobójczą. Został pochowany na Cmentarzu Północnym w Warszawie.

</doc>
<doc id="1125099" url="https://pl.wikipedia.org/wiki?curid=1125099" title="Angelica Van Buren">
Angelica Van Buren

Angelica Singleton Van Buren (ur. 13 lutego 1818, zm. 29 grudnia 1877 w Nowym Jorku) – pierwsza dama USA w latach 1837-1841.
Życie.
Angelica była wychowywana w szkole z internatem w Filadelfii i pochodziła z doskonałej rodziny z Karoliny Południowej. Na jej rodzinnej plantacji, Home Place, znajdowały się tor wyścigowy, ogród krajobrazowy i wielkopańska rezydencja. W eleganckim towarzystwie, wśród bogatych elit Angelica Singleton Van Buren nie była nowicjuszką.
Angelica była młodszą kuzynką byłej pierwszej damy Dolley Madison. Gdy przyjechała do niej w odwiedziny Dolley złożyła wizytę w Białym Domu, by przedstawić swą krewniaczkę. Owdowiały, wówczas urzędujący, prezydent Martin Van Buren, miał czterech dorosłych synów, mieszkających razem z nim.
Do pięknej i dystyngowanej Angeliki zaczął się zalecać jeden z nich, Abraham, który sprawował obowiązki sekretarza swojego ojca. Angelika i Abraham wkrótce się zaręczyli, po czym, kilka miesięcy po pierwszym spotkaniu, wzięli ślub. Kuzynka Dolley Madison wzięła na siebie obowiązki gospodyni Białego Domu.
Korespondent jednej z gazet tak pisał o Angelice sprawującej obowiązki gospodyni w dzień Nowego Roku 1839: "„Dama (...) o swobodnych i wdzięcznych manierach, potrafiąca z lekkością i ożywieniem prowadzić konwersację (...). Podobno zniosła trudy trzygodzinnej levée tak cierpliwie i pogodnie, że wydałaby się niestrudzona każdemu, kto by przeszedł przez tak ciężką próbę”. " Angelika, której mentorką była Dolley Madison, musiała zrobić wrażenie na gościach Białego Domu.
Po ślubie młoda para wyruszyła w podróż poślubną do Europy. Podczas długiej wyprawy wielokrotnie spotykali się z koronowanymi głowami. W Wielkiej Brytanii pełniąca de facto obowiązki pierwszej damy Angelika oraz syn prezydenta zjedli obiad z królową Wiktorią. We Francji podejmował ich król Ludwik Filip I, który wraz z odnowieniem monarchii przywrócił dworską etykietę.
Pompa i ceremonie towarzyszyła młodej parze, gdziekolwiek się pojawiła. Angelica Van Buren jako pierwsza spośród pierwszych dam podróżowała za granicę. Europejskie dwory nie były pewne jak przyjmować amerykańskich dostojników. Van Burenowie nie byli głowami państwa, tylko bliskimi krewnymi prezydenta. Jako jego krewniacy mieli status dygnitarzy, odmienny jednak od tego, jaki przysługiwał dziedzicom tronu. Młoda republika stanowiła problem dla starych dworów w Europie.
Ludwik Filip postanowił przyjąć Angelicę i jej męża jak monarchów. Powitani zostali przez królową, która siedziała na podniesieniu, otoczona damami dworu, podczas gdy lokaj obwieszczał przybycie gości. Królowa i jej monarsza świta nie zbliżali się do gości i nie ściskali dłoni według zwyczaju, jaki w Białym Domu wprowadziła Dolley Madison, lecz zachowywali sztywne formy narzucone przez hierarchię społeczną. Istnieją pewne świadectwa, że młoda Angelica była pod ogromnym wrażeniem tych towarzyskich rytuałów.
Czy pod wpływem Angeliki, czy też może z prawdziwych upodobań Martina Van Burena, po powrocie młodej pary z ich długiej europejskiej podróży poślubnej okres surowej skromności w Białym Domu dobiegł końca. Podczas obiadów zaczęto podawać gościom potrawy w wyraźnie europejskim guście. Znów nie brakowało drogich win i innych trunków. Gdy jednak Biały Dom ucztował i bawił się, reszta kraju pogrążała się w kryzysie.
Znów zaczęto organizować wystawne przyjęcia. Angelica postanowiła przyjmować gości w królewskim stylu. Okryta długą purpurową suknią, w ozdobionym klejnotami przybraniu głowy z trzema długimi piórami, otoczona niewielką świtą dam w falbaniastych białych strojach, oczekiwała na podniesieniu, by przestawiono jej zaproszonych. Być może nakryciem głowy chciała nawiązać do turbanów Dolley Madison, lecz obserwatorom z zewnątrz wydawało się ono bez wątpienia „królewskie”.
Choć nie bezpośrednio, Agelika stała się celem ataków. Sugerowano, że próbowała przekonać Kongres, by przyznał fundusze na założenie wokół Białego Domu królewskich ogrodów, jakie widziała podczas swojej podróży po Europie. Nie jest przesadą stwierdzenie, że gusta Angeliki Van Buren wywarły wielki wpływ na wynik wyborów, w których ponownie brał udział jej teść. Poza tym nie wpływała ona na decyzje partyjne czy politykę Van Burena za jego kadencji.
W 1840 Van Buren przegrał wybory. Angelica i jej mąż opuścili Waszyngton, by dzielić czas między Europę, Karolinę Południową i Nowy Jork.

</doc>
<doc id="1125102" url="https://pl.wikipedia.org/wiki?curid=1125102" title="II koncert fortepianowy Beethovena">
II koncert fortepianowy Beethovena

II koncert fortepianowy B-dur op. 19 skomponowany przez Ludwiga van Beethovena jest według numeracji opusowej drugim z pięciu koncertów tego kompozytora, jednak chronologicznie pierwszym.
Powstanie.
Badanie twórczości Beethovena wskazuje, że początki pracy nad koncertem fortepianowym miały swoje miejsce jeszcze przed rokiem 1790 (najstarsze fragmenty pochodzą najprawdopodobniej z roku 1784, kiedy Beethoven miał zaledwie 13 lat). Jednak pierwsze efekty pracy kompozytora miały zupełnie inną formę, niż ta ostateczna. Po przybyciu do Wiednia w 1793 roku Beethoven wznowił prace nad dziełem, grając je od czasu do czasu na prywatnych koncertach. Kolejne prace trwały w latach 1794-1798. 29 marca 1795 roku w wiedeńskim Hofburgtheater kompozytor został nagrodzony owacją na stojąco po zaprezentowaniu koncertu szerszej publiczności. Następną wersję koncertu Beethoven zaprezentował w Wiedniu w grudniu 1795 roku oraz w Pradze w 1798 roku. Dopiero w grudniu 1801 roku koncert doczekał się ostatecznej wersji (dlatego też ma wyższe oznaczenie opusowe niż powstały później I koncert fortepianowy).
Struktura.
Koncert składa się z trzech części:
Łączna długość utworu: około 28 minut.

</doc>
<doc id="1125111" url="https://pl.wikipedia.org/wiki?curid=1125111" title="Letitia Tyler">
Letitia Tyler



</doc>
<doc id="1125116" url="https://pl.wikipedia.org/wiki?curid=1125116" title="Obrona przeciwkosmiczna">
Obrona przeciwkosmiczna

Obrona przeciwkosmiczna – system sił i środków na Ziemi i w przestrzeni kosmicznej oraz przedsięwzięcia i działania podejmowane w skali państwa lub grupy państw w celu maksymalnego zmniejszenia skutków rozpoznania oraz odparcia ataków przeciwnika z przestrzeni kosmicznej. 

</doc>
<doc id="1125120" url="https://pl.wikipedia.org/wiki?curid=1125120" title="Szczytowy przepływ wydechowy">
Szczytowy przepływ wydechowy

Szczytowy przepływ wydechowy, PEF (z ang. "peak expiratory flow") – parametr spirometryczny określający maksymalne natężenie przepływu powietrza przez drogi oddechowe podczas maksymalnie nasilonego wydechu, wyrażany w l/min.
Konstruktorem pierwszego przepływomierza szczytowego był w 1959 roku Basil Martin Wright. Do dziś używa się urządzeń wykorzystujących zasadę działania jego aparatu, zwanych pikflometrami (z ang. "peak flow meter"), dostępnych także w wersji zminiaturyzowanej (minipikflometry).
Przenośne pikflometry pozwalają na wykonywanie przez pacjentów cierpiących na astmę oskrzelową i POChP samodzielnych pomiarów szczytowego przepływu wydechowego, będących podstawą samokontroli.
Wartość PEF zależna jest od pory dnia: najniższa jest nad ranem, pomiędzy godziną 400 a 600, a najwyższa po południu, pomiędzy godziną 1600 a 1800. Za prawidłową zmienność dobową uznaje się występowanie różnicy mniejszej niż 20%.
Prawidłowa wartość PEF dla danego pacjenta zależy od jego płci, wieku, wzrostu i włożonego wysiłku. W przybliżeniu zakres normy odpowiada ±20% wartości należnej.
W trakcie wykonania spirometrii można także wyznaczyć szczytowy przepływ wdechowy (PIF, z ang. "peak inspiratory flow"), rejestrowany w trakcie maksymalnie natężonego wdechu. PIF nie ma większego znaczenia diagnostycznego, ale może być pomocny przy doborze inhalatora.

</doc>
<doc id="1125121" url="https://pl.wikipedia.org/wiki?curid=1125121" title="Synagoga w Stupavie">
Synagoga w Stupavie

Synagoga w Stupavie (słow. "Synagóga v Stupave") – synagoga znajdująca się w Stupavie na Słowacji.
Synagoga została zbudowana w 1803 roku. Podczas II wojny światowej synagoga została zdewastowana. Obecnie jest w złym stanie technicznym i grozi jej zawalenie.
Murowany budynek synagogi wznieisono na planie prostokąta w stylu późnobarokowym. W zachodniej części budynku znajdują się dwa pomieszczenia: westybul i sala dzienna. Nad nimi, na piętrze znajduje się babiniec, na który wchodzi się zewnętrznymi schodami dostawionymi do zachodniej elewacji. W głównej sali modlitewnej zachowały się 4 filary, między którymi pierwotnie stała bima, które podpierają sklepienie dziewięciopolowe oraz pozostałości polichromii.

</doc>
<doc id="1125122" url="https://pl.wikipedia.org/wiki?curid=1125122" title="13 Regiment Pieszy Ordynacji Ostrogskiej">
13 Regiment Pieszy Ordynacji Ostrogskiej

13 Regiment Pieszy Ordynacji Ostrogskiej – oddział piechoty armii koronnej wojska I Rzeczypospolitej.
Formowanie i zmiany organizacyjne.
W 1609 książę Janusz Ostrogski utworzył na Wołyniu ordynację, której obowiązkiem było utrzymanie na potrzeby Rzeczypospolitej kilkuset żołnierzy. Dopiero w 1775 regiment został reerygowany, a w 1776 wszedł do etatu wojska i na utrzymanie państwa, zachowując tradycyjną nazwę "Regimentu Ostrogskiego".
Sejm roku 1776 ułożył nowy etat wojska, zmieniając znacznie jego strukturę. Regiment miał liczyć 6 kompanii. W 1778 roku liczył 320 głów. W 1786 roku liczył etatowo 437 żołnierzy. Wchodził w skład Dywizji Ukraińsko-Podolskiej.
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru.
Regiment pieszy Ordynacji Ostrogskiej uzyskał numer 13.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. Jedynie w 1790 rozbudowano regiment o dwie kompanie. W przededniu wojna w obronie Konstytucji 3 maja 13 regiment piechoty im. Ordynacji Ostrogskiej szefostwa Michała Lubomirskiego liczył 1437 żołnierzy.
Liczebność regimentu w 1792 roku wynosiła 1324 osób, w marcu 1794 roku 1000, w maju 982, a we wrześniu 947 żołnierzy.
Decyzją Ministra Obrony Narodowej nr 49/MON z 23 lipca 1993 13 pułk zmechanizowany z Kożuchowa przyjął tradycje bojowe 13 regimentu pieszego Ordynacji Ostrogskiej 1776–1794.
Barwy regimentu.
W roku 1789 zmieniono poważnie krój i kolor mundurów piechoty. Składał on się z kurtki zimowej koloru granatowego z wyłogami czarnymi, naramiennikami złotymi, lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki żółte od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, wysokiego na około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili poza tym halsztuki i naramiennik z czarnej szmelcowanej blachy z nicianym kutasem, jako strój zaś koszarowy – kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Oficer na służbie około 1785 roku: kapelusz czarny, kita czarna, galon złoty. Suknia czerwona, wyłogi czarne, podszewka biała, przybory złote, czaprak czerwony, frędzle złote.
Podczas insurekcji kościuszkowskiej: wyłogi różowe, guziki złote.
Żołnierze pułku.
Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Regimentem dowodził zazwyczaj pułkownik. Etatowo do 1790 roku w sztabie służyło dziesięciu oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer. Szefa i pułkownika w dowodzeniu kompaniami zastępowali kapitanowie sztabowi. W kompaniach do 1790 roku było dwóch kapitanów, sześciu poruczników i sześciu chorążych. Zatem w regimencie znajdowało się 24 oficerów wyłączając kapelana.
W lutym 1790 roku pojawił się trzeci kapitan z kompanią, w kwietniu 1790 roku z powrotem drugi major, trzeci kapitan sztabowy, drugi porucznik adiutant, siódmy i ósmy porucznik, siódmy i ósmy chorąży oraz ośmiu podporuczników. Podniosło to liczbę etatową oficerów do 40 osób.
Szefami regimentu byli między innymi: podskarbi wielki koronny Adam Poniński i od 1779 Michał Lubomirski. 
Szefowie regimentu:
Pułkownicy:
Walki regimentu.
13 regiment pieszy Ordynacji Ostrogskiej uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Stan osobowy: 1560 ludzi.
Bitwy i potyczki:
Hierarchia regimentu.
Przez większa część swojego istnienia regiment pieszy Ordynacji Ostrogskiej nosił numer 13. Zaledwie przez krótki czas w 1790 używał numeru 14.
Schemat:

</doc>
<doc id="1125123" url="https://pl.wikipedia.org/wiki?curid=1125123" title="Trzydniówka">
Trzydniówka



</doc>
<doc id="1125124" url="https://pl.wikipedia.org/wiki?curid=1125124" title="PEF">
PEF



</doc>
<doc id="1125125" url="https://pl.wikipedia.org/wiki?curid=1125125" title="Szczytowy przepływ wdechowy">
Szczytowy przepływ wdechowy



</doc>
<doc id="1125126" url="https://pl.wikipedia.org/wiki?curid=1125126" title="PIF">
PIF



</doc>
<doc id="1125128" url="https://pl.wikipedia.org/wiki?curid=1125128" title="Ryszard Szuster (generał MO)">
Ryszard Szuster (generał MO)

Ryszard Szuster (ur. 28 października 1926 w Łodzi, zm. 19 czerwca 2015 w Warszawie) – funkcjonariusz służby bezpieczeństwa, również wywiadu PRL, generał brygady Milicji Obywatelskiej.
Syn Stanisława i Heleny. Do służby bezpieczeństwa wstąpił w 1945, w której pełnił m.in. funkcje cenzora i st. referenta w Wydziale Cenzury Wojennej Wojewódzkiego Urzędu Bezpieczeństwa Publicznego w Łodzi (1945), st. referenta w Głównym Urzędzie Cenzury Ministerstwa Bezpieczeństwa Publicznego (1945-1946), p.o. nacz./nacz. kolejno wydziałów VIII, B, i II WUBP w Bydgoszczy (1946–1951), nacz. wydz. IV WUBP w Warszawie (1951-1952), słuchacza Kursu Aktywu Kierowniczego w Ośrodku Szkolenia MBP w Legionowie (1952-1953), funkcjonariusza Departamentu VII MBP, wywiadu (1953-1956), funkcj. Departamentu I Komitetu do Spraw Bezpieczeństwa Publicznego pod „przykryciem” konsula w Ottawie (1956-1958), Departamentu I MSW, wywiadu (1958-1962), I z-cy komendanta ds SB Komendy Wojewódzkiej Milicji Obywatelskiej w Olsztynie (1962-1965), z-cy kierownika Głównego Inspektoratu MSW (1965-1967), kmdta Centrum Wyszkolenia MSW/Wyższej Szkoły Oficerskiej SB w Legionowie (1967-1973), z-cy kmdta ds SB KWMO w Rzeszowie (1973-1975), kmdta wojewódzkiego MO w Siedlcach (1975-1983), szefa Wojewódzkiego Urzędu Spraw Wewnętrznych w Katowicach (1983–1988), kier. Głównego Inspektoratu MSW (1988-1990). W tymże też roku przeszedł na emeryturę.
26 czerwca 2015 został pochowany na Wojskowych Powązkach w Warszawie (kwatera A12-9-12).

</doc>
<doc id="1125131" url="https://pl.wikipedia.org/wiki?curid=1125131" title="Ryszard Szuster">
Ryszard Szuster



</doc>
<doc id="1125132" url="https://pl.wikipedia.org/wiki?curid=1125132" title="14 Regiment Pieszy im. Potockich">
14 Regiment Pieszy im. Potockich

14 Regiment Pieszy im. Potockich – oddział piechoty armii koronnej wojska I Rzeczypospolitej.
Formowanie i zmiany organizacyjne.
Regiment Pieszy im. Potockich został ufundowany w 1785 przez wojewodę ruskiego Szczęsnego Potockiego. W zamian za to otrzymał on patent szefa regimentu. Szczęsny Potocki ofiarował 400 "gołych" chłopów, których Rzeczpospolita musiała umundurować, uzbroić oraz całkowicie wyekwipować. W sporej części rekrutował się spośród żołnierzy prywatnych i „klienteli" tulczyńskiej. Przysięgę złożył w Tulczynie wraz z poświęceniem chorągwi w trzeci dzień uroczystości imieninowych szefa - 10 maja 1786 roku.
Regiment wyjątkowo składał się z czterech kompanii. W sumie liczył 400 żołnierzy.
W 1786 roku wprowadzono numeracje regimentów piechoty od 1 do 14. Regiment gwardii pozostał bez numeru. Regiment pieszy im. Potockich uzyskał numer 14.
W 1786 roku liczył 400 żołnierzy.
Reformy Sejmu Wielkiego zwiększyły stany polskiej piechoty w poszczególnych regimentach. Etaty z października 1789 i maja 1792 roku zakładały istnienie regimentu składającego się z dwunastu kompanii uszykowanych w trzy bataliony, w tym jeden grenadierski i dwa fizylierskie. W praktyce nigdy takiej organizacji nie osiągnięto. Jedynie w 1790 rozbudowano regiment do ośmiu kompanii poprzez podzielenie i uzupełnienie istniejących. W przededniu wojna w obronie Konstytucji 3 maja 9 regiment piechoty im. Potockich szefostwa Teodora Potockiego liczył 1560 żołnierzy.
W czerwcu 1789 roku przydzielono go do Dywizji Ukraińsko-Podolskiej. W przededniu wojny polsko-rosyjskiej I batalion przydzielony został do dywizji ks. Józefa Poniatowskiego, a II batalion do dywizji gen. mjr. Michała Wielhorskiego. 
Gdy w 1793 Rosjanie wcielali polskie oddziały do swoich szeregów, regiment im. Potockich odmówił złożenia przysięgi i za próbę przedarcia się z bronią do Turcji został rozwiązany. Działo się to na mocy, podpisanej 23 stycznia 1793 roku, konwencji rosyjsko-pruskiej . 
W Siłach Zbrojnych Rzeczypospolitej Polskiej tradycje regimentu kultywowała 14 Brygada Obrony Terytorialnej.
Barwy regimentu.
W roku 1789 zmieniono poważnie krój i kolor mundurów piechoty. Składał on się z granatowej kurtki zimowej z wyłogami jasnoniebieskimi, naramiennikami srebrnymi, lejbika białego ze stojącym kołnierzem, w lecie koletu sukiennego w kolorze białym z wykładkami podobnymi do wyłogów, zapinanego na guziki białe od dołu do góry, długich białych spodni wkładanych do butów kroju węgierskiego, wysokich do kolan i wyciętych z tyłu, a wreszcie z kołpaka okrągłego filcowego, o wysokości około 30 cm, z sukiennym wierzchem pąsowym, daszkiem i blachą mosiężną z orłem. Żołnierze nosili też halsztuki i naramiennik z czarnej szmelcowanej blachy z nicianym kutasem, a jako strój koszarowy — kitle i furażerki. Mundury były o wiele wygodniejsze i pozwalały na większą swobodę ruchów. Strój oficerów różnił się barankowym czarnym obszyciem czapek i galonami. Roczny koszt umundurowania piechura (wraz z przymunderunkiem) wynosił 111 zł.
Żołnierze regimentu.
Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów. Regimentem dowodził zazwyczaj pułkownik. Etatowo, do 1790 roku, w sztabie służyło siedmiu (ośmiu?) oficerów. Byli to: szef regimentu, pułkownik, podpułkownik, major, regimentskwatermistrz, adiutant, audytor i regimentsfelczer(?). W kompaniach było czterech kapitanów, czterech poruczników i czterech chorążych. Zatem w regimencie znajdowało się 20 oficerów wyłączając kapelana.
W związku z podniesieniem etatu całego wojska, pojawił się w czerwcu 1790 roku drugi major, trzech kapitanów sztabowych, prawdopodobnie drugi porucznik adiutant, czterech poruczników, ośmiu podporuczników i czterech chorążych. Podniosło to liczbę etatową oficerów do 40 osób.
Przez cały czas istnienia jednostki szefami regimentu byli Potoccy
Szefowie:
Pułkownicy:
Walki regimentu.
14 Regiment Pieszy im. Potockich uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Stan osobowy: 1560 ludzi.
W przededniu wojny polsko-rosyjskiej jego I batalion w sile 715 żołnierzy przydzielony został do dywizji ks. Józefa Poniatowskiego, a II batalion, liczący 716 żołnierzy do dywizji gen. mjr. Michała Wielhorskiego. Po raz pierwszy żołnierze regimentu walczyli 15 czerwca 1792 roku. W tym dniu osłaniali odwrót 4 Dywizji Wołyńskiej pod Boruszkowicami. 18 czerwca 1792 regiment walczył pod Zieleńcami. W bitwie tej ks. Józef Poniatowski osobiście prowadził do kontrataku 1 batalion. 
Bitwy i potyczki:
Hierarchia regimentu.
Przez większą część swojego istnienia regiment nosił numer 14. Przez kilka miesięcy I połowy 1790 używał numeru 7.
Schemat:

</doc>
<doc id="1125135" url="https://pl.wikipedia.org/wiki?curid=1125135" title="Minipikflowmetr">
Minipikflowmetr



</doc>
<doc id="1125136" url="https://pl.wikipedia.org/wiki?curid=1125136" title="Minipeakflowmetr">
Minipeakflowmetr



</doc>
<doc id="1125137" url="https://pl.wikipedia.org/wiki?curid=1125137" title="8 Regiment Pieszy Domu Radziwiłłów">
8 Regiment Pieszy Domu Radziwiłłów

8 Regiment Pieszy Domu Radziwiłłów – oddział piechoty armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
Uchwałą sejmową z 7 września 1789 roku powołano regiment pieszy 8 im. Domu Radziwiłłów. Uchwała zabezpieczała nazwę regimentu dla Radziwiłłów, bezpłatne szefostwo z rangą generała lejtnanta dla wojewody wileńskiego Karola Radziwiłła i lokację na czas pokoju w województwie nowogródzkim. Sformowano go w terminie do 1 marca 1790 roku na bazie żołnierzy milicji radziwiłłowskiej, na co dzień stacjonującej w Nieświeżu. Kilku młodszych oficerów przyszło z Gwardii Pieszej Koronnej.
Władze Konfederacji Generalnej Wielkiego Księstwa Litewskiego (targowickiej) jeszcze w marcu 1793 r. chciały skompletować regiment, oceniając wówczas, że do pełnego etatu brakowało 629 „głów”.
Po drugim rozbiorze Rzeczypospolitej regiment został zajęty przez Rosję, a znaczna część żołnierzy została wcielona do wojska rosyjskiego, bądź rozpuszczona. W maju 1793 roku Komisja Wojskowa Wielkiego Księstwa Litewskiego w tabeli płacy trzymiesięcznej za okres od 1 czerwca do 1 września 1793 roku przewidywała identyczną kwotę dla 8 regimentu jak dla pełnego stanu. Dopiero w czerwcu, skorygowano ją do ilości 100 ludzi. Wydaje się, że ówczesne władze wojskowe nie były zdecydowane co do zupełnego rozwiązania regimentu. Raporty z lipca 1793 roku przewidywały etat 752 ludzi (faktycznie było ich 71). Natomiast raport z 15 lutego 1794 roku ustalał etat regimentu na 798 ludzi (faktycznie 97). Nie jest więc pewne czy faktycznie jednostkę zdążono rozwiązać.
Gembarzewski ujmuje to tak: "rozwiązany w styczniu 1794, wznowiony w kwietniu 1794".
Machynia, Rakutis i Srzednicki podsumowują w ten sposób: "Składał się z 2 batalionów po 4 kompanie (pozostałe 8 regimentów piechoty litewskiej miało tylko po jednym batalionie). Stan oddziału w 1792 roku, do czasu przejęcia wojska litewskiego przez konfederację targowicką, wynosił etatowo 1440 żołnierzy, a praktycznie 710. W kwietniu 1794 roku regiment był już formalnie rozwiązany, ale jego stan faktyczny wynosił 97 żołnierzy."
Żołnierze regimentu.
Regimentem dowodził zazwyczaj pułkownik. Stanowisko szefa regimentu, związane z wielkimi poborami, było najczęściej uważane za synekurę. Szefowie posiadali prawo fortragowania (przedstawiania do awansu) oficerów.
Kompletna obsada oficerska liczyła 38 osób. Byli to, poza szefem i regimentsfelczerem, pułkownik, podpułkownik, dwóch majorów, trzech kapitanów z kompanią, trzech kapitanów sztabowych, regimentskwatermistrz, audytor, ośmiu poruczników, dziewięciu podporuczników (w tym adiutanci), dziewięciu chorążych (w tym adiutanci).
Szefowie:
Pułkownicy:
Walki regimentu.
8 Regiment Pieszy Domu Radziwiłłów uczestniczył w 1792 w VII wojnie polsko-rosyjskiej toczonej w obronie Konstytucji 3 Maja. Stan osobowy: 1295 ludzi.
Bitwy i potyczki:

</doc>
<doc id="1125140" url="https://pl.wikipedia.org/wiki?curid=1125140" title="Gwiazda (figura geometryczna)">
Gwiazda (figura geometryczna)



</doc>
<doc id="1125141" url="https://pl.wikipedia.org/wiki?curid=1125141" title="Boucicaut (stacja metra)">
Boucicaut (stacja metra)

Boucicaut – stacja linii nr 8 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r.

</doc>
<doc id="1125143" url="https://pl.wikipedia.org/wiki?curid=1125143" title="Komandosi (grupa opozycyjna)">
Komandosi (grupa opozycyjna)

Komandosi – określenie dla działającej w latach 60. XX wieku studenckiej grupy kontestatorów, głównie Adama Michnika, Teresy Boguckiej, Jana Grossa, Jakuba Karpińskiego, Barbary Toruńczyk, Ireny Grudzińskiej, Aleksandra Perskiego i innych studentów.
Nazwani zostali tak od niespodziewanego pojawiania się na wykładach otwartych i sesjach rocznicowych na Uniwersytecie Warszawskim i niweczenia propagandowych założeń tych zgromadzeń przez doprowadzanie do nieprawomyślnych, według ówczesnej władzy, dyskusji politycznych. Wystąpienia miały jednak charakter spontaniczny, a żadne przygotowania do niweczenia owych spotkań nie miały miejsca.
Po wydarzeniach marcowych 1968 jesienią tego roku rozpoczęły się procesy środowiska „komandosów”. Po kilku miesiącach zapadły wyroki więzienia, m.in. 3,5 roku dla Jacka Kuronia i Karola Modzelewskiego, 3 lata dla Michnika, 2,5 roku dla Józefa Dajczgewanda i Jana Lityńskiego.

</doc>
<doc id="1125144" url="https://pl.wikipedia.org/wiki?curid=1125144" title="Félix Faure (stacja metra)">
Félix Faure (stacja metra)

Félix Faure – stacja linii nr 8 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r.

</doc>
<doc id="1125145" url="https://pl.wikipedia.org/wiki?curid=1125145" title="DMIPS">
DMIPS



</doc>
<doc id="1125146" url="https://pl.wikipedia.org/wiki?curid=1125146" title="Commerce (stacja metra)">
Commerce (stacja metra)

Commerce – stacja linii nr 8 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r.

</doc>
<doc id="1125150" url="https://pl.wikipedia.org/wiki?curid=1125150" title="École Militaire (stacja metra)">
École Militaire (stacja metra)

 
École Militaire – stacja linii nr 8 metra w Paryżu. Stacja znajduje się w 7. dzielnicy Paryża. Została otwarta 13 lipca 1913 r.

</doc>
<doc id="1125153" url="https://pl.wikipedia.org/wiki?curid=1125153" title="Clydesdale Bank">
Clydesdale Bank

Clydesdale Bank PLC – bank w Wielkiej Brytanii, część grupy National Australia Bank Group. Choć jest trzecim pod względem wielkości bankiem clearingowym, utrzymuje sieć oddziałów w Londynie i północnej Anglii. W 2001 wchłonął Yorkshire Bank.
Clydesdale Bank nadal drukuje własne banknoty używane w Szkocji: funty szkockie.
Historia.
Clydesdale Bank został założony w Glasgow w 1838. W następnych latach rozwijał działalność w Szkocji. Był pierwszym szkockim bankiem, który otworzył oddziały w północnej Anglii. W 1919 został wykupiony przez Midland Bank, a następnie w 1950 połączony z North of Scotland Bank, który należał do Midland Bank od 1926.
W 1987 Midland bank sprzedał wszystkie swoje filie w Wielkiej Brytanii grupie National Australia Bank Group. W 2001 z okazji reorganizacji działalności w Wielkiej Brytanii i Irlandii majątek Yorkshire Bank został przekazany do Clydesdale Bank. Parlament brytyjski przyjął specjalną ustawę, by umożliwić to połączenie.
W lipcu 2007 bank został głównym sponsorem pierwszej ligi piłkarskiej w Szkocji po zawarciu 4-letniej umowy wartej 8 milionów funtów.

</doc>
<doc id="1125158" url="https://pl.wikipedia.org/wiki?curid=1125158" title="Regiment Pieszy Ordynacji Rydzyńskiej">
Regiment Pieszy Ordynacji Rydzyńskiej



</doc>
<doc id="1125161" url="https://pl.wikipedia.org/wiki?curid=1125161" title="4 Dywizjon Artylerii Konnej">
4 Dywizjon Artylerii Konnej

4 Dywizjon Artylerii Konnej (4 dak) – oddział artylerii konnej Wojska Polskiego w II Rzeczypospolitej.
4 Dywizjon Artylerii Konnej sformowano 7 kwietnia 1919 roku. Dywizjon od jesieni 1921 roku stacjonował na terenie Okręgu Korpusu Nr III w garnizonie Suwałki. W 1921 roku funkcjonował w strukturze 3 pułku strzelców konnych. Pod względem wyszkolenia pododdział podlegał dowódcy 3 Grupy Artylerii.
Wojna polsko-bolszewicka 1919-1920.
W wojnie polsko-bolszewickiej 1919–1920 poszczególne baterie formowane stopniowo wchodziły do walki na różnych odcinkach frontu, walcząc m.in. na Wołyniu, pod Zamościem, Koziatyniem, Olszanicą, Kryłowem, Beresteczkiem, Bełzem, a później w obronie linii Bugu i Wisły pod Płockiem.
Miejsca walk dywizjonu lub jego pododdziałów w okresie 1919–1920.
Podczas działań wojennych dywizjon zdobył pociąg pancerny, jedną baterię, kilkanaście ciężkich i kilkanaście lekkich karabinów maszynowych, wzięto do niewoli 150 jeńców (w tym dowódcę pułku i dowódcę batalionu sowieckiego).
Lista poległych i zmarłych od ran oficerów.
Poległo również około czterdziestu szeregowych.
3 sierpnia 1921 r. marszałek Józef Piłsudski na nadwiślańskich błoniach pod Górą Kalwarią odznaczył krzyżami Virtuti Militari artylerzystów z 4 dak. Tam też w dziesiątą rocznicę zwycięstwa wzniesiono kamienny obelisk z wykutą inskrypcją: "NA TEM MIEJSCU DNIA 3 SIERPNIA 1921 R. WÓDZ NACZELNY MARSZAŁEK JÓZEF PIŁSUDSKI DEKOROWAŁ KRZYŻEM VIRTUTI MILITARI ARTYLERZYSTÓW KONNYCH WSZYSTKICH DYWIZJONÓW STWIERDZAJĄC PO WSZE CZASY BOHATERSKĄ PRACĘ TEJ BRONI W WOJNIE ZE WSCHODNIM NAJEŹDŹCĄ".
24 maja 1922 r. w Suwałkach za dzielne zachowanie się na froncie, za czyny męstwa swoich żołnierzy, gen. dyw. Edward Śmigły-Rydz udekorował płomień trąbki sygnałowej 1 baterii 4 dywizjonu artylerii konnej Srebrnym Krzyżem Orderu Wojennego Virtuti Militari. Dzień dekoracji ustanowiony został świętem dywizjonu.
4 dak w kampanii wrześniowej.
Mobilizacja.
4 dywizjon artylerii konnej został zmobilizowany w ramach mobilizacji alarmowej do etatów wojennych w grupie niebieskiej w czasie od A+18, do A+30 w Suwałkach od dnia 24 sierpnia od godz. 5.00. Dodatkowo dla Suwalskiej Brygady Kawalerii zmobilizował w grupie niebieskiej w czasie A+36: drużynę parkową uzbrojenia nr 341 i kolumnę taborową kawaleryjską nr 346. Problem sprawiły złej jakości wozy i zbyt długi okres mobilizacji koni. Co spowodowało kilkanaście godzin opóźnienia w formowaniu dywizjonu, a szczególnie 2 baterii. Po zakończeniu mobilizacji dywizjon przeszedł do lasu Sobolewo – Dubowo. Z dywizjonu wydzielono 1 baterię, która została przydzielona do 1 pułku ułanów i skierowana w rejon Augustowa. Do rozpoczęcia działań wojennych prowadzono zgrywanie zaprzęgów i doszkalano obsługi armat i specjalistów.
Działania bojowe.
W kampanii wrześniowej 4 dak, złożony z trzech baterii i kolumny amunicyjnej, walczył w składzie Suwalskiej Brygady Kawalerii i wszedł w skład Samodzielnej Grupy Operacyjnej „Narew”. 
1 i 2 września dywizjon nie miał styczności bojowej z oddziałami niemieckimi. 2 września nastąpiło przegrupowanie dywizjonu bez 1 baterii do rejonu Kurniaki, Koniecbór, gdzie dywizjon zajął stanowiska ogniowe. Rozpoznający wzdłuż granicy zwiad baterii 2/4 dak był nieskutecznie atakowany przez niemieckie lotnictwo. 3 i 4 września dywizjon przebywał nadal na swoich stanowiskach bez kontaktu z nieprzyjacielem. W nocy 4/5 września 4 dak (bez 1 baterii) pomaszerował z okolic Suwałk na południowy wschód od Augustowa. Całodzienny postój dywizjonu odbył się w rejonie Zyliny, Płaska, a baterii 1/4 dak w rejonie Cisów. Nocą 5/6 września dywizjon wykonał marsz do rejonu Romanówka, Kumiałka na północny zachód od Sokółki. Nocnym marszem 6/7 września Suwalska BK dotarła do lasów knyszyńskich i tykocińskich, 4 dak dotarł do nadleśnictwa Knyszyn, a 1/4 dak z 1 puł. na północ od Tykocina. Przez całą dobę od wieczora 7 września, 4 dak przemaszerował w rejon Jabłonki Kościelnej na wschód od Zambrowa, stając na postój koło majątku Mazury. Wieczorem 8 września bateria 1/4 dak wraz z 2 pułkiem ułanów udała się nad Narew po trasie Czachy, Gosie, Łubnice, Pruszki Wielkie. Do świtu 9 września zajęła stanowiska ogniowe na północ od Pruszki Wielkie. 9 września rano 3 pułk szwoleżerów zajął obronę we wsi Wiśniewo wzmocniła go bateria 3/4 dak. Ok. godz.15.00 od strony wsi Grabowe nastąpił atak oddziału niemieckiego, który został odparty również dzięki efektywnemu ostrzałowi 3 baterii. 9 września wieczorem wykonano kolejny nocny marsz poprzez Głębocz Wielki, osiągając rano 10 września Koskowo, Rząśnik. Jednocześnie z marszu wykonano natarcie: 1 puł. z 2 baterią z Koskowa na Ciągaczki i 3 pszw. z 3 baterią Rząśnika na Chromany-Witnice. Natarcie pułków powiodło się, odrzucono pancerno-motorowe oddziały niemieckie za wieś Orzyc. Ostrzał artylerii i środków ogniowych ułanów i szwoleżerów zadał straty nieprzyjacielowi w sile żywej, zdobyto 8 dział, zniszczono liczne pojazdy, w tym 5 czołgów. Po udanym natarciu obie baterie wraz ułanami i szwoleżerami odskoczyły w rejon stanowisk wyjściowych, a następnie do wsi Głębocz Wielki. 2/4 dak i 1 puł. stały się celem nalotu niemieckiego lotnictwa. 
Rano 10 września pozycje 2 puł. pod Rutkami zaatakowały oddziały niemieckie, na skraj lasu Kołomyja przegrupowano większość sił 2 puł., które powstrzymały niemieckie natarcie. Maszerująca na skraj lasu bateria 1/4 dak, została zaskoczona przez nalot kilku samolotów niemieckich, co spowodowało duże zamieszanie. Zaraz po nalocie pojawiły się czołgi niemieckie, bateria zajęła odkryte stanowiska ogniowe i ostrzelała ogniem na wprost zbliżające się czołgi niemieckie. Nie powstrzymało to ich uderzenia, czołgi niemieckie przejechały przez stanowiska 1 baterii, zadając bardzo duże straty osobowe i w koniach oraz zniszczyły trzy armaty. W nocy 10/11 września 2 puł. wycofał się ze stanowisk w lesie Kołomyja, do rejonu Kossaki, Borowe, Lipno. W trakcie przekraczania zajętej przez wojska niemieckie szosy Mężenin-Zambrów, pozostałości 1 baterii dołączyły do dowództwa 2 puł. oraz 1 i 4 szwadronu. Podczas zjazdu z szosy ostatnia armata 1 baterii przewróciła się w rowie. Próby jej wyciągnięcia nie powiodły się, ze względu na zbliżanie się kolumny niemieckiej. Pozostałość baterii dotarła do wsi Gołasze Dąbrowa. W nocy 10/11 września Suwalska BK maszerowała w dwóch kolumnach na las Długobórz 1 puł. i las Osowiec 3 pszw. i 3 pułk strzelców konnych. Podczas przekraczania szosy Zambrów-Ostrów Maz. 3 pszw. stoczył walkę z atakującymi oddziałami niemieckimi. Z odkrytych stanowisk bateria 3/4 dak strzelała ogniem na wprost zatrzymując wspólnie z bronią maszynową natarcie niemieckie. Oddziały niemieckie zostały odrzucone do lasu na południe od Osowca. Pojawiające się z drugiej strony oddziały niemieckie na samochodach, zostały skutecznie ostrzelane przez armaty 3 baterii. Po przekroczeniu szosy przez 1 puł. z baterią 2/4 dak, kolumna dotarła do szosy Czyżew-Zambrów. Przygotowujący się do natarcia na Zambrów 1 puł. został 11 września o godz.7.00 zaatakowany z kierunku Czyżewa przez niemieckie pojazdy pancerne i piechotę na ciężarówkach. Pomimo zalegającej mgły ogniem na wprost 2 bateria zniszczyła 2 pojazdy pancerne, a 2 następne uszkodziła, zmuszając oddział niemiecki do wycofania się. Chwilę później doszło do bratobójczej walki pomiędzy 1 puł. i batalionem II/71 pułku piechoty. Od ostrzału ckm piechoty z 2 baterii poległo kilku kanonierów i wiele koni. Z powodu braku koni pozostawiono dwa jaszcze z plutonu kolumny amunicyjnej. Wykorzystując bratobójczą walkę oddział niemiecki zajął Długobórz. 3 pszw. ze wsparciem 2 i 3 baterii 4 dak usiłował bez powodzenia natarcia odzyskać las Długobórz. Do wieczora baterie prowadziły ostrzał niemieckich pozycji, same zostały ostrzelane przez niemiecką artylerię, w wyniku czego utraciły kilka jaszczy. Do 4 dak maszerującego wraz z Suwalską BK, 12 września przed świtem, w Dąbrowie Wielkiej, dołączyła do dywizjonu część 1 baterii bez armat z dowódcą baterii. Reszta 1 baterii pod dowództwem oficerów: zwiadowczego i ogniowego bez armat, wraz z 1 szwadronem 2 puł., dotarła do Wołkowyska i wraz z nim dzieliła dalsze losy wojenne do czasu przejścia na Litwę. 4 dak dotarł rano 12 września do lasu koło wsi Gogole, zatrzymał się na postój. Około południa od strony Czyżewa na Suwalską BK wyszło niemieckie uderzenie, 1 puł. wsparty 2/4 dak zajął obronę frontem na wschód. W trakcie walki na wysokości Szepietowa do godzin wieczornych 2 bateria unieruchomiła 6 czołgów niemieckich. Do walki została włączona również 3 bateria, która ogniem na wprost unieruchomiła 12 pojazdów pancernych. Po wycofaniu się oddziałów niemieckich, 4 dak wraz z macierzystą brygadą podjął dalszy nocny marsz. 
2 bateria maszerowała z 1 puł. trasą: Łazy, Szuby, Wyliny Ruś, Markowo, Glinnik do wsi Zanie. Znajdujące się we wsi Stara Liza tabory dywizjonu usiłowały sforsować szosę Łapy-Brańsk, nocą części się udało. Ścigani przez niemieckie pojazdy pancerne ukryły się w lesie, ostatecznie pod dowództwem chor. Leona Cwikela dotarły do Puszczy Białowieskiej. Pozostała część taboru cofnęła się do Nowej Lizy. Tam odnalazł ją kpt. Tadeusz Anders i doprowadził do dywizjonu. O świcie 13 września 2 szwadron 1 puł. wzmocniony plutonami: ckm i ppanc. oraz działonem 3 baterii dotarł do mostu na rzece Mień koło dworu Wyliny-Ruś. Zajął tam stanowiska na szosie jako oddział osłony, frontem na Wysokie Mazowieckie. Wkrótce stoczył walkę z nadjeżdżającym od strony Wysokiego Maz. niemieckim oddziałem pancerno-motorowym, w jej wyniku dwie armaty ppanc. ułanów i działon 3/4 dak unieszkodliwiły 7 czołgów, reszta oddziału niemieckiego wycofała się. Po przeprawieniu się na drugi brzeg rzeki Mień, 4 dak skoncentrował się w rejonie Hodyszewo, Kiewłaki. W południe 13 września, ze względu na atak wojsk niemieckich na sąsiednią Podlaską Brygadę Kawalerii, 3 psk z 2/4 dak obsadził w obronie Hodyszewo, a 1 puł. z 3/4 dak Kiewłaki. Nocą 13/14 września 4 dak w kolumnie Suwalskiej BK, rozmieszczony działonami przy szwadronach maszerował po trasie Zalesie, Wólka Zaleska, Olszewo. W rejonie Zalesia niemiecki podjazd zaskoczył straż przednią 1 puł. i działon 2 baterii, który został zniszczony. O północy na zajęte przez oddziały niemieckie Olszewo natarcie wykonał 3 pszw. ze wsparciem 2 baterii. Wobec załamania się natarcia szwoleżerów w połowie wsi Olszewo, działony 2 baterii podjęły pojedynek z niemieckimi czołgami i punktami ogniowymi. Prowadziły ostrzał na wprost, z odkrytych stanowisk ogniowych. Rannych zostało wielu kanonierów z obsług i wielu poległo wśród nich przy armacie por. Stefan Rożałowski. Do walki włączyła się też sukcesywnie 3 bateria przybywająca działonami pod Olszewo. Na krańcu wsi została utworzona z uszkodzonych pojazdów przez oddział niemiecki barykada, którą usiłowały bez powodzenia rozbić armaty 4 dak. Dalsze próby prowadzenia ognia na wprost, na wzgórza i próba likwidacji środków ogniowych, przez poszczególne plutony 3 baterii i natarcie 1 puł. nie przyniosły powodzenia. Poniesiono dalsze straty osobowe w poległych i rannych. Na rozkaz gen. bryg. Zygmunta Podhorskiego przed świtem 14 września pułki wycofały się, odwrót ich osłaniał 4 dak pod osobistym dowództwem ppłk. Ludwika Kioka. Straty dywizjonu wyniosły, poległych 2 oficerów, 4 podoficerów i 22 kanonierów, dwa zaprzęgi i armata. W trakcie dalszego odwrotu doszło do pomyłkowego wzajemnego ostrzelania się dwóch działonów 4 dak, w efekcie zniszczono jaszcz, który eksplodował i zabito konia. W południe 14 września 4 dak dotarł do wsi Jośki. W czasie odwrotu zaginął dowódca 2 baterii kpt. Adam Heybowicz z 18 kanonierami. Na postoju 4 dak posiadał już tylko 6 armat. W trakcie boju pod Olszewem do Puszczy Białowieskiej odjechały tabory 4 dak z oficerem gospodarczym i 17 września osiągnęły Świsłocz, 18 września Wołkowysk i pod Ostrynią i Nowym Dworem dołączyły do Rezerwowej Brygady Kawalerii „Wołkowysk”. 
15 września 4 dak odpoczywał, dołączył do niego działon 3 baterii 14 dywizjonu artylerii konnej oraz oficer zwiadowczy tego dywizjonu kpt. Wiktor Zahorski, który objął stanowisko dowódcy baterii 2/4 dak. Nocą 15/16 września prowadzono dalszy marsz, przez Wólkę Petkowską, Ignatki, Gądzięby, Filipy przydzielając działony 4 dak do poszczególnych pułków lub szwadronów. Rano przekroczono Narew w Strabli i dywizjon stanął na postój we wsi Dorożki, skąd po ostrzelaniu wsi przez artylerię niemiecką, przy stracie kilku koni, wycofał się do pobliskiego lasu. Przed południem 17 września, 4 dak po przekroczeniu szosy Białystok-Zabłudów i maszerował w dwóch kolumnach: kolumna południowa dostała się w niemiecką zasadzkę ogniową, szczególnie ucierpiały działony 3 baterii. Wybito zaprzęgi przy dwóch armatach i poległo 9 kanonierów. Kolumna dotarła do folwarku Tylwica, próba ewakuacji obu armat nie powiodła się z uwagi na silny ostrzał. W kolumnie południowej Suwalskiej BK przemieszczała się 2 bateria 4 dak poprzez Branki, Złotniki, w trakcie zbliżania się do szosy Białystok-Zabłudów została ostrzelana ze wsi Kamionka, dwa działony otworzyły ostrzał na wprost likwidując źródła ostrzału kolumny. Dalszy marsz za szosą wykonano w kierunku Dobrzyniówki. Bateria 2/4 dak poniosła straty osobowe. W trakcie dalszego marszu przed folwarkiem Hieronimowo bateria dwukrotnie była atakowana przez lotnictwo niemieckie, w wyniku tych nalotów utraciła jedną armatę. Po marszu polnymi drogami, 18 września rano 4 dak dotarł do wsi Jałówka, dywizjon liczył już 4 armaty w obu bateriach. Nocnym marszem 18/19 września brygada osiągnęła Hrynki, 19/20 września dotarła do rejonu Białowieży. Podczas postoju nastąpiła reorganizacja zebranej kawalerii i podział 4 dak. Dowództwo dywizjonu z 2/4 dak pozostało w dyspozycji dowódcy Dywizji Kawalerii „Zaza” gen. Zygmunta Podhorskiego. Bateria 3/4 dak weszła w skład Brygady Kawalerii „Edward” wraz z 3 pszw., 1 puł. i 3 psk. 21 września 3/4 dak zatrzymała się w rejonie Królowego Mostu, a reszta 4 dak w rejonie Mszanki. W trakcie marszu 22 września 3/4 dak była atakowana przez lotnictwo niemieckie, poniosła straty. 23 września 4 dak wypoczywał. Dalszy marsz 24 września prowadził przez Radziwiłłówkę do Mielnika. Nocą 24/25 września dywizjon poruszał się przez Serpelice, Horoszki Duże i Małe, do lasów koło Konstantynowa Po przeprawie przez Bug postój wypadł w Borsukach. 
25 września na skutek meldunku ppłk. Ludwika Kioka, o katastrofalnym stanie koni, dywizjon uzupełniły zaprzęgi ze szwadronu łączności i innych rozbitych oddziałów. Celem wzmocnienia obrony ppanc. tego dnia 2/4 dak przydzielono do Brygady Kawalerii „Plis”. Po nocnym marszu 25/26 września dywizjon osiągnął rejon Sokule, Jaźwiny, gdzie odpoczywał. 27 września podjął marsz w kierunku lasów pomiędzy Parczewem, Sosnowicą, a Ostrowem Lubelskim. W pobliżu wsi Witoroż doszło do walki kawalerii z sowieckim oddziałem pancerno-motorowym, w efekcie czego 4 dak wspólnie z kawalerzystami unieszkodliwił kilka sowieckich czołgów. W trakcie walki poległ lub zaginął por. Piotr Oksentjew. 28 września brygady wyruszyły w kierunku przepraw przez rzekę Wieprz, które osiągnęły już 29 września. Brygada „Edward” jako pierwsza pod Kijanami zajęła przyczółek na wschodnim brzegu i zajęła Spiczyn. Na miejscowość rano uderzył oddział z niemieckiej 4 Dywizji Piechoty. Kawalerzystów skutecznie wspierała 3 bateria, która zmusiła wspierającą niemiecką baterię do zmiany stanowisk ogniowych. Przed świtem Wieprz sforsowała Brygada „Plis” pod Jawidzem, jednak została zmuszona do wycofania się z przyczółka pomimo wsparcia 2 baterii. Obroniono przyczółek pod Spiczynem, lecz wieczorem na rozkaz gen. bryg. Franciszka Kleeberga dowódcy Samodzielnej Grupy Operacyjnej „Polesie” zerwano kontakt z nieprzyjacielem i wycofano się do lasów na południe od wsi Czemierniki. Wskazany rejon osiągnięto rano 30 września. 4 dak 1 października wraz ze zgrupowaniem kawalerii pomaszerował przez kolonię Cegielnia, kolonię Zawada, Dębicę, Talczyn do rejonu Adamów-Wojcieszków. Po krótkim odpoczynku rano 2 października rano dywizjon dotarł do rejonu Serokomla, Hordziesz, Józefów. Brygada Kawalerii „Plis” 2 października ok. godz.10.00 spieszona przyjęła natarcie oddziałów niemieckiej 13 DPZmot. na bronioną Serokomlę. Brygadę wspierała 2 bateria, strzelając na wprost, ze stanowisk ogniowych w ogrodach, bateria przyczyniła się do odparcia niemieckiego ataku. Ponowne niemieckie natarcie o godz.15.00 doprowadziło do wyparcia 2/4 dak z miejscowości, zajęła nowe stanowiska ogniowe w Hordzieszy, obok baterii 3/4 dak. Ostrzał obu baterii, łącznie 4 armat doprowadził do ostatecznego wyparcia przez Brygadę „Plis” niemieckiego 33 pp zmot. z Serokomli. W nocy częściowo uzupełniono amunicję w bateriach z zapasów SGO „Polesie”. Rano 3 października 4 dak ostrzelał las Poznań, wspierając natarcie piechoty, artyleria niemiecka skutecznie ostrzelała punkty obserwacyjne baterii, co znacznie ograniczyło efektywność ostrzału. Atak piechoty ostatecznie nie powiódł się, jak i załamano natarcie Brygady „Edward”. Ostatecznie pod osłoną 4 dak BK „Edward” wycofała się na stanowiska wyjściowe. Nocą 3/4 października 4 dak przemieścił się do lasu na północ od Lipin i zajął stanowiska ogniowe na leśnych polanach. O godz. 10.30 niemiecka 13 DPZmot. uderzyła na Wolę Gułowską, którą zdobyła, wsparta silnym ogień niemieckiej artylerii. Wieczorem przy wsparciu 3 baterii ,Brygada „Plis” wykonała oskrzydlające natarcie na prawo od Woli Gułowskiej. Nocą 4/5 października dywizjon otrzymał ostatnie uzupełnienie amunicji. 5 października rano, 2 bateria w lesie majątku Gułów stoczyła walkę z oddziałami niemieckiej 13 DP Zmot. zmuszając je do wycofania się. Bateria 2/4 dak zużyła całą amunicję. Bateria 3/4 dak w rejonie Woli Gułowskiej wspierała kawalerzystów w walce obronnej, wystrzeliwując do wieczora resztę amunicji. Z uwagi na brak wszystkich rodzajów amunicji SGO „Polesie” skapitulowała 6 października, resztki 4 dak po uszkodzeniu armat, o godz.10.00 złożyły broń w dworze Gułów. 
Za kampanię 3 bateria dywizjonu została odznaczona Orderem Virtuti Militari.
Oddział Zbierania Nadwyżek 4 dak.
Po wyjściu 4 dak w pole, w koszarach w Suwałkach pozostały nadwyżki osobowe i sprzętowe dywizjonu pod dowództwem kpt. Kazimierza Karaszewskiego. Po ogłoszeniu mobilizacji powszechnej pozostałości dywizjonu łącznie 4 oficerów, 3 podchorążych i ok. 100 kanonierów, 30 koni wraz ze sprzętem kwatermistrzowskim 31 sierpnia wieczorem załadowano do transportu kolejowego. 1 września rano transport wyjechał do Augustowa, ze względu na naprawę zbombardowanych torów o zmroku dojechano do Augustowa. Następnie przez Sokółkę i Białystok 2 września wieczorem transport dojechał do Mińska Mazowieckiego, gdzie transport wyładowano i wszedł w skład Ośrodka Zapasowego Artylerii Konnej nr 1. W dniu 3 września kpt. Kazimierz Karaszewski objął funkcję kwatermistrza Ośrodka, a kpt. Jerzy Rydzewski funkcję oficera materiałowego. 5 września z uwagi na bombardowania miasta, część mienia wywieziono do pobliskich lasów, a Ośrodek ewakuowano do pobliskiej wsi. Ośrodek rozpoczął ewakuację na wschód kraju. Dowództwo Ośrodka z kpt. Karaszewskim i kpt. Rydzewskim ewakuowało się samochodem przez Siedlce i Brześć n/Bugiem do Kowla. 10 września Ośrodek rozpoczął ewakuację na wozach konnych i pieszo w kierunku Brześcia. Ze względu na wyjazd obu kapitanów, dowództwo sprawował ppor. Hieronim Gumowski, Maszerując nocami 17 września Ośrodek dotarł do Kamienia Koszyrskiego. Z maszerującego Ośrodka wydzielono pluton artylerzystów konnych w sile 50 kanonierów, dowodzonych przez ppor. Hieronima Gumowskiego i pchor. Mariana Malkiewicza. Pluton przystąpił do obrony mostu we wsi Micha na rzece Turii. Pluton był uzbrojony wyłącznie w kbk, zaatakowany został przez duży oddział dywersantów komunistycznych. Pluton bronił przez 4 dni skutecznie mostu, poległ ppor. Hieronim Gumowski. Pomocy plutonowi udzielił 180 pułk piechoty, który rozbił dywersantów. Pozostałość plutonu włączono do batalionu I/180 pp, z którym dzielił dalsze losy do 6 października. Losy reszty OZAK nr 1 nie są znane. 11 września grupa taborów pod dowództwem ppor. rez. Czesława Twardowskiego, która wyruszyła z Mińska Maz. 12 września dotarła do Kałuszyna, gdzie została ostrzelana przez dywersantów i zbombardowana przez niemieckie lotnictwo. Po częściowym rozproszeniu dołączyła do Ośrodka Zapasowego Artylerii Konnej nr 3 we Włodawie. 
Oficerowie i żołnierze dywizjonu
Obsada etatowa we wrześniu 1939.
Dowództwo
Symbole dywizjonu.
Sztandar został ufundowany przez społeczeństwo Płocka, wdzięczne za ocalenie miasta przed bolszewickim najazdem. Jego rodzicami chrzestnymi byli: doktorowa Jadwiga Beczkowiczowa i Aleksander Wernik . 3 lipca 1938 roku w Wilnie Generalny Inspektor Sił Zbrojnych marszałek Polski Edward Śmigły-Rydz wręczył jednostce sztandar. Z jego rąk przejął go dowódca 4 dak ppłk Klaudiusz Reder. Wzór sztandaru został zatwierdzony Dodatkiem Tajnym do Dziennika Rozkazów M.S.Wojsk. Nr 3 z 17 II 1938 r. poz. 31. Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. z 1937 nr 16, poz. 201.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 4 w mniejszych wieńcach z wawrzynu.
Na lewej, w rogach na tarczach umieszczono:
Na ramionach amarantowego krzyża kawaleryjskiego umieszczone zostały napisy związane z tradycją dywizjonu:
Sztandar wyruszył wraz z dywizjonem w pole i przebywał przy dowództwie 4 dak do 5 października 1939 roku. W związku ze zbliżającą się kapitulacją ppłk Ludwik Kiok polecił zakopać sztandar adiutantowi dywizjonu kpt. Tadeuszowi Andersowi oraz st. ogn. Edmundowi Koźmińskiemu. Zabezpieczony sztandar został zakopany koło wsi Wola Gułowska. Po wojnie, kilkakrotnie podejmowano bez efektów próby odnalezienia sztandaru.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Kadra dywizjonu.
Dowódcy:
Kadra oficerska
Kawalerowie Virtuti Militari.
Żołnierze dywizjonu odznaczeni Krzyżem Srebrnym Orderu Virtuti Militari za wojnę 1918-1920:
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1125162" url="https://pl.wikipedia.org/wiki?curid=1125162" title="PKB na mieszkańca">
PKB na mieszkańca



</doc>
<doc id="1125163" url="https://pl.wikipedia.org/wiki?curid=1125163" title="Ruchliwość strategiczna">
Ruchliwość strategiczna

Ruchliwość strategiczna – zdolność przemieszczania się związków operacyjnych i zgrupowań strategicznych na określone teatry działań wojennych i teatry wojny lub w ramach tych teatrów w celu wykonywania zadań strategicznych. Ruchliwość strategiczną osiąga się przez przerzucanie wojsk różnymi rodzajami transportu (drogowym, kolejowym, powietrznym i morskim).

</doc>
<doc id="1125165" url="https://pl.wikipedia.org/wiki?curid=1125165" title="Bertrice Small">
Bertrice Small

Bertrice Small (ur. 9 grudnia 1937 w Nowym Jorku, zm. 24 lutego 2015) - amerykańska pisarka, autorka licznych romansów.
W Polsce ukazały się:

</doc>
<doc id="1125166" url="https://pl.wikipedia.org/wiki?curid=1125166" title="Kráľovský Chlmec">
Kráľovský Chlmec

Kráľovský Chlmec (do 1948 "Kráľovský Chlumec", węg. "Királyhelmec") – miasto w południowo-wschodniej Słowacji, w powiecie Trebišov, w kraju koszyckim. Położone jest w historycznym rejonie Zemplin, w pobliżu granicy z Węgrami i Ukrainą.
Pierwsza wzmianka o miejscowości pochodzi z 1214 – pojawia się wówczas nazwa "Helmelyz". Osada zaczęła się rozwijać wokół kamiennego kościoła – w połowie XV wieku otrzymała prawa miejskie. W XIV wieku przybyli tutaj osadnicy niemieccy, ale po najazdach tatarskich teren ten stopniowo był zajmowany przez ludność węgierską. Na początku XVI wieku starosta Péter Perényi przebudował kilkusetletni zamek Csonkavár, którego ruiny można oglądać do dnia dzisiejszego. W XVII wieku, podobnie jak cały Zemplín, przejściowo zostało przyłączone do Siedmiogrodu. W tym też okresie Zsuzsanna Lórantffy, wdowa po Jerzym Rakoczym, wybudowała w mieście pałac, w którym teraz znajduje się szkoła.
Największy rozwój miasta miał miejsce w II połowie XIX wieku, kiedy Kráľovský Chlmec stał się centrum najbliższej okolicy – wtedy też powstała większość zabytkowych budynków w stylu eklektycznym, a później secesyjnym. Wybudowano również szpital. Na początku XX wieku było to miasto całkowicie węgierskie – według spisu powszechnego w 1910 na 2725 mieszkańców 2719 było Węgrami.
Po I wojnie światowej w wyniku ustaleń traktatu w Trianon miejscowość znalazła się w granicach Czechosłowacji. Na krótko, w latach 1938–1945 powróciła do Węgier, aby po II wojnie światowej ponownie znaleźć się w Czechosłowacji.
Do dnia dzisiejszego Kráľovský Chlmec zachował charakter miasteczka węgierskiego – spis w 2001 roku wykazał, że 76,94% mieszkańców to Węgrzy, 18,86% Słowacy, a 3,26% Romowie. W ostatnim spisie w 2011 roku 73,66% zadeklarowało narodowość węgierską, 19,43% słowacką, 3,95% romską a 0,26% czeską.

</doc>
<doc id="1125172" url="https://pl.wikipedia.org/wiki?curid=1125172" title="Fluorowodorek argonu">
Fluorowodorek argonu

Fluorowodorek argonu, HArF – nieorganiczny związek chemiczny argonu, będący pierwszym znanym związkiem tego pierwiastka. Został otrzymany przez zespół fińskich chemików kierowany przez Markku Räsänena, a jego odkrycie zostało opublikowane 24 sierpnia 2000 roku. Związek nie został wyizolowany w postaci czystej i był badany metodami obliczeniowymi oraz spektroskopowymi w matrycy z zestalonego argonu.
Otrzymywanie i mechanizm powstawania.
Fluorowodór w matrycy argonowej został otrzymany poprzez przepuszczenie gazowego argonu nad polimerem na bazie fluorowodorku pirydyny w temperaturze pokojowej, a następnie kondensację na podłożu z jodku cezu utrzymywanym w temperaturze 7,5 K. Następnie próbkę poddano działaniu promieniowania ultrafioletowego, naświetlając przez okno z kryptonowo-próżniową lampą wyładowczą, która emitowała promieniowanie o długości fali w zakresie 127–160 nm. Zaobserwowano trzy nowe pasma absorpcyjne dla fal 1969,5 cm⁻¹, 687,0 cm⁻¹ i 435,7 cm⁻¹ (w środowisku ). Pasmo o najwyższej częstotliwości składało się z trzech komponentów, które przyporządkowano różnym miejscom w matrycy. Intensywność tych pasm wzrastała podczas „hartowania” w temperaturze 18 K, natomiast podczas ogrzewania powyżej 27 K pasma te ulegały zanikowi. Próby izotopowe wykonane z DF (mieszanina HF z Ar przepuszczana przez ) wykazała to samo zjawisko, z tymże pasma absorpcyjne zaobserwowano dla fal 1466,3, 513,0 i 435,3 cm⁻¹. W przypadku prób z pasma były przesunięte odpowiednio o +2, +2 i +7 cm⁻¹ w porównaniu z doświadczeniami wykorzystującymi .
Niewielka ilość HArF jest obserwowana od razu po operacji naświetlania, co sugeruje pewien udział bezpośredniej reakcji (przykład takiej bezpośredniej reakcji został wcześniej pokazany dla HXeI), w szczególności tworzenie się HArF w trakcie procesu fotolizy wskazuje na krótkodystansową separację dysocjujących atomów fluoru i wodoru. Generalnie proponowane mechanizmy powstawania fluorowodorków gazów szlachetnych HNgF (Ng – atom gazu szlachetnego) oparte są o zjawiska utworzenia solwatowanego protonu w wyniku fotolizy, radiacyjnie indukowanej lub wspomaganej tunelowaniem dyfuzji protonów w zestalonych gazach szlachetnych oraz zobojętnienia solwatowanych protonów przez elektrony, obejmującego tunelowanie elektronu z elektroujemnego fragmentu jednej z pułapek do kationu . Efektywne tworzenie się cząsteczek HArF w poddanej naświetlaniu matrycy HF/Ar następuje już w temperaturze 8 K – prawdopodobne niskotemperaturowe powstawanie HArF obejmuje lokalny proces tunelowania atomu wodoru do centrum , który z kolei wspomaga lokalnie fotolizę HF w stałym Ar. W tym modelu rozpad jonu i niskotemperaturowe tworzenie się cząsteczek HArF są w zasadzie niepowiązanymi ze sobą procesami, jednak rozpad ten może mieć pewien wkład w ilość powstałego HArF.
Budowa cząsteczki.
Uzyskane dane doświadczalne i obliczeniowe wskazują na geometrię liniową cząsteczki HArF (cząsteczka nieliniowa generowałaby więcej niż trzy pasma absorpcyjne). Wiązanie pomiędzy argonem i wodorem jest kowalencyjne, podczas gdy w wiązaniu przeważa charakter jonowy – cząsteczka HArF ma w znacznym stopniu budowę pary jonowej . Obliczony przez Wonga rozkład ładunku dla HArF jest następujący: H(0,179), Ar(0,562 lub 0,534 dla ) i F(−0,741). W zależności od przyjętego modelu obliczeniowego, wyznaczone długości wiązań przyjmują wartości: R() = 128–138,6 pm oraz R() = 196,3–206 pm. W stanie przejściowym cząsteczka HArF ma według Chabana i współpracowników budowę nieliniową z kątem 106,7° pomiędzy wiązaniami o długościach R() = 125,7 pm i R() = 226,3 pm.
Wpływ matrycy i kompleksy.
W zakresie obliczonych długości wiązań na uwagę zasługują wartości R() = 132,9 pm i R() = 196,9 pm wyznaczone przez zespół Runeberga, gdyż zastosowane w ich modelu poprawki uwzględniające anharmoniczność drgań oraz wpływ matrycy zaowocowały obliczonymi częstościami drgań wiązań ν() 462 cm⁻¹, δ() 686 cm⁻¹ i ν() 1916 cm⁻¹, dość dobrze zgadzającymi się z danymi doświadczalnymi dla świeżo powstałego HArF – ν() 435,7 cm⁻¹, δ() 687,0 cm⁻¹ i ν() 1969,5 cm⁻¹. Późniejsze symulacje potwierdziły znaczą czułość częstotliwości drgań rozciągających ν() na morfologię matrycy, w której znajduje się częsteczka HArF. W toku dalszych prac modelowych powiązano zaobserwowane doświadczalnie zjawisko przesunięcia tych drgań ku fioletowi z tworzeniem się kompleksu .
Uzyskane w relatywnie prostym modelu wyniki zespołu Jolkkonena zostały potwierdzone w symulacjach wykorzystujących kwantowomechaniczne modele molekularne pułapkowania HArF w sieci krystalicznej argonu. Przesunięcie częstości drgań wiązania w kierunku fioletu wynika także z prac modelowych nad kompleksami HArF z cząsteczkami azotu (). Wyniki te zostały potwierdzone doświadczalnie, kompleks otrzymano naświetlając HF uwięziony w sieci krystalicznej zestalonego argonu domieszkowanego azotem, a następnie „hartowanie” powstałych jonów w matrycy. Przesunięcie ku fioletowi wynika ze zwiększonego rozdziału ładunku pomiędzy jonami i po utworzeniu kompleksu. Podobny efekt zaobserwowano także podczas modelowania kompleksów , i , natomiast w przypadku kompleksów z cząsteczkami fosforu oraz wodorku berylu przewidywane jest przesunięcie częstotliwości drgań wiązania ku czerwieni.
Stabilność termiczna.
Opisany w pierwszych doniesieniach dotyczących otrzymania HArF zanik pasm absorpcyjnych dla fal 1969,5 cm⁻¹, 687,0 cm⁻¹ i 435,7 cm⁻¹ w temperaturze 27 K był (i niekiedy nadal jest) interpretowany jako rozkład omawianego związku. Przeprowadzone prace modelowe dla możliwych ścieżek samorzutnego rozpadu oraz wykazały, że pierwszy proces jest endotermiczny, natomiast drugi jest wprawdzie silnie egzoenergetyczny, ale bariery energetyczne są wystarczające, aby zapewnić stabilność kinetyczną cząsteczki. W modelu uwzględniającym poprawki wynikające ze skończonego zestawu funkcji bazowych oraz energii punktu zerowego obliczono, że cząsteczka HArF ma w porównaniu ze zdysocjowanymi atomami energię korzystniejszą o 0,15 eV i jest dodatkowo chroniona przed tym typem rozpadu barierą o wartości 0,18 eV, natomiast przed rozpadem do korzystniejszego termodynamicznie stanu Ar + HF chroni go bariera o wartości 1,0 eV. Obliczone wartości stałych szybkości rozkładu w wyniku reakcji rozkładu wynosiły odpowiednio 6,79 s⁻¹ w temperaturze 27 K i 1,5 s⁻¹ w temperaturze 40 K (granica stabilności matrycy argonowej).
Podczas poszukiwań przyczyn rozbieżności pomiędzy wynikami doświadczeń i obliczeń odkryto, że wraz z zanikaniem pasm absorpcji przypisanych do świeżo utworzonego HArF, pojawiają się inne pasma dla fal 2016,3 cm⁻¹, 2020,8 cm⁻¹, 693,5 cm⁻¹ oraz 697,0 cm⁻¹ – przypisano je powstawaniu bardziej stabilnej konfiguracji HArF. Ta koncepcja została wsparta wynikami prac zreferowanych w sekcji poświęconej wpływowi matrycy, jednak początkowo sądzono, że ilość powstającej stabilnej formy HArF (a także HKrF w przypadku kryptonowego odpowiednika) jest mniejsza niż ubytek formy niestabilnej. Zasugerowano, że część niestabilnej formy HArF ulega rozkładowi do rodników i , powstałych w wyniku zanieczyszczeń próbek tlenem. Z takim wyjaśnieniem nie zgadzali się badacze chińscy wskazując, że procesy rodnikowe zachodziłyby w tak niskiej temperaturze zbyt wolno.
Ze względu na niejasności, Bochenkova wraz z zespołem postanowiła do prac modelowych zaadaptować jedną z najnowszych metod obliczeniowych TAD i przy jej wykorzystaniu zinterpretować wyniki dokładnych badań zaniku niestabilnej i tworzenia się stabilnej konfiguracji w zakresie od 27 do 30 K. Badania te wykazały, że oba procesy mają jednakową szybkość i całość nie ma związku z rozkładem, lecz jest transformacją. Stabilność termiczna HArF jest więc ograniczona stabilnością matrycy do 40 K, jednak obliczenia wskazują, że gdyby udało się go otrzymać w wyższej temperaturze w stanie gazowym, to także mógłby istnieć – obliczona stała szybkości rozkładu do argonu i fluorowodoru w temperaturze 100 K wciąż wynosi zaledwie 1,5 s⁻¹.

</doc>
<doc id="1125173" url="https://pl.wikipedia.org/wiki?curid=1125173" title="As Live as It Gets">
As Live as It Gets

As Live as it Gets – album koncertowy brytyjskiej grupy heavymetalowej BLAZE. Został wydany 25 marca 2003 nakładem wytwórni Steamhammer. Jest to trzeci album zespołu.
"As Live as it Gets" zawiera głównie własny materiał grupy. Wśród ścieżek znajdują się jednak nagrania Bayleya z czasów gdy śpiewał w Iron Maiden („When Two Worlds Collide”, „Virus”, „Sign of the Cross”, „Futureal”) i Wolfsbane („Steel”) oraz cover Led Zeppelin („Dazed and Confused”).

</doc>
<doc id="1125174" url="https://pl.wikipedia.org/wiki?curid=1125174" title="Regiment Pieszy Ordynacji Sułkowskiej">
Regiment Pieszy Ordynacji Sułkowskiej



</doc>
<doc id="1125175" url="https://pl.wikipedia.org/wiki?curid=1125175" title="Czesław Zięba">
Czesław Zięba

Czesław Zięba (ur. 18 kwietnia 1933 w Bączalu Dolnym, zm. 28 czerwca 2010 w Jaśle) – podporucznik Wojska Polskiego, inżynier, laborant i analityk, wieloletni dyrektor ds. produkcji w Rafinerii Nafty w Jaśle, rzeczoznawcy BHP i Ergonomii Budownictwa Komunalnego i Przestrzennego.
Życiorys.
Dzieciństwo i wczesne lata życia.
Urodził się w Bączalu Dolnym jako syn Józefy i Józefa Zięby, szkołę powszechną ukończył w rodzinnej miejscowości. Średnie wykształcenie uzyskał w 1953 roku, później rozpoczął służbę wojskową. Abiturient Szkoły Oficerskiej w Czerwieńsku. W 1954 roku wstąpił do Polskiej Zjednoczonej Partii Robotniczej.
Podjął zatrudnienie w Wojewódzkim Urzędzie ds. Bezpieczeństwa Publicznego w Rzeszowie, najpierw jako referent w wydziale IV (ekonomicznym), sekcja I (rolnictwo i lasy) oraz V (przemysł ciężki), a od 1 kwietnia do 31 grudnia 1956 roku jako oficer operacyjny w stopniu podporucznika.
Późniejsze lata.
Od 1957 r. rozpoczął pracę w Rafinerii Nafty Jasło jako laborant i analityk, później został dyrektorem ds. produkcji. W 1981 r. ukończył studia politechniczne uzyskując tytuł inżyniera o specjalności inżynieria chemiczna. W Rafinerii Nafty Jasło zgłosił ponad 140 projektów racjonalizatorskich, które zostały wdrożone do produkcji, a ponad 30 z nich opatentował w Urzędzie Patentowym RP. Podjął inicjatywę zbudowania Ośrodka Wypoczynkowego na Foluszu dla pracowników zakładu. Przez okres 12 lat był przewodniczącym Komisji Rozjemczej w Rafinerii Nafty Jasło, był też wiceprzewodniczącym Wojewódzkiego Klubu Techniki i Racjonalizacji w Krośnie. Był Członkiem Zarządu Stowarzyszenia Wynalazców Rzeczypospolitej Polskiej w Warszawie. Członek Plenum i Egzekutywy Komitetu Miejskiego PZPR w Jaśle w 1986 r. W 1986 r. odszedł z pracy w Rafinerii Nafty w Jaśle, założył Zakład Usług Technicznych w Krośnie, zostając jego dyrektorem.
Zmarł 28 czerwca 2010 w Jaśle, spoczywa na Nowym Cmentarzu Komunalnym w Jaśle przy ulicy Adama Mickiewicza.
Odznaczenia i wyróżnienia.
Wielokrotnie odznaczany, otrzymał m.in.:
Trzykrotnie zdobywał wicemistrzostwo Polski w dziedzinie osiągnięć technicznych oraz czterokrotnie był wyróżniany za pracę naukową i techniczną.

</doc>
<doc id="1125176" url="https://pl.wikipedia.org/wiki?curid=1125176" title="Inkarnatka">
Inkarnatka



</doc>
<doc id="1125178" url="https://pl.wikipedia.org/wiki?curid=1125178" title="QQRYQ">
QQRYQ

QQRyQ (czyt. Kukuryku) – polski punkowy fanzin, zainicjowany w Warszawie przez Piotra „Pietię” Wierzbickiego w 1985 r.
"QQRyQ" był opiniotwórczym fanzinem w środowisku peerelowskich punków związanych ze sceną HC punk. Początkowo był wydawany w podziemiu w nakładzie od kilkudziesięciu do kilkuset egzemplarzy. Tworzony był przez autora metodą kolażu oraz powielany techniką kserograficzną. W połowie roku 90. zaczął być drukowany w drukarni. Na łamach tego czasopisma recenzowano płyty, publikowano wywiady z zespołami oraz artykuły poświęcone historii punk rocka. Pismo podejmowało także problemy społeczne i polityczne. Po upadku PRL, w końcu lat 80., autor zalegalizował działalność undergroundową, a tytuł QQRyQ przekształcił w firmę wydawniczą pod nazwą QQRyQ Productions, która oprócz gazety wydawała także kasety z muzyką oraz zajmowała się organizacją koncertów. W ciągu kilku lat działalności QQRyQ wydało kilkadziesiąt kaset z muzyką zagraniczną oraz muzyką polskich wykonawców sceny hc punk. QQRyQ zakończyło działalność w 1999.

</doc>
<doc id="1125181" url="https://pl.wikipedia.org/wiki?curid=1125181" title="Abstynent">
Abstynent



</doc>
<doc id="1125184" url="https://pl.wikipedia.org/wiki?curid=1125184" title="Abstynent alkoholowy">
Abstynent alkoholowy

Abstynent alkoholowy – osoba, która w ogóle nie spożywa żadnych napojów alkoholowych.
Abstynentów możemy podzielić na abstynentów pierwotnych i wtórnych. Abstynent pierwotny to osoba, która nigdy nie piła napojów alkoholowych, natomiast abstynent wtórny to osoba, która w przeszłości piła napoje alkoholowe, ale przestała.
Organizacje i ruchy zrzeszające abstynentów.
Ponadto abstynencję wśród swoich członków propagują organizacje harcerskie, takie jak m.in. Związek Harcerstwa Polskiego, Związek Harcerstwa Rzeczypospolitej i Stowarzyszenie Harcerskie. W Prawie Harcerskim praktycznie od początków ruchu harcerskiego wpisana jest wolność od palenia tytoniu i picia napojów alkoholowych (rozszerzana też na wolność od innych substancji narkotycznych).

</doc>
<doc id="1125186" url="https://pl.wikipedia.org/wiki?curid=1125186" title="Monasterzec">
Monasterzec



</doc>
<doc id="1125188" url="https://pl.wikipedia.org/wiki?curid=1125188" title="Turbidyt">
Turbidyt

Turbidyty – osady prądów zawiesinowych, powstające najczęściej w czasie osuwisk podmorskich i charakteryzujące się, między innymi, występowaniem uziarnienia frakcjonalnego. Turbidyty przeważnie wchodzą w skład osadów fliszowych.

</doc>
<doc id="1125190" url="https://pl.wikipedia.org/wiki?curid=1125190" title="Isreal Putnam">
Isreal Putnam



</doc>
<doc id="1125192" url="https://pl.wikipedia.org/wiki?curid=1125192" title="Małgorzata Kozera-Gliszczyńska">
Małgorzata Kozera-Gliszczyńska

Małgorzata Kozera-Gliszczyńska (ur. 20 czerwca 1961, zm. 10 lipca 1992) – polska koszykarka, jedna z czołowych zawodniczek reprezentacji Polski.
Karierę klubową spędziła w drużynie Włókniarza Pabianice, w barwach którego w wieku 16 lat zadebiutowała w drużynie seniorskiej i awansowała do I ligi. Grała w reprezentacji Polski juniorek i seniorek. Łącznie Małgorzata Kozera-Gliszczyńska rozegrała 341 spotkań w I lidze polskiej i 227 razy reprezentowała drużynę narodową, której była kapitanem. Od 1990 grała we Francji w I-ligowym klubie z Istres niedaleko Marsylii.
Dnia 10 lipca 1992, wracając do Francji, zginęła w wypadku samochodowym koło Złotoryi. Od 1992 w Pabianicach corocznie rozgrywany jest, z inicjatywy trenera koszykarskiego Henryka Langierowicza, "Memoriał Małgorzaty Kozery-Gliszczyńskiej".

</doc>
<doc id="1125193" url="https://pl.wikipedia.org/wiki?curid=1125193" title="Skala CCS">
Skala CCS

Skala CCS – czterostopniowa skala zaawansowania dławicy piersiowej opracowana przez Kanadyjskie Towarzystwo Kardiologiczne (Canadian Cardiovascular Society). Pozwala monitorować postęp choroby i wybrać właściwą ścieżkę leczenia chorego.

</doc>
<doc id="1125203" url="https://pl.wikipedia.org/wiki?curid=1125203" title="Don Henley">
Don Henley

Donald Hugh Henley (ur. 22 lipca 1947 w Gilmer w stanie Teksas) – amerykański piosenkarz, perkusista, autor tekstów. Członek i współzałożyciel amerykańskiej grupy The Eagles.
Linki zewnętrzne.
 

</doc>
<doc id="1125209" url="https://pl.wikipedia.org/wiki?curid=1125209" title="Hustler">
Hustler

Hustler – ilustrowany magazyn pornograficzny dla mężczyzn, założony w roku 1974 w Stanach Zjednoczonych przez Larry'ego Flynta.
Historia.
Jego poprzednikiem był „Hustler Newsletter” – tani biuletyn sieci barów ze striptizem w Ohio. Ze względu na swój odważny charakter, publikacje w magazynie stały się elementem procesu obalania tabu obyczajowego w Stanach Zjednoczonych. W roku 1988 jedna z publikacji w „Hustlerze” stała się przedmiotem rozstrzygnięcia Sądu Najwyższego na temat granic wolności słowa, gwarantowanej przez pierwszą poprawkę do amerykańskiej Konstytucji.
Na początku 1983 roku „Hustler” opublikował materiał pornograficzny przedstawiający kobietę gwałconą przez mężczyzn na stole bilardowym. Po tym, jak 6 marca 1983 w barze w New Bedford doszło do zbiorowego gwałtu mężczyzn na kobiecie na stole bilardowym, „Hustler” opublikował kolejny materiał pornograficzny, stylizowany na pocztówkę. Zdjęcie przedstawiało nagą kobietę z rozłożonymi nogami siedzącą na stole bilardowym. Było opatrzone podpisem „Witamy w New Bedford”.
Edycje zagraniczne.
Obecnie, oprócz oryginalnej wersji amerykańskiej, istnieją także zagraniczne edycje miesięcznika.
Edycja polska.
Pierwszy numer polskiej edycji miesięcznika „Hustler” ukazał się w lutym 1999 w Krakowie. W skład redakcji weszli: Tadeusz Jasiński (red. naczelny), Kazimierz Lubiński (sekretarz), Katarzyna Turaj-Kalińska (red. literacki), Jacek Dembosz (red. artystyczny). Pismo istniało do marca 2000, wówczas odbiegało od wersji oryginalnej. Ponownie pojawiło się na rynku w 2002, a jego redaktorem został Tomasz Borowiecki, natomiast wśród współpracowników znaleźli się m.in. Ludwik Stomma, Krzysztof Skiba i Piotr Ikonowicz. Ukazywało się do 2012.
Erotic Movie Award.
Podczas Złotego Wieku Pornografii, a przed wejściem do branży filmowej, „Hustler” był jednym z dwóch magazynów, które przyznawały nagrody dla filmów erotycznych dla dorosłych, drugim był Adam Film World. Nagrody przyznano na podstawie kart do głosowania fanów wydrukowanych w publikacji. Ogłaszając swoje trzecie doroczne nagrody, magazyn powiedział: „"Nagrody Hustlera w dziedzinie filmów erotycznych mają na celu nagrodzenie doskonałości w branży filmów erotycznych, a tym samym zachęcenie szybko zarabiających twórców przeciętności do uporządkowania swoich występów lub wycofania się z biznesu"”. Zaprzestano nominować do nagród pod koniec lat osiemdziesiątych. 

</doc>
<doc id="1125211" url="https://pl.wikipedia.org/wiki?curid=1125211" title="5 Dywizjon Artylerii Konnej">
5 Dywizjon Artylerii Konnej

5 Dywizjon Artylerii Konnej (5 dak) – oddział artylerii konnej Wojska Polskiego w II Rzeczypospolitej.
Historia dywizjonu.
Zaczątkiem dywizjonu była 5. bateria 8 pułku artylerii polowej, sformowana w połowie listopada 1918 w Rembertowie i wydzielona z pułku. Dowódcą baterii, nazywanej później „odrębną baterią”, został kpt. Wacław Szalewicz, a oficerami porucznicy Mikołaj Rodziewicz i Konstanty Koziełło oraz podporucznicy Zygmunt Bohdanowski, Jan Ślósarski i Witold Płotnicki. 5 stycznia 1919 bateria wyjechała transportem kolejowym do Rawy Ruskiej, skąd forsownym marszem, idąc na końcu kolumny całego oddziału „Odsieczy Lwowa” gen. Jana Romera, dotarła do Lwowa.
5 dywizjon artylerii konnej został sformowany 16 czerwca 1919 roku.
Dywizjon stacjonował na terenie Okręgu Korpusu Nr V w garnizonie Kraków, na Zakrzówku, a od wiosny 1939 w Oświęcimiu. W 1921 roku funkcjonował w strukturze 1 pułku artylerii konnej.
Pod względem wyszkolenia fachowego dywizjon podporządkowany był dowódcy 5 Grupy Artylerii.&lt;br&gt;
Święto dywizjonu obchodzono 16 czerwca.
5 dak w kampanii wrześniowej.
Mobilizacja.
Pierwszym elementem mobilizacji dla 5 dak, było sformowanie z żołnierzy służby czynnej na bazie 3 baterii, tzw. „baterii alarmowej”. Sformowano ją na etacie wojennym z plutonów wystawionych przez 3 i 1 baterie oraz pluton łączności dywizjonu. Bateria do 6 sierpnia stacjonowała w koszarach dywizjonu w Oświęcimiu. Po tej dacie wymaszerowała do Mierzęcina na wschód od Tarnowskich Gór jako wsparcie dla 3 pułku ułanów. 24 sierpnia o godz. 4.00 zarządzona została mobilizacja alarmowa w 5 dywizjonie artylerii konnej. Dywizjon do etatów wojennych mobilizował się w garnizonie Oświęcim, w grupie żółtej, w czasie od A+24 do A+36. Dodatkowo w tej samej grupie w czasie A+48 mobilizowane były: 
W ramach I rzutu mobilizacji powszechnej do jej 6 dnia miały zostać zmobilizowane:
Część pododdziałów mobilizowała się poza koszarami, np. 2 bateria w miejscowości Brzeszcze 8 km od Oświęcimia. Część koni i wozów było w dobrym stanie np. dla 2 baterii, część w złym stanie głównie dla kolumny taborowej, drużyny parkowej uzbrojenia i własnego taboru żywnościowego. W nich głównie wystąpiły opóźnienia. Jednostki mobilizowane zostały zebrane w koszarach wieczorem 25 sierpnia, bez 3 baterii. Nocą 25/26 sierpnia dywizjon wymaszerował przez Chrzanów do Maczek, następnie w kierunku Zawiercia. 27 sierpnia 5 dak osiągnął Rokitno Szlacheckie. 28 sierpnia stan osobowy dywizjonu został zaprzysiężony. 3 bateria wraz z 3 puł. wykonały marsz do Koszęcina, po drodze dokonano zamiany II plutonu 1 baterii stanu czynnego, ze składu 3 baterii, na taki sam pluton pochodzący z mobilizacji z 1 baterii. 29 sierpnia 5 dak bez 3 baterii pomaszerował przez Zawiercie, Myszków, Kozie Głowy, w nocy dotarł do wsi Koziegłówki, Mysłów i Ostek. Tego samego dnia bateria 3/5 dak zajęła stanowiska ogniowe na zachodnim skraju lasu na wschód od Koszęcina. Krakowska Brygada Kawalerii otrzymała zadanie osłony północnego skrzydła Armii „Kraków” na osi Woźniki – Zawiercie lub Siewierz. Główna pozycja przesłaniania Kamieńskie Młyny – Ligota – Woźniki. Dywizjon w składzie trzech baterii zajął stanowiska umożliwiające wsparcie obrony na tej pozycji. 
Działania bojowe.
W obronie Śląska 
1 września 3 bateria wspierała oddział osłonowy w składzie: 3 puł., batalionu ON „Lubliniec”, 51 dywizjonu pancernego i 5 szwadronu kolarzy. Obsadzającego pozycję na zachód od Koszęcin i Kalet. 3/5 dak zajmowała stanowiska ogniowe pomiędzy wsią Prądy, a folwarkiem Lipowiec. O świcie oddziały niemieckiej 4 Dywizji Piechoty prowadziły natarcie w kierunku stacji kolejowej w Koszęcinie. 3 bateria celnie ostrzelała niemiecką tyralierę zmuszając ją do odwrotu. Stanowiska baterii były niecelnie atakowane przez dwa niemieckie samoloty. Pomimo utrzymania swoich pozycji przez ułanów, Niemiecka 2 Dywizja Lekka opanowała Kalety i zagroziła okrążeniem oddziału osłonowego, wobec czego 3 bateria otrzymała rozkaz wycofania się poprzez Łazy, Babienica do Lubszy. W trakcie tego manewru znalazła się pod ostrzałem artylerii niemieckiej. O godz.7.00 5 dak (bez 3 baterii) zajął stanowiska ogniowe w pobliżu kolonii Mzyka, z punktem obserwacyjnym przy kapliczce na wzg. na północ od Woźnik i na wzg. na północ od Ligoty Woźnickiej. Ok. godz. 17.00 oddziały niemieckiej 2 DLek. zaatakowały obronę 5 pułku strzelców konnych pod Woźnikami. Baterie 1 i 2 wsparły ogniem obronę ostrzeliwując oddziały niemieckie i przyczyniły się do odparcia niemieckiego natarcia. Na przedpolu obrony 5 psk oddział niemiecki zajął cegielnię z której prowadził ostrzał z broni maszynowej. O godz.22.00 2 bateria zlikwidowała wszystkie źródła ognia w cegielni. Około południa 3 bateria ostrzelała kolumnę zmotoryzowaną na szosie z Sośnicy do Woźnik, po czym wycofała się po zmroku do Woźnik. Wieczorem 3 bateria zajęła stanowiska w rejonie Glazówki, wysuwając punkt obserwacyjny w pobliżu dywizjonowego i 2 baterii. 
2 września o godz. 6.00 wykorzystując poranną mgłę 2 DLek. zaatakowała stanowiska 5 psk, wdarła się na stanowiska obronne 8 pułku ułanów i dotarła do szosy Gniazdów-Woźniki. Baterie 2 i 3 osłoniły ogniem odskok obsad punktów obserwacyjnych. Wprowadzona do natarcia niemiecka 3 DLek., zepchnęła ze stanowisk obronnych 8 puł. i zagroziła stanowiskom ogniowym 5 dak w rejonie Mzyka i dworu Czarny Las. Armaty przeciwpancerne ułanów i strzelców konnych oraz 1 i 2 baterie unieruchomiły ok. 20 pojazdów pancernych. Z uwagi na brak odwodów rozkazem gen. Zygmunta Piaseckiego 5 dak wycofał się w kierunku Zawiercia. 3/5 dak ok. godz. 8.00 wsparła obronę szwadronu 4/3 puł. w Woźnikach, zmuszając ogniem armat do odwrotu czołgi niemieckie. O godz. 10.00 wraz z 3 puł. bateria wycofała się do wsi Poręba na zachód od Zawiercia. Ok. godz.14.00 baterie 1 i 2 zajęły stanowiska ogniowe w rejonie Koziegłowy, skąd szrapnelami ostrzelały niemiecki batalion piechoty na podstawach wyjściowych, zmuszając go do ucieczki. Niezwłocznie bateria 2/5 dak zajęła nowe stanowiska w rejonie Żarek do ognia na wprost. Obie baterie wspierały też, 5 psk broniący się we wsi Nadwarcie. Jeden z działonów ostrzelał niemiecki czołg, który wjechał na stanowiska 2 baterii. W rejon lasów na północny wschód od Zawiercia została skierowana 1 bateria do dyspozycji 8 puł., a w ślad za nią skierowano tabor żywnościowy dywizjonu i kolumnę amunicyjną. W trakcie przemieszczania się 1 baterii, pojedynczy niemiecki samolot, celnie zrzucił bombę na jeden z działonów, niszcząc go. Poległo 2 kanonierów, 3 zostało rannych, utracono 7 koni i armatę. Ok. godz. 16.00 bateria 3/5 dak zajęła nowe stanowiska we wsi Poręba i Niwki na zachód od Zawiercia skąd wspierała 3 puł., bateria 1/5 dak zajęła stanowiska w rejonie Zawiercie Nowe jako wsparcie 8 puł. Nocą 2/3 września przegrupowano Krakowską BK, wraz z 5 dak do rejonu lasu Pradła, gdzie baterie 1 i 3 zajęły stanowiska ogniowe, na zachód od wsi. Bateria 2/5 dak osłaniała wraz z 5 psk odwrót brygady opóźniała działania grup pościgowych nieprzyjaciela w rejon Pradła. W trakcie odwrotu w Kotowicach doszło do wzajemnego pomyłkowego ostrzelania 2 baterii i czołgów rozpoznawczych 51 dywizjonu pancernego. 
Walki odwrotowe 
3 września 2 bateria zajęła stanowiska ogniowe w Korczycach, skąd wspierała 5 psk, który opóźniał jednostki niemieckie od strony Żarek. W południe 1 bateria wraz z 8 puł. pomaszerowała poprzez Nakło do Szczekocin, celem uchwycenia przeprawy przez Pilicę. 1/5 dak zajęła stanowiska ogniowe w koło wsi Przybyszów. Wspierała ułanów w trakcie walk obronnych z oddziałami niemieckiej 2 D Lek. o miasto Szczekociny. Wieczorem 8 puł. wycofał się ze Szczekocin, w trakcie odwrotu 1 bateria została ostrzelana przez niemieckie samochody pancerne. Nastąpiło odłączenie 1 baterii od 5 dak. W trakcie walk oddziały niemieckie po południu wyparły 5 psk z Pradła, jednocześnie 2/5 dak została zmuszona do opuszczenia swoich stanowisk ogniowych, kolejne zajęła na wschód od Pradła przy szosie do Szczekocin. W tym rejonie jeden z działonów uszkodził niemiecki czołg, który przerwał się przez obronę strzelców konnych. 3/5 dak nie brała udziału w walce, jedynie jeden z działonów osłaniał jako broń ppanc. własne tabory i tabor brygady i wraz z nimi pomaszerował. Jednocześnie na skutek sprzecznych rozkazów z dowództwa 5 dak, 3 bateria utraciła kontakt z dywizjonem. 
Nocą 3/4 września 2 bateria i dowództwo dywizjonu wykonały marsz do rejonu Zawady w kolumnie 3 puł., podczas przemarszu przez wieś Rokitno, tabory ułanów zaatakował patrol dwóch niemieckich samochodów pancernych. Odprzodkowane dwie armaty, ogniem na wprost zniszczyły oba samochody pancerne patrolu. Poniesiono straty w rannych artylerzystach. O świcie 4 września 2/5 dak przeprawiła się przez Pilicę pod Obiechowem i w południe zajęła stanowiska ogniowe koło Sędziszowa, z zadaniem wsparcia obrony 3 puł. Kolejnej nocy 4/5 września 2/5 dak wykonała przemarsz do Pińczowa, osiągając miasto ok. godz.10.00, tam baterię rozdzielono na plutony. I pluton jako wsparcie 5 psk broniącego Pińczowa i linii rzeki Nidy, II pluton na północnym skraju miasta przy szosie na Kielce. Po południu I pluton stoczył walkę ostrzeliwując niemiecką piechotę i czołgi, które zmusił do odwrotu. Do 5 dak dołączył działon 3 baterii, który osłaniał kolumnę taborową. Po południu wsparł w walce 5 szwadron kolarzy i szwadron 4/3 puł. w rejonie wsi Brześć z niemieckim oddziałem pancerno-motorowym, podczas walki zniszczył niemiecki czołg lekki. Rozkazem dowództwa brygady 2/5 dak wycofała się wraz oddziałami Krakowskiej BK do lasów pod Bogucicami. Po odpoczynku, dalszym marszem 5 dak osiągnął ok. godz.17.00, Nidę i Wisłę i zabezpieczył mosty w Nowym Korczynie i Wiślicy. Most w na Wiśle w Nowym Korczynie zabezpieczał pluton z 2 baterii z działonem 3 baterii. Most na Nidzie w Wiślicy drugi pluton 2 baterii. Tego dnia 5 dak nie prowadził walki. Nocą 7/8 września i do południa 8 września oddziały Krakowskiej BK, przekroczyły Wisłę i zlikwidowały przyczółki. 5 dak skoncentrował się na postój w Borusowej. W trakcie postoju w Borusowej samochodowa kolumna armii dowiozła amunicję dla 5 dak. Po południu 8 września 5 dak wymaszerował do Szczucina, gdzie zajął stanowiska wraz z 5 psk, wydzielono pluton z 2/5 dak celem obsadzenia wspólnie z 3 puł. rejonu Zalesia. W Szczucinie dołączył do 5 dak pluton marszowy, którym uzupełniono braki dywizjonu. Nocnym marszem 8/9 września wraz z brygadą poprzez Borki, Gliny, Gawłuszowice, dotarto do Wisłoka, który przekroczono. Następnie Krakowska BK wraz 5 dak dotarła do Baranowa, gdzie 5 psk dozorował Wisłę, wraz z trzema armatami 5 dak, a 3 puł. zamykał rejon Skopanie, Dąbrowica z dwoma armatami 5 dak. 10 i 11 września 5 dak i brygada nie miały kontaktu bojowego z nieprzyjacielem, jednocześnie dołączyły do brygady i dywizjonu tabory. 
Nocą 11/12 września Krakowska BK wraz 5 dak wycofała się na południe od Tarnobrzega, osiągając rano rejon Jeziorko, Grębów. W trakcie marszu 5 dak był ostrzeliwany przez dywersantów. 2/5 dak bez działonu została przydzielona do 5 psk w Mokrzyszowie, oba działony 2 i 3 baterii przydzielono do 3 puł. w Tarnowskiej Woli. 12 września rejon Tarnowskiej Woli był ostrzeliwany przez artylerię niemiecką. Nocą 12/13 września przekroczono rzekę San w rejonie Rozwadowa i rano 13 września osiągnięto rejon wsi Lipa. Tu dołączyła 3 bateria z częścią kolumny amunicyjnej. Kolumna amunicyjna na lewym brzegu Wisły była dwukrotnie atakowana przez niemieckie czołgi, utraciła 26 kanonierów poległych, rannych i w niewoli i 37 koni. Poległo również dwóch oficerów przebywających przy kolumnie amunicyjnej i 3 baterii por. Władysław Kajzer i ppor. rez. Piotrowski. 
Udział w bitwie pod Tomaszowem Lubelskim 
Nocnym marszem udano się przez Zaklików i Modliborzewice do Janowa Lubelskiego. Z uwagi na silne zbombardowanie Janowa i pożar miasta, 5 dak przemieścił się do wsi Rataj Ordynacki na północ od miasta. Nocą 14/15 września 5 dak przemieszczał się przez Frampol, Biłgoraj do Majdanu. Na skrzyżowaniu dróg w rejonie Majdanu Nowego, który znajdował się pod ostrzałem artylerii niemieckiej, pocisk niemiecki trafił w jaszcz kolumny amunicyjnej, w wyniku czego wybuch zabił 2 lub 3 kanonierów jadących na nim oraz 3 konie. 3 bateria wspólnie z 3 p uł. zajęła obronę na rzece Tanew na odcinku Zanie-Króle Stare. 2 bateria z 5 psk stała w odwodzie w lesie na wschód od Korczowa. 15 września o godz. 22.00 przy wsparciu działonu z 3 baterii zniszczono niemiecki czołg na przedmieściach Tarnogrodu, a ulani z 3 pułku uderzyli w nocnym ataku na miasto. Walkę ich wspierała reszta 3 baterii prowadząc ostrzał bronionych przez nieprzyjaciela budynków. Niemiecki kontratak zepchnął 3 puł. i 3/5 dak na północny skraj miasta, wobec braku sukcesu po godz. 1.00 16 września ułani i 3 bateria wycofały się za Tanew. Krakowska BK od rana 16 września broniła linii Tanwi i skraju Puszczy Solskiej do Korczowa. Ok. godz. 11.00 2 bateria wzięła udział w odparciu natarcia niemieckiej 8 DP na Biłgoraj. 3 bateria ostrzeliwał niemieckie pododdziały które przeprawiły się na południowy brzeg Tanwi. Zaobserwowana z punktów obserwacyjnych, kolumna samochodów cystern z benzyną, która zatrzymała się we wsi Piaski, została ostrzelana ześrodkowaniem ogniowym 5 dak. Większość pojazdów spłonęła. Niemieckie natarcie zepchnęło 5 psk z rejonu Korczowa pomimo wsparcia 2/5 dak. Przeprowadzony o godz.15.00 kontratak 5 psk i 204 pułku piechoty, wparty ostrzałem 2 i 3 baterii 5 dak odrzucił niemiecką piechotę na linię Sól, Dereźnia. 
Nocą 16/17 września 5 dak rozpoczął odwrót poprzez Wolaniny, Bukowiec, stacja kolejowa Tereszpol Wąski, Szozdy, Malowany Most, Obrocz, Kosobudy. Z uwagi na zmęczenie ludzi i koni, zmniejszono tabory i uzupełniono zaprzęgi poprzez likwidację pustych jaszczy. Rano 17 września 5 psk wsparty 2/5 dak zajął obronę w rejonie Kosobudy-Lipsko, za nimi w II rzucie 3 puł. z 3/5 dak. Nocnym marszem 17/18 września poprzez Adamów, Potoczek, Suchowolę, Hutków, Majdan Wielki dotarła 2 bateria z 5 psk dotarła do celu. Jadąca za nimi, po bezdrożach 3 bateria wraz z 3 puł., ze względu na skrajne zmęczenie zatrzymała się w Szarowoli. W nocy 18/19 września bateria 3/5 dak wraz z 3 puł. wyruszyła na podstawy wyjściowe do natarcia na las na północ od Tomaszowa Lubelskiego. 3 puł. zmylił drogę i osiągnął szosę na Tomaszów Lubelski, koło wsi Rogoźno. Doszło do potyczki z udziałem armat 3/5 dak. Po osiągnięciu stanowisk wyjściowych podjęto natarcie, wśród zalegającej mgły, jednak z uwagi na okrążenie, 3 bateria i ułani znaleźli się pod silnym ostrzałem ze wszystkich stron, poniesiono od ostrzału broni strzeleckiej duże straty w obsługach armat i koniach. Stoczono walkę z pojawiającymi się czołgami, z których dwa zniszczyła 3 bateria. Na polu walki z braku koni i obsług pozostawiono armaty, a resztki osobowe 3 baterii, w sile 2 oficerów i 11 kanonierów przebiły się w rejon wzg.318 i dołączyły do 11 pułku piechoty. O świcie 19 września do walki przystąpiła 2/5 dak wspierająca 5 psk, ostrzał 2 baterii dopomógł strzelcom konnym w opanowaniu lasu na południowy wschód od Pańków. Stanowiska 5 psk zostały ostrzelane przez czołgi niemieckie, jeden z działonów 2 baterii unieruchomił dwa czołgi niemieckie, strzałami z odległości 2 km. W trakcie walki jedna z armat uległa uszkodzeniu i pozostawiono ją. Na rozkaz dowódcy brygady, 2/5 dak została wycofana nad rzekę Wieprz, skąd ostrzeliwała oddziały niemieckie na północnym brzegu rzeki. Doszło do pojedynku ogniowego z artyleria niemiecką w wyniku czego jeden z działonów został bezpośrednio trafiony pociskiem, Co w efekcie spowodowało, że jeden kanonier poległ, pięciu zostało rannych, w tym oficer i podoficer ciężko. Ok. godz.17.00 natarcie podjął 5 psk, ze słabym wsparciem dwóch armat 2 baterii. Natarcie strzelców konnych, załamało się w ogniu broni maszynowej i artylerii niemieckiej. Na punkcie obserwacyjnym 2 baterii po trafieniu w niego pociskiem, poległ kpt. Jan Stradomski i kanonier, 2 innych zostało rannych. Dowództwo 2 baterii objął por. Władysław Machnikowski. Krakowska BK przeszła do obrony we wsi Pańków i pobliskim lesie. Po wdarciu się do lasu piechoty niemieckiej z żołnierzy 5 dak i przygodnie podporządkowanych strzelców, ppłk Jan Witkowski poprowadził kontratak, zmuszając oddział niemiecki do odwrotu. Nocą 19/20 września pozostałość Krakowskiej BK podjęła próbę przebicia się pod Majdanem Wielkim za Wieprz. Próba przebicia się, nie powiodła się, oddziały brygady, w tym resztki 5 dak wycofały się do lasu koło Ulowa. Ze względu na całkowite otoczenie, wielką ilość rannych i braki w amunicji, 20 września na rozkaz gen. Piaseckiego resztki 5 dak zniszczyły i ukryły broń oraz skapitulowały. 
1 bateria 5 dak 
Po walkach w rejonie Szczekocin 1 bateria wraz z 8 puł. odskoczyły na północny wschód od miasta bez łącznością z Krakowską BK. W nocy 3/4 września dowódca 8 puł. wydał rozkaz do odmarszu w kierunku Jędrzejowa. Z uwagi na zbliżanie się oddziałów niemieckich 8 puł. z 1/5 dak dokonał odskoku do wsi Brzegi, które osiągnięto 4 września w południe. 5 września 1/5 dak z 8 puł. dotarł do Wilkowa, na południe od Kielc, nie nawiązano łączności z obroną rejonu Kielc płk. dypl. Kazimierza Glabisza, lecz udano się do rejonu Krynki-Brody. 6 września po skontaktowaniu się z dowództwem 12 Dywizji Piechoty, do osłony transportów tej dywizji wydzielono dywizjon ułanów z plutonem 1 baterii. Dywizjon bronił linii rzeki Kamienna na południe od Wierzbnika, stoczył kilka potyczek z niemieckimi patrolami. 7 września pluton 1 baterii wraz z dywizjonem ułanów podjął marsz w ślad za pozostałą częścią 1 baterii i 8 puł. przez Iłżę w kierunku Solca. W rejonie Jaworowa Sołeckiego pluton 1 baterii został zaatakowany przez lotnictwo niemieckie. Poniósł on duże straty osobowe, w koniach i sprzęcie, utracił on dwie armaty. 7 września w południe pozostałość 1/5 dak wraz z częścią 8 puł. dotarła do Solca i przeprawy mostowej, po krótkim okresie osłony przedmościa 8 puł. i pozostałość 1/5 dak odmaszerowały do Opola. W Opolu do 1 baterii, dołączyły resztki plutonu bez armat, wcześniej przydzielonego do dywizjonu ułanów. Po odpoczynku w dniach 12-14 września, 1 bateria w składzie jednego działonu wspierała 8 puł.na linii Wisły w rejonie Annopola, ze stanowiska w miejscowości Gościeradów. Nocą 14/15 września resztki 1 baterii z ułanami przybyły do Kraśnika, skąd po marszu poprzez Chełm Lubelski 17 września osiągnęły rejon Rejowca. W Rejowcu 8 puł. i pozostałość 1/5 dak weszły w skład Kombinowanej Brygady Kawalerii płk. Adama Zakrzewskiego. Wraz z nią dotarła 20 września do Kazimierzówki. Prawdopodobnie pozostałość 1 baterii z armatą uczestniczyła w walkach i przemarszach 8 puł.. Nocą 20/21 września dotarła do Czartowca, gdzie być może uczestniczyła w walce w pobliżu tej wsi. 22 września poprzez Komarów Górny, las Księżostany i lasy majątku Łabunie dotarła rano 23 września do Majdanu Ruszowskiego. Następnie przedzierano się przez Bożą Wolę, Suchowolę do Jacni, gdzie doszło do walki 8 puł. i prawdopodobnie pozostałości 1 baterii 5 dak z niemiecką 68 DP. Po walce bateria została rozwiązana, a żołnierze przedzierali się za pierścień okrążenia wojsk niemieckich i sowieckich. 
Oddział Zbierania Nadwyżek 5 dak.
Po zmobilizowaniu 5 dak i wyjściu z garnizonu, w koszarach w Oświęcimiu pozostały nadwyżki osobowe i koni. Dowództwo nad nadwyżkami objął kpt. Franciszek Jaglarz. Z chwilą ogłoszenia mobilizacji powszechnej zmobilizowano plutony marszowe dla 5 dak i 7 dak. Gotowość marszową osiągnęły już 2 września. Oba plutony marszowe wymaszerowały w nocy 2/3 września z Oświęcimia pod dowództwem kpt. Witolda Zajączkowskiego, celem dołączenia do 5 dak. Do transportu OZN 5 dak nie przysłano transportu kolejowego, z uwagi na powyższe kpt. Franciszek Jaglarz przy pomocy oficerów i kanonierów Oddziału, zebrał wagony i lokomotywę i sformował skład ewakuacyjny. Po załadowaniu żołnierzy, sprzętu i mienia oraz koni, po północy 3 września transport wyjechał trasą Zator, Spytkowice, Skawina. 4 września transport osiągnął stację Bonarka koło Krakowa, gdzie był niecelnie bombardowany przez niemieckie samoloty. Z uwagi na zatłoczenie torów rano 6 września transport dojechał do Tarnowa. Celem ominięcia powstałego za Tarnowem zatoru, z transportu wyładowano żołnierzy, konie i część sprzętu i pomaszerowano do Dębicy, do ochrony pozostawionego mienia, pozostało 30 żołnierzy. 7 września po załadunku do dostępnych wagonów, transport pojechał przez Rozwadów, Kraśnik do Lublina, który osiągnął rano 9 września. Transport OZN 5 dak został zbombardowany, rannych zostało kilku żołnierzy, w południe wyruszył w dalszą podróż, grupa kryjących się przed nalotem żołnierzy, nie zdążyła załadować się do wagonów i pozostała w okolicach dworca. 10 września o godz. 4.00 transport dotarł do koszar 3 pułku artylerii lekkiej Legionów, gdzie organizował się Ośrodek Zapasowy Artylerii Konnej nr 2. Poza grupą żołnierzy do rozładunku zapasów z wagonów, pozostali żołnierze zostali skierowani do okolicznych wsi, z uwagi na zagrożenie bombardowaniami. Kpt. Franciszek Jaglarz objął dowództwo baterii typu A Ośrodka. Pozostali żołnierze weszli w skład baterii i plutonów Ośrodka, zgodnie ze swoimi specjalnościami. Dalsze losy OZN 5 dak związane są z losami OZAK nr 2. 
Symbole dywizjonu.
29 maja 1938 na Błoniach Krakowskich gen. dyw. Juliusz Rómmel wręczył jednostce sztandar ufundowany przez społeczeństwo Oświęcimia. Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. z 5 maja 1938 nr 6 poz 62. 
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 5 w mniejszych wieńcach z wawrzynu.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Kadra dywizjonu.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1125213" url="https://pl.wikipedia.org/wiki?curid=1125213" title="Carlo Fatuzzo">
Carlo Fatuzzo

Carlo Fatuzzo (ur. 14 marca 1944 w Genui) – włoski polityk, parlamentarzysta krajowy i europejski, lider Partii Emerytów.
Życiorys.
Z wykształcenia księgowy. Pracował także jako radiotelegrafista w marynarce handlowej.
W 1987 objął funkcję sekretarza krajowego Partii Emerytów. W latach 1985–1990 był radnym gminy, a od 1990 do 1995 radnym prowincji Bergamo. W latach 2002–2004 zajmował stanowisko sekretarza europejskiego stowarzyszenia zrzeszającego ugrupowania działające na rzecz osób starszych.
W 1999 został posłem do Parlamentu Europejskiego. W wyborach w 2004 po raz drugi uzyskał mandat europosła. Zasiadał w Grupie EPP-ED. Brał udział w pracach Komisji Zatrudnienia i Spraw Socjalnych oraz Delegacji do spraw stosunków UE ze Stanami Zjednoczonymi.
Jako lider Partii Emerytów w latach 90. był krótko sojusznikiem Silvia Berlusconiego. W 2006 wprowadził swoje ugrupowanie do centrolewicowego bloku "L'Unione", jednak już jesienią 2006 powrócił na stronę centroprawicy. W 2007 zgłosił akces swojego ugrupowania do Ludu Wolności, następnie współtworzył Biegun Autonomii. W 2009 bez powodzenia ubiegał się o reelekcję w wyborach europejskich.
W wyborach w 2018 z listy Forza Italia uzyskał mandat posła do Izby Deputowanych XVIII kadencji.

</doc>
<doc id="1125214" url="https://pl.wikipedia.org/wiki?curid=1125214" title="Edward Adamski (generał)">
Edward Adamski (generał)

Edward Adamski (ur. 13 listopada 1867 w Stoczku, zm. 3 września 1926 w Warszawie) – generał brygady Wojska Polskiego.
Życiorys.
Urodził się 13 listopada 1867 w Stoczku, w powiecie węgrowskim ówczesnej guberni siedleckiej. Po ukończeniu 6 klasowego Rządowego Męskiego Gimnazjum Klasycznego w Siedlcach kontynuował naukę w Odeskiej Szkole Junkrów Piechoty w Odessie. 4 grudnia 1884 rozpoczął służbę w armii rosyjskiej i pełnił ją do 28 września 1917.
30 kwietnia 1919 przyjęty został do Wojska Polskiego i przydzielony do rezerwy oficerskiej. W czasie wojny z bolszewikami był oficerem Dowództwa Okręgu Etapów Wołkowysk. Od 7 lipca do 4 listopada 1919 dowodził Pułkiem Strzelców Wileńskich. 11 sierpnia na czele pułku wkroczył do Słucka, a następnie osiągnął linię rzeki Berezyny. We wrześniu i październiku nie prowadził większych działań bojowych pozostając w bagnistej puszczy nad Ptyczą i Oressą. W tym czasie czasowo dowodził III Brygadą.
W listopadzie 1919 objął dowództwo III Brygady Litewsko-Białoruskiej, w skład której wchodził Lidzki i Kowieński pułk strzelców. Oba pułki do 9 lipca 1920 pełniły służbę na polsko-litewskiej linii demarkacyjnej. 22 maja 1920 został zatwierdzony z dniem 1 kwietnia 1920 w stopniu pułkownika, w piechocie, „w grupie oficerów byłych Korpusów Wschodnich i byłej armii rosyjskiej”.
W lutym 1920 ukończył VII kurs w Centrum Studiów Artyleryjskich w Warszawie. 16 listopada tego roku został kierownikiem Centrum Wyszkolenia Dowództwa Okręgu Generalnego „Łódź”. Z dniem 1 maja 1921 przeniesiony został w stan spoczynku, w stopniu pułkownika piechoty. 26 października 1923 Prezydent RP Stanisław Wojciechowski zatwierdził go w stopniu generała brygady. Zmarł 3 września 1926 w Warszawie. Pochowany na Cmentarzu Wojskowym na Powązkach (kwatera 12A-8-25).

</doc>
<doc id="1125216" url="https://pl.wikipedia.org/wiki?curid=1125216" title="Drugi rząd Williama Ewarta Gladstone’a">
Drugi rząd Williama Ewarta Gladstone’a

Drugi rząd pod przewodnictwem Williama Ewarta Gladstone’a powstał 23 kwietnia 1880 r. i przetrwał do 9 czerwca 1885 r.

</doc>
<doc id="1125218" url="https://pl.wikipedia.org/wiki?curid=1125218" title="La Tour-Maubourg">
La Tour-Maubourg

La Tour-Maubourg – stacja linii nr 8 metra w Paryżu. Stacja znajduje się w 7. dzielnicy Paryża. Została otwarta 13 lipca 1913 roku.

</doc>
<doc id="1125220" url="https://pl.wikipedia.org/wiki?curid=1125220" title="CMT1B">
CMT1B



</doc>
<doc id="1125222" url="https://pl.wikipedia.org/wiki?curid=1125222" title="Filles du Calvaire">
Filles du Calvaire

Filles du Calvaire – stacja linii nr 8 metra w Paryżu. Stacja znajduje się pomiędzy 3., a 11. dzielnicą Paryża. Została otwarta 5 maja 1931 r.

</doc>
<doc id="1125223" url="https://pl.wikipedia.org/wiki?curid=1125223" title="Saint-Sébastien – Froissart">
Saint-Sébastien – Froissart

Saint-Sébastien – Froissart – stacja linii nr 8 metra w Paryżu. Stacja znajduje się pomiędzy 3., a 11. dzielnicą Paryża. Została otwarta 5 maja 1931 r.

</doc>
<doc id="1125224" url="https://pl.wikipedia.org/wiki?curid=1125224" title="Bank of Scotland">
Bank of Scotland

Bank of Scotland plc – bank handlowy i clearingowy z siedzibą w Edynburgu w Szkocji. Jest obecnie najstarszym ciągle działającym bankiem na terenie obecnej Wielkiej Brytanii i jedyną komercyjną instytucją założoną przez Parlament Szkocji nadal działającą. Pierwszy bank w Europie, który rozpoczął emisję papierowych banknotów. Nadal emituje funty szkockie.
Historia.
Bank of Scotland został utworzony uchwałą Parlamentu Szkocji 17 lipca 1695 i rozpoczął działalność w lutym 1696. Bank został utworzony w celu wspierania szkockiego biznesu i nie wolno mu było finansować działalności rządu bez zgody parlamentu. Ustawa dawała bankowi 21 lat monopolu na działalność bankową na terenie Szkocji.
Bank służył zbieraniu pieniędzy w czasie pierwszego powstania jakobickiego w 1715. W rezultacie w 1716 utracił monopol, a w 1727 na mocy dekretu królewskiego utworzony został jego pierwszy rywal: Royal Bank of Scotland.
W latach 50. XX wieku bank uczestniczył w wielu akwizycjach i połączeniach. w 1950 połączył się z Union Bank of Scotland, a następnie zakupił North West Securities (obecnie Capital Bank). W 1971 połączył się z należącym do Barclays Bank British Linen Bank. W 2001 połączył się z bankiem Halifax tworząc Halifax Bank of Scotland. Siedziba pozostała w Edynburgu, a obie marki pozostały w użyciu.
W 1959 był pierwszym bankiem brytyjskim, który zainstalował komputer do centralnego przetwarzania kont.

</doc>
<doc id="1125226" url="https://pl.wikipedia.org/wiki?curid=1125226" title="Chemin Vert">
Chemin Vert

Chemin Vert – stacja linii nr 8 metra w Paryżu. Stacja znajduje się pomiędzy 3., a 11. dzielnicą Paryża. Została otwarta 5 maja 1931 r.

</doc>
<doc id="1125227" url="https://pl.wikipedia.org/wiki?curid=1125227" title="Rejon tulczyński">
Rejon tulczyński

Rejon tulczyński (ukr. "Тульчинський район") – jednostka administracyjna Ukrainy, w składzie obwodu winnickiego.
Rejon na powierzchnię 1120 km², zamieszkuje go około 64 927 osób.
W skład rejonu wchodzą:

</doc>
<doc id="1125228" url="https://pl.wikipedia.org/wiki?curid=1125228" title="Recreativo de Huelva">
Recreativo de Huelva



</doc>
<doc id="1125232" url="https://pl.wikipedia.org/wiki?curid=1125232" title="Janusz Bojarski">
Janusz Bojarski

Janusz Bojarski (ur. 24 czerwca 1956 w Krasnosielcu) – generał dywizji Wojska Polskiego w stanie spoczynku.
Życiorys.
W latach 1975–1979 był podchorążym Wyższej Szkoły Oficerskiej Wojsk Łączności w Zegrzu. Następnie ukończył studia w Wojskowej Akademii Politycznej im. Feliksa Dzierżyńskiego w Warszawie (1984), podyplomowe studia dziennikarskie na Uniwersytecie Warszawskim (1986) oraz Podyplomowe Studia Operacyjno-Strategiczne w Akademii Obrony Narodowej (1991). Jest absolwentem kursu wywiadu organizowanego dla kierowniczej kadry sił zbrojnych państw NATO.
Od 1997 szef Oddziału Kontaktów Zagranicznych WSI, a następnie szef Biura Ataszatów Wojskowych WSI. W 2000 mianowany polskim attaché wojskowym, morskim i lotniczym przy Ambasadzie RP w Waszyngtonie. Był też dyplomatą Ambasady RP w Paryżu. Od 5 listopada 2004 do 6 grudnia 2004 oraz od 14 grudnia 2005 do 1 stycznia 2006 pełnił funkcję szefa Wojskowych Służb Informacyjnych. 15 sierpnia 2004 został mianowany na stopień generała brygady. W grudniu 2007 został dyrektorem Departamentu Kadr MON. Od września 2010 roku zajmuje stanowisko polskiego przedstawiciela wojskowego przy Komitetach Wojskowych NATO i UE w Brukseli. 10 listopada 2010 Prezydent RP Bronisław Komorowski mianował go na stopień generała dywizji.
1 sierpnia 2013 roku Komitet Wojskowy NATO wybrał go na stanowisko komendanta Akademii Obrony NATO (ang. NATO Defense College) w Rzymie. Trzyletnią kadencję na stanowisku komendanta akademii rozpoczął w maju 2014 roku. W październiku 2016 decyzją ministra obrony narodowej Antoniego Macierewicza został odwołany z pełnionego stanowiska i wezwany do kraju "celem złożenia wyjaśnień w sprawach wykazanych przez Żandarmerię Wojskową, a dotyczących nieprawidłowości". Ostatecznie odszedł ze stanowiska komendanta Akademii Obrony NATO 29 listopada 2016 .

</doc>
<doc id="1125234" url="https://pl.wikipedia.org/wiki?curid=1125234" title="Yves Dassonville">
Yves Dassonville

Yves Dassonville (ur. 9 kwietnia 1948 w Paryżu, zm. 15 czerwca 2021) – francuski polityk, Wysoki Komisarz Nowej Kaledonii od 25 października 2007 do 7 października 2010.
Yves Dassonville ukończył ekonomię we francuskiej École nationale d’administration. Zajmował wiele stanowisk w administracji Republiki Francuskiej. Był dwukrotnym tymczasowym prefektem Reunionu. Pierwszy raz w listopadzie 1995 oraz od 15 lipca 1998 do 5 sierpnia 1998. Następnie sprawował funkcję prefekta Martyniki od 9 lutego 2004 do 20 czerwca 2007. 20 czerwca 2007 został dyrektorem gabinetu sekretarza stanu ds. terytoriów zamorskich, Christiana Estrosi. 25 października 2007 r., po rezygnacji ze stanowiska Wysokiego Komisarza Nowej Kaledonii przez Michela Mathieu, został jego następcą.

</doc>
<doc id="1125236" url="https://pl.wikipedia.org/wiki?curid=1125236" title="Edykt Karakalli">
Edykt Karakalli

Edykt Karakalli, znany także jako Constitutio Antoniniana – dokument wydany w 212 roku, przyznający wszystkim wolnym mieszkańcom Cesarstwa Rzymskiego (oprócz peregrini dedicti) prawa obywateli rzymskich.
Nazwa edyktu pochodzi od Karakalli, czyli Marcusa Aureliusa Antoninusa, cesarza rzymskiego, któremu przypisuje się autorstwo dokumentu.
Na katalog praw obywateli rzymskich składały się:
Prawa obywateli rzymskich, do jakich zalicza się również edykt Karakalli, były pierwotnie zarezerwowane dla obywateli miasta Rzymu. Od 89 p.n.e. w wyniku wojny ze sprzymierzeńcami przyznawano je wszystkim wolnym mieszkańcom Italii. W chwili promulgacji edyktu część tych uprawnień, jak "ius suffragii", miała znaczenie wyłącznie historyczne. Provocatio ad populum zostało zastąpione przez odwołanie do cesarza ().
Cesarz uzasadniał swoje posunięcie argumentami religijnymi (zyskanie przychylności bogów). 
Ówczesny historyk Kasjusz Dion przypisywał edyktowi motywacje wyłącznie fiskalne (rozszerzenie podatków obciążających obywateli rzymskich na większość ludności bez zwolnienia jej z dotychczasowych świadczeń).
Tekst greckiego przekładu edyktu znany jest z zachowanego fragmentarycznie papirusu Gissen 40 (odkrytego w 1902 r. w egipskiej wiosce Aszmunejn i opublikowanego przez P. Meyera w 1910) zawierającego też odpisy dwóch innych datowanych edyktów. Około 1/3 tekstu wymaga rekonstrukcji, stąd istnieją rozbieżności w interpretacji szczegółów.
W 2017 roku dokument został wpisany na listę UNESCO Pamięć Świata.

</doc>
<doc id="1125238" url="https://pl.wikipedia.org/wiki?curid=1125238" title="6 Dywizjon Artylerii Konnej">
6 Dywizjon Artylerii Konnej

6 Dywizjon Artylerii Konnej im. gen. Romana Sołtyka (6 dak) – oddział artylerii konnej Wojska Polskiego w II Rzeczypospolitej.
Dywizjon sformowany został na przełomie 1919/1920. Jego poszczególne baterie walczyły na różnych frontach wojny polsko-bolszewickiej. Po podpisaniu pokoju w Rydze jednostka została włączona w skład „pokojowej” VI Brygady Jazdy. 1 kwietnia 1937 dywizjon wszedł w skład Podolskiej Brygady Kawalerii. Pod względem wyszkolenia fachowego dywizjon podporządkowany był dowódcy 6 Grupy Artylerii. W okresie międzywojennym stacjonował początkowo we Lwowie, a później w Stanisławowie. W kampanii wrześniowej walczył w składzie macierzystej Podolskiej Brygady Kawalerii, między innymi nad Bzurą.
Formowanie dywizjonu.
Dywizjon został sformowany na podstawie zarządzenia Generalnego Inspektora Artylerii i rozkazu nr 7 Dowództwa Artylerii Konnej z 6 grudnia 1919. Na mocy tych dokumentów formująca się w Warszawie 3 bateria 1 dywizjonu artylerii konnej została przemianowana na 1 baterię 6 dak. Na stanowisko dowódcy dywizjonu został wyznaczony kapitan Michał Belina-Prażmowski z 4 dak.
Dowództwo dywizjonu i 2 bateria formowały się w Górze Kalwarii, w koszarach baterii zapasowej artylerii konnej nr 1. Na dowódcę baterii wyznaczony został podporucznik Tadeusz Linsenbarth, a od 7 lutego 1920 por. Adam Petrażycki. Oficerami baterii zostali ppor. Ludwik Ćwirko-Godycki i ppor. Kalikst Sosnowski.
Pod koniec czerwca, w koszarach na Wólce we Lwowie, na podstawie rozkazu nr 101/20 dowódcy baterii zapasowej artylerii konnej nr 2 rozpoczęto formowanie 3 baterii 6 dak (złożonej z gimnazjalistów). Na stanowisko dowódcy 3 baterii został wyznaczony porucznik Antoni Mokrzycki, będący adwokatem. Po trzydniowym przeszkoleniu 3 bateria została skierowana na front.
Walki poszczególnych baterii o granice.
Wojenna historia dywizjonu to oddzielne losy jego baterii.
Działania 1 baterii.
1 bateria 6 dak powstała jako 3/1 dak. Została uzbrojona we włoskie 75 mm armaty polowe wz. 1906, niemieckie ciężkie karabiny maszynowe Maxim wz. 1908, karabinki francuskie, a później austriackie oraz wyposażona w uprzęże i rzędy austriackie.
11 maja 1920 z dworca Warszawa-Wschodnia odjechała na front. 13 maja przybywa do Wilna, tam została podporządkowana dowódcy 1 Brygady Jazdy, włączona w skład 1 dak i tymczasowo zakwaterowana w koszarach 13 pułku Ułanów Wileńskich. 17 maja bateria została przetransportowana koleją na stację Ignalino, skąd pomaszerowała do wsi Pięta. I pluton pod dowództwem por. Mikołaja Więckowskiego przydzielono 11 pułkowi Ułanów Legionowych działającemu w rejonie folwarku Wymskiego, a II dowodzony przez por. Jana Radwana do 7 pułku Ułanów Lubelskich. Ten ostatni wspierał ułanów w wypadach na Wielenie i Małe Kruki. 28 maja I pluton wziął udział w wypadzie na Stary Pohost. 6 czerwca już cała bateria uczestniczyła w ataku na Dzisnę. Podczas boju pod Błażką strzelała z odkrytych stanowisk zmuszając Sowietów do odwrotu. W następnych dniach bateria walczyła pod Jakubowem, Małymi Krukami i Hulkami.
27 czerwca 1 bateria załadowała się na eszelon w Duksztach, skąd przetransportowano ją do Równego, a dalej marszem pieszym przeszła w rejon Tuczyna. 2 lipca otworzyła ogień do nieprzyjaciela. Po kontrataku Sowietów, odcięta od własnych wojsk, bateria pod dowództwem por. Radwana przebiła się do ugrupowania polskiej piechoty. Prowadząc działania odwrotowe na Wołyniu, walczyła między innymi w rejonie Łysuchy, Młynowa, Chodze, kolonii Bryszcze, wsi Rekany, Werbajew, Mstyszyn, Podliścia i Boratyna. 7 sierpnia przeszła pod Kryłowem na zachodni brzeg Bugu. Następnie uczestniczyła w walkach pod Tyszowcem i Hrubieszowem. Od 16 sierpnia brała udział w polskiej ofensywie wspierając oddziały 3 Dywizji Piechoty Legionów. Walczyła pod Łowczą, Włodawą, Brześciem Litewskim i Żabinką. 2 września przetransportowana została koleją do Lwowa celem uzupełnienia. Tu dołączyła do dowództwa 6 dak i 3 baterii i razem z nimi przeszła na Wołyń. Szlak bojowy zakończyła w okolicach Korca i Zwiahla.
Działania 2 baterii.
Po sformowaniu 2 bateria była uzbrojona w rosyjskie 76,2 mm armaty polowe wz. 1902, niemieckie ciężkie karabiny maszynowe Maxim wz. 1908, austriackie 8 mm karabinki Mannlicher wz. 1895 oraz wyposażona w uprzęże i rzędy austriackie. Na uzbrojeniu obu baterii znajdowały się szable polskie z Fabryki Broni Siecznej Gabriela Borowskiego.
12 maja 1920 dowództwo 6 dak i 2 bateria zostały przewiezione koleją do Lwowa, gdzie zakończony został proces formowania jednostki. 22 czerwca 2 bateria przybywa koleją do Włodzimierza Wołyńskiego, gdzie zostaje podporządkowana dowódcy Grupy Operacyjnej Jazdy i włączona w skład 4 dywizjonu artylerii konnej. Dowódcą 4 dak był kapitan Michał Belina-Prażmowski, pierwszy dowódca 6 dak. Tu przez dłuższy czas bateria pozostawała w odwodzie. 30 i 31 lipca nad Styrem, działając pojedynczymi plutonami, a nawet działonami, wspierała walkę piechoty i kawalerii.
1 sierpnia bateria została podporządkowana dowódcy 6 Brygady Jazdy. Pod Smażowem i pod Stanisławczykiem walczyła z kawalerią Budionnego. 3 sierpnia w rejonie Brodów obroniła się ogniem na wprost przed atakiem nieprzyjaciela, a 8 sierpnia, będąc w kolumnie marszowej, otworzyła ogień zmuszając nieprzyjaciela do odwrotu. W dniach 11 – 13 sierpnia bateria walczyła w rejonie Radziechowa. W obronie miasta rozwinęła stanowiska ogniowe w rejonie kościoła. Mimo że podczas walki była wielokrotnie zmuszona do zmiany frontu, prowadziła silny i celny ogień. Zagrożona okrążeniem, wycofała się z miasta. W czasie walk o jego utrzymanie poległo 2 żołnierzy (w tym dowódca baterii por. Adam Petrażycki), 3 zostało rannych, a 4 wziętych do niewoli. W ciągu następnych dni bateria pod dowództwem ppor. Adama Leśniewskiego, wycofywała się przez Dobrowotor i Żółkiew. 19 sierpnia walczyła pod Artasowem. Tu zginął ppor. Leśniewski, a dowództwo baterii objął por. Władysław Kaliszek. Pod jego dowództwem 31 sierpnia bateria walczyła w bitwie pod Komarowem. Zastosowany przez dowódcę baterii manewr na polu walki uchronił otaczaną baterię przed zniszczeniem. Za postawę w boju por. Kaliszek i osłaniający odwrót pchor. Wacław Chomichowski zostali odznaczeni Orderami Virtuti Militari V klasy. Następnie bateria uczestniczyła w pościgu za armią Budionnego walcząc pod Kryłowem i Kosmowem. 15 września bateria wkroczyła do Równego. 29 września, już pod dowództwem kpt. Jana Radwana, uczestniczyła w zagonie na Korosteń oraz w boju pod Carywbrodem. Stąd bateria przeszła do kolonii Aneta, gdzie zastało ją zawieszenie broni. Następnie bateria udała się w rejon Zwiahla.
3 bateria.
Bateria została uzbrojona w rosyjskie 76,2 mm armaty polowe wz. 1902, rosyjskie ciężkie karabiny maszynowe Maxim wz. 1910, austriackie 8 mm karabinki Mannlicher wz. 1895 i francuskie szable oraz wyposażona w uprzęże austriackie i rzędy francuskie.
16 sierpnia bateria zajęła stanowiska na rogatce żółkiewskiej, ale już 18 sierpnia otrzymała rozkaz przemarszu do Kulikowa do dyspozycji dowódcy 5 Dywizji Piechoty. Tam pluton por. Włodzimierza Czartoryskiego ogniem na wprost obezwładnił 5 sotni kozackich. 21 sierpnia działon pod dowództwem ppor. Witolda Babińskiego uczestniczył w wypadzie na Dziadziłów-Nastasów. Holowana przez samochód armata zaatakowana została przez wroga. Osamotniony działon zdołał odeprzeć wszystkie ataki i dołączyć do własnej piechoty. 25 sierpnia jedna z baterii 5 pułku artylerii polowej została zaskoczona przez nieprzyjaciela. Jej resztki wyprowadził spod ognia ppor. Babiński przy pomocy kilku kanonierów.
30 sierpnia bateria uczestniczyła w wypadzie na Wyrów, Milatyn, Busk i Krasne. Następnego dnia pod Kutkorzem zmusiła do odwrotu sowiecki pociąg pancerny i odparła trzy ataki nieprzyjaciela. Do 8 września bateria wspierała obronę linii Bugu. I pluton por. Mokrzyckiego ze stanowisk ogniowych w Busku, a II pluton por. Czartoryskiego w rejonie Streptowa. Następnie bateria skierowana została do Lwowa, a stąd na Wołyń. W rejonie Zwiahla dołączyła do macierzystego 6 dywizjonu artylerii konnej.
Bilans walk.
W czasie działań bojowych zginęło w pierwszej linii 3 oficerów oraz 5 szeregowych.
Za zasługi bojowe 19 osób otrzymało Krzyże Srebrne Orderu Virtuti Militari V klasy. Ponadto 14 oficerów i 28 szeregowych zostało odznaczonych Krzyżem Walecznych.
Dywizjon w okresie pokoju.
Zakwaterowanie.
Po zakończeniu działań bojowych dywizjon pozostał nadal w rejonie Zwiahla, a następnie wycofał się na linię demarkacyjną i do 1921 pełnił na niej służbę patrolową. Po podpisaniu pokoju w Rydze przeszedł do swojego nowego miejsca postoju w koszarach na Wulce we Lwowie (Okręgu Korpusu nr VI).
W maju 1924 dywizjon został włączony w skład 6 Samodzielnej Brygady Kawalerii, a 4 czerwca tego roku przeniesiony do garnizonu Stanisławów. Z uwagi na zniszczenia koszar i stajni w Stanisławowie przez pierwszy rok jednostka kwaterowała w okolicznych wsiach. W 1925 dywizjon zajął koszary w mieście, które w dalszym ciągu wymagały jednak prac remontowych. Po częściowym remoncie koszarowce przy ul. Zosina Wola zapewniały w miarę dobre zakwaterowanie szeregowych i właściwe utrzymanie sprzętu. Nadal jednak brakowało mieszkań dla kadry i sprzętu kwatermistrzowskiego. Przeprowadzona we wrześniu 1926 inspekcja kierowana przez gen. dyw. Mieczysława Norwid-Neugebauera stwierdziła, że niektóre budynki nie są przystosowane do kwaterowania dywizjonu artylerii konnej. 3 bateria posiadała zdewastowane stajnie po byłym szpitalu koni. Remont kontynuowano do końca 1927. Wybudowano dwie nowoczesne kuchnie oraz ocieplono część stajni. Z uwagi na brak kredytów, prace przerwano.
Kolejna inspekcja przeprowadzona z początkiem 1930 przez inspektora armii gen. dyw. Juliusza Rómmla stwierdziła, iż w budynkach koszarowych grzyb zniszczył podłogi, a brak pieców na korytarzach i w ustępach powodował dotkliwe zimno. Piwnice budynku podoficerskiego były w zasadzie zalane wodą gruntową, a w kilku stajniach stropy groziły zawaleniem. Dużym problemem były cztery studnie z często psującymi się ręcznymi pompami. Na terenie koszar znajdowała się kryta ujeżdżalnia, ale jej stan groził zawaleniem i dowódca dywizjonu wydał zakaz korzystania z niej.
Szkolenie w pułku.
Najważniejszym zadaniem każdej jednostki jest szkolenie żołnierzy. Jego poziom kontrolowany był poprzez systematycznie przeprowadzane inspekcje. W lutym 1925 lutego inspekcję w 6 dak przeprowadził generalny inspektor kawalerii gen. Tadeusz Rozwadowski. Stwierdził on dobry wygląd żołnierzy i bardzo dobry poziom wyszkolenia. Rok później jednostkę kontrolował gen. Mieczysław Norwid-Neugebauer. Liczyła ona w owym czasie 15 oficerów, 29 podoficerów zawodowych, 276 szeregowych i 326 koni. W protokole ujęto staranny dobór kadry instruktorskiej, wzorowe utrzymanie sprzętu i magazynów mobilizacyjnych oraz bardzo dobry stan koni. Jedynie buty szeregowych były w fatalnym stanie. W 1928 gen. Norwid-Neugebauer stwierdził zaledwie zadowalający stan wyszkolenia bojowego. Na 41 podoficerów zawodowych zaledwie 27% uczestniczyło w zajęciach. Kadra podoficerska została określona jako „niejednolita”, a plan mobilizacyjny wymagał szybkiej aktualizacji. W kwietniu 1930 inspekcji dywizjonu dokonał gen. Rómmel. Stwierdził on dobry stan koni oraz woltyżerki i jazdy konnej. Szkolenie rekruckie ocenił na bardzo dobrze .
W latach 1936/37 kontroli dokonywał inspektor armii gen. dyw. Kazimierz Fabrycy. Ocenił on poziom wyszkolenia w sposób następujący: pod względem wartości taktycznych kadra dywizjonu otrzymała ocenę dobrą, ale współdziałanie z innymi broniami oceniono jako niedostateczne; wartość moralna kadry oficerskiej oceniona została jako dobra, a kadra podoficerska otrzymała ocenę dostateczną; stopień wyszkolenia dowódcy dywizjonu, oficerów sztabu i podoficerów zawodowych został oceniony dobrze, zaś oficerów młodszych dostatecznie.
Święta państwowe i wojskowe w dywizjonie.
Szczególnie istotne w dla żołnierzy 6 dak było święto dywizjonowe. 19 maja 1927 minister spraw wojskowych, marszałek Polski Józef Piłsudski ustalił i zatwierdził datę 13 sierpnia jako datę święta dywizjonu. Święto obchodzono w rocznicę walki stoczonej 13 sierpnia 1920 pod Radziechowem przez 2 baterię kapitana Adama Petrażyckiego. Obchody najczęściej łączono z dniem Wojska Polskiego i przez 3 dni odbywały się w dywizjonie uroczystości. W tych dniach organizowano przeglądy wojska, defilady zawody sportowe itp.
14 grudnia 1937 minister spraw wojskowych gen. dyw. Tadeusz Kasprzycki nadał 6 dak nazwę „6 Dywizjon Artylerii Konnej imienia generała Romana Sołtyka”. Co roku uroczyście obchodzono też dzień imienin marszałka Józefa Piłsudskiego. W 1939 obchody rozpoczęły się wieczorem 18 marca. Żołnierze w szyku pieszym z pochodniami i przy akompaniamencie werbli przemaszerowali ulicami Zosina Wola - Sobieskiego - Sapieżyńską - Kilińskiego - Romanowskiego - 3 Maja - Sapieżyńską - Pierackiego - Gillera - Bilińskiego - Zosiną Wolą do koszar. Następnego dnia na 8.00 w ujeżdżalni 2 baterii zarządzono uroczystą zbiórkę dywizjonu. Przemawiał p.o. dowódcy dywizjonu mjr Wacław Cypryszewski. Potem żołnierze wzięli udział w mszy żałobnej i pogadance poświęconej Marszałkowi. O 19:00 wysłuchano okolicznościowego orędzia radiowego Prezydenta RP.
6 dak w kampanii wrześniowej.
Mobilizacja.
Mobilizację w dywizjonie rozpoczęto 27 sierpnia 1939 o godz. 20.00. W ramach mobilizacji alarmowej w grupie zielonej w czasie od Z+24 do Z+36 zmobilizowany został do etatów wojennych 6 dywizjon artylerii konnej. W czasie od Z+40 do Z+42 zmobilizowano:
Dodatkowo w I rzucie mobilizacji powszechnej do 4 września zmobilizowano plutony marszowe dla: 2 dak, 6 dak, 13 dak.
Wystąpiły trudności z przydziałem odpowiedniego typu koni, wozów taborowych oraz uprzęży. Zabrakło części broni krótkiej dla oficerów i podoficerów rezerwy, które zastąpiono karabinkami. Dokupiono część brakującej uprzęży, brakowało map zachodnich rejonów kraju. Na placu alarmowym doszło do samobójstwa podoficera 2 baterii narodowości niemieckiej. Wieczorem 29 sierpnia na dworcu w Stanisławowie załadowano do transportu kolejowego 1 baterię, a w nocy 2 baterię. 30 sierpnia dowództwo dywizjonu i kolumnę amunicyjną i jako ostatnią 3 baterię. Transporty odjechały przez Lwów, Kraków, Częstochowę, Kutno, Wrześnię do Nekli. W trakcie jazdy eszelonu z dowództwem dywizjonu i kolumną amunicyjną w nocy 30/31 sierpnia na stacji Bóbrka-Chlebowice dywersanci zerwali łączność pomiędzy stacjami w obu kierunkach oraz rozkręcili i rozmontowali tor kolejowy. W godzinach rannych 1 września baterie 1 i 2 wyładowały się w miejscu przeznaczenia. Przed południem na miejsce dotarła 3 bateria. Ostatni transport z dowództwem dywizjonu i kolumną amunicyjną rano 1 września był atakowany przez samolot niemiecki na stacji w Koluszkach.
Działania bojowe.
W czasie kampanii wrześniowej dywizjon, złożony z trzech baterii i kolumny amunicyjnej, walczył w składzie Podolskiej Brygady Kawalerii. Jego 3 bateria udekorowana została orderem VM.
Działania w Wielkopolsce.
Po wyładowaniu z transportów 1 bateria dołączyła do 6 pułku ułanów w rejonie Marzenin, Czerniejewo, Graby. 2 bateria dołączyła do 9 pułku ułanów w rejonie Wagowo, Czachurki, Sanniki. 3 bateria do 14 pułku ułanów w Nekli. Przed świtem 2 września został wyładowany ostatni transport z dowództwem dywizjonu i kolumną amunicyjną. Zgodnie z rozkazem Naczelnego Wodza, dowódca Armii „Poznań“ wysunął nocą 2/3 września Podolską Brygadę Kawalerii na przedpole Poznania, która następnie zluzowała 14 Dywizję Piechoty. Do świtu 3 września 6 dak przeszedł na zachodni brzeg Warty, baterie rozwinęły się na stanowiskach ogniowych. 2 bateria w miejscowości Wysogotowo (majątek Pokrzywnica), 3 bateria w rejonie Sierosławia, 1 bateria w rejonie Skórzewo, Plewiska jako dowód Podolskiej BK. Marsz ten wykazał skandaliczny stan wozów, uprzęży i koni z poboru. Nocą 3/4 września 6 dywizjon wraz z oddziałami brygady przez Poznań przeszedł na wschodni brzeg Warty. Ponownie rano 4 września baterie zajęły stanowiska; 1 w lesie na południe od Swarzędza, 2 w lesie na północ od Kobylego Pola, 3 w rejonie Starołęki. Nocą 4/5 września, dywizjon wraz z brygada wycofał się do rejonu Gniezna, zajmując stanowiska bateriami: 1 w rejonie miejscowości Wierzyca, 2 na południe od Gniezna, 3 w rejonie Iwna. Rozkazem dowództwa Armii „Poznań“, w nocy 5/6 września brygada podjęła daleki marsz w kierunku północno wschodnim, osiągnięto rejon Kleczewa w południe 6 września. Baterie 6 dak maszerowały wraz z ułanami poszczególnych pułków. Wieczorem wyruszono do dalszego marszu w kierunku na Przedacz, lecz nowym rozkazem rozwinięto Podolską BK na rubieży Sompolno-Babiak. 7 września baterie 1 i 2 rozwinęły się na zachód i południe od Sompolna, a 3 bateria w rejonie Babiaku. Wieczorem 7 września Podolska Brygada Kawalerii pojechała w kierunku Dąbia. Jako pierwsza pomaszerowała 3 bateria z 14 puł. przez Dębinę, Chełmno, za nimi 1 bateria z 6 puł. do Nowin Brdowskich, a 2 bateria z 9 puł. do Czołowa.
Udział w bitwie nad Bzurą.
Do świtu 8 września 6 dak bateriami zajął nakazany rejon. 8 września Podolska BK weszła w skład Grupy Operacyjnej Kawalerii gen. bryg. Stanisława Grzmota-Skotnickiego. W nocy 8/9 września Podolska BK skoncentrowała się w rejonie Dąbie, Chełmno, Ladorudź. 6 dywizjon skoncentrował się w lesie na północ od miejscowości Dąbie. 9 września 6 dak ostrzelał pojawiające się patrole motocyklowe. O godz.18.00 14 p uł. z 2/6 dak obszedł i oskrzydlił las Rożniaków. W kierunku Uniejowa wraz z 6 p uł. pojechała 1/6 dak. O północy po przejściu mostu na Nerze, 6 p uł. rozwinął się do natarcia na Uniejów. Natarcie ułanów zaległo w ogniu niemieckiego oddziału z 360 pp 221 DP. 1 bateria zajęła stanowiska na skraju lasu kolonii Orzeszków Przed świtem „z mapy“ salwą ostrzelano rynek w Uniejowie zadając straty szykującej się do kontrataku niemieckiej odwodowej kompanii. Następnie wraz ze świtem 10 września obłożono celnym ostrzałem punkty ogniowe na cmentarzu likwidując je i obezwładniając obronę. Część Niemców w panice opuściła swoje stanowiska. Osiągnięto sukces taktyczny opanowując przez spieszonych ułanów 6 pułku Uniejów. Wkrótce 1 bateria ostrzałem zniszczyła most na Warcie. W czasie walk 1 bateria dając wsparcie wystrzelała 219 pocisków, a więc prawie cały swój zapas amunicji. 10 września w godzinach porannych 14 puł. wraz z 2 baterią zdobył Wartkowice, a w niej duże ilości żywności i amunicji. 9 pułk ułanów z 3 baterią wyruszył w nocy 10/11 września w kierunku Poddębic, zajmując las na wschód od Poddębic, gdzie w południe 3/6 dak zajęła stanowiska ogniowe. Tego dnia został zastrzelony przez dywersantów na punkcie obserwacyjnym oficer ogniowy 3 baterii ppor. Władysław Kuryłło.
10 września 6 pułk ułanów z 1/6 dak przeszedł do Wartkowic, bateria zajęła stanowiska we wsi Ignacew Parzęczewski. 2 bateria maszerowała za 14 pułkiem ułanów w kierunku Poddębic szosą z Gostkowa pod dowództwem ppor. Władysława Chilomera. Na wysokości Golic została zaatakowana przez pododdział kolarzy z niemieckiego 360 pp, wspartych samochodami pancernymi. Zaskoczona atakiem od strony Poddębic bateria, odprzodkowała na szosie i ogniem 4 armat i 2 lkm, przez 2 godziny broniła się. Podczas walki zniszczyła 6 niemieckich samochodów pancernych, przy stratach 2 rannych. O zmroku kolarze niemieccy wycofali się, a 2 bateria kontynuowała marsz przez Golinę do lasu na wschód od Poddębic. Była ostrzelana ogniem niemieckiej artylerii. Nocą 10/11 września Podolska BK skoncentrowała się na południe od Parzęczewa w rejonie Ignacew, Anastazew. Do południa porządkowano baterie, wystawiono z każdej baterii działon jako obronę ppanc. 9 puł. z 3/6 dak skierowano przez Ujazd, na południe od Białej Góry, celem przejścia na zachodni brzeg rzeki Ner. W trakcie dojazdu natknięto się na niemiecką piechotę przekraczającą Ner. W wyniku walki ułanów i wsparcia ogniem 3 baterii, niemiecki oddział został wyrzucony za Ner, a ułani małopolscy i 3 bateria przejściowo zajęli obronę nad rzeką Ner. Po nocnym przegrupowaniu, od rana 12 września Podolska BK przystąpiła do działań zaczepnych przeciwko niemieckiej 221 DP. 3/6 dak wsparła natarcie ułanów małopolskich na Białą Górę, gdzie natrafiono na silną obronę. 2/6 dak wsparła natarcie ułanów jazłowieckich na Krzepocin II, a 1 bateria wspierała ułanów kaniowskich w natarciu na Janków. W wyniku tych walk odrzucono oddziały 221 DP na zachód i opanowano szosę na odcinku dwór Gostków-Łęczyca. O zmierzchu nadszedł rozkaz dowództwa Armii „Poznań“ o odejściu Podolskiej BK za Bzurę. Baterie 6 dak zeszły ze stanowisk ogniowych i przeszły przez płonącą Łęczycę.
O świcie 13 września 6 dywizjon w całości zajął stanowiska ogniowe w rejonie Chrząstówki z zadaniem wsparcia obrony na odcinku od Błonia do Ględzianówka. Wieczorem z 14 puł. nawiązały kontakt oddziały 221 DP, które zajęły Łęczycę. Prowadzono ostrzał celi wykrytych we własnym zakresie i wskazanych przez ułanów brygady. Ponadto uzupełniono amunicję, wydano żywność dla ludzi i koni, odpoczywano. Zgodnie z rozkazem gen. dyw. Tadeusza Kutrzeby rozwiązano GOKaw. gen. bryg. Stanisława Grzmota-Skotnickiego, Podolska BK otrzymała rozkaz przejścia na północne skrzydło Armii „Poznań“. 
O godz. 22.00 rozpoczęto marsz po osi Kutno, Żychlin, Luszyn, Omolin, Sanniki, Iłów do Bud Starych. W czasie schodzenia ze stanowisk 2/6 dak została celnie ostrzelana przez artylerię niemiecką szrapnelami i pociskami rozpryskowymi. Zabito cały zaprzęg z 6 końmi, część zaprzęgów rozproszyła się, armaty wytoczono pieszo z zagrożonego rejonu. 2 bateria podjęła marsz nad ranem 14 września. W rejonie Żychlina 14 września o godz. 8.00 miał miejsce nalot na brygadę, 6 dak uniknął strat. Postój dzienny odbył się w miejscowości Remki. Kolejnej nocy 14/15 września kontynuowano marsz, z uwagi na przegrupowanie się innych oddziałów Armii „Poznań“ i Armii „Pomorze“ drogi były zatłoczone przez oddziały, tabory i uchodźców cywilnych. Około południa brygada zatrzymała się na postój w rejonie Dwór Podczachy, Luszyn. Nocnym marszem 15/16 września przemieszczono się do Bud Starych. Podolska BK weszła w skład Grupy Operacyjnej Kawalerii gen. bryg. Romana Abrahama. Nocą 16/17 września Podolska BK trzema kolumnami maszerowała przez Bzurę, miała się wraz z Wielkopolską Brygadą Kawalerii na odcinku od Witkowic do Brochowa, uchwycić wejścia do Puszczy Kampinoskiej. Po dojściu do Bzury, do kolumny północnej 6 p uł. nie dołączyła 1 bateria, podobnie do kolumny południowej z 9 puł. nie dołączyła 3 bateria. Dowództwo 6 dak i 1 bateria, a wkrótce 3 bateria znalazły się za kolumną środkową na przeprawie przed Bzurą. Nad ranem 17 września o świcie, ze względu na słabe mosty i ich zajęcie przez tabory i inne oddziały, 6 dak pod ostrzałem artylerii niemieckiej rozpoczął przeprawę w bród pod Witkowicami.
Boje w Puszczy Kampinoskiej.
Po przeprawie 1 bateria została przez dowódcę 6 dak odesłana do miejscowości Famułki Królewskie celem dołączenia do ułanów kaniowskich. 3 bateria podążyła do ułanów jazłowieckich, wsparła ona natarcie 7 pułku strzelców konnych na Zamość. Następnie 3/6 dak wsparła natarcie 14 p uł. na silnie bronione przez oddział niemiecki wzg.100,3. O godz. 18.00 dowództwo i 3 bateria 6 dywizjonu podjęły dalszy marsz w kierunku lasów palmirskich, po drodze wraz z ułanami odrzucając natarcie czołgów niemieckich z 4 Dywizji Pancernej z kierunku Bud Nowych. Po zmroku 3 bateria oderwała się od nieprzyjaciela i wraz z ułanami z 14 pułku wycofała się do lasu na północ od wsi Łubiec. Do maszerujących ułanów 6 pułku po trasie z Formułek Królewskich przez Krubiczew do Polesia Starego o godz. 10.00 dołączyła bateria 1/6 dak. O godz. 11.30 ułani kaniowscy uderzyli na bronioną przez oddziały niemieckie wieś Polesie Stare. Z uwagi na zadrzewienie niemożliwe było wsparcie natarcia ogniem pośrednim, spieszeni ułani zalegli w ogniu niemieckiej. Ponowne natarcie o godz.15.00 ułanów 6 pułku wsparte ostrzałem na wprost z szyków nacierających trzech armat baterii umożliwił zajęcie części wsi. Ok. godz. 17.00 nastąpił nalot niemieckich samolotów Ju-87, który spowodował zatrzymanie dalszego natarcia i straty zwłaszcza w koniach 1 baterii. Bateria wycofała się do Krubiczowa, gdzie kompletowała z koni po poległych ułanach nowe zaprzęgi do armat. Dalszy marsz w ślad za 6 puł. podjęła 1/6 dak samotnie nocą 17/18 września. Po odpoczynku w kolumnie gen. bryg. Romana Abrahama 6 dak bez 1 i 2 baterii osiągnął rejon Wędziszewa. Tu przeszedł na postój, do dywizjonu dołączyła 1 bateria, jako pododdział konnych, gdyż podczas nocnego marszu, bez map w lesie armaty i jaszcze wjechały w bagna i ugrzęzły. Z uwagi na wyczerpanie koni, armaty porzucono po uprzednim ich uszkodzeniu. W południe 18 września podjęto dalszy marsz, we wsi Czeczotki dywizjon został ostrzelany przez niemiecką artylerię zza Wisły. Dalej pojechano przez Małocice na Adamówek, dojechano na skraj lasów palmirskich, gdzie o godz. 14.00 zarządzono odpoczynek. Podjęto dalszy marsz w kierunku Warszawy przez Janówek, Pociecha, Sieraków.
Boje o Sieraków i Laski.
Ok. północy jednostki dotarły do Sierakowa, który był silnie broniony przez jednostki niemieckiej 1 Dywizji Lekkiej. O godz. 2.00 19 września do natarcia na Sieraków przystąpiły 9 p uł., 14 p uł. i 15 pułk ułanów ze wsparciem ogniem na wprost przez 3 baterię. Sieraków zdobyto. O świcie 19 września z kierunku Truskawia wyszło uderzenie kilkunastu czołgów niemieckich, na las i zachodnią część Sierakowa. Usytuowane na skraju lasu armaty 3 baterii i armaty ppanc. ułanów ogniem na wprost zniszczyły trzy czołgi niemieckie, poległo kilku kanonierów i utracono kilka koni. Następnie 3 bateria wspierała próbę zdobycia przez ułanów Lasek. Laski były ostrzeliwane przez armaty 3 baterii, a sformowany z artylerzystów konnych 1 baterii, dowództwa dywizjonu pododdział brał udział w walce o Laski. W walce spieszonego pododdziału artylerzystów konnych kilku zostało rannych, wśród nich ppor. Bogumił Dziedzic. Do niewoli dostała się część plutonu kolumny amunicyjnej, będącej przy 3 baterii. Z uwagi na zbyt silną obronę niemiecką w Laskach, kawalerzyści i artylerzyści konni 6 dywizjonu wycofali się do lasu Smolarnia. Pomimo rozkazu zniszczenia armat ppłk Pochopień, zabrał pozostałość 6 dak do lasu Sieraków. Stamtąd z niewiadomych przyczyn ruszył pieszo do Warszawy z pozostałościami 1 baterii i częścią dowództwa dywizjonu. O świcie 20 września grupa ta, została ostrzelana przez niemiecką placówkę, oficer łącznikowy ppor. Tadeusz Stauffer poległ, a ranny ppłk Stanisław Pochopień, wraz z lekarzem por. Wacławem Krzyżewskim dostali się do niewoli. Pozostałość 1 baterii pod dowództwem por. Czesława Zaperta przedarła się do Warszawy. Bateria 3/6 dak wraz ze zwiadem dywizjonowym wyruszyła przez Dąbrowę i Łomianki ku Warszawie. Pod Łomiankami została zaatakowana przez niemiecki podjazd, na rozkaz kpt. Rudolfa Jocha, bateria odprzodkowała i ogniem na wprost odrzuciła niemiecki pododdział.
Zwiad dywizjonowy 6 dak szarżą przebił się przez linie niemieckie, strzegący tego odcinka niemiecki pododdział wycofał się. O świcie 3/6 dak i konna pozostałość dywizjonu z 4 armatami dotarła do stolicy. Do miejsca postoju Podolskiej BK na terenie Centralnego Instytutu Wychowania Fizycznego na Bielanach spływały pozostałości 6 dak. 2 bateria dotarła w rejon przeprawy przez Bzurę 17 września z dużym opóźnieniem. W trakcie marszu 2/6 dak została zaatakowana przez lotnictwo niemieckie, co spowodowało podzielenie jej na dwie części. W pierwszej części oprócz I plutonu był zwiad baterii i oficer ogniowy. Ok. godz. 10.00 przeprawiła się przez Bzurę druga część 2 baterii, a w niej II pluton wraz z plutonem kolumny amunicyjnej. Obie części 2 baterii kierowały się w południową część Puszczy Kampinoskiej. I pluton ze zwiadem maszerując nocą 18/19 września skierował się na Modlin. W trakcie czego został ostrzelany przez niemiecką artylerię i utracił kilkanaście koni. Z uwagi na brak koni porzucono oba jaszcze. O świcie 19 września w marszu, ponownie półbateria por. rez. Adama Morawskiego została ostrzelana przez niemiecką artylerię, utraciła kolejnych kilka koni. Ze względu na to, porzucono jedną armatę i zdemontowano z niej zamek. Skierowano się w kierunku Palmir, a nocą 19/20 września półbateria pojechała w kierunku Warszawy. Po drodze znaleziono porzucony z zaprzęgiem i amunicją jaszcz. 20 września półbateria wsparła pododdział piechoty w walce z czołgami niemieckimi. Wieczorem półbateria por. rez. Adama Morawskiego dołączyła z jedną armatą i jednym jaszczem oraz zwiadem 2/6 dak do pozostałości 6 dak w CIWF na Bielanach. Drugi człon 2 baterii z plutonem kolumny amunicyjnej, dowodzony przez kpt. Zbigniewa Wiszniewskiego, był ostrzeliwany przez artylerię niemiecką podczas marszu w puszczy, skierował się do Modlina. Do tej części 2 baterii dołączył por. rez. Leon Liwicki i por. Ładomirski. Nocą 19/20 września skierowała się ta część 2 baterii do Palmir. Została włączona do grupy płk. Juliana Skokowskiego. Na stanowiska jej był dokonany nalot, w wyniku jego poniosła duże straty osobowe. Wcielono do niej artylerzystów z II dywizjonu 17 pułku artylerii lekkiej. W nocy 20/21 września i ta część 2 baterii wyruszyła w kierunku Warszawy w zgrupowaniu gen. bryg. Mikołaja Bołtucia. 22 września udzieliła wsparcia artyleryjskiego natarciu na Łomianki Górne. W trakcie tej walki ciężko ranny został por. rez. Józef Ładomirski. Wobec niepowodzenia natarcia skierowano się na Buraków, skąd usiłowano przebić się pomiędzy szosą, a wałem wiślanym do Warszawy. Nastąpił nalot lotnictwa niemieckiego, który zniszczył obie armaty i zadał ciężkie straty półbaterii kpt. Wiszniewskiego. Następnie resztki 2 baterii przystąpiły do walki pieszej usiłując przerwać okrążenie. Przyniosło to następne straty, wśród nich śmiertelnie rany odniósł por. rez. Leon Liwicki. Ocalałe resztki dostały się do niewoli.
W obronie Warszawy.
22 września nastąpiło przegrupowanie do Łazienek pozostałości Podolskiej BK i pozostałości 6 dak. Podczas przejazdu ulicami miasta, teren ten znalazł się pod ostrzałem niemieckiej dalekonośnej artylerii, jeden z pocisków trafił w maszerującą kolumnę. Poległo 5 żołnierzy, 3 zostało rannych, zabito 4 konie, a 3 raniono. Resztki dywizjonu zatrzymały się w Alei Szucha przy kasynie garnizonowym. W wyniku reorganizacji kawalerii z pozostałości 6 dak utworzono baterię, która wspólnie z pozostałościami 7 dywizjonu artylerii konnej, utworzyła kombinowany dywizjon artylerii konnej. 5-działowa bateria 6 dak zajęła stanowiska ogniowe w Łazienkach koło Belwederu, skąd rozpoczęła ostrzał celów. W trakcie dalszych walk w okresie od 24 do 27 września bateria wspierała pododcinek południowy od Ochoty do brzegu Wisły. Podczas bombardowań i ostrzału artylerii niemieckiej, rannych zostało 2 żołnierzy i utracono kilka koni zabitych. Po kapitulacji Warszawy uszkodzono broń, dywizjon formalnie rozwiązał kpt. Rudolf Joch 30 września tuż przed wyjściem do niewoli.
Dekretem z 11 listopada 1966 3 bateria 6 dywizjonu artylerii konnej "w uznaniu czynów niezwykłego męstwa w okresie II wojny światowej" (kampania wrześniowa) została odznaczona Krzyżem Srebrnym Orderu Virtuti Militari.
Plutony marszowe 6 dak, 2 dak i 13 dak.
Zgodnie z planem mobilizacyjnym w koszarach 6 dywizjonu artylerii konnej, sformowano do 4 września, pluton marszowy 1/6 dak, pod dowództwem ppor. rez. Juliusza Zarzyckiego. Do 15 września pluton stacjonował w Stanisławowie i był podporządkowany dowódcy Ośrodka Zapasowego Podolskiej Brygady Kawalerii. Po ogłoszeniu mobilizacji powszechnej do koszar 6 dak przybyły kilkuosobowe grupy oficerów i podoficerów z 2 dywizjonu artylerii konnej i 13 dywizjonu artylerii konnej. Ze skierowanych zasobów mobilizacyjnych oraz wyposażenia i broni pozostałego w magazynach 6 dak i napływających rezerwistów podjęto formowanie z zalążków przysłanych przez 2 i 13 dak ich plutonów marszowych. Po ich zmobilizowaniu, weszły w skład OZ Podolskiej BK w Stanisławowie. Plutonem marszowym 1/2 dak dowodził ppor. rez. Zbigniew Letyński. Plutonem marszowym 1/13 dak dowodził por. rez. Witold Cieński. Rano 14 września lub 15 września dowódca Grupy „Stryj“ gen. bryg. Maksimilian Milan-Kamski wydał rozkaz zorganizowania z części żołnierzy ośrodka, pułku marszowego Podolskiej Brygady Kawalerii, pod dowództwem ppłk. Włodzimierza Gilewskiego. Z trzech plutonów marszowych artylerii konnej, sformowano 4 szwadron pułku marszowego, w składzie:
4 szwadron liczył 4 oficerów, 25 podoficerów rezerwy, 80 konnych artylerzystów, 115 koni, 7 wozów taborowych, 1 kuchnię polową. Posiadał na uzbrojeniu kbk wz. 29 i szable typu francuskiego, brak był zupełny broni maszynowej, połowa stanu otrzymała używane buty filcowe. O godz. 19.30 szwadron wymaszerował ze Stanisławowa, celem obsadzenia przepraw na rzekach Stryj i Dniestr w miejscowościach Brzeziny, Żurawno i Żydaczów. Maszerowano przez Stanisławów, Bednarów i Wistową, tu zarządzono postój. 16 września rano ruszono na Czercze, gdzie o godz. 16.00 4 szwadron otrzymał rozkaz obsadzenia przeprawy w Żurawnie. Żurawno szwadron osiągnął o świcie 17 września. Po otrzymaniu informacji o agresji sowieckiej szwadron bronił przeprawy do godz. 8.00 18 września. Następnie pojechał przez Włodzimierce do Sulatycz, gdzie połączył się z pułkiem marszowym. Po czym przemaszerowano przez Dolinę do Wygody, gdzie nocowano. Rano pomaszerował 4 szwadron artylerzystów konnych na Przełęcz Wyszkowską, granicę pułk przekroczył po godz. 16.00 zatrzymując się we wsi Toronia. 20 września pułk i 4 szwadron zdał broń Węgrom.
Oddział Zbierania Nadwyżek 6 dak.
Po zmobilizowaniu wszystkich przewidzianych planem pododdziałów, pozostała grupa kadrowych oficerów i podoficerów, a także rezerwistów. Nadwyżki dowodzone przez kpt. Stanisława Szewalskiego, oraz por. Mariana Litwinowa, por. Tadeusza Jasiewicza z nadwyżkami osobowymi, organami kwatermistrzowskimi i oddziałem koni remontowych, w dniu 5 września wyjechały do Ośrodka Zapasowego Artylerii Konnej nr 2 w Zamościu. OZN 6 dak dotarł do Zamościa 8 września i po wcieleniu w jego skład został zakwaterowany w okolicznych wsiach. 9 września jeden działon bez koni, pod dowództwem por. rez. inż. Ludwika Bilińskiego został załadowany na samochody ciężarowe i odjechał do Puław. Miał wesprzeć obronę mostu na Wiśle, dalsze jego losy nie są znane. 10 września Ośrodek Zapasowy Artylerii Konnej nr 2 otrzymał rozkaz przemarszu do Włodzimierza Wołyńskiego. Z uwagi, że marsze odbywano nocami do Włodzimierza Wołyńskiego ośrodek dotarł 17 września. Po otrzymaniu informacji o agresji sowieckiej 19 września ośrodek odmaszerował na zachód. Podczas marszów był kilkakrotnie bombardowany przez lotnictwo sowieckie. 2 października ośrodek został otoczony w lasach biłgorajskich i poddał się wojskom sowieckim.
Symbole dywizjonu.
Sztandar.
2 listopada 1937 Prezydent RP, Ignacy Mościcki zatwierdził wzór sztandaru 6 dak zgodny z Rozporządzeniem Prezydenta Rzeczypospolitej z dnia 13 grudnia 1927 r. o godłach i barwach państwowych oraz o oznakach, chorągwiach i pieczęciach.
22 listopada 1938 we Lwowie gen. dyw. Tadeusz Kasprzycki wręczył jednostce sztandar ufundowany przez społeczeństwo powiatu radziechowskiego i miasta Radziechowa.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na środku krzyża, w wieńcu laurowym, widniał napis HONOR I OJCZYZNA.
Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 6 w wieńcach laurowych.
Na lewej stronie płatu sztandarowego umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Żołnierze dywizjonu.
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1125240" url="https://pl.wikipedia.org/wiki?curid=1125240" title="Reden">
Reden



</doc>
<doc id="1125243" url="https://pl.wikipedia.org/wiki?curid=1125243" title="Czosnek siatkowaty">
Czosnek siatkowaty

Czosnek siatkowaty ("Allium victorialis" L.) – gatunek byliny należący do rodziny amarylkowatych ("Amaryllidaceae") (podrodziny czosnkowych). Rośnie dziko w Azji i Europie (bez północnej części tych kontynentów). W Polsce na naturalnych siedliskach jest rzadki, występuje w południowo-wschodniej części kraju i w Sudetach. 
Biologia i ekologia.
Bylina, geofit. Rośnie na skałach i halach. Kwitnie w lipcu i sierpniu.
Zagrożenia.
Gatunek umieszczony na Czerwonej liście roślin i grzybów Polski (2006) i na obszarze Polski uznany za wymierający na izolowanych stanowiskach (kategoria zagrożenia [E]). W wydaniu z 2016 roku otrzymał kategorię NT (bliski zagrożenia).
Zastosowanie.
W Japonii, Korei i na Kaukazie jest uprawiany.

</doc>
