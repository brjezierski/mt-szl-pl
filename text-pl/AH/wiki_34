<doc id="1125248" url="https://pl.wikipedia.org/wiki?curid=1125248" title="Republika Genui">
Republika Genui

Republika Genui (po włosku: "Repubblica di Genova") – dawne niepodległe państwo ze stolicą w Genui, leżące w Ligurii, na wybrzeżu Morza Liguryjskiego w północno-zachodnich Włoszech. Istniała od XI wieku do 1797 roku.
IX-XVII wiek.
Republika Genui powstała w średniowieczu (XI wiek). W roku 1339 stworzono urząd doży, na podobieństwo dożów Wenecji.
W latach 1421–1435 Republika popadła w zależność od Mediolanu, następnie (1458–1461) od Francji, ponownie od Mediolanu (1464–1477 i 1488–1499), i ponownie od Francji (1507–1522 i 1527–1528).
Polityk genueński Andrea Doria uniezależnił (1527–1528) swój kraj od obcych wpływów i ustanowił kadencje doży na dwa lata.
W 1672 Księstwo Sabaudii-Piemontu bezskutecznie próbowało zająć Genuę.
W roku 1684 Francuzi bombardowali Genuę. Od tego momentu Republika starała się utrzymywać ścisłą neutralność, co trwało, aż do roku 1745.
1700–1750.
Gdy trwała wojna o sukcesję austriacką (1741–1748), Republika związała się sojuszem z Hiszpanią w 1745, ponieważ jej przeciwnik w konflikcie o granice, Królestwo Sardynii (Sabaudia-Piemont), popierał Austrię – wroga Hiszpanii i Francji.
We wrześniu 1743 roku w Wormacji (traktat wormacki) Maria Teresa Habsburg, starając się zyskać wsparcie Królestwa Sardynii, obiecała Karolowi Emanuelowi III markizat Finale, należący do Genui, na co Genua odpowiedziała podpisując z Francją, Hiszpanią i Neapolem traktat sojuszniczy w Aranjuez (1745). Hiszpanie zajęli w 1745 Mediolan, lecz musieli się w 1746 roku wycofać, co oznaczało, ze szala zwycięstwa zaczyna się przechylać na stronę „Austrosardów”. Korsyka wraz z Bastią zostały zdobyte przez brytyjsko-sabaudzką flotę w listopadzie 1745 roku. W 1747 Francuzi przepędzili ich stamtąd i administrowali posiadłościami Genui, jako jej sojusznicy.
Otwierając swe porty dla armii burbońskich, Genua wydatnie zwiększała szansę na ich zwycięstwo. W konsekwencji armia genueńska (przeciętnej wartości bojowej i licząca mniej niż 10 000 żołnierzy) dowodzona osobiście przez Gian Francesco Brignole Sale II podążyła za francusko-hiszpańską armią Don Filipa na Austriaków i Piemontczyków, jednak niespecjalnie się wyróżniła, doceniono jednak postępowanie samego dowódcy i uczyniono Gian Francesca Brignole zastępcą głównodowodzącego całej armii burbońskiej. Brignole zdobył dla koalicji kilka twierdz w Piemoncie i Parmie-Piacenzie okupowanej przez Austriaków. Głównie swym zasługom wojennym zawdzięczał Brignole wybór na stanowisko doży 4 marca 1746 roku.
Przy poparciu floty brytyjskiej Austriacy zdobyli samą stolicę, miasto Genua, 6 września 1746 roku. 5 grudnia wybuchła jednak rewolta ludowa przeciwko wojskom Marii Teresy okupującymi miasto i szykanującymi jego mieszkańców.
Pokój w Akwizgranie z 1748 roku przywrócił Republice przedwojenne granice.
W roku 1738 majątkiem ponad 6000 lirów genueńskich dysponowało 733 arystokratów (razem mieli 117 milionów) i 882 mieszczan (razem jednak tylko 18 mln.). Najbogatsze rodziny to Spinola i Durazzo.
1750–1797.
W roku 1752 wprowadzono reformę monetarną Stary skud ("scudi") został zastąpiony lirem (1 Lira = 20 Denari).
W latach siedemdziesiątych założono w Genui deputację Handlu ("Deputazione del Commerzio").
W roku 1777 spłonął barokowy Pałac dożów Genui. Doża Genui Giuseppe Lomellini (1777–1779) musiał salwować się wówczas ucieczką. Po pożarze pałac odbudowano w stylu klasycyzmu. W roku 1786 założono Genueńskie Towarzystwo Rzemiosł i Manufaktur.
W roku 1785 wybory na urząd doży wygrał Gian Carlo Pallavicino. Był on przywódcą frakcji „liberalnej” w Republice, dążył do reformy sposobów wyłaniania urzędów, nawet do przebudowy systemu politycznego, by bardziej przypominał on monarchię konstytucyjną. Jego kontrkandydatami w 1785 byli „konserwatysta” Giovanni Battista Airoli, dążący do ugruntowania istniejącego systemu i Marco Antonio Gentile zwolennik bardziej aktywnej polityki zagranicznej, w oparciu o sojusz z Austrią i Wielka Brytanią. Obaj byli poprzednikami Pallaviciniego na stanowisku doży.
Oświecenie nie wywołało wielkiego oddźwięku w Genui, ponieważ postulowane reformy napotkały na opór arystokratyczno-patrycjuszowskiej warstwy rządzącej miastem. Sami członkowie warstw wyższych stali się szybko wolnomyślicielscy, a nawet libertyńscy, lecz reformy nie ruszały z miejsca.
Pod koniec XVIII stulecia ekonomia Republiki osłabła. Genua, choć ogłosiła się wolnym portem, nie mogła sprostać konkurencji ze strony Livorno, podobnie jak Wenecja odczuwała silną konkurencję austriackiego Triestu. Bankierzy jednak nadal użyczali pieniędzy koronowanym głowom. Tylko w latach 1771–1792 bankierzy genueńscy udzieliły pożyczek na zawrotną wówczas sumę 100 milionów liwrów.
Wyspa Korsyka buntowała się przeciw władzy Genui w latach: 1729–1732, 1733–1743, 1745–1753, 1755–1769. W 1735 roku jej władcą został, na mocy decyzji korsykańskiego Zgromadzenia Narodowego, niemiecki awanturnik Theodor von Neuhoff, rychło jednak obalony. W 1755 dowództwo powstańcami objął utalentowany wódz Pasquale Paoli. Powstania korsykańskie pomagali tłumić; Austriacy (1732), a potem Francuzi (1753). W roku 1755 została nawet uchwalona Konstytucja Korsyki, autorstwa Paoliego – najstarsza nowoczesna konstytucja na świecie. W roku 1768 Republika sprzedała Korsykę Francji.
Po 1797.
W 1797 roku, Republika Genui została zdobyta przez wojska rewolucyjnej Francji Napoleona Bonaparte. Z Republiki Genui został utworzony francuski protektorat pod nazwą Republiki Liguryjskiej, która przetrwała do 1805 roku kiedy to została zaanektowana przez Cesarstwo Francuskie. Pomimo iż w 1814 roku, dzięki porażce Napoleona, restaurowano na krótko istnienie republiki, ostatecznie została ona wcielona do Królestwa Sardynii.

</doc>
<doc id="1125258" url="https://pl.wikipedia.org/wiki?curid=1125258" title="AstraZeneca">
AstraZeneca

AstraZeneca plc – brytyjsko-szwedzki koncern farmaceutyczny z siedzibą w Londynie. Koncern powstał w 1999 r. z połączenia brytyjskiej spółki Zeneca Ltd i szwedzkiej Astra AB. Spółka jest notowana na giełdach w Nowym Jorku, Sztokholmie i Londynie. Jej główni konkurenci na rynku leków to Pfizer, GlaxoSmithKline, Sanofi, Novartis, Roche, Johnson &amp; Johnson. Firma produkuje leki na potrzeby siedmiu działów medycyny: onkologii, pulmonologii, gastroenterologii, kardiologii, neurologii, anestezjologii oraz antybiotykoterapii.
. Firma zatrudnia na całym świecie ponad 60 tys. pracowników, w tym ok. 1500 w Polsce. Fabryki koncernu znajdują się w 18 krajach.
AstraZeneca w Polsce.
Polski oddział AstraZeneca otworzył przedstawicielstwo w 1992, a obecnie działa jako "AstraZeneca Pharma Poland Spółka z o.o.".

</doc>
<doc id="1125260" url="https://pl.wikipedia.org/wiki?curid=1125260" title="Synagoga w Bańskiej Szczawnicy">
Synagoga w Bańskiej Szczawnicy

Synagoga w Bańskiej Szczawnicy () – dawna synagoga żydowska, znajdująca się w Bańskiej Szczawnicy na Słowacji. Obecnie własność prywatna, po rekonstrukcji z początku pierwszej dekady XXI w. jej pomieszczenia wykorzystuje miejscowy browar ERB.
Położenie.
Budowla znajduje się w historycznym centrum miasta (adres: Novozámocká 5). Wznosi się na wąskiej, mocno nachylonej działce u zbiegu ulic Striebornej i Novozámockej, w obrębie miejskiego rezerwatu zabytkowego. Podlega ochronie jako narodowy zabytek kultury (słow. národná kultúrna pamiatka).
Historia.
Prawie do końca XIX w. na działce zajmowanej dziś przez synagogę stał późnorenesansowy, murowany, trójtraktowy, dwukondygnacyjny dom mieszkalny, wzniesiony na planie nieforemnego trapezu na znacznie starszych (średniowiecznych) podstawach. Rozbudowany w połowie XIX w. został następnie wykupiony przez miejscową gminę żydowską i w l. 1891-1893 przebudowany jej staraniem na miejsce kultu. Rozpoczęcie eksterminacji ludności żydowskiej przez państwo słowackie spowodowało rozpad miejscowej żydowskiej gminy wyznaniowej. W 1941 r. budowla przestała pełnić rolę bożnicy, choć szczęśliwie nie została unicestwiona przez faszystów. Po wojnie w l. 50. XX w. umieszczono w niej warsztat blacharski, później mieściła się w niej siedziba ośrodka szkolenia kierowców. Wykupiony przez prywatnego inwestora budynek został pod nadzorem służb konserwatorskich w l. 2013–2014 gruntownie restaurowany, a jego wnętrza przeznaczono na pomieszczenia technologiczne, biurowe i laboratorium miejscowego browaru ERB.
Architektura.
Wnętrze dawnej synagogi było dostępne dwoma niezależnymi wejściami od ulicy Novozámockej: niżej usytuowanym – główna, sklepiona sala, wyżej usytuowanym – empora obiegająca tę salę z trzech stron (południowej, zachodniej i północnej), przeznaczona dla kobiet. Trójosiowa, dwukondygnacyjna fasada zamknięta została wydatnym gzymsem i zwieńczona trójkątnym, łukowato zakończonym szczytem. Całość nakryta została dachem dwuspadowym. Całe wnętrze było pokryte malowidłami z motywami luster, ośmioramiennych gwiazd i wici roślinnych, które jednak wkrótce zostały ponownie przemalowane.
W roku 1949 wnętrze przebudowano pod kątem nowego przeznaczenia budynku, m.in. przedzielono salę nowym stropem (na poziomie empor) na dwie kondygnacje, podzielono je drewnianymi ścianami na mniejsze pomieszczenia, wymieniono okna i drzwi.
Podczas restauracji rozbudowano budynek, dostawiając „tylną” część w miejsce dawnego skrzydła i nakrywając ją dachem wspólnym z częścią frontową. Na fasadzie wyróżniają się trzy półokrągło zamknięte okna drugiej kondygnacji, a nad nimi wykonany złoconymi literami hebrajski cytat z Biblii. We wnętrzach wyeksponowane zostały zachowane elementy konstrukcyjne, jak bima, filary empor dla kobiet, oryginalny portal i in.

</doc>
<doc id="1125262" url="https://pl.wikipedia.org/wiki?curid=1125262" title="Adam Markiewicz (kompozytor)">
Adam Markiewicz (kompozytor)

Adam Markiewicz (ur. 1920, zm. 27 stycznia 2010 w Warszawie) - polski kompozytor, twórca muzyki rozrywkowej.
Życiorys.
Absolwent Lwowskiego nr 1 Korpusu Kadetów Józefa Piłsudskiego (rocznik 1939). Uczeń Adama Wieniawskiego, Piotra Perkowskiego i Stanisława Nawrota. Współpracownik Doświadczalnego Ośrodka Telewizyjnego i Radiowego, „Podwieczorku przy mikrofonie”, wieloletni kierownik muzyczny Teatru Syrena, kompozytor muzyki filmowej i teatralnej. Twórca muzyki do seriali animowanych Pomysłowy Dobromir, Pies, kot i..., Dziwne przygody Koziołka Matołka oraz autor podręcznika do muzyki dla szkół podstawowych.
Został pochowany 4 lutego 2010 na cmentarzu Stare Powązki w Warszawie (kwatera 249-2-8,9).

</doc>
<doc id="1125266" url="https://pl.wikipedia.org/wiki?curid=1125266" title="Astrazeneca">
Astrazeneca



</doc>
<doc id="1125268" url="https://pl.wikipedia.org/wiki?curid=1125268" title="Ordre de Bataille 2 Korpusu Polskiego">
Ordre de Bataille 2 Korpusu Polskiego

Ordre de Bataille 2 Korpusu Polskiego – struktura organizacyjna 2 Korpusu Polskiego w latach 1943-1947. 
Wielkie jednostki, oddziały i pododdziały wchodzące w skład korpusu w latach 1943-1947. Strukturę organizacyjną uzupełniono o obsadę personalną oraz wyszczególnienie jednostek polskich i alianckich znajdujących się w operacyjnym podporządkowaniu lub działających na korzyść korpusu. Źródła, z których czerpano dane zamieszono w artykule 2 Korpus Polski.
Jednostki pozadywizyjne.
Artyleria
Saperzy
Łączność
Żandarmeria
Służba zaopatrywania i transportu
Służba materiałowa
Służba warsztatowo-naprawcza (warsztatowo-elektromechaniczna)
Służba ewakuacji sprzętu
Służba intendentury i służby pieniężnej
Służba zdrowia
Służba poczt polowych
Służba geograficzna
Służba Duszpasterstwa Wyznań Niekatolickich
Służba Sprawiedliwości
Pozostałe

</doc>
<doc id="1125271" url="https://pl.wikipedia.org/wiki?curid=1125271" title="GE Money Bank">
GE Money Bank

GE Money Bank SA – dawny polski bank komercyjny z siedzibą w Gdańsku. Udzielał m.in. kredytów gotówkowych i hipotecznych.
Historia.
Historia banku sięga 1991 roku, w którym powstał "Solidarność Chase DT Bank SA" z siedzibą w Gdańsku, którego prezesem był Jacek Merkel. Bank został założony przez Fundusz Gospodarczy NSZZ Solidarność oraz obywatela amerykańskiego Davida T. Chase. W 1995 bank został zakupiony przez General Electric i jego nazwa uległa zmianie na "GE Capital Bank SA".
W 1998 General Electric zakupił bank hipoteczny "Polsko-Amerykański Bank Hipoteczny SA" z siedzibą w Warszawie i zmienił jego nazwę na "GE Bank Mieszkaniowy SA".
30 grudnia 2004 oba banki zostały połączone a nowy bank otrzymał nazwę "GE Money Bank SA", zgodnie ówczesną strategią grupy kapitałowej na świecie. Siedzibą połączonego banku został Gdańsk.
W 2010 roku bank został połączony z Bankiem BPH, którego akcje grupa General Electric zakupiła w 2007. Połączony bank pozostał przy marce BPH.

</doc>
<doc id="1125274" url="https://pl.wikipedia.org/wiki?curid=1125274" title="5 Regiment Pieszy Koronny">
5 Regiment Pieszy Koronny



</doc>
<doc id="1125275" url="https://pl.wikipedia.org/wiki?curid=1125275" title="Impedancja akustyczna">
Impedancja akustyczna



</doc>
<doc id="1125277" url="https://pl.wikipedia.org/wiki?curid=1125277" title="Peczerska silska rada">
Peczerska silska rada

Peczerski sielska rada – organ samorządu terytorialnego na Ukrainie w obwodzie winnickim w północnej części rejonu tulczyńskiego z ośrodkiem administracyjnym we wsi Peczera.
Gminą partnerską peczerskiej sielskiej rady jest gmina Malanów leżąca w Polsce w województwie wielkopolskim.

</doc>
<doc id="1125278" url="https://pl.wikipedia.org/wiki?curid=1125278" title="Ramphastos toco">
Ramphastos toco



</doc>
<doc id="1125282" url="https://pl.wikipedia.org/wiki?curid=1125282" title="Tadeusz Rusak">
Tadeusz Rusak

Tadeusz Rusak (ur. 20 października 1946 we Wrocławiu) – żołnierz i funkcjonariusz służb specjalnych, generał brygady Sił Zbrojnych Rzeczypospolitej Polskiej.
Studiował w Wyższej Szkole Oficerskiej Wojsk Zmechanizowanych im. T. Kościuszki we Wrocławiu. W 1971 jako podporucznik służył w jednostce zmechanizowanej 10 Sudeckiej Dywizji Pancernej. W latach 1977-1980 studiował w Akademii Sztabu Generalnego Wojska Polskiego w Rembertowie. Do 1990 był wykładowcą i zastępcą kierownika Zakładu Taktyki Wyższej Szkoły Oficerskiej Wojsk Chemicznych w Krakowie. 7 sierpnia 1990 przeszedł do Urzędu Ochrony Państwa. Organizował Delegaturę UOP w Krakowie i kierował nią do grudnia 1997. Od 21 grudnia 1997 do 25 października 2001 był szefem Wojskowych Służb Informacyjnych.
W 1993 odznaczony Złotym Krzyżem Zasługi, a w 2000 Krzyżem Kawalerskim Orderu Odrodzenia Polski.

</doc>
<doc id="1125283" url="https://pl.wikipedia.org/wiki?curid=1125283" title="Billie Tapscott">
Billie Tapscott

Ruth Daphne „Billie” Tapscott (ur. 31 maja 1903 w Kimberley, zm. 1970) – południowoafrykańska tenisistka.
Była córką George’a Tapscotta, przedsiębiorcy i radnego miejskiego Kimberley; jej dwaj starsi bracia – Lionel Eric „Doodles” i George Lancelot „Dusty” zostali znanymi krykiecistami, reprezentantami Afryki Południowej w meczach testowych. Do jej największych osiągnięć sportowych zaliczyć należy ćwierćfinały turniejów zaliczanych współcześnie do Wielkiego Szlema – w 1927 na Wimbledonie i międzynarodowych mistrzostwach Francji. W Paryżu uległa wówczas późniejszej triumfatorce, Holenderce Cornelii Bouman; dwa lata później w mistrzostwach Francji doszła do 1/8 finału i ponownie musiała uznać wyższość późniejszej mistrzyni, tym razem Amerykanki Helen Wills Moody. W kraju rywalizowała przede wszystkim z Esther „Bobby” Heine, wielkoszlemową triumfatorką z Paryża w deblu, kilkakrotnie notowaną w czołowej dziesiątce na świecie; w 1930 Tapscott zdobyła mistrzostwo Afryki Południowej. Była zawodniczką praworęczną. W 1930 wyszła za mąż za swojego rodaka, tenisistę Collina Robbinsa.
W historii tenisa zapisała się bardziej w charakterze pionierki-skandalistki. Jej wimbledoński występ z 1927 wzburzył publiczność w Londynie i wywołał liczne komentarze, a przyczyną tego był fakt, iż występowała, jako pierwsza kobieta, bez długich pończoch. Odsłonięcie nóg tłumaczyła praktyką gry w tenisa w Afryce Południowej. Strój ten, poparty sukcesem sportowym w postaci osiągniętego przez Tapscott ćwierćfinału, rychło znalazł kontynuatorki; w 1931 Joan Austin Lycett, siostra słynnego tenisisty Bunny’ego Austina i żona mistrza gry podwójnej Randolpha Lycetta, stała się pierwszą zawodniczką, która wystąpiła bez pończoch na wimbledońskim korcie centralnym (Henry Austin należał skądinąd do pionierów krótkich spodni na korcie).

</doc>
<doc id="1125284" url="https://pl.wikipedia.org/wiki?curid=1125284" title="Peczera">
Peczera

Peczera (ukr. ) – wieś na Ukrainie, w obwodzie winnickim, w rejonie tulczyńskim, siedziba rady wiejskiej. W 2001 roku liczyła ok. 1,1 tys. mieszkańców. Przez wieś przepływa rzeka Boh. W miejscowości znajduje się dawny zespół parkowo-pałacowy oraz zniszczony młyn należący niegdyś do rodziny Potockich.
Miejscowość założono około 1580 roku. W 1627 roku należała do kasztelana krakowskiego Jerzego Zbaraskiego
Pałac.
W pierwszej połowie XIX wieku Jan Świejkowski wzniósł we wsi pałac w stylu empire (klasycystycznym) na miejscu małego dworu. Pałac posiadał portyk z czterema kolumnami jońskimi podtrzymującymi trójkątny fronton. Od ogrodu miał jońską wnękę z balustradą, która otaczała taras. W 1904 roku Janina i Konstanty Potoccy zbudowali neoromańskie mauzoleum według projektu Władysława Horodeckiego, urodzonego w pobliskich Szołudkach. Obecnie służy ono jako kościół katolicki

</doc>
<doc id="1125288" url="https://pl.wikipedia.org/wiki?curid=1125288" title="Karine Philippot">
Karine Philippot

Karine Laurent Philippot (ur. 29 października 1974 w Miluzie) – francuska biegaczka narciarska, zawodniczka klubu SC Markstein Ranspach.
Kariera.
Po raz pierwszy na arenie międzynarodowej Karine Philippot pojawiła się 18 grudnia 1993 roku w Argentière w zawodach Pucharu Kontynentalnego, zajmując 13. miejsce w biegu na 5 km stylem dowolnym. Miesiąc później wystąpiła na mistrzostwach świata juniorów w Breitenwang, gdzie zajęła 43. miejsce w biegu na 5 km techniką klasyczną i czternaste na dystansie 15 km stylem dowolnym. W Pucharze Świata zadebiutowała 29 listopada 1995 roku w Gällivare, zajmując 56. miejsce w biegu na 10 km stylem dowolnym. Pierwsze punkty zdobyła 14 grudnia 1996 roku w Brusson za 22. miejsce w biegu na 15 km stylem dowolnym. Dwukrotnie stawała na podium: 6 marca 2005 roku była trzecia w biegu na 10 km stylem dowolnym w Garmisch-Partenkirchen, a 16 lutego 2007 roku w Changchun w tej samej konkurencji była druga. W klasyfikacji generalnej najlepszy wynik osiągnęła w sezonie 2006/2007, który ukończyła na osiemnastej pozycji. Czterokrotnie startowała na igrzyskach olimpijskich, najlepszy wynik osiągając podczas igrzysk w Salt Lake City w 2002 roku, gdzie była ósma w biegu na 15 km techniką dowolną. Na rozgrywanych osiem lat później igrzyskach w Vancouver wspólnie z koleżankami zajęła szóste miejsce w sztafecie. Na mistrzostwach świata jej najlepszym indywidualnym wynikiem było jedenaste miejsce na dystansie 30 km stylem dowolnym podczas rozgrywanych w 2009 roku MŚ w Libercu. Ponadto była między innymi szósta w sprincie drużynowym na MŚ w Oberstdorfie w 2005 roku oraz ósma w sztafecie w 2009 roku. Philippot startowała również w zawodach FIS Marathon Cup, zajmując między innymi siódme miejsce w klasyfikacji generalnej sezonu 2004/2005. Dwukrotnie stawała na podium: 13 lutego 2005 roku była druga w szwajcarskim Engadin Skimarathon, a 10 lutego 2008 roku zajęła drugie miejsce we francuskim maratonie Transjurassienne. W 2012 roku zakończyła karierę.

</doc>
<doc id="1125290" url="https://pl.wikipedia.org/wiki?curid=1125290" title="Sōhei">
Sōhei

 – zbrojni mnisi buddyjscy w feudalnej Japonii. 
Opis.
"Sōhei" walczyli w obronie swoich świątyń oraz o zachowanie wpływów, które w niektórych okresach historii były znaczące. Szeregi "sōhei" były zasilane przez bandytów, bezrobotnych oraz świeckich pracowników świątyni. 
W okresie Sengoku sławni byli mnisi ze świątyni Negoro, którzy jako pierwsi zaczęli produkować i posługiwać się arkebuzami.
Najważniejsze świątynie i postacie związane z sōhei.
Najsłynniejszym mnichem-wojownikiem był Benkei, przyjaciel i wasal legendarnego szermierza Yoshitsune Minamoto. 
Największymi oddziałami "sōhei" szczyciły się świątynie: Kōfuku-ji i Enryaku-ji, które dzięki nim powiększały swoje prawa i przywileje - nie wahały się używać swojej siły do rozwiązywania konfliktów. 
W historii Japonii odnotowano również całkowicie odmienną warstwę wojowników od "sōhei", których zwano yamabushi. W odróżnieniu od "sōhei" mieszkali w samotności w niedostępnych górskich rejonach i wędrowali po całej Japonii, korzystając z górskich szlaków.

</doc>
<doc id="1125292" url="https://pl.wikipedia.org/wiki?curid=1125292" title="Ulica Jana III Sobieskiego w Iławie">
Ulica Jana III Sobieskiego w Iławie

Ulica Jana III Sobieskiego jest jedną z głównych ulic Iławy. Biegnie przez Centrum oraz os. Kopernika. Znajduje się przy niej wiele obiektów bankowych, usługowych, handlowych i gastronomicznych. Przed wojną ulica nosiła nazwę Scharnhorst-Straße. W okresie PRL ulica nosiła nazwę Nowotki.
Obiekty.
Obiekty i placówki usługowe.
Przy ul. Sobieskiego skupiona jest większość banków znajdujących się w Iławie. Znajdują się tu też pizzerie, restauracje i bary, galeria handlowa, dom handlowy, redakcja "Gazety Iławskiej", oraz salony sieci komórkowych.
Komunikacja.
Ulicą Sobieskiego biegną trasy 7 linii komunikacyjnych. Są to linie numer:

</doc>
<doc id="1125295" url="https://pl.wikipedia.org/wiki?curid=1125295" title="5 Regiment Fizylierów Koronnych">
5 Regiment Fizylierów Koronnych



</doc>
<doc id="1125297" url="https://pl.wikipedia.org/wiki?curid=1125297" title="Mnisi wojownicy">
Mnisi wojownicy



</doc>
<doc id="1125298" url="https://pl.wikipedia.org/wiki?curid=1125298" title="Hiszam ibn Muhammad">
Hiszam ibn Muhammad

Hiszam ibn Muhammad (arab. هشام بن محمد, zm. 11 sierpnia 1799 w Meknesie) – sułtan Maroka z dynastii Alawitów, syn sułtana Muhammada III. Jego panowanie przypadało na okres chaosu i walk o sukcesję do tronu.
Hiszam został przez swoich zwolenników okrzyknięty sułtanem po śmierci swojego ojca Muhammada. Równolegle sułtanem okrzyknięto jednak również jego brata Jazida. W 1792 roku Hiszam pokonał go jednak i zabił w bitwie pod Marrakeszem. Przez kolejne pięć lat musiał jednak borykać się z opozycją, która sułtanem wybrała kolejnego z braci - Sulajmana. Ostatecznie Hiszam formalnie zrzekł się tronu 29 listopada 1797 roku, a Sulajman został niekwestionowanym władcą Maroka.

</doc>
<doc id="1125300" url="https://pl.wikipedia.org/wiki?curid=1125300" title="Jan Buzek (1874–1940)">
Jan Buzek (1874–1940)

Jan Jerzy Buzek (ur. 27 marca 1874 w Końskiej koło Trzyńca, zm. 24 listopada 1940 w niemieckim obozie koncentracyjnym Dachau) – polski lekarz, działacz społeczny i polityczny w Czechosłowacji, poseł do Zgromadzenia Narodowego Republiki Czechosłowackiej (1929–1935).
Życiorys.
Jan Jerzy Buzek urodził się w Końskiej koło Trzyńca, która w tym czasie należała do Austro-Węgier. Pochodził z chłopskiej rodziny. Jego rodzicami byli Andrzej i Maria z domu Kajzer lub Kajzar. Jego bratem bliźniakiem był Jerzy Jan Buzek. 
Jan J. Buzek ukończył kolejno szkołę podstawową w Końskiej, Państwowe Gimnazjum Niemieckie w Cieszynie i medycynę na Uniwersytecie Jagiellońskim, zdobywając w 1901 r. tytuł doktora. Po studiach osiadł w Dąbrowie na Śląsku Cieszyńskim. Przyczynił się do założenia w 1909 r. polskiego gimnazjum w Orłowej i w 1911 r. Ogniska Polskiego w Dąbrowie.
Jan J. Buzek ożenił się z Anną z domu Michejdą, siostrą Kornela Michejdy. Miał z nią dwóch synów: Jana urodzonego w 1904 r. oraz Władysława urodzonego w 1909 r.. Po śmierci pierwszej żony w 1909 r., Jan J. Buzek ożenił się powtórnie z Jadwigą z domu Dyboską 6 maja 1911 r. w Krakowie. Z tego małżeństwa pochodziła córka Romana.
Jan J.Buzek po zakończeniu I wojny światowej pozostał w czeskiej części Śląska, był m.in. skarbnikiem Zarządu Głównego Macierzy Szkolnej w Czechosłowacji (od 1921 r.), działaczem tamtejszego Stronnictwa Ludowego i wiceprezesem Rady Naczelnej Związku Polaków w Czechosłowacji (od 1938 r.).
W 1929 r. wybrano go posłem do Zgromadzenia Narodowego Republiki Czechosłowackiej (startował ze wspólnej listy organizacji polskich, ślązakowców i polskich socjalistów), na którego forum bronił praw kulturalnych i narodowych polskiej mniejszości narodowej na Śląsku. Mimo poglądów chadeckich zdecydował się na przynależność do frakcji socjaldemokratycznej w Zgromadzeniu Narodowym Republiki Czechosłowackiej. 27 maja 1930 r. w swoim pierwszym wystąpieniu poselskim omówił wszystkie dotąd niezałatwione sprawy i bolączki polskiej ludności. W 1934 r. nie zawahał się demonstracyjnie wystąpić z klubu parlamentarnego Czeskiej Partii Socjalistycznej, którego był członkiem, gdy jego interpelacje nie znalazły poparcia ze strony tego klubu. Z trybuną parlamentarną pożegnał się 5 kwietnia 1935 r. wystąpieniem skierowanym przeciwko ustawie o nowej ordynacji wyborczej, która ludności polskiej znacznie utrudniała zdobycie mandatu poselskiego.
Po zajęciu Śląska przez Niemców w 1939 r. Jan J. Buzek usiłował bronić ludności polskiej przed represjami niemieckich władz okupacyjnych. Został aresztowany przez Niemców 12 kwietnia 1940 r. w ramach tzw. Operacji Tannenberg. 28 kwietnia 1940 r. został osadzony w niemieckim obozie koncentracyjnym Dachau (nr obozowy Ślązak-P 14631). 5 czerwca 1940 r. przeniesiono go do obozu koncentracyjnego Mauthausen, a 15 sierpnia 1940 r. przeniesiono go znowu do obozu koncentracyjnego Dachau. Jan J. Buzek ważył przed aresztowaniem 118 kg, w obozach schudł do około 50 kg. 24 listopada 1940 r. zmarł po tym, gdy pomimo wysokiej gorączki został wystawiony na mróz i skopany przez wartownika z formacji SS. Zwłoki zostały skremowane, a prochy władze niemieckie odesłały rodzinie. Prochy Jana J. Buzka spoczęły, zgodnie z jego życzeniem przekazanym współwięźniowi Janowi Semboli, w Bystrzycy nad Olzą w grobie pierwszej żony.

</doc>
<doc id="1125304" url="https://pl.wikipedia.org/wiki?curid=1125304" title="Northern Kings">
Northern Kings

Northern Kings – fiński zespół metalowy założony w 2007 roku, grający metalowe covery, głównie utworów z lat 80. Grupa została założona przez czterech fińskich wokalistów o wyrobionej marce na scenie metalowej. Ich pierwszy singel, wydany 24 września 2007 roku, nosi nazwę "We Don't Need Another Hero" i był oryginalnie wykonywany przez Tinę Turner. Pierwszy album, wydany tuż przed świętami Bożego Narodzenia, zdobył status złotej płyty w Finlandii.

</doc>
<doc id="1125305" url="https://pl.wikipedia.org/wiki?curid=1125305" title="Sandman (postać z komiksów Marvela)">
Sandman (postać z komiksów Marvela)

Sandman (znany jako "Flint Marko", jednak jego prawdziwe imię to William Baker) – postać z komiksów Marvela, stworzona przez Stana Lee i Steve'a Ditko. Po raz pierwszy pojawił się w Amazing Spider-Man #4 1963. Sandman to jeden z przeciwników Petera Parkera, czyli "Spider-Mana". W trzeciej części filmowej trylogii Sama Raimiego okazuje się, że to właśnie Flint Marko nieumyślnie zabił Bena Parkera, wujka Petera.
Powstanie Sandmana.
Uciekając z więzienia na Ryker's Island, Flint biegł plażą, gdzie testowana była broń nuklearna. Radioaktywny piach spowodował zmianę jego struktury molekularnej, tym samym dając mu moc panowania nad piaskiem. W Nowym Jorku, został pokonany przez Spider-Mana, który uwięził go w specjalnym odkurzaczu. W późniejszych historiach Sandman pojawiał się wielokrotnie nie tylko jako zły przeciwnik, lecz również jako czuły człowiek, który stara się bronić najbliższych mu ludzi. Dołączył także do "Sinister Six", jednak nie zrobił tego z własnej woli, lecz zaszantażowany przez doktora Octopusa.
Filmy.
Sandman pojawił się w filmie Spider-Man 3. W tę postać wcielił się Thomas Haden Church.
Gry.
Sandman pojawił się też m.in. w grach "", "Spider-Man Friend or Foe" i "Spider-Man: Shattered Dimensions", a także w "Lego Marvel Super Heroes".

</doc>
<doc id="1125307" url="https://pl.wikipedia.org/wiki?curid=1125307" title="7 Dywizjon Artylerii Konnej">
7 Dywizjon Artylerii Konnej

7 dywizjon artylerii konnej (7 dak) – oddział artylerii konnej Armii Wielkopolskiej i Wojska Polskiego w II Rzeczypospolitej.
Dywizjon sformowany został w 1919, w Poznaniu jako 1 dywizjon artylerii konnej wielkopolskiej. W 1920 otrzymał nazwę 7 dywizjon artylerii konnej Wielkopolskiej. Od lutego poszczególnymi bateriami walczył na różnych frontach wojny polsko-bolszewickiej.
W dwudziestoleciu międzywojennym stacjonował na terenie Okręgu Korpusu Nr VII w garnizonie Poznań. W 1921 funkcjonował w strukturze 3 pułku strzelców konnych. Pod względem wyszkolenia pododdział podlegał dowódcy 7 Grupy Artylerii.
Formowanie dywizjonu.
Na podstawie rozkazu Inspektoratu Artylerii Wielkopolskiej z 16 marca 1919 ppłk Witold Majewski rozpoczął w Poznaniu formowanie dywizjonu artylerii konnej. Dowództwo 1 baterii objął por. Jerzy Suzin, a 2 baterii ppor. Alfred Milewski. Miesiąc później została utworzona 3 bateria por. Zygmunta Łakińskiego. Podoficerowie i kanonierzy składali się prawie wyłącznie z Wielkopolan. Dywizjon początkowo uzbrojony był w niemieckie 9 cm działa. 3 maja dowództwo dywizjonu i dwie pierwsze baterie osiągnęły gotowość marszową. Niewiele wcześniej wymieniono zbyt ciężkie działa niemieckie na rosyjskie 76.2 mm armaty.
17 maja, będący w składzie 1 Brygady Jazdy Wielkopolskiej dwubateryjny dywizjon przegrupował się w rejon Rogoźna. Na terenie Wielkopolski prowadził jedynie działania demonstracyjne.
24 lipca 2 bateria w trybie pilnym wróciła do Poznania, a za nią 3 sierpnia wróciło też dowództwo dywizjonu z 1 baterią.
Walki baterii 7 dak o granice.
1 bateria.
Do 13 lutego 1920 bateria stacjonowała w Poznaniu i oczekiwała na wyjaśnienie sytuacji na zachodniej granicy. W tym dniu załadowana została na transport kolejowy i wyruszyła do Wilna. Do polowy kwietnia stała w odwodzie, po czym przemaszerowała do rejonu Jelska i weszła w podporzadkowanie dowódcy 5 Brygady Jazdy. 21 kwietnia w składzie brygady ruszyła na front. Pierwsze strzały oddała podczas walk o stację kolejową Malin, uszkodziła sowiecki pociąg pancerny i zdobyła kilka dział. W kolejnych dniach bateria działała plutonami. I pluton pod dowództwem por. Jerzego Suzina pomaszerował na Kijów, zaś II pluton ppor. Jana Milewskiego przydzielono do 1 pułku strzelców podhalańskich. Pod koniec maja oba plutony spotkały się pod Dymirem z dowództwem 7 dak. 1 czerwca bateria ponownie weszła do walki. Wspierający 17 pułk ułanów pluton ppor. Filipa Grodzickiego zaatakowany został przez znaczne siły sowieckie pod Hornostajpolem. Sytuację uratował ppłk Majewski, który osobiście objął komendę nad pododdziałem.&lt;br&gt;Działanie plutonu tak ocenił dowódca 17 pułku ułanów, pułkownik Żychliński:
Walki trwały do świtu 3 czerwca, ale wobec groźby okrążenia pluton opuścił dotychczasowe stanowiska, wycofując się do Dymira. Stąd już cała bateria wyruszyła na pole bitwy i walczyła w rejonie Suchołoczy, Jasnohorodka i Złodziejówki. W zastępstwie rannego por. Suzina pododdziałem dowodził ppor. Witold Makowski.
10 czerwca rozpoczął się odwrót wojsk polskich spod Kijowa. Oddziały polskie przeszły do działań opóźniających. Prowadząca je 1 bateria rozbiła pod Worłokami kolumnę sowiecką, a pod Garbolewem powstrzymała szarżę kawalerii Budionnego. W kolejnych dniach wycofywała się w stronę Zamościa. Całkowicie wyczerpana, przewieziona została koleją do Poznania celem reorganizacji.
Na front w rejon Wyszogrodu bateria powróciła 12 sierpnia. Została przydzielona do 211 pułku ułanów, a dowództwo nad nią objął ponownie por. Jerzy Suzin. 1 września została przewieziona do Chełma i wraz z 9 Brygadą Jazdy wzięła udział w Pościgu za oddziałami Budionnego. 13 września zabezpieczała forsowanie Bugu, a następnego dnia, pod Zaszkiewiczami i Kołonną, obezwładniała ogniem szarże sowieckiej kawalerii. 18 września walczyła w okolicach Równego. Zwalczała tam między innymi samochody i pociągi pancerne. Potem wzięła udział w zagonie na Korosteń, gdzie ogniem zmusiła do odwrotu pociąg pancerny. Pod Białkami zniszczyła baterię nieprzyjacielskiej artylerii. 17 września pod Rohaczowem zakończyła działania bojowe.
Kolejne pięć miesięcy bateria przebywała na linii demarkacyjnej, stacjonując w Orepach. 7 marca 1921 połączyła się ze sztabem dywizjonu i 3 baterią, a 11 marca wróciła do Poznania.
2 bateria.
30 lipca 1919 na front do Mołodeczna wyruszyła 2 bateria. Tu weszła w skład 3 pułku strzelców wielkopolskich. 3 sierpnia pod Dworzyszczami oddała pierwsze strzały. Walczyła też pod Krzywym Kołem i Zasławiem. W szeregach 1 pułku ułanów wielkopolskich uczestniczyła w dwudniowym boju pod Małymi Gojzmami. Po krótkim odpoczynku, bateria uczestniczyła w natarciu na Bobrujsk. W czasie walk zniszczyła sowiecki pociąg pancerny. Do końca 1919, jeszcze w czasie starć pod Stołpiszczami i Tejkowiczami, otwierała ogień. Z początkiem 1920 wzięła udział w wypadzie na Starosielne i na Żłobin. Po powrocie do Bobrujska bateria stała w odwodzie do 10 lipca. W lipcu bateria rozpoczęła działania odwrotowe, maszerując zazwyczaj w ariergardzie.
Po dotarciu w rejon Dęblina, weszła w skład oddziałów grupy uderzeniowej organizowanej nad Wieprzem. Już 16 sierpnia wspierała 15 pułk ułanów w okolicach Kobylnicy i Maciejowic. Następnie brała udział w pościgu za wycofującym się nieprzyjacielem.
24 września, w ramach bitwy niemeńskiej, wspólnie z kawalerzystami 15 pułku ułanów wykonała zagon na Międzyrzecz. 29 września, w trakcie walk pod Stołowiczami, zdobyła sowieckie tabory. Na początku października, pod Torczycami, Czernihowem oraz Malewem, wspierała ogniem 56 pułk piechoty. Tam zakończyła działania wojenne i przeszła do Jaśkiewicz. Tam pełniła służbę na linii demarkacyjnej. 1 kwietnia 1921 powróciła do Poznania.
3 bateria.
3 listopada 1919 3 bateria pod dowództwem ppor. Stanisława Dembińskiego wymaszerowała z Poznania i weszła w skład grupy kpt. Zenkelera patrolującej granicę z Niemcami. 12 marca 1920, wraz z 16 pułkiem ułanów, wyruszyła na front wschodni w rejon Zdołbunowa. Tam też skierowano dowództwo dywizjonu. 25 kwietnia w składzie 3 Brygady Jazdy uderzała na Koziatyn. W walkach o miasto ogniem na wprost zwalczała sowiecką broń maszynową i pociągi pancerne. Kontynuując pościg, wspierała własne oddziały koło Stepańców.
Po walkach 3 bateria ześrodkowała się w Rokitnie, a dowództwo dywizjonu w rejonie Kijowa dołączyło do 1 baterii. W dniach 24–25 maja walczyła w rejonie Rokitna i Białej Cerkwi, a 31 maja pod Antonówką. W trakcie tej ostatniej bitwy walczyła w okrążeniu, a jej postawa uratowała od klęski oddziały polskie. Mimo poniesionych strat, bateria nadal wspierała własną kawalerię nad Horyniem, Słuczą i Styrem. 18 lipca dotarła w rejon Zamościa, gdzie na krótko połączyła się z dowództwem dywizjonu oraz z 1 baterią. Po reorganizacji, uzupełnieniu i wypoczynku dowództwo dywizjonu wraz z 3/7 dak wzięło udział w sierpniowej kontrofensywie Naczelnego Wodza. Pod Puhaczowem bateria przyczyniła się do rozbicia sowieckiej brygady strzelców. Z początkiem września, podzielona na dwa plutony, walczyła z Litwinami, między innymi w rejonie Sejn i Studzienicznej. Potem w składzie 4 Brygady Jazdy wzięła udział w operacji niemeńskiej. 14 października przy ataku na Krzywicze bateria stoczyła pojedynek z pociągiem pancernym i zmusiła pancerkę do odwrotu, a ułanom dała możność zdobycia stacji. Były to ostatnie strzały 3 baterii w tej wojnie.
&lt;br&gt;Dowódca 4 Brygady Jazdy, ppłk szt. gen. Adam Nieniewski tak napisał:
Bilans walk.
Łączne straty poszczególnych baterii w wojnie polsko-bolszewickiej wyniosły 8 poległych oraz kilkudziesięciu rannych. Za bohaterskie czyny podczas walk 18 żołnierzy zostało odznaczonych Krzyżami Virtuti Militari V klasy. Ponadto nadano także 132 Krzyże Walecznych, w tym dwóm żołnierzom dwukrotnie.
Dywizjon w okresie pokoju.
Zakwaterowanie i zmiany organizacyjne.
Po zakończeniu działań wojennych baterie 7 dywizjonu artylerii konnej pozostały na linii demarkacyjnej. Dopiero wiosną 1921 wszystkie baterie powróciły do Poznania.
W 1922, rozkazem Departamentu lll MSWojsk. L.dz. 1991/10200/art. Org. Mob. z 7 marca, 3 bateria została wydzielona z 7 dak, przewieziona do Radymna i przemianowana na 1 baterię nowo powstałego 10 dywizjonu artylerii konnej. W październiku odtworzono 3/7 dak. Jednak i ona w 1924 stała się zalążkiem organizowanego w Bydgoszczy 11 dywizjonu artylerii konnej. Ostatecznie 3 baterię odtworzono w Poznaniu dopiero w lutym 1925.
W 1922 dywizjon sformował kadrę baterii zapasowej 7 dak. Jej dowódcą został ppor. Jerzy Antropow.
W okresie swojego istnienia dywizjon kilkakrotnie zmieniał podległość. Bezpośrednio po wojnie podporządkowany został dowódcy 3 pułku artylerii konnej. W 1923 wszedł w skład VII Brygady Jazdy, a po jej przeformowaniu na VII Brygadę Kawalerii, wszedł w bezpośrednie podporzadkowanie 3 Dywizji Kawalerii. Podczas ponownej reorganizacji w 1929 dywizjon stał się organiczną jednostką Brygady Kawalerii „Poznań", którą w 1937 przemianowano na Wielkopolską Brygadę Kawalerii. Przez cały okres pokoju stacjonował w Poznaniu, w koszarach na Sołaczu.
Inspekcje.
Jedną z podstawowych form sprawdzającą przygotowanie poszczególnych oddziałów do wojny oraz ich poziom wyszkolenia były inspekcje.
W 1934 prowadził je Inspektor Armii gen. dyw. Mieczysław Norwid-Neugebauer. Podczas ćwiczeń aplikacyjnych kadry na temat D"ywizjon artylerii konnej w obronie ruchowej" odnotowano szereg uchybień oficerów w zakresie rozkazodawstwa, czasu organizacji obrony i wykorzystania środków łączności oraz gospodarki amunicją. Także Podoficerowie zostali słabo ocenieni w ćwiczeniu M"arsz podróżny i ubezpieczony pododdziałów". Dobrze oceniono jedynie szkolenie „młodego rocznika” i nauczanie w szkole podoficerskiej. Niepomyślny wynik inspekcji spowodował, że zaplanowano dodatkowe zajęcia doskonalące dla całej kadry. Dzięki nim, podczas szkoły ognia w OC w Biedrusku, dywizjon wypadł znacznie lepiej.
W latach 1935-1936 inspekcje przeprowadzone były przez gen. dyw. Juliusza Rómmla. W protokołach pokontrolnych 7 dak oceniany był jako jeden ze słabszych dywizjonów pod względem wyszkolenia. Jego ówczesny dowódca ppłk dypl. Andrzej Czerwiński i podoficerowie uzyskali ocenę dostateczną, a kadra oficerska – dobrą. Poziom wyszkolenia oddziału w natarciu oceniony został jako dobry, ale w obronie i współdziałaniu z innymi broniami - dostatecznie. Wartość moralną kadry oficerskiej oceniono dobrze, a podoficerskiej – dostatecznie.
Powolne, ale stałe podnoszenie poziomu wyszkolenia potwierdziły inspekcje przeprowadzone do marca 1938 przez gen. dyw. Leona Berbeckiego. Pod względem umiejętności taktycznych kadra oficerska oceniona została na ocenę dobrą. Dywizjon uporał się też ze swoją wieloletnią bolączką szkoleniową, jaką był załadunek pełnej baterii z przenośnych ramp kolejowych. Po intensywnych treningach czas załadunku spadł do zaledwie 40 minut, a jej wyładunek do 20 minut.
Święta w dywizjonie.
Święto dywizjonu obchodzono 2 czerwca "na pamiątkę bohaterskiej walki 1 baterii z przeważającymi siłami bolszewickimi pod wsią Hornostajpolem". Coroczny schemat obchodów święta był podobny. W przeddzień organizowano capstrzyk połączony z apelem poległych. Następny dzień był wolny od zajęć, a uroczystości zaczynały się mszą polową. Po niej odbywała się defilada i obiad żołnierski z udziałem zaproszonych gości. Po obiedzie były gry i zabawy z nagrodami dla szeregowych, a wieczorem bal dla kadry. Ze względu na coroczne przygotowania do wyjazdu na ćwiczenia, datę święta często przesuwano. Bywały przypadki, iż swoje święto dywizjon obchodził już podczas szkoły ognia, która zazwyczaj odbywała się w Obozie Ćwiczebnym Biedrusko.
7 dak w kampanii wrześniowej.
Mobilizacja.
24 sierpnia 1939 o godz. 6.00 dywizjon rozpoczął mobilizację alarmową w grupie żółtej, do etatów wojennych w garnizonie Poznań, w czasie od A+24 do A+36. Oprócz własnych pododdziałów 7 dak mobilizował w mobilizacji alarmowej w tej samej grupie w czasie od A+44 do A+48 dodatkowe pododdziały:
7 dak w ciągu 36 godzin osiągnął pełne stany etatowe. Mobilizacja przebiegła sprawnie. Konie i wozy mobilizowane były w Winogradach, spełniały warunki dla artylerii konnej. O godz. 23.00 1 bateria w stanie kadrowym przeszła z koszar na Sołaczu do wsi Czmoń koło Kórnika i tam kończyła mobilizację. Baterie osiągnęły gotowość marszową 25 sierpnia: o godz. 7.00 1 bateria, o godz. 12.00 2 bateria i o godz. 18.00 3 bateria. Po zakończeniu mobilizacji żołnierze złożyli przysięgę i otrzymali znaczki tożsamości. Po zakończeniu mobilizacji dywizjon liczył 29 oficerów, 764 podoficerów i szeregowych, posiadał 902 konie, 12 armat kal. 75 mm wz. 1902/26, 27 jaszczy, 6 ckm, 2 motocykle, samochód osobowy i samochód ciężarowy, 10 taczanek, 74 wozy sprzętowe i taborowe, 4 radiostacje i 4 kuchnie polowe. 25 sierpnia ok. godz. 18.00 7 dak bez 1 i 3 baterii wyruszył przez Kórnik do Radzewa. 3 bateria pomaszerowała do Biedruska. 26 sierpnia dowództwo 7 dak wraz z 1 baterią zajęły stanowiska w Radzewie, 2 bateria przeszła w rejon Śremu, a 3 bateria dołączyła do 7 pułku strzelców konnych w Biedrusku, tam odbyła wspólne z nim ćwiczenia. Ze względu, że w skład Wielkopolskiej Brygady Kawalerii wszedł I dywizjon armat 14 pułku artylerii lekkiej, na ten czas ppłk Ludwik Sawicki został dowódcą artylerii brygady. Dowództwo 7 dak objął czasowo kpt. Paweł Dąbski-Nerlich. 27 sierpnia przeglądu 3 baterii oraz 7 psk dokonał dowódca Wielkopolskiej BK gen. bryg. Roman Abraham. W dniach 26-28 sierpnia zgodnie z rozkazem dowódcy brygady, pluton 2 baterii wszedł w skład Oddziału Wydzielonego „Czempin”, w którym wspierał niepełny 17 pułk ułanów z kompanią ON, ze stanowisk we wsi Czacz koło Śmigla. 2 bateria bez plutonu na odcinku „Rogalin” jako wsparcie dywizjonu 17 puł., batalionu ON „Kościan” broniących odcinka Warty od Mosiny do Góry, ze stanowisk ogniowych w rejonie Radzewo-Czmoń. 1 bateria na odcinku „Śrem” wspierała II batalion 55 pułku piechoty i batalion ON „Leszno” rozwiniętych w obronie na linii Warty od Góry do Śremu, ze stanowisk ogniowych koło Śremu. 28 sierpnia 3 bateria wraz 7 psk przemaszerowała do Murowanej Gośliny do dyspozycji dowódcy 14 Dywizji Piechoty. 29 sierpnia 3 bateria pomaszerowała do Uchorowa. W dniach 28-31 sierpnia prowadzono szkolenie, zgrywanie zaprzęgów, kucie koni. W zajętych rejonach prowadzono prace fortyfikacyjne budując stanowiska ogniowe i punkty obserwacyjne. 31 sierpnia baterie 7 dak przeszły na stanowiska ogniowe i zajęły punkty obserwacyjne, wyznaczone wcześniejszym rozkazem. 
Działania bojowe.
Działania na terenie Wielkopolski marsz ku Bzurze.
W kampanii wrześniowej 1939 dywizjon, złożony z trzech baterii i kolumny amunicyjnej, walczył w składzie Wielkopolskiej BK i wszedł w skład Armii „Poznań”. 1 września dywizjon zajął pozycje obronne w ugrupowaniu brygady. Ok. godz. 14.00 rejon postoju dowództwa dywizjonu w Radzewie, 2 baterii i kolumny amunicyjnej, po wcześniejszym wskazaniu przez dywersantów niemieckich został zaatakowany przez lotnictwo niemieckie. Dobre maskowanie uchroniło dywizjon od strat. Jadący łazikiem ppłk Ludwik Sawicki i kpt. Paweł Dąbski-Nerlich zostali zaatakowani przez niemiecki samolot, w wyniku czego lekko ranny został ppłk Sawicki, a samochód uszkodzony. 2 września żołnierze dywizjonu prowadzili działania asystencyjne, w wyniku których zatrzymano 2 niemieckich lotników z zestrzelonego samolotu przez polskich pilotów myśliwskich, obywateli polskich narodowości niemieckiej zabezpieczając liczną broń i wyposażenie wojskowe. 3 września dokonano dyslokacji dowództwa 7 dak i kolumny amunicyjnej do Zaniemyśla. 1 baterii do rejonu Krzywinia i Dolska nad Wartą na południe od Zaniemyśla, celem wsparcia plutonami baterii, 2 i 3 szwadronów 15 pułku ułanów. 2 baterii w rejon Witowa koło Nowego Miasta nad Wartą na południowy wschód od Zaniemyśla, celem wsparcia II batalionu 68 pułku piechoty. 4 września 3 bateria w godzinach popołudniowych na rozkaz opuściła stanowiska ogniowe i przeszła przez Murowaną Goślinę do rejonu Bolechowa, gdzie na północ od wsi Bolechowo zajęła stanowiska ogniowe. Również w godzinach popołudniowych 4 września odwrót rozpoczęła 1/7 dak poprzez Środę Wielkopolską, Szlachcin, Winnogórę, Miłosław, Mikuszewo, Borzykowo. Ze względu na marsz, który odbywał się tylko polnymi drogami, do miejsca docelowego w Gorazdowie dotarła 5 września po południu. 2/7 dak rozpoczął odwrót o godz. 22.00 po zluzowaniu przez przez baterię 14 pal, osiągając po nocnym marszu rejon Pyzdr. Po północy 5 września odwrót rozpoczęła wraz z 7 psk, 3/7 dak maszerując poprzez Swarzędz, Środę, Kostrzyń, Miłosław, Słupcę, celem dołączenia do macierzystej Wielkopolskiej BK w rejonie Konina. W trakcie krótkiego postoju w rejonie Bieganowa bateria została ostrzelana przez trzy niemieckie samoloty. W wyniku nalotu nie poniosła większych strat. Rano 6 września 3 bateria ponownie stała się celem ataku lotnictwa niemieckiego. 6 września o godz. 8.00 pozostałe pododdziały 7 dak podjęły marsz poprzez Słupię, Konin, Tuliszków, Turek do Uniejowa. W kolumnie głównej przy straży przedniej brygady maszerowała 2/7 dak, z kolumną boczną w składzie dywizjonu 15 puł. maszerowała 1/7 dak poprzez Ciążeń, Zagórów, Grabianice, Turek do Uniejowa. 6 września o godz. 20.00 3/7 dak podjęła nocny marsz z 7 psk poprzez Ciążeń, Lądek, Golinę do Konina. Po krótkim postoju w rejonie Konina podjęła dalszy marsz przez Tuliszków do Koła, gdzie ok. godz. 17.00 zatrzymała się na postój. 7 dak bez 3 baterii dotarł 7 września po godz. 6.00 do Uniejowa, a następnie ok. godz. 7.00 podjął przeprawę po moście przez Wartę. W trakcie przeprawy był atakowany przez niemieckie lotnictwo i ostrzeliwany przez niemiecką artylerię ciężką. Przeprawa obyła się bez strat, dywizjon następnie pomaszerował do Kupinina na wschód od Dąbia, gdzie stanął na postój o godz. 10.00. 
Udział w bitwie nad Bzurą.
7 września ok. godz. 13.00 1 bateria wyruszyła wraz z 15 puł. poprzez Grabów, Daszynę do Łęczycy z zadaniem wsparcia brygadowego szwadronu kolarzy. Po osiągnięciu Topoli Królewskiej 8 września po północy 1/7 dak zajęła stanowiska ogniowe i ostrzelała wskazane przez dowódcę szwadronu kolarzy por. Zbigniewa Barańskiego niemieckie stanowiska obronne. O godz. 14.00 2 bateria udała się do wsi Błonie na zachód od Łęczycy, gdzie zajęła stanowiska ogniowe. Następnie dołączyła do 17 puł., skąd razem przez Daszynę i Leszno podjęła marsz w stronę Kutna. 3 bateria po krótkim postoju w okolicach Koła, przeprawiła się przez most na Warcie w Kole i podjęła marsz prze Grabów w kierunku Daszyny. 8 września rano 2 bateria wraz z dowództwem 7 dak dotarło do kompleksu leśnego 6 km na południe od Kutna. Tego dnia 3/7 dak o godz. 11.00 osiągnęła wieś Daszyna. Zgodnie z rozkazem dowódcy Armii „Poznań” gen. dyw. Tadeusza Kutrzeby otrzymała rozkaz wykonania natarcia pomocniczego na Głowno, na lewym skrzydle Grupy Operacyjnej gen. Edmunda Knoll-Kownackiego. W tym celu wieczorem 8 września wraz z większością sił Wielkopolskiej BK, 7 dak bez 1 i 3 baterii podjął marsz do lasu na północ od wsi Sobota. Gdzie nastąpiła koncentracja oddziałów Wielkopolskiej BK przed natarciem przez Bzurę. Do rejonu Soboty 3/7 dak wraz z 7 psk wyruszyła 9 września o godz. 5.00, dołączyła do dywizjonu przed południem 9 września w rejonie wsi Kościuszki. 
Rano 9 września dowództwo 7 dak zajęło wieś Kościuszki, 2 bateria zajęła stanowiska w lesie na północ od Soboty. 17 puł. odrzucił niemieckie oddziały osłonowe na północnym brzegu Bzury i opanował przeprawy w Sobocie i pobliskim rejonie. 1 bateria wspierała część pododdziałów 15 puł. dozorującego Bzurę od Łęczycy do Młogoszyna ze stanowisk ogniowych w rejonie wsi Rybie. Zgodnie z rozkazem gen. bryg. Romana Abrahama 7 dak bez 1 baterii w godzinach popołudniowych zajął stanowiska ogniowe w pobliżu kolonii Wojdówka z zadaniem wsparcia zgrupowania uderzeniowego brygady w składzie 17 puł. i dywizjonu 15 puł. w natarciu ułanów podczas forsowania Bzury, zdobycia Walewic, Bielawy i lasu Rulice. 1 bateria ze stanowisk na południowo zachodnim skraju lasu Wewiórz miała zadanie wsparcia pomocniczego natarcia 15 puł. bez dywizjonu poprzez Wolę Kałkową, Seligi na Bielawy. 7 dak był w gotowości całością dywizjonu wspierać natarcie głównego zgrupowania uderzeniowego brygady. Z uwagi na potrzebę zabezpieczenia prawego skrzydła brygady i nawiązania łączności z oddziałami sąsiedniej 14 DP, jeden z plutonów kolarzy 15 puł. ze wsparciem 1/7 dak wykonał po południu natarcie na skraj lasu 2 km na południe od Młogoszyna. Ze względu na silny opór niemieckiej kompanii 26 pp, atak plutonu kolarzy nie powiódł się. W nieznanych okolicznościach przed natarciem zaginął por. Jerzy Góralski z dowództwa dywizjonu. O godz. 22.00 Wielkopolska BK rozpoczęła natarcie, jeden z działonów 2 baterii wysunięto do Soboty celem wsparcia ogniem na wprost natarcia przez Bzurę. Przeciwnikiem Wielkopolskiej BK był niemiecki 26 pp i część oddziału rozpoznawczego niemieckiej 30 DP. O godz. 3.00 10 września natarcie ułanów podeszło pod wieś Walewice, dzięki efektywnemu wsparciu natarcia przez 2 i 3 baterie, wieś została opanowana do godz. 8.00. W Walewicach 7 dak zdobył wiele pozostawionych i porzuconych zaprzęgów konnych niemieckich. 1 bateria wspierając natarcie 15 puł. przeprawiła się przez bród na Bzurze i zajęła stanowiska ogniowe w lesie koło Bielawskiej Wsi, skąd wsparła natarcie na Bielawy 15 puł., które zostały opanowane po godz. 10.00 10 września. Po wybudowaniu przepraw mostowych przez Bzurę ok. godz. 10.00 reszta 7 dak zajęła stanowiska ogniowe w rejonie Piotrowic, a dowództwo 7 dak w lesie koło wsi Rulice. Celem ubezpieczenia wschodniego skrzydła brygady, o godz. 10.30 na wschodni skraj lasu Rulice w pobliżu folwarku Stanisławów wysłano 3 baterię, która o godz. 16.00 zajęła tam stanowiska. Ok. godz.13.00 na pozycje 17 puł. i pozycje 7 dak bez 3 baterii na zachodnim skraju Piotrowic, wyszło natarcie niemieckiej piechoty z kierunku Lisiewic. Pod ostrzałem 1 i 2 baterii natarcie piechoty niemieckiej z 20 pp 10 DP zostało powstrzymane i odrzucone kontratakiem ułanów 17 pułku. Po odparciu tego natarcia, 2 bateria natychmiast przeszła do rejonu Rulic jako wsparcie 15 puł. Po godz. 14.00 niemiecka piechota ponownie wykonała natarcie na Piotrowice, pomimo wsparcia 1/7 dak wyparła 17 puł. z Piotrowic do rejonu północnego skraju lasów Psary-Polesie. 1 bateria zajmowała stanowiska ogniowe na północnym skraju Piotrowic, gdzie przy wsparciu żołnierzy kolumny amunicyjnej i dowództwa 7 dak z bronią maszynową pod komendą kpt. Pawła Nerlicha-Dąbskiego do godzin nocnych powstrzymano niemiecką piechotę. Następnie nocą 10/11 września 1 bateria przeszła do Stanisławowa. 2 bateria w rejonie Rulic wspierała okopany w obronie 15 puł. Kontratak ułanów 15 pułku i wspierających ich saperów z 17 batalionu saperów z odkrytych stanowisk ogniem na wprost wspierała 2/7 dak. W wyniku kontrataku i ognia na wprost z szyków ułanów i saperów nieprzyjacielska piechota została odrzucona na wschód. W nocy 10/11 września 3/7 dak osłaniała ogniem wypad grupy strzelców z 7 psk na baterię artylerii niemieckiej w rejonie wsi Lisiewice. 11 września o godz. 5.30 7 psk wraz z 3 baterią wyruszył ze Stanisławowa celem opanowania północnej części Woli Zbrożkowej, maszerująca po polnych drogach w ciężkim terenie bateria zmieniła trasę marszu i weszła na szosę do Woli Zbrożkowej w rejonie Helenowa, aby przyspieszyć marsz. W połowie drogi między Helenowem, a Wolą Zbrożkową dostała się pod ostrzał niemieckiej broni maszynowej i pojazdów pancernych. W dwóch armatach utracono zaprzęgi, ale obie armaty zajęły odkryte stanowiska i kanonierzy podjęli ostrzał stanowisk niemieckich. Dwa pozostałe działony wycofały się do lasu Helenów, skąd rozpoczęły ostrzał niemieckich stanowisk i pojazdów pancernych. Obronę 3 baterii wsparł szwadron 4/7 psk i drużyna pionierów. Natarcie 7 psk na Wolę Zbrożkową i przybycie szwadronu czołgów TK z 71 dywizjonu pancernego, spowodowało wycofanie się niemieckiego oddziału i wozów pancernych nieprzyjaciela oraz umożliwiło zaprzęgnięcie nowych koni i odwrót do lasu Helenów 3/7 dak. Z uwagi na straty w obsługach i koniach 3/7 dak porządkowała swoje szeregi, a wsparcie dalszych walk 7 psk przejęła 1 bateria 7 dak. Straty 3 baterii, to 4 poległych, 11 rannych żołnierzy oraz utracono ok. 40 koni. Od rana 11 września 2 bateria udzielała wsparcia broniącego kierunku północnego 15 puł. w rejonie Rulic zajmując stanowiska ogniowe na północ od folwarku Psary. Od godz. 15.00 3 bateria dołączyła do 1 baterii i razem wspierały walki 7 psk i dywizjonu 17 puł. o Wolę Zbrożkową, walki te doprowadziły do zdobycia ok. godz. 20.00 wsi i lasu na zachód od niej. Nocą 11/12 września Wielkopolska BK podjęła przegrupowanie do natarcia o świcie na Głowno. 2 bateria wraz z 15 puł. przegrupowała się zachodnim brzegiem rzeki Mrogi poprzez Zgodę, Waliszewo, Skubiki, Chlebowice do Ziwanic. 3 bateria wraz z 7 psk przegrupowała się na odpoczynek do folwarku Psary-Polesie. O świcie 15 puł. wraz z 2 baterią po zajęciu stanowisk w Ziewanicach, został zaatakowany przez niemiecką piechotę, która kontratakowała brygadę. W trakcie walki 2/7 dak wraz z ułanami poznańskimi została zepchnięta na wschodni brzeg Mrogi. W trakcie walki ranny został ppor. rez. Zygmunt Nowakowski. Po uporządkowaniu 15 puł. o godz. 15.00 natarcie na Głowno podjął 15 puł. wraz z I batalionem 57 pułku piechoty przy wsparciu 2 i 3 baterii 7 dak. Następnie wobec powstrzymania przez oddziały niemieckich 31 i 32 pp natarcia 15 puł., cały 7 dak przystąpił do wsparcia ogniowego batalionu I/57 pp, którego natarcie po dotarciu do linii kolejowej Głowno-Łowicz również zostało zatrzymane. Stanowiska ogniowe 1/7 dak ostrzelała niemiecka artyleria, zmuszając ją do ich zmiany. 1 bateria do końca dnia przeszła do wsparcia dywizjonu 17 puł. odpierającego natarcie niemieckiej piechoty z kierunku Domaniewic. Podczas przygotowania się do nocnego natarcia na Głowno, zmieniono rozkaz dla Wielkopolskiej BK. 
Nocą 12/13 września 7 dak wraz z ułanami i strzelcami konnymi wycofał się na północny brzeg Bzury przez mosty w Sobocie i Chruślinie Kościelnym. Dowództwo 7 dak i 1 bateria stanęło w Szymanowicach, 2 bateria w wraz z 17 puł. nad Bzurą na odcinku Strugienice-Maurzyce, 3 bateria z 7 psk na odcinku Maurzyce-Niedźwiada. Kolejnej nocy 13/14 września dywizjon wraz z pułkami Wielkopolskiej BK podjął marsz w rejon Brochowa na północ od Sochaczewa. 1 bateria i dowództwo 7 dak wraz z 15 puł. podjęło marsz poprzez Zduny Kościelne, Chąśno, Błędów, Boczki do lasu Braki. 3 bateria wraz z 7 psk poprzez Chąśno, Błędów Wicie, Litynek do rejonu dworu Złota. 2 bateria z 17 puł. poprzez Chąśno, Błędów, Wicie, Jeziorko do rejonu Szwarocin-dwór Rybno. Wymarsz baterii z pułkami następował w opisanej kolejności w odstępach co 30 minut. W godzinach porannych 14 września, dywizjon poza 2 baterią osiągnął nakazane rejony. 2/7 dak osiągnęła swój rejon ok. godz.11.00. O godz. 5.30 1/7 dak wraz 15 puł. wyruszyła poprzez Szwarocin, Cypriankę, Nową Wieś i Sarnów, dotarła do Młodzieszyna, gdzie zajęła stanowiska ogniowe na zachodnim brzegu Bzury w gotowości do walki o przeprawy. Następnie w ślad za 1 baterią w godz. 9.00-11.00 wyruszyła reszta dywizjonu wraz resztą brygady do rejonu Młodzieszyn-las Biała Góra. W trakcie marszu dowództwo dywizjonu i kolumna amunicyjna w Mastce zostały ostrzelane przez niemiecką artylerię, w wyniku czego poległo 3 kanonierów, kilku zostało rannych i utracono 8 koni. Dowództwo 7 dak z kolumną amunicyjną stanęło w Białej Górze. Pomimo ostrzału 1 baterii w południe z Brochowa został wyparty przez niemiecki oddział szwadron 15 puł. Po przybyciu całości sił Wielkopolskiej BK nad Bzurę, 3/7 dak zajęła stanowiska ogniowe na wschodnim skraju lasu na zachód od Marysina, skąd rozpoczęła wsparcie natarcia 7 psk i 15 puł. na Brochów. Mająca wspierać natarcie na Brochów 1/7 dak na stanowiskach ogniowych w rejonie Wicie-Julianów została zbombardowana przez niemieckie lotnictwo i wyłączona z walki. 2/7 dak ze stanowisk ogniowych w rejonie Białej Góry miała wspierać pomocnicze natarcie 17 puł. na Mistrzewice i na Konary. Po zdobyciu Brochowa przez 7 psk, do wsi została przesunięta 2 bateria. Do godz. 17.00 baterie 2/7 dak i 3/7 dak wspomagały obronę 7 psk w obronie Brochowa, przed niemieckimi kontratakami. Po odzyskaniu zdolności bojowej 1/7 dak wsparła walki 17 puł. w pobliżu Konarów. O godz. 18.00 na Brochów broniony przez 7 psk uderzył niemiecki III batalion pułku zmotoryzowanego SS-Leibstandarte „Adolf Hitler” wsparty czołgami. Zapora ogniowa 3 i 2 baterii kierowana z punktu obserwacyjnego na wieży kościoła, przez por. Józefa Korczakowskiego zatrzymała niemieckie natarcie. Wielokrotnie przenoszony ostrzał obu baterii z piechoty na czołgi i odwrotnie oraz na pojawiające się nowe oddziały skutecznie powstrzymał główny impet natarcia. Obie baterie 7 dak i 7 psk były ostrzeliwane przez artylerię niemiecką i broń maszynową. Do wieczora odparto natarcie dwóch niemieckich batalionów piechoty, których części wdarły się do wsi oraz dużej grupy czołgów niszcząc w walce kilka z nich. Kontratak 7 psk wyrzucił niemiecką piechotę z Brochowa. Wieczorem 2 bateria przeszła do odwodu brygady. W trakcie walk o Brochów 1 bateria wraz z 17 puł. wiązała znaczne siły niemieckie w rejonie Konarów, skutecznie ostrzelała niemieckie czołgi ukryte w zbożu, na obszarze pomiędzy Konarami, a Brochowem. Od rana 15 września 7 dak prowadził ostrzał nękający niemieckich pozycji przed Brochowem, dywizjon zajmował stanowiska ogniowe bateriami na wschodnim skraju lasu Biała Góra. Stanowiska ogniowe 1 baterii w lesie Radziwiłka były nieskutecznie bombardowane przez niemieckie lotnictwo. Do dywizjonu dołączył tabor, przywożąc zaopatrzenie. Ok. godz. 22.00 pluton 1 baterii wraz z dywizjonem 17 puł. wyruszył przez Bzurę pod Witkowicami i przez Tułowice w kierunku zachodnich skrajów Puszczy Kampinoskiej, jako straż przednia Wielkopolskiej BK. 
Walki od Bzury do Warszawy.
Pluton 1 baterii wraz z dywizjonem 17 puł. 16 września o godz. 9.00 dotarł do wsi Myszory. Skąd po działaniach osłonowych dywizjon 17 puł. z plutonem I/1/7 dak pomaszerował przez Famułki Królewskie, Cisową, Górki, Dąbrowę, Stara Sowią Wolę, Janówek do Pociechy. 7 dak maszerował w dwóch kolumnach, wraz z oddziałami Wielkopolskiej BK. O godz. 8.00 16 września przeprawę przez Bzurę w Witkowicach pokonała 3 bateria wraz z 15 puł. i taborem bojowym 7 psk z osłoną drużyny pionierów. Stanowiły one kolumnę boczną - południową brygady. Maszerowała ona przez Janów, Janówek, Bieliny, Famułki Brochowskie, Nowe Budy, w kierunku na Roztokę i Wiersze. Dowództwo 7 dak (bez ścisłego sztabu i dowódcy) z kolumną amunicyjną i taborem samodzielnie maszerowało do Myszor, a następnie dotarło do Kazunia. O godz. 2.00 pozostałe baterie 7 dak przeprawiły się przez Bzurę i w kolumnie głównej - północnej pomaszerowały w kierunku Myszor, gdzie dotarły o godz. 9.00. Następnie wyruszyły w ślad za strażą przednią poprzez Famułki Królewskie, Krzywą Górę i Starą Dąbrowę. Ok. godz. 10.00 I pluton 1 baterii wraz z dywizjonem 17 puł. natknął się w rejonie gajówki Demboskie na oddział niemieckiego 12 pp, z którym ułani wielkopolscy podjęli walkę. Artylerzyści konni nie mogli wesprzeć ułanów z uwagi na gęstwinę leśną. 1 i 2 baterie po podejściu w rejon walki zajęły stanowiska ogniowe w rejonie lasu na północ od wsi Cisowe, po zajęciu wysuniętych punktów obserwacyjnych w pobliżu przysiółka Górki ostrzeliwały stanowiska niemieckie w pobliżu gajówki Demboskie oraz udzielały wsparcia 17 puł. i części 7 psk. Niemiecka artyleria ostrzeliwała stanowiska i punkty obserwacyjne obu baterii 7 dak. Z 1/7 dak poległo dwóch artylerzystów, a jeden został ranny. 3/7 dak wraz z 15 puł. toczyły drobne walki z niemieckimi patrolami i podjazdami, na noc zatrzymały się na zachód od wsi Lubca. 17 września na przysiółek Górki o godz. 6.00 uderzył 1/7 psk ze wsparciem 1 baterii. O godz. 8.00 7 psk wykonał natarcie na wieś Zamość, ze wsparciem 1 i 2 baterii, które zajęły stanowiska ogniowe na południowy wschód od Cisowego. 7 psk uchwycił skraje obu miejscowości, oraz wzg. 81,5, gdzie zdobyto niemieckie granatniki. Punkty obserwacyjne dywizjonu i obu baterii znajdowały się w I linii natarcia. 1 bateria zniszczyła przodki i trzy działa baterii niemieckiej. Niemiecki kontratak piechoty z 31 DP wyparł 7 psk z obu miejscowości i zmusił do wycofania się za rzekę Łasicę. Gen. bryg. Roman Abraham wprowadził do walki o przysiółek Górki, przybyły 14 pułk ułanów ze składu Podolskiej Brygady Kawalerii. Natarcie 14 puł. wspierały 1 i 2 baterie 7 dak. Natarcie uzyskało powodzenie i 14 puł. opanował Górki, następnie wspólnie 14 puł. i 7 psk zdobyły Zamość. 2 bateria rozbiła niemiecką baterię na stanowiskach na wschód od przysiółka Górki. Niemieckie oddziały podjęły odwrót. O godz. 18.00 17 puł. wraz z 7 dak bez 3 baterii podjął marsz jako straż przednia w kierunku Wędziszewa. 3 bateria wraz z 15 puł. podjęła dalszy marsz na wschód docierając rano do wsi Łubiec, gdzie rozbito niemiecki pluton zmotoryzowanej piechoty. Po południu dotarły do wsi Wiersze, gdzie zatrzymano się na nocny postój. 
O świcie 18 września 7 dak bez 3 baterii dotarł do wschodnich obrzeży Puszczy Kampinoskiej poprzez Dąbrowę Starą, Wędziszew, Sowią Wolę, skąd po krótkim odpoczynku pomaszerował przez Adamówek, Kaliszki do Palmir wraz z 17 puł. W Palmirach do dywizjonu dołączyła grupa kpt. Pawła Nerlich-Dąbskiego z dowództwem dywizjonu i kolumną amunicyjną i taborami oraz po południu 3 bateria. Dowódca Grupy Operacyjnej Kawalerii gen. bryg. Roman Abraham podjął decyzję przebijania się do Warszawy poprzez Pociechę, Sieraków, Laski. Jako straż przednia grupy maszerował 15 puł. oraz od Pociechy z 3/7 dak jako wsparcie. Reszta 7 dak miała maszerować w kolumnie GOKaw. gen. Abrahama, za 6 pułkiem ułanów. Straż przednia ok. godz. 17.00 odrzuciła pod Pociechą niemiecki pododdział zmotoryzowanej piechoty w kierunku Sierakowa. Podczas nocnego marszu 18/19 września w Sierakowie marsz grupy został zatrzymany przez okopaną niemiecką piechotę. 15 puł. bez wsparcia artylerii, po spieszeniu się nocnym natarciem opanował skraj Sierakowa. Pomimo ciemności 7 dak całością swoich baterii otworzył ogień na Sieraków, wspierając natarcie kawalerzystów, którzy opanowali jego zachodnie i północne części. O świcie na Sieraków uderzył 17 puł., wsparty został ostrzałem plutonu 3 baterii ogniem na wprost, który to ogniem obu armat zniszczył kilka stanowisk niemieckiej broni maszynowej. Niemiecki 4 pułk strzelców kawalerii wsparty czołgami i ogniem artylerii niemieckiej 1 Dywizji Lekkiej, dwukrotnie kontratakował powstrzymując dalsze natarcie ułanów na Sieraków. Baterie 7 dak i armaty ppanc. ułanów zniszczyły kilka pojazdów pancernych. Ostatecznie Sieraków został zdobyty przez kawalerię ok. godz. 10.00 19 września. W trakcie walk w Sierakowie do kontrataku z Truskawia i lasu Izabelin wyprowadzono natarcie dużej grupy niemieckich czołgów w ilości ponad 30 sztuk. 3 i 1 baterie strzelały do czołgów ogniem na wprost, a 2 bateria ogniem pośrednim. Niemieckie czołgi w ogniu 7 dak wycofały się. W trakcie walki poległ por. Józef Korczakowski i nie mniej niż 4 artylerzystów. Stanowiska ogniowe 3 baterii znalazły się pod ostrzałem artylerii niemieckiej. Dowodzenie baterią przejął ppor. rez. Jan Władysław Kasznica. Niemieckie czołgi i piechota zmotoryzowana zaatakowała stanowiska 17 puł., gdzie armaty ppanc. ułanów i pluton 1 baterii armat z 7 dak zniszczyły 3 czołgi niemieckie, resztę zmuszając do wycofania się. Dywizjonem sprawnie dowodził ppłk Ludwik Sawicki, który kierował ogniem poszczególnych baterii, przerzucając go na różne cele oraz całością dywizjonu. 19 września o godz. 11.00 ruszyło natarcie 9 pułku ułanów i 17 puł. na Laski wsparte przez 1 i 2 baterie 7 dak. W odwodzie znalazła się 3/7 dak wraz z 7 psk w Sierakowie. Silny opór oddziałów niemieckiej 1 D Lek. zatrzymał natarcie ułanów, artyleria na zbyt płaski lot pocisków nie była w stanie razić niemieckich ośrodków obrony i ogniowych w umocnieniach przed Zakładem dla Ociemniałych. Do walki został skierowany 7 psk wraz z 3 baterią działającą w linii ze strzelcami konnymi jako artyleria towarzysząca. Poszczególne działony zwalczały niemieckie czołgi niszcząc nie mniej niż jeden z nich. 1 bateria strzelając ogniem pośrednim, wyłączyła z boju jedną z niemieckich baterii artylerii. Ok. godz. 13.00 na rozkaz gen. bryg. Romana Abrahama kawaleria zaprzestała dalszego natarcia i zgrupowała się w lasach w rejonie Smolarni na na wschód od Sierakowa. Celem przygotowania się do natarcia nocnego pomiędzy Wólką Węglową, a Młocinami. Po odjeździe GOKaw. w kierunku Warszawy, 7 dak bez rozkazów pozostał w lesie. W trakcie walk największe starty poniosła 3 bateria, w której poza co najmniej 5 poległymi, rannych zostało, co najmniej 20 żołnierzy, w tym ppor. Zygmunt Wierzbicki i ppor. Wacław Micuta. 3 bateria wycofana została w głąb lasu. 
Po zorientowaniu się w sytuacji ppłk Ludwik Sawicki o północy 19/20 września poprowadził 7 dak i 3 baterię 6 dywizjonu artylerii konnej w kierunku Dąbrowy Leśnej. Z uwagi na zatarasowanie dróg taborami marsz stał się powolny, zbierano grupki rozproszonych żołnierzy, których użyto jako osłonę dywizjonu w marszu. Kolumna 7 dak znalazła się pod nękającym ostrzałem niemieckiej artylerii. 20 września o świcie 2 bateria galopem zajęła stanowiska na otwartym terenie pomiędzy Starą Dąbrową, a lasem przy szosie Łomianki-Młociny, bateria ta pomimo niemieckiego ostrzału otworzyła ogień na szosę. Pod jej osłoną obok rozwinęły się pozostałe baterie i również podjęły ostrzał pozycji niemieckich ogniem na wprost. Zebrane przez ppłk Sawickiego i kpt. Edwarda Nagórskiego zwiady bateryjne i dywizjonowy, poczty dowódców, grupa strzelców konnych z 7 psk oraz piechurzy głównie z 59 pułku piechoty i 61 pułku piechoty wykonali natarcie na pozycje niemieckie. Silny ostrzał armat i natarcie improwizowanego oddziału pieszego doprowadziło do wycofania się oddziału niemieckiego. Rzut ogniowy pod dowództwem kpt. Nagórskiego podążył w szykach luźnych kłusem, wzajemnie osłaniając się ostrzałem poszczególnych baterii. Za nim pod dowództwem kpt. Dębskiego-Nerlicha kolumna amunicyjna, tabory dywizjonu, zwiady i łączność oraz poczet dowódcy dywizjonu. Poprzez Buraków, Pancerz, Młociny i Bielany. Zaginął wówczas dowódca 3 baterii wysłany na rozpoznanie ppor. Jan Kasznica. W Młocinach rzut ogniowy był atakowany przez lotnictwo niemieckie, utracono armatę z 2 baterii i jaszcz w 1 baterii. Grupa kpt. Dąbskiego-Nerlicha w Łomiankach została również zaatakowana w przez lotnictwo niemieckie. W trwającym ok. trzech godzin nalocie poniesiono znaczne straty: poległo kilku kanonierów i podoficerów, rannych zostało kilkunastu artylerzystów konnych, wśród nich weterynarz dywizjonu kpt. Janusz Majewski, chor. Stanisław Krzyśko z kolumny amunicyjnej, utracono znaczną ilość koni głównie z kolumny amunicyjnej. Po uporządkowaniu grupy kpt. Dębski-Nerlich dołączył z nią do rzutu ogniowego odpoczywającego na terenie CIWF w Warszawie na Bielanach. Po walce w trakcie przebijania został rozproszony i w większości dostał się do niewoli tabor ciężki dywizjonu. 
W obronie Warszawy.
Po przebiciu się 20 września wieczorem 7 dak i 3 baterii 6 dak do Warszawy, przystąpiono do porządkowania dywizjonu. na dowódcę 3 baterii został wyznaczony kpt. Ignacy Smolarski (z 26 pal). 21 września miejsce postoju dywizjonu na Bielanach znalazło się pod ostrzałem niemieckiej artylerii i bombardowań lotniczych. 1 bateria poniosła straty jeden poległy kanonier oraz dwóch rannych, w tym por. rez. Bohdan Kolczewski oraz zniszczeniu uległ jaszcz. Tego dnia do Łazienek odjechały 3, a następnie 1 bateria. 22-24 września skoncentrowano cały 7 dak w Łazienkach, prowadzono dalsze porządkowanie dywizjonu, wcielono do niego 3 baterię 6 dak kpt. Rudolfa Jocha. Dowództwo 3 baterii objął kpt. Jan Dłużniewski z 17 Dywizji Piechoty. Do poszczególnych baterii wcielono 4 oficerów. 25 września poszczególne baterie zajęły stanowiska ogniowe z zadaniem prowadzenia ostrzału oddziałów niemieckich na przedpolu miasta. 1 bateria zajęła stanowiska przy ul. Książęcej koło szpitala Świętego Łazarza, 2 bateria przy ul. Frascati, 3 bateria przy ul. Myśliwieckiej. Prowadzony ostrzał był ograniczony niewielkimi dotacjami amunicji. W trakcie dalszych walk rannych zostało 4 kanonierów oraz utracono kilka koni. Dowództwo dywizjonu stacjonowało w budynku GISZ. 29 września po ogłoszeniu kapitulacji garnizonu Warszawy baterie przeszły do Parku Łazienkowskiego, a dowództwo do Hotelu Sejmowego. Konie odprowadzono do stajni 1 dywizjonu artylerii konnej. 30 września o godz. 14.00 dywizjon złożył broń, po wypłaceniu uposażeń i żołdu, nastąpiły odprawy pożegnalne i 1 października 7 dak wymaszerował z Warszawy w szyku pieszym w kierunku Pruszkowa do jenieckich obozów przejściowych. W trakcie walk poległo, zaginęło lub zostało rannych 16 oficerów, 23 podoficerów i 116 kanonierów. Podczas walk 1 bateria wystrzeliła ok. 2000 pocisków, 2 bateria 1700 pocisków, a 3 bateria 1400 pocisków. 
Za kampanię dywizjon został odznaczony orderem Virtuti Militari. 
Oddział Zbierania Nadwyżek 7 dak.
Natychmiast po zmobilizowaniu 7 dak i pozostałych pododdziałów, nadwyżki żołnierzy, koni i wyposażenia oraz broni strzeleckiej, wraz z mieniem załadowano do wagonów. W skład OZN 7 dak weszło 3 oficerów, 7 podchorążych, 14 podoficerów i 250 szeregowych pod dowództwem kpt. Stanisława Bystydzińskiego. OZN 7 dak posiadał ok. 80 koni, kilka wozów taborowych i 2 kuchnie polowe. OZN 7 dak odjechał z bocznicy na Sołaczu transportem kolejowym do Warszawy 27 sierpnia ok. godz. 17.00. Następnego dnia dotarł do Warszawy, skąd skierowany został do Mińska Mazowieckiego, gdzie został wyładowany 28 sierpnia późnym popołudniem. W koszarach 7 pułku ułanów w Mińsku Mazowieckim, był od 26 sierpnia organizowany przez 1 dywizjon artylerii konnej, Ośrodek Zapasowy Artylerii Konnej nr 1 pod dowództwem mjr. Zygmunta Fiszera z 1 dak. Ze względu na bombardowanie Mińska Mazowieckiego poszczególne nadwyżki zostały 5 września rozśrodkowane do okolicznych wsi. 6 września z większości żołnierzy OZN 7 dak sformowano baterię A OZAK nr 1 z obsadą:
Wieczorem 6 września bateria A w składzie dwubateryjnego dywizjonu OZAK nr 1 wyruszyła poprzez Stoczek, Międzyrzecz, Kodeń, Małorytę w kierunku Brześcia nad Bugiem, do dyspozycji dowódcy OK IX. Bateria dzieliła dalsze losy OZAK nr 1. 
Symbole dywizjonu.
24 listopada 1937 Prezydent RP zatwierdził wzór sztandaru dla 7 dak.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 7 w mniejszych wieńcach z wawrzynu.
Na lewej stronie płatu umieszczono:
Na ramionach amarantowego krzyża kawalerskiego wyhaftowano napisy:
29 czerwca 1938, w Poznaniu, gen. dyw. Juliusz Rómmel wręczył jednostce sztandar ufundowany przez społeczeństwo Wielkopolski.
Na początku września 1939 sztandar oddany pod opieką oficera zwiadowczego dywizjonu towarzyszył żołnierzom w walkach. 20 września w rejonie Dąbrowy kpt. Paweł Nerlich-Dąbski odłączył płat od drzewca. Drzewce wraz ze srebrnym orłem zakopał w pobliżu SO baterii, natomiast płat zabrał ze sobą do Warszawy. Jednak następnego dnia powrócił do miejsca ukrycia drzewca i orła i 22 września kompletny sztandar znalazł się w oblężonej Stolicy.
W związku z kapitulacją Warszawy dowódca dywizjonu rozkazał ukrycie sztandaru w kościele Świętego Aleksandra. Wykonujący rozkaz ogn. pchor. Witold Buchwald przekazał sztandar zakrystianowi p. Rokickiemu. Ten przewiózł go do Ursusa, do mieszkania swojej żony Czesławy Rokickiej zamieszkałej przy ul. Konopnickiej. Tu sztandar bezpiecznie przechowywany był do końca wojny. 7 listopada 1959 Czesława Rokicka przekazała sztandar do Muzeum Wojska Polskiego w Warszawie
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918.
Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).

</doc>
<doc id="1125308" url="https://pl.wikipedia.org/wiki?curid=1125308" title="Aortopeksja">
Aortopeksja

Aortopeksja – procedura chirurgiczna polegająca na przyszyciu aorty wstępującej do tylnej powierzchni mostka, co powoduje przemieszczenie przedniej ściany tchawicy do przodu, a co za tym idzie otwarcie jej światła. Stosowana w celu leczenia ciężkiej tracheomalacji (choroby polegającej na zapadaniu się z powodu wrodzonej wiotkości tchawicy).

</doc>
<doc id="1125309" url="https://pl.wikipedia.org/wiki?curid=1125309" title="John Alcott">
John Alcott

John Alcott (ur. 1931 w Londynie, zm. 28 lipca 1986 w Cannes) – brytyjski operator filmowy. Zdobywca Oscara za najlepsze zdjęcia do filmu "Barry Lyndon" (1975).
Pracę w filmie rozpoczął w latach 50. Samodzielnie za zdjęcia zaczął odpowiadać na początku lat 70. Sławę przyniosła mu długoletnia współpraca z reżyserem Stanleyem Kubrickiem. Wspólnie nakręcili "Mechaniczną pomarańczę" (1971), "Barry’ego Lyndona" (1975) oraz "Lśnienie" (1980). Wcześniej Alcott znajdował się w ekipie realizującej "" (1968).

</doc>
<doc id="1125312" url="https://pl.wikipedia.org/wiki?curid=1125312" title="Sygmatyzm">
Sygmatyzm



</doc>
<doc id="1125316" url="https://pl.wikipedia.org/wiki?curid=1125316" title="Kaszka-daria">
Kaszka-daria

Kaszka-daria (uzb. "Qashqadaryo"; ros. "Кашкадарья" - "Kaszkadarja") – rzeka we wschodnim Uzbekistanie w Azji Centralnej. Długość – 378 km, powierzchnia zlewni – 8780 km², średni roczny przepływ – 24,9 m³/s (266 km od punktu końcowego). Reżim śnieżno-deszczowy z wiosennym maksimum i letnim minimum.
Kaszka-daria ma źródła na zachodnich stokach Gór Zarafszańskich i Gór Hisarskich, skąd przyjmuje szereg lewych dopływów, z których kilka niesie więcej wody niż Kaszka-daria. Jako spora rzeka spływa na zachód na przedgórze Ałaju – Step Karszyński, gdzie przecina Oazę Karszyńską i wsiąka w piaski około 100 km na północ od Amu-darii.
Kaszka-daria nie uchodzi do żadnego zbiornika wodnego ani nie jest dopływem żadnej większej rzeki, choć często formalnie włącza się ją do systemu rzecznego Amu-darii. Przez sztuczny kanał Eski Anhor przyjmuje część wód Zarafszanu. Na rzece utworzono sztuczny zbiornik wodny Chimqo'rg'on (Czymkurgan). Wody rzeki są szeroko wykorzystywane do nawadniania. Nad Kaszka-darią leżą m.in. Shahrisabz i Karszy.

</doc>
<doc id="1125318" url="https://pl.wikipedia.org/wiki?curid=1125318" title="7. dzielnica Paryża">
7. dzielnica Paryża

7. dzielnica Paryża (fr. "7e arrondissement de Paris") – jedna z dwudziestu dzielnic ("arrondissement") Paryża, położona na lewym brzegu Sekwany.
Postacią bardzo związaną z 7. dzielnicą jest Édouard Frédéric-Dupont, jej wieloletni mer, zmarły w 1993 roku. W latach 2002 – 2008 merem dzielnicy był Michel Dumont (przedstawiciel prawicowej Unii na rzecz Ruchu Ludowego).
7. dzielnica dzieli się na cztery mniejsze kwartały "(quartier)":

</doc>
<doc id="1125320" url="https://pl.wikipedia.org/wiki?curid=1125320" title="Kaszkadaria">
Kaszkadaria



</doc>
<doc id="1125321" url="https://pl.wikipedia.org/wiki?curid=1125321" title="Kaszka daria">
Kaszka daria



</doc>
<doc id="1125324" url="https://pl.wikipedia.org/wiki?curid=1125324" title="Tierra (sztuczne życie)">
Tierra (sztuczne życie)

Tierra – pierwszy program komputerowy, opracowany przez Thomasa Raya, dzięki któremu można było symulować procesy ewolucji. Jest to system do badań nad sztucznym życiem, a konkretnie – nad zdolnością programów komputerowych („królików”) do ewolucji.
"Tierra" składa się z prostej maszyny wirtualnej oraz interfejsu badacza. Zaprojektowana była jako komputer o architekturze równoległej MIMD. Zawartość pamięci maszyny nazywana jest „zupą” – przez analogię do „prazupy”, w której nastąpić miała biogeneza. W zupie znajdują się króliki (organizmy), które tworzą i uruchamiają swoje kopie. Ponieważ "Tierra" jest systemem o niskiej niezawodności, w trakcie tworzenia kopii (a także w trakcie życia królika) może dojść do przekłamań, skutkujących trwałymi zmianami w kodzie wykonywalnym, czyli mutacją. "Tierra" została wyposażona w moduł „żniwiarz” („kostucha”), którego zadaniem była eliminacja starych, podatnych na błędy królików w razie zbyt dużego zużycia zasobów systemu. W zależności od konfiguracji modułu usuwane mogły być losowe programy, bądź też te, które wywołują najwięcej błędów i najwolniej się powielają. Żniwiarz odgrywał zastępczą rolę drapieżnika (rekompensował jego brak) i umożliwiał zaistnienie doboru naturalnego. Po uruchomieniu pierwszej symulacji przez Raya w systemie dość szybko pojawiały się mutacje prowadzące do powstawania organizmów o mniejszej liczbie instrukcji. Były to wirtualne pasożyty, gdyż liczba instrukcji (45) nie pozwalała na „samodzielną” replikację i potrzebowały one do tego innych organizmów. 
Dobór naturalny w połączeniu z mutacjami daje w efekcie ewolucję, skutkującą przetrwaniem programów najlepiej dostosowanych do warunków panujących w „zupie” – nierzadko korzystających z nietrywialnych strategii przetrwania, jak pasożytnictwo. W odróżnieniu od tradycyjnych algorytmów genetycznych pejzaż dostosowań w systemie "Tierra" nie był ustalony z góry, ale generowany poprzez interakcje organizmów (królików) z otoczeniem (środowiskiem) i zmieniający się wraz z nimi.
Inspiracją do stworzenia "Tierry" była dla Raya gra go, a także gra Core War, w której programy graczy rywalizują o zasoby pamięci. Pracę nad tym programem, pisanym w asemblerze, rozpoczął w 1987 roku. Pierwszy „królik” miał 80 instrukcji. W wyniku ewolucji powstała między innymi jego udoskonalona wersja składająca się tylko z 36 instrukcji, dzięki zastosowaniu rozwinięcia pętli. Nowsze wersje "Tierry" umożliwiają badania nad „królikami” w systemach rozproszonych.

</doc>
<doc id="1125325" url="https://pl.wikipedia.org/wiki?curid=1125325" title="Królik (informatyka)">
Królik (informatyka)



</doc>
<doc id="1125328" url="https://pl.wikipedia.org/wiki?curid=1125328" title="Gubernatorzy Portoryko">
Gubernatorzy Portoryko

Gubernator Portoryko jest szefem rządu Portoryko. Od 1948 jest wybierany w głosowaniu powszechnym przez mieszkańców wyspy. Wcześniej był wyznaczany przez króla Hiszpanii (w czasie rządów hiszpańskich na wyspie) oraz prezydenta USA (w latach 1898-1946).
Historia.
W 1946 prezydent Harry Truman mianował gubernatorem Jesúsa T. Piñero Był to pierwszy rodowity Portorykańczyk w historii, który objął najwyższy urząd terytorium. W 1948 gubernatorem, wybranym pierwszy raz w głosowaniu powszechnym i bezpośrednim, został wybrany Luis Muñoz Marín.
Uregulowania konstytucyjne.
Konstytucja Portoryko, przyjęta w 1952, określa warunki jakie musi spełniać kandydat do urzędu gubernatora. Gubernator musi być obywatelem USA oraz zamieszkiwać Portoryko przez co najmniej 5 kolejnych lat. W chwili wyboru musi mieć co najmniej 35 lat.
Gubernator pełni urząd przez 4 lata. Jego kadencja zaczyna się zawsze 2 stycznia roku następującego po roku, w którym odbywały się wybory. Nie ma określonego limitu sprawowanych kadencji. Rezydencją gubernatora jest "La Fortaleza" w San Juan.
Gubernator jest wybierany w głosowaniu bezpośrednim w wyborach powszechnych. Konstytucja określa, iż w przypadku różnicy głosów mniejszej niż 5%, obowiązkowe jest powtórne przeliczenie głosów. Taka sytuacja miała miejsce jak dotąd dwukrotnie: w 1980 i w 2004.
Władza gubernatora.
Gubernator jest szefem rządu Portoryko. Posiada prawo "veta" wobec projektów ustaw uchwalanych przez parlament wyspy. Wyznacza również członków swojego gabinetu, którzy muszą być następnie zatwierdzeni przez parlament. Gubernator posiada także prawo mianowania sędziów Sądu Najwyższego oraz sędziów sądów powszechnych.
Na początku każdego roku gubernator ma obowiązek wygłosić przemówienie sprawozdawcze w parlamencie. Jest także szefem Straży Narodowej.

</doc>
<doc id="1125331" url="https://pl.wikipedia.org/wiki?curid=1125331" title="Tierra">
Tierra



</doc>
<doc id="1125339" url="https://pl.wikipedia.org/wiki?curid=1125339" title="Michał Aleksandrowicz Czartoryski">
Michał Aleksandrowicz Czartoryski

Michał Aleksandrowicz Czartoryski (ur. ? – około 24 kwietnia 1583 roku).
Encyklopedia z roku 1864.
"Czartoryski (Michał Alexandrowicz), książę na Klewaniu, jedyny syn Aleksandra wojewody wołyńskiego i Marii Magdaleny Brankovicz despotówny, wdowy po księciu Iwanie Wiśniowieckim, córki Jovana Brankovicza. Bohusz książę Korecki, wojewoda wołyński, poleca syna swego Joachima w opiekę księciu r. 1570. Obrany na sejmiku w Beresteczku d. 16 Marca 1573 roku posłem z województwa wołyńskiego na elekcyję króla; lista posłów wspomina go zaraz na drugiem miejscu po kasztelanie wołyńskim, a za Michałem zaraz idzie stryj jego Iwan; posłów bardzo wielu. Stąd domysły, że Czartoryscy wiele już wówczas powagą swoją znaczyli na Wołyniu. W trzy lata później matka księcia, Magdalena, która przeżyła męża, pisze testament dnia 13 Lipca 1575 r. W r. 1579 pierwszy raz księcia czytamy starostą żytomierskim. Był w przyjaźni z kniaziem Kurbskim, jak ojciec w zajściach, stąd podpisał się we Włodzimierzu jako świadek na akcie Kurbskiego, którym kniaź dnia 27 kwietnia 1579 r. zeznawał, że pożyczył od zony swojej Alexandry Siemaszkówny 4,000 złp. Drugą datę tego starostwa mamy z r. 1580. Książę miał już wtedy żonę Zofiję Chodkiewiczównę, córkę Hieronima, kasztelana wileńskiego. Oboje dnia 19 Września 1580 r. we Włodzimierzu zeznawali osobiście, że Łazarzowi Iwanickiemu, sędziemu grodzkiemu włodzimierskiemu i żonie jego, oddają w zastaw za pożyczone przez nich gotówką 400 kop litewskich groszy, swoje dobra Czestny Kres w powiecie włodzimierskim, z dworem, bojarami itd. aż do ś. Szymona r. 1583. Byli księstwo widać bardzo biedni, bo robili to z koniecznej potrzeby "ku swojej welikoj a pilnoj potrebie." Czestny Krest, było to Właściwie nazwanie monasteru i cerkwi, które się wznosiły na jakiejś wyspie; było to więc dobra duchowne, własne Czartoryskich, nieobdłużone; wyraźnie tak stoi w zeznaniu. Jeżeliby książę nie wykupił do terminu dóbr tych, Iwanicki miał je trzymać jeszcze na dalsze trzy lata. Nie może być tutaj mowy o dziesiejszym Czarnym Ostrowiu. W r. 1582 książę spisywał swój testament. Ostatnią o nim wiadomość mamy z dnia 24 Kwietnia 1583 roku, w testamencie kniazia kurbskiego, ale już wtedy książę nie żył. Kurbski pisze tam, że spłacił Michałowi tysiąc kop groszy litewskich, zabezpieczonych na Smedynie i osobno 500 kop groszy za prawo dozywotniego władania tym majątkiem. Miał książę syna Jerzego i kilku innych, ale ich nieznamy z imienia, znać to z testamentu, który napisał. Stąd Niesiecki się domyśla, że jeden z tych synów mógł być Hieronim, któremu Zygmunt August dał dowództwo nad wojskiem kijowskiem. Był też jakiś Jędrzej doświadczony mąż w boju, syn wsławionego wojownika w Inflantach i na Wołoszech. Niesiecki wie o nich z panegiryku kollegijum poznańskiego Jezuitów i domyśla się, że Jezuici znowu mieli o tych książętach wiadomości od księcia prymasa Floryjana Kazimierza.
Podsumowanie.
Miał najprawdopodobniej trzech synów: Jerzego, Hieronima i Jędrzeja.
Był żonaty z Zofią Chodkiewiczówną.

</doc>
<doc id="1125341" url="https://pl.wikipedia.org/wiki?curid=1125341" title="Jan Boenigk">
Jan Boenigk

Jan Boenigk (ur. 24 lipca 1903 w Tomaszkowie, zm. 22 lipca 1982 w Olsztynie) – polski nauczyciel działający w Prusach Wschodnich zasłużony w tworzeniu polskiego szkolnictwa na Warmii i Powiślu.
Życiorys.
Urodził się w rodzinie chłopskiej. Ukończył Seminarium Nauczycielskie w Lubawie, był nauczycielem w Żabinach k. Działdowa. W 1928 pełnił obowiązki kierownika Polsko-Katolickiego Towarzystwa Szkolnego na Powiśle, od 1930 – na Warmię. Dzięki jego staraniom doszło do założenia w 1931 jedynej na Mazurach szkoły polskiej – w Łęgu koło Szczytna (według innych źródeł w Piasutnie k. Szczytna). W szkole tej nauczał Jerzy Lanc.
Jan Boenigk redagował czasopismo "Mały Polak w Niemczech". Swoje artykuły w tym czasopiśmie podpisywał jako "Wujek Franek". Nauczał w polskich szkołach w Trzcianie i Postolinie. Zainicjował utworzenie polskiej spółki wydawniczej "Sankt Augustinus Verlag".
Został aresztowany we wrześniu 1939, przebywał w obozie koncentracyjnym Oranienburg-Sachsenhausen. W czerwcu 1942 został wcielony do Wehrmachtu.
Po 1945 zaangażował się w tzw. działalność repolonizacyjną Warmiaków i Mazurów w prowadzonych przez siebie uniwersytetach ludowych. Pierwszy z nich w Jureckim Młynie (koło Morąga, w piśmiennictwie także pod nazwą Jurkowy Młyn) rozpoczął działalność 10 czerwca 1946. Wspierali go w pracy nauczyciele z polskich szkół okresu międzywojennego: Alfons Barczewski, Jan Hedrych, Konrad Sikora, Elżbieta Jankowska, Franciszek Jankowski. W Uniwersytecie Ludowym prowadzone były zajęcia z języka polskiego, spółdzielczości i rachunkowości. Ważną część edukacyjną pełniły zajęcia świetlicowe w trakcie których uczniowie odtwarzali inscenizacje przygotowane przez Jana Boenigka na podstawie tekstów ks. Walentego Barczewskiego, Mickiewicza, Tuwima. Młodzież prowadziła 350-hektarowe gospodarstwo rolne, które zapewniało im utrzymanie w czasie nauki. Drugi uniwersytet ludowy działał w Mikołajkach. 
Jan Boenigk przeszedł na emeryturę w 1955. Wtedy też rozpoczął swą działalność literacką, wydał wspomnienia "Minęły wieki a myśmy ostali" (pierwsze wydanie 1957, drugie rozszerzone w 1971), szkice "Wyroki" (1970). Pozostawił po sobie niedokończoną sagę rodu Barczewskich. Drukował swoje artykuły w "Komunikatach Mazursko-Warmińskich", "Gazecie Olsztyńskiej" oraz w czasopiśmie "Słowo na Warmii i Mazurach".
Zmarł w Olsztynie, został pochowany na cmentarzu w Bartągu. Jego imieniem nazwano ulicę w Olsztynie.

</doc>
<doc id="1125342" url="https://pl.wikipedia.org/wiki?curid=1125342" title="Galinsoga parviflora">
Galinsoga parviflora



</doc>
<doc id="1125350" url="https://pl.wikipedia.org/wiki?curid=1125350" title="Mojdy">
Mojdy



</doc>
<doc id="1125356" url="https://pl.wikipedia.org/wiki?curid=1125356" title="Janiva Magness">
Janiva Magness

Janiva Magness (ur. 30 stycznia 1957) – amerykańska wokalistka bluesowa.
W krótkim czasie stała się jedną z najbardziej rozpoznawalnych wokalistek współczesnego bluesa.Śpiewała w klubach i barach w zamkniętym trójkącie miast Minneapolis - Chicago - Detroit. Inspirowała się wykonawcami takimi jak: Etta James, Billie Holiday, Elmore James, Aretha Franklin i Koko Taylor. Nawiązywała współpracę ze znanymi wykonawcami, m.in. Brianem Setzerem oraz Jimmym Buffettem. Wzięła udział w sesjach nagraniowych Kid Ramosa, Deacona Jonesa, Catfish Hodge’a i kilku innych solistów. Zadebiutowała pod koniec lat 90. płytami "It Takes One to Know One" i "My Bad Luck Soul". Wykonuje bluesa akustycznego, standardy z epoki Bessie Smith, utwory rhythm and bluesowe w stylu nowoorleańskim i dynamiczne kawałki bluesrockowe.

</doc>
<doc id="1125362" url="https://pl.wikipedia.org/wiki?curid=1125362" title="Tyritake">
Tyritake

Tyritake (stgr. Τυριτάκη, ros. Тиритака) – starożytne miasto greckie we wschodniej części Krymu.
Położone na Półwyspie Kerczeńskim, 11 km na południe od Kerczu (starożytnego Pantikapajonu), na terenie współczesnego miasteczka Arszincewo na północnym brzegu starożytnego zalewu morskiego, obecnie osuszonej części jeziora Czurubasz.
Źródła wiedzy.
O mieście w swych pismach wspominają Pseudo-Arrian, Klaudiusz Ptolemeusz i Stefan Bizantyjski. Według Pliniusza Starszego w tym miejscu istniało miasto Dia, lecz nazwa ta prawdopodobnie pochodzi z czasów rzymskich albo dotyczy jednego z dwóch pobliskich osiedli. Badania archeologiczne prowadzono tam systematycznie od 1932; przyniosły one liczne odkrycia umożliwiające poznanie życia mieszkańców miasta na przestrzeni dziejów. W 2008 podjęła systematyczne prace Polska Misja Archeologiczna „Tyritake” Muzeum Narodowego w Warszawie, publikująca prace z zakresu odkryć i badań.
Historia i zabytki.
Założenie miasta.
Tyritake założone zostało przez kolonistów z Jonii w połowie VI wieku p.n.e. na miejscu wcześniejszej osady ludności miejscowej – Kimerów. O kimeryjskich prapoczątkach osady świadczy zespół odkrytych fragmentów szlifowanych toporków kamiennych oraz wyrobów krzemiennych z epoki późnego brązu (kon. II tysiąclecia p.n.e).
Miasto miało kształt zbliżony do czworoboku, będąc zwrócone ostrym kątem w kierunku południowym. Jego powierzchnia wynosiła około 8,5 ha. W zachodniej części odkryto pozostałości dwóch budynków z drugiej połowy VI wieku p.n.e., w tym jednego składającego się z 3 pomieszczeń.
Mury miejskie z okresu bosporańskiego.
Od V wieku p.n.e. miasto wchodziło w skład Królestwa Bosporańskiego. W tym czasie otoczono je murem obronnym, przy czym ścianę jednego z wymienionych domostw włączono w skład murów, a drugi budynek zburzono. W południowej części miasta odkryto dwa rzędy murów obronnych o szerokości 1,7–1,8 m; inne części tego muru o grubości 2 m odkryto w części zachodniej. Na przełomie IV/III wieku p.n.e. mury miejskie gruntownie przebudowano: zbudowane wówczas z ciosów wapiennych z rustyką, miały szerokość 2,4–2,7 m i wzmocniono je basztami. W północnej baszcie odkryto czworokątną ambrazurę o szerokości 24 cm i wysokości 16 cm. W centralnej części południowego regionu miasta odkryto ulicę o szerokości 4,7–5,3 m, pokrytą tłuczniem i resztkami naczyń. Wyobrażenie o domach mieszkalnych epoki hellenistycznej daje odkryty dom z III wieku p.n.e. o powierzchni 40 m² z dwoma sąsiadującymi pomieszczeniami.
Gospodarka miasta.
W III–II wieku p.n.e. w Tyritake rozwinęło się winiarstwo. Świadczą o tym odkryte pozostałości 7 tłoczni wina, z których dwie pochodziły z czasów greckich, a pięć z okresu rzymskiego (II–IV wiek n.e.). Od I wieku p.n.e. miasto zostało włączone w orbitę wpływów imperium rzymskiego. Ze względu na znaczne wtedy zapotrzebowanie na ryby dla stacjonujących w Azji Mniejszej i na Krymie wojsk rzymskich, rybołówstwo i handel soloną rybą stały się głównym zajęciem mieszkańców w I–II wieku n.e. W jego południowej części odkryto ulicę o szerokości do 5 m, w której północno-wschodniej części natrafiono na wielkie prostokątne kadzie do przechowywania ryb i wystawiania ich na sprzedaż. Na zachód od tej ulicy odkryto dom z I wieku p.n.e., złożony z 4 pomieszczeń, z dziedzińcem wyłożonym kamiennymi płytami, użytkowany do II/III wieku n.e.
Szczególny charakter ma tzw. dom rybaka, zniszczony w pożarze w II połowie IV wieku. Składał się z wyłożonego wielkimi płytami dziedzińca oraz z 8 pomieszczeń. W południowej i południowo-zachodniej części Tyritake odkryto też szereg gospodarstw rybackich i 16 cystern na ryby z I–III wieku n.e., o przypuszczalnej pojemności do 160 ton; wbudowano je w wewnętrzną ścianę południowej części murów miejskich. Podobne konstrukcje odkryto we wschodniej części miasta.
Średniowiecze i czasy nowożytne.
Tyritake uległo zniszczeniu przez Hunów w IV wieku n.e. Odbudowane, nadal pełniło rolę ośrodka miejskiego. Zachowały się fragmenty bazyliki wczesnochrześcijańskiej z V–VI wieku. W XVIII wieku istniała tam kolonia ormiańska.

</doc>
<doc id="1125371" url="https://pl.wikipedia.org/wiki?curid=1125371" title="Chameleon">
Chameleon



</doc>
<doc id="1125372" url="https://pl.wikipedia.org/wiki?curid=1125372" title="Asylum Street Spankers">
Asylum Street Spankers

Asylum Street Spankers – zespół powstał w 1994 r. w Dabbs Hotel w Austin. Gitarzysta akustycznego bluesa Teksańczyk Guy Forsyth, wokalistka i gitarzystka Christina Marrs oraz nowojorczyk, syn śpiewaka operowego, wokalista grający też na harmonijce i tarze o pseudonimie Wammo, po dokooptowaniu kilku muzyków o aktorskich umiejętnościach, przyjęli nazwę dawnej nazwy ulicy w Austin, dodając do niej słowo „spankers” (w slangu – muzyk biegle posługujący się instrumentem). 
Do 2004 r. na koncertach nie używali wzmacniaczy i mikrofonów, by uzyskać efekt najbardziej zbliżony do tego z okresu początków wiejskiego i klasycznego bluesa i jug bandów, których repertuar sobie upodobali.
Od 1999 r. posiadają własną wytwórnię płytową Sparks-a-Lot.

</doc>
<doc id="1125373" url="https://pl.wikipedia.org/wiki?curid=1125373" title="Ganglioneuroblastoma">
Ganglioneuroblastoma



</doc>
<doc id="1125374" url="https://pl.wikipedia.org/wiki?curid=1125374" title="3 Regiment Pieszy Koronny">
3 Regiment Pieszy Koronny



</doc>
<doc id="1125376" url="https://pl.wikipedia.org/wiki?curid=1125376" title="Gubernatorzy Wysp Dziewiczych Stanów Zjednoczonych">
Gubernatorzy Wysp Dziewiczych Stanów Zjednoczonych

Gubernator Wysp Dziewiczych Stanów Zjednoczonych jest szefem rządu Wysp Dziewiczych Stanów Zjednoczonych. Od 1969 jest wybierany w wyborach bezpośrednich w głosowaniu powszechnym. Jego kadencja trwa 4 lata. 
Wyspy do 1917 były terytorium zależnym Danii pod nazwą Duńska Kompania Zachodnioindyjska i w okresie od 1672 do 1917 były zarządzane przez duńskich gubernatorów.

</doc>
<doc id="1125379" url="https://pl.wikipedia.org/wiki?curid=1125379" title="Moblog">
Moblog

Moblog – blog, do którego treść przesyłana jest za pomocą urządzenia mobilnego np. z telefonu komórkowego lub urządzenia typu PDA. Serwisy moblogowe najczęściej wykorzystują do przesyłania danych MMS-y lub e-mail.
Większość moblogów ma formę fotoblogów działających wedle zasady "jeden obraz wart jest tysiąca słów". Rozpowszechnienie telefonów komórkowych z aparatami fotograficznymi dało blogerom możliwość uwiecznienia każdego momentu na zdjęciu i wysłania go na swój blog z dowolnego miejsca.
moBlogi zyskały początkową popularność w Japonii, gdzie najwcześniej dostępne były telefony wyposażone w aparaty.
Termin "moblogowanie" ("moblogging") stworzył Adam Greenfield w 2002 r. Zorganizował on The First International Moblogging Conference w 2003 r. w Tokio.
Pierwszy serwis moblogowy w Polsce, moBlog.pl, sponsorowany przez firmę Nokia, powstał w 2005 r

</doc>
<doc id="1125382" url="https://pl.wikipedia.org/wiki?curid=1125382" title="The Best of Black Sabbath">
The Best of Black Sabbath

The Best of Black Sabbath – kompilacja utworów grupy Black Sabbath z albumów od 1970 roku do 1983 roku.

</doc>
<doc id="1125386" url="https://pl.wikipedia.org/wiki?curid=1125386" title="14 Dywizjon Artylerii Konnej">
14 Dywizjon Artylerii Konnej

14 dywizjon artylerii konnej (14 dak) – oddział artylerii konnej Wojska Polskiego w II Rzeczypospolitej.
Oddział utworzony został w Górze Kalwarii 14 lipca 1920 jako 9 dywizjon artylerii konnej. W czasie wojny polsko-bolszewickiej jego 1 bateria walczyła w obronie Warszawy, uczestniczyła w wyprawie za Słucz, gdzie toczyła walki pod Rohaczewem i pod Ostróżkiem. W okresie pokoju dywizjon dwukrotnie zmieniał nazwę: w 1921 na 8 dak, a w 1927 na 14 dywizjon artylerii konnej. Jednostka stacjonowała na terenie Okręgu Korpusu Nr III( bateria 3 w Ostrołęce na terenieOkręgu Korpusu Nr I w garnizonie Białystok. Pod względem wyszkolenia fachowego dywizjon podporządkowany był dowódcy 3 Grupy Artylerii. W czasie kampanii wrześniowej walczył w składzie macierzystej Podlaskiej Brygady Kawalerii.
Wojenne tradycje 14 dak.
W czerwcu 1920 podjęto decyzję o sformowaniu dla 9 Brygady Jazdy dywizjonu artylerii konnej. Na jego dowódcę wyznaczony został ppłk Czesław Tabortowski. Miejscem organizacji nowego dak miała się stać bateria zapasowa artylerii konnej w Górze Kalwarii. W tym też miesiącu, w Krakowie, przystąpiono do organizacji „baterii krakusów”, ale na początku sierpnia zapadła decyzja przeniesieniu jej do Góry Kalwarii, włączeniu w skład 9 dak i przemianowaniu na jego 1 baterię. Mimo iż w sierpniu bateria nie osiągnęła pełnej gotowości marszowej, to z powodu zbliżania się do Warszawy wojsk bolszewickich, została użyta do obrony stolicy.
W końcu sierpnia gotowość do działań osiągnęło dowództwo dywizjonu. We wrześniu jednobateryjny 9 dak przewieziono koleją na Wołyń i włączono w struktury 9 BJ. Do większych walk doszło dopiero podczas zagonu na Korosteń. W czasie jego trwania artyleria wspierała pułki jazdy walczące nad Słuczą i odpierające kontrataki wojsk sowieckich. 27 września 1/9 dak wyróżniła się w boju o Rohaczów, a w dniach 1–2 października pod Ostróżkiem. Szlak bojowy dywizjon zakończył w rejonie Korostenia.
Dywizjon w okresie pokoju.
Struktura organizacyjna i podległość.
Po zakończeniu działań wojennych 9 dywizjon artylerii konnej kwaterował w rejonie Przeworska. W maju 1921 przetransportowany został koleją do Białegostoku i rozmieszczony w koszarach po 4 Mariampolskim pułku huzarów przy ulicy Bema 100. Miesiąc później, na wniosek pułkownika Gustawa Orlicz-Dreszera, przemianowany został na 8 dywizjon artylerii konnej.
27 kwietnia 1922 jego 1 bateria została przekazana do 10 dak, a w jej miejsce utworzona została w Białymstoku nowa bateria. Podobny los spotkał 2 baterię, która w 1924 przekazana została do 12 dywizjonu artylerii konnej. W tym samym roku rozwiązano 3 baterię. Niemal przez cały okres międzywojenny dywizjon był oddziałem dwubateryjnym. Składał się z drużyny dowódcy, plutonu łączności, kwatermistrzostwa oraz 1. i 2 baterii. 3 baterię odtworzono dopiero w 1937 w Ostrołęce na bazie 2 baterii rozwiązywanego 12 dak. Z uwagi na szczupłość pomieszczeń w Białymstoku, stacjonowała ona nadal w Ostrołęce w koszarach 5 pułku ułanów. W 1927, rozkazem Departamentu III Artylerii MSWojsk. L. 2000/Org. og., 8 dak został przemianowany na 14 dywizjon artylerii konnej.
W okresie międzywojennym dywizjon kilkakrotnie zmieniał swoją podległość. Od kwietnia do października 1921 wchodził w skład 2 pułku artylerii konnej. Następnie został podporządkowany dowództwu VIII Brygady Jazdy, a od l924 – 1 Dywizji Kawalerii. W 1929 dywizjon wszedł w skład Brygady Kawalerii „Białystok”, przemianowanej w I937 na Podlaską Brygadę Kawalerii.
Kultura i rozrywka w dywizjonie.
Mimo iż Białystok był dość dużym miastem, życie towarzyskie i kulturalne w dywizjonie nie należało do zbyt urozmaiconych. Szeregowi w sposób zorganizowany chodzili do kina „Polonia”, a w salach Ogniska organizowano dla nich przedstawienia w wykonaniu Zespołu Artystycznego Towarzystwa Gimnastycznego Sokół. W świetlicy dywizjonowej znajdowały się wybrane tytuły prasy codziennej oraz czasopism. W latach trzydziestych na wyposażeniu świetlicy znajdował się radioodbiornik, gramofon oraz duża liczba gier planszowych.
Główną rozrywkę kadry stanowiły imprezy organizowane przede wszystkim przez 42 pułk piechoty, 10 pułk ułanów i Składnicę Materiałów Intendenckich nr 13. Chętnie uczęszczano też na koncerty, zabawy, odczyty oraz spotkania towarzyskie organizowane przez Okręg PCK w Białymstoku, Polski Biały Krzyż, Towarzystwo Wiedzy Wojskowej, Towarzystwo Gimnastyczne Sokół, koło białostockie Rezerwistów i Byłych Wojskowych RP.
Istotnym wydarzeniem w życiu jednostki były obchody święta dywizjonowego. Dziennikiem Rozkazów MSWojsk. nr 16 z 19 maja 1927, poz. 174 zostało ono wyznaczone na 12 lipca – datę powstania oddziału. W tym dniu dywizjon zazwyczaj przebywał na poligonie, co znacznie utrudniało zorganizowanie uroczystości.
Szkolenie w dywizjonie.
Wyszkolenie 14 dywizjonu artylerii konnej było na ogół dobrze oceniane przez przełożonych. Inspekcja prowadzona na przełomie 1927/1928 przez gen. Gustawa Orlicz-Dreszera stwierdziła znaczny wzrost poziomu wyszkolenia w stosunku do lat poprzednich. Dobrze oceniono przygotowanie instruktorskie kadry, znajomość taktyki artylerii i wyszkolenie ogniowe. Bardzo dobrze oceniono umiejętności jeździeckie. W protokole pokontrolnym podkreślono sprawne i szybkie wykonywanie działoczynów. Słabiej oceniono współdziałanie z innymi broniami. Na niskim poziomie prowadzone były też wykłady. Dobrze oceniono organizację szkolenia w okresie trwania „szkół ognia” organizowanych w obozie ćwiczebnym „Pohulanka” i OC „Leśna”.
Uzbrojenie i wyposażenie dywizjonu.
W chwili formowania dywizjon wyposażony został w rosyjskie 3-calowe armaty wz. 02, które po „przekoszulkowaniu” i modernizacji pod oznaczeniem wz. 02/26 pozostały na wyposażeniu oddziału aż do wybuchu II wojny światowej. Amunicja przewożona była w jaszczach amunicyjnych produkcji włoskiej, a w skrzyni mieściły się 64 naboje. Naboje były nabojami zespolonymi. Używano granatów (w tym przeciwpancernych), szrapneli, pocisków dymnych i pocisków wskaźnikowych do wstrzeliwania się. Stosowano dwa rodzaje ładunków miotających – normalny i zmniejszony.
W każdej baterii do osłony działonów podczas prowadzonych walk znajdowała się sekcja ciężkich karabinów maszynowych Hotchkiss wz. 25 na taczankach. W każdej baterii artylerii konnej była też radiostacja typu N2T zamontowana na taczankach łączności wz.36. Na osobistym wyposażeniu żołnierza znajdował się hełm francuski wz. 15 „Adrian” i szabla wz. 21. Żołnierz był wyposażony w karabin kbk Mauzer wz.98 wraz z bagnetem. Lance typu francuskiego wykorzystywane były raczej w uroczystościach i w marszu, a nie do walki. Służyły do oznaczania numeracji dywizjonu i baterii na postoju.
Sport w dywizjonie.
W końcu 1919 powstało „Towarzystwo – Sport Konny”, którego inicjatorem i założycielem był dowódca artylerii konnej płk Leon Dunin-Wolski. Towarzystwo ustanowiło puchar przechodni artylerii konnej z żetonem. W 10 rocznicę istnienia artylerii konnej, w Warszawie, odbyły się sześciodniowe uroczystości, w których brały udział wszystkie dywizjony. 10 października 1928 rozpoczęły się zawody podoficerów i szeregowych. W konkursie hippicznym szeregowców 2. miejsce zdobył bomb. Cudowski, a w „rąbaniu” szablą bomb. Jaroszewicz. Na poligonie w Rembertowie odbył się trójbój artyleryjski. Polegał on na tym, że wszystkie działony stały na stanowiskach, konie były rozebrane i przywiązane do koniowiązów, siodła i uprzęże złożone, a broń stała w kozłach. Na sygnał do startu należało zaprząc i zaprzodkować, ruszyć z miejsca galopem, przebyć 1200 m trasę pokonując rów, most, wał i rzeczkę. Dodatkowo należało wykonać zmianę dyszla, koła oraz koni w zaprzęgu, później, po odprzodkowaniu, oddać z każdego działa 6 strzałów do dwóch tarcz. W zawodach tych działon z 14 dak zajął 3. miejsce. Także w październiku odbywały się „Militari” o mistrzostwo artylerii konnej. W „biegu z płotami” na dystansie 2100 metrów 1. miejsce zajął kpt. Świeczyński na klaczy „Rachela”. W kolejnych dniach rozgrywano konkursy hippiczne w Łazienkach. Polegały one na pokonaniu 14 przeszkód wysokości 1,15 metra i szerokości 3 metrów w tempie 350 metrów na minutę. Pierwsze miejsce zajął por. Sokołowski na wałachu „Majdan”, drugie kpt. Świerczyński na klaczy „Roma”, trzecie miejsce por. Pyrowicz na wałachu „Paskarz”. W konkursie zespołowym 1. miejsce zajął 14 dak, a indywidualnie najlepszym jeźdźcem dywizjonu był por. Gątkiewicz na wałachu „Makat”. Na zakończenie zawodów inspektor armii gen. Juliusz Rómmel i prezes Związku płk Leon Dunin-Wolski wręczyli zwycięzcom nagrody, puchary i żetony.
Zawody jeździeckie odbywały się też w macierzystym garnizonie, a organizatorem corocznie była inna jednostka wojskowa. W 1937 Minister Spraw Wojskowych zatwierdził nagrody za udział we współzawodnictwie o miano najlepszej baterii artylerii konnej – buńczuk dla mistrzowskich baterii o zaprzęgu konnym. Buńczuk 14 dak prawdopodobnie zachował się i znajduje się w prywatnych zbiorach. Nie można ustalić kiedy i która bateria zdobyła ten buńczuk, ponieważ nie zachowała się dokumentacja.
W dniu św. Huberta organizowano zawody myśliwskie. Na uroczystości zapraszani byli oficerowie i podoficerowie rezerwy, którzy emocjonalnie lub służbowo związani byli z dywizjonem. Zawody obejmowały strzelanie z broni palnej na strzelnicy i pogoń „za lisem” po trasie od 5 do 15 kilometrów. Po dekoracji zwycięzcy zasiadano do suto zastawionego stołu. Po powrocie do koszar dalszy ciąg spotkania towarzyskiego kontynuowano w kasynie oficerskim.
14 dak w kampanii wrześniowej.
Mobilizacja.
Mobilizację dywizjonu rozpoczęto 24 sierpnia 1939, w ramach mobilizacji alarmowej, w grupie żółtej w terminie od A+20 do A+24 w Białymstoku. 3 bateria z plutonem kolumny amunicyjnej mobilizowana w Ostrołęce, w tej samej grupie, w terminie A+20, przez 5 pułk ułanów. Dodatkowo w tej samej grupie w terminie od A+36 do A+42, 14 dak mobilizował dla Podlaskiej Brygady Kawalerii w Białymstoku:
W ramach I rzutu mobilizacji powszechnej w do 5 września zmobilizowano:
Mobilizacja przebiegła bez większych problemów, za wyjątkiem wozów konnych, które były złej jakości i wymagały napraw oraz zbyt małe o niewielkiej ładowności, co przedłużyło osiągnięcie gotowości marszowej przez kolumnę amunicyjną dywizjonu. Część pododdziałów mobilizowała się, od godzin popołudniowych poza garnizonem np. 1 bateria we wsi Porosty na zachód od Białegostoku. Nocą z 25 na 26 sierpnia dywizjon w składzie dwóch baterii wymaszerował z Białegostoku do Jeżewa, zatrzymując się w Pokrzywnicy na dzienny postój. Nocą 26/27 sierpnia 14 dak pomaszerował w kierunku Jedwabnego, docierając tam 27 sierpnia, następnie przeszedł do rejonu koncentracji Podlaskiej Brygady Kawalerii w Wilamowo – Stawiski – Poryte – Jurzec, na północ od Łomży, i wspólnie z pozostałymi oddziałami brygady wszedł w skład Samodzielnej Grupy Operacyjnej „Narew”. 27 i 28 sierpnia rozpoznawano w pasie obrony brygady miejsca punktów obserwacyjnych i stanowisk ogniowych. 29 sierpnia baterie zostały skierowane do miejsc postoju pułków kawalerii, 1 bateria dołączyła do 9 pułku strzelców konnych w rejonie wsi Jurzec, a 2 bateria do 10 pułku ułanów w rejonie miejscowości Orlikowo, Kossaki. 29 sierpnia o godz. 15.00 z Ostrołęki wyruszyła 3 bateria wraz z 5 pułkiem ułanów i zatrzymała się na postój w lesie Morgowniki na zachód od Nowogrodu. 30 sierpnia wieczorem dywizjon wymaszerował do po trasie Kąty, Korzeniste, Poryte do folwarku Budy Stawiskie, gdzie dywizjon dotarł 31 sierpnia przed świtem. W kampanii wrześniowej dywizjon, liczący trzy baterie, walczył w składzie Podlaskiej Brygady Kawalerii.
Działania bojowe.
Walki na granicy, wypad do Prus Wschodnich 
1 września Podlaska BK i 14 dak nie miały styczności bojowej wojskami niemieckimi. Wieczorem 9 psk wraz z 1/14 dak otrzymały rozkaz marszu do rejonu Szczuczyna. 1 bateria na postój zatrzymała się w rejonie Kurkowa na północny wschód od Stawisk. W nocy 2/3 września 2/14 dak przeszła do wsi Milewo wraz z 10 puł., który wysyłał podjazdy na teren Prus Wschodnich w kierunku miasta Biała. 3 września ok. godz. 9.00 rozpoczęto powrót do rejonu Grabowo, Grabowskie, Świdry, Dobrzyce, który osiągnął w południe. 3 września w godzinach popołudniowych, cała Podlaska BK wraz z 14 dak, przegrupowała się w kierunku granicy w rejon Milewo, Stawiski, Kumelsk. Dowódca dywizjonu i dowódcy baterii dokonali rozpoznania terenu i wyboru stanowisk ogniowych. Po zajęciu stanowisk wyjściowych w nocy 3/4 września, o świcie 4 września Podlaska BK wyruszyła na wypad na teren Prus Wschodnich. 1/14 dak zajęła stanowiska ogniowe w rejonie wsi Milewo, w tym czasie wspierany 9 psk uderzył n wieś Brzózki Wielkie, następnie wyparł pododdział niemiecki z lasu na północny wschód od tej wsi. W trakcie walk w lesie 1 bateria udzieliła efektywnego wsparcia strzelcom konnym. Dalsze natarcie 9 psk na wieś Brzózki Małe, zostało powstrzymane ogniem broni maszynowej, artylerii i kontratakiem niemieckiej piechoty. 1 bateria przez cały okres walk wspierała 9 psk. 14 dak bez 1 baterii, ze stanowisk ogniowych w pobliżu wsi Glinki, wsparł natarcie 5 puł. na wieś Sokoły. Po opanowaniu wsi, dalsze natarcie ułanów zostało zatrzymane w rejonie wsi Kowalewo. Obronę niemiecką wsparła artyleria, pomimo tego 5 puł. opanował wieś Długi Kąt, skąd pod naporem niemieckiej piechoty wkrótce wycofał się. Z uwagi na zatrzymanie natarcia Podlaskiej BK, w południe wprowadzono do natarcia odwodowy 10 puł. Ułani opanowali wzgórza przed Kowalewem, jednak obrony niemieckiej w Kowalewie nie przełamali. 14 dak nie był w stanie udzielić efektywnego wsparcia ogniowego, z uwagi na szwankującą łączność punktów obserwacyjnych, ze stanowiskami ogniowymi. Ponadto niemiecka artyleria skutecznie ostrzeliwała punkty obserwacyjne i stanowiska ogniowe baterii, zmuszając do ich kilkakrotnej zmiany. W trakcie walk ciężko ranny został kpt. Andrzej Paulo de Silva. O godz. 16.30 piechota niemiecka wsparta ostrzałem artylerii i moździerzy wykonała kontratak na stanowiska 10 puł., powstrzymany ogniem ułanów i baterii 3/14 dak i 2/14 dak. Ponowny kontratak niemiecki o godz. 18.00 również został powstrzymany. Podczas tej walki pocisk niemieckiej artylerii trafił w punkt obserwacyjny 2 baterii, poległ kpt. Adam Gątkiewicz, ppor. Dionizy Wojciechowski, podoficer i dwóch kanonierów, ranny został ppor. Zygmunt Czerwiński i kanonier. Z uwagi na nie wykonanie zadania głównego, zdobycia Białej, na rozkaz dowódcy brygady gen. bryg. Ludwika Kmicic-Skrzyńskiego, wieczorem brygada oderwała się od niemieckich jednostek i wycofała się na stanowiska wyjściowe. Następnie cofnięto się na postój do rejonu Skrody Wielkiej 3/14 dak z 5 puł., Ławsk 1/14 dak z 9 psk i Grabowo 2/14 dak z 10 p uł., gdzie 5 września odpoczywano i porządkowano pododdziały. Dowództwo 2 baterii objął por. Bolesław Domysławski, adiutantem dywizjonu wyznaczono por. Witolda Korbela. 
Walki na Podlasiu 
Wieczorem Podlaska BK podjęła marsz nocny osiągając 6 września rano Stary Płock, Cwaliny, Popki. Kolejnym nocnym marszem 6/7 września po mostach w Łomży i Nowogrodzie przekroczono Narew i brygada dotarła do rejonu wsi Nadbory, a 1/14 dak z 9 psk do wsi Stary Turobin. 1 bateria została zbombardowana w Starym Turobinie, nie poniosła jednak strat. 8 września Podlaska BK zajęła stanowiska obronne nad rzeką Orz frontem na południe. Bateria 1/14 dak zajęła stanowiska ogniowe we wsi Rząśnik. Po przegrupowaniu pułki brygady o zmroku podjęły natarcie na Ostrów Mazowiecką zajętą przez oddziały niemieckie. Natarcie prowadzono wzdłuż szosy Łomża-Ostrów Maz. początkowo bez wsparcia artylerii. Ostatecznie stanowiska ogniowe zajęła ok. godz. 22.00 3/14 dak, a o godz. 23.00 1/14 dak. Obie baterie ostrzelały rejon koszar Szkoły Podchorążych Piechot, gdzie miały znajdować się oddziały niemieckie. Z uwagi na to, że nie osiągnięto zaskoczenia, po północy oddziały brygady przerwały natarcie i zostały wycofane przez Palapus do lasów na zachód od Kalinowa. Rano 9 września 2/14 dak ze szwadronem kolarzy ubezpieczały postój brygady, a 1 i 3 baterie zajęły stanowiska w pobliżu wsi Guta i otworzyły ogień na linię kolejową przechodzącą przez Ostrów Mazowiecką. W południe podjęto marsz w kierunku Broku nad Bugiem, dywizjon maszerował w dwóch kolumnach brygady. Wraz z 10 puł. jechała 2/14 dak po trasie folwark Grzybowski, Kuskowizna, las Ruda, Kaczkowo Stare, las Czuraj. Wraz z 9 psk 1 i 3 baterie 14 dak w rejon wsi Biel przy szosie Ostrów Maz.-Małkinia z zadaniem osłony działań w rejonie Broku od Ostrowi Maz. Po zmierzchu 10 puł. uderzył na Brok, wykorzystując zaskoczenie niemieckiej załogi zdobyto wschodnią część miasta. W centrum Broku oddziały niemieckie zatrzymały natarcie. 2 bateria ostrzelała niemieckie stanowiska w centrum Broku i prowadzącą ostrzał atakującego 10 puł. niemiecką artylerię. Ostrzał 2/14 dak zmusił baterię niemieckiej artylerii do milczenia. Z uwagi na wcześniejsze zniszczenie mostu w Broku na Bugu, dalsze natarcie stało się niecelowe. O godz. 22.00 na rozkaz dowódcy brygady, 10 puł. wycofał się pod osłoną 2 baterii. Od godzin popołudniowych baterie 1 i 3 zajęły stanowiska ogniowe w rejonie wsi Biel i stoczyły pojedynek ogniowy z niemiecką artylerią, na ostrzelanym punkcie obserwacyjnym obu baterii ranny został jeden kanonier. Nocą 9/10 września 14 dak, podzielony bateriami maszerował po bardzo złych drogach do rejonu Złotoryja, Zaręby Kościelne. 10 września rano dywizjon zatrzymał się na postoju w pobliżu wsi Nienałty, Brewki. Jeden z działonów 1 baterii został wysłany z podjazdem 9 psk w kierunku Małkini, wieczorem dołączył do baterii. Późnym popołudniem rejon postoju 14 dak został zaatakowany przez pododdział niemieckich kolarzy, nieprzyjaciel został odparty przez zwiad dywizjonu kpt. Wiktora Zahorskiego, ze stratą kilku poległych. O godz. 1.00 11 września 14 dak bez baterii wyruszył w kolumnie głównej brygady marszem przez Chmielewo, Ruskołękę, Łętownicę do rejonu Ołdaki, Przeździecko. Kolumna boczna w składzie 9 psk z 1/14 dak trasą Dąbrowa, Andrzejewo, Przeździecko, Zaręby Warchoły do Dmoch. 
11 września o godz. 10.00 Podlaska BK zorganizowała obronę na szosie Zambrów-Czyżew. 9 psk zajął obronę we wsiach Dmochy, Wochy, Zaręby, Bindungi. Z uwagi na opóźnienie się 1 baterii, walczący już 9 psk wsparła 3 bateria ogniem na wprost. 3/14 dak oraz armaty ppanc. i kb ppanc. strzelców konnych, unieszkodliwiły część kolumny niemieckich pojazdów poruszającą się z kierunku Zambrowa na Czyżew. Unieszkodliwiono 17 samochodów i pojazdów pancernych z oddziałów 20 DPZmot. Już po walce 3/14 dak, z przybyłej w południe 1 baterii wydzielono dwa działony, które ubezpieczyły jako broń ppanc. 9 psk kierunki z Czyżewa jeden z nich pod dowództwem ppor. rez. Jana Zaremby. Natomiast bateria zajęła stanowiska ogniowe w pobliżu wsi Dmochy-Kudły. 10 puł. z 2/14 dak obsadził lasek koło wsi Przeździecko, Drogoszczewo i lasek Łętownica, Jachy. Kilkakrotne natarcia niemieckiej piechoty zostały odparte przez dobrze współpracującą 2 baterię z 10 puł. 1 bateria z dwoma działami ostrzeliwała zajęte przez niemieckie oddziały miasto Czyżew. Ok. godz. 16.00 pozycje 9 psk były atakowane przez niemieckie oddziały rozpoznawcze. Atak został odparty ze wsparciem 1 baterii. Pozycje 9 psk i 1 baterii ostrzelała niemiecka artyleria od strony Czyżew. O godz. 22.00 odwrót podjęła Podlaska BK, jako straż tylna pozostał jeszcze 9 psk pod osłoną 1 baterii. Przed północą zbierającą się do odmarszu 1/14 dak, ostrzelał z broni maszynowej niemiecki pododdział, który niepostrzeżenie dotarł do tego miejsca. W wyniku krótkotrwałej paniki bateria utraciła jeden działon. Po nocnym marszu 12 września, rano 10 puł. z 2/14 dak zatrzymał się na postój we wsi Bieńki, 5 puł. z 3/14 dak we wsiach Łazy i Nowej Wsi, a 9 psk w Dąbrowa-Michałki. W trakcie marszu pozbierała się nieco rozproszona 1 bateria i w składzie dwóch działonów dołączyła do 9 psk. Przed południem od strony Czyżew na Podlaską BK uderzyły niemieckie oddziały pancerno-motorowe. 10 puł. i 9 psk utrzymały swoje stanowiska obronne, natomiast 5 puł. został wyrzucony z Nowej Wsi do Dąbrowy Wielkiej. 1 bateria zniszczyła trzy niemieckie czołgi nacierające na wieś Michałki. 3 bateria utraciła jeden działon, który był na pozycji 5 puł. jako przeciwpancerny. Bój zakończył się po zmroku 12 września. 
Nocnym marszem w dwóch kolumnach brygada wyruszyła w kierunku Domanowa. W kolumnie głównej maszerował 14 dak bez 1 baterii, z 5 puł. i 3/14 dak jako straż przednia. W kolumnie bocznej 9 psk z 1/14 dak. W Nowej Wsi kolumna główna została ostrzelana ogniem moździerzy. 9 psk z 1/14 dak zmylił marszrutę i wszedł na czoło kolumny głównej brygady. Jako pierwszy do wsi Mień i do mostu na rzece Mień doszedł 9 psk ze wsparciem baterii 1/14 dak. Po przeprawie tych sił, dalsze ubezpieczenie mostu dla przeprawy brygady przejął zwiad 14 dywizjonu kpt. Wiktora Zahorskiego. We wsi Pietraszki 13 września ok. godz. 8.00 zatrzymała się na postój 1/14 dak i dowództwo brygady, we wsi Pruszanka 3/14 dak i 5 p uł. We wsi Domanowo zatrzymało się dowództwo 14 dak wraz z 9 psk. Nie dołączyła 2/14 dak wraz z 10 puł. Z uwagi na słaby most pojazdy samochodowe brygady i tabory miały przeprawić się mostem na szosie na północ od wsi Mień. W tym celu na most szosowy wysłano szwadron 3/5 puł. z działonem 3 baterii dla osłony przeprawy. Ok godz. 10.00 na 5 puł, w we wsiach Pruszanka i Markowo wyszło rozpoznawcze natarcie niemieckie. Po krótkiej walce 5 puł. bez rozkazu wycofał się na wschód i północ. Towarzysząca mu 3 bateria utraciła dwa działony. Po południu niemieckie oddziały zaatakowały 9 psk w Domanowie, pod silnym ostrzałem pułk zaczął się wycofywać. Na tyły pułku wyjechało 8 czołgów niemieckich, wówczas dwudziałowa 1 bateria z ustawionych na skraju wsi Pietraszki armat, z odkrytych stanowisk ogniem na wprost zniszczyła trzy niemieckie czołgi. Walka 1 baterii umożliwiła odwrót 9 psk, lecz na baterię został skierowany silny ostrzał oddziałów niemieckich, w tym czołgów. Obie armaty zostały utracone, bateria poniosła wysokie straty w obsługach. Zostało rannych i poległo wielu żołnierzy, wśród nich polegli oficerowie dowództwa 14 dak por. rez. Władysław Mackiewicz, ppor. rez. Józef Łubieński. W trakcie walki w osłonie dowództwa 14 dak straty poniósł zwiad dywizjonu, w rezultacie zamieszania z częścią zwiadu odłączył się kpt. Wiktor Zahorski. Dołączył on do Suwalskiej Brygady Kawalerii, gdzie objął dowództwo 2 baterii 4 dywizjonu artylerii konnej. 10 p uł. z 2 bateria ubezpieczał przeprawę po moście szosowym na rzece Mień taborów Podlaskiej BK w rejonie wsi Wyszonki Kościelnej. W późnych godzinach południowych maszerujący za taborami 10 puł. z 2/14 dak we wsi Mień został ostrzelany z broni maszynowej, moździerzami i artylerią oraz zaatakowany przez oddział niemiecki. Spieszony szwadron 3/10 puł. i 2 bateria ogniem na wprost powstrzymały niemieckie natarcie i pozwoliły ułanom na odskok na wzgórza za wsią, gdzie zorganizował obronę. Po wycofaniu się 10 p uł. za rzekę Nurzec, 2 bateria dołączyła do pułku we wsi Karp. Skąd wspólnie wykonano marsz do rejonu wsi Niemyje-Ząbki na postój. 2 bateria poniosła straty w poległych i rannych, koniach i sprzęcie. Polegli między innymi ppor. rez. Jerzy Jacimirski, ppor. rez. Zygmunt Czerwiński, por. Domysławski został kontuzjowany. Dowodzenie baterią objął ppor. Edmund Zieliński. 
Działon 1 baterii ppor. rez. Jana Zaremby wraz z pojedynczymi rozproszonymi pod miastem Czyżew żołnierzami, odzyskał prawdopodobnie porzuconą w nocy 11 września armatę 1 baterii. Prowadził on marsz w poszukiwaniu brygady, posuwał się bardzo wolno, ze względu na duże nasycenie terenu wojskami niemieckimi. 13 września dotarł do Bugu, z uwagi na duży poziom wody nie przeprawił się. Podjął marsz wzdłuż rzeki w poszukiwaniu dogodnej przeprawy. Od części baterii odłączył się dowódca I plutonu z jej szefem. 14 września podczas postoju dziennego nad rzeką do półbaterii zbliżył się pododdział niemiecki, w trakcie wycofywania się w nadrzecznych bagnach ugrzęzły obie armaty, które po zdemontowaniu pozostawiono w bagnie. Jako pododdział konno-pieszy maszerowano początkowo na południe i zbierano rozproszonych żołnierzy, w tym dołączył kpt. Leon Kühnbeck z 18 Dywizji Piechoty. Po uzyskaniu informacji o agresji sowieckiej półbateria pomaszerowała w kierunku broniącej się Warszawy. Pomimo kilku prób, do stolicy półbateria się nie przedarła. Po kapitulacji Warszawy ppor. rez. Zaremba półbaterię rozwiązał. 
Po walkach we wsi Mień i okolicach nastąpiło rozdzielenie się Podlaskiej BK i pozostałych baterii 14 dak. Dowództwo brygady, pododdziały brygadowe, w tym dowództwo 14 dak oraz 9 psk wyruszyły w nocy 13/14 września w kierunku Strabla pokonano patrolowaną przez wroga szosę Brańsk-Sokoły w okolicy Piętkowo, Wólka Piętkowska. Szosę również w tym samym rejonie przekroczył 5 puł. wraz 3/14 dak, ale już za dnia. Z uwagi na niewysłanie rozkazu do wymarszu dla baterii 2/14 dak, pozostała ona na postoju w lesie koło wsi Ząbki 14 września. Pomimo poszukiwania przez patrole z 2 baterii, 10 puł. bateria nie nawiązała z nim kontaktu, ani z żadnym oddziałem Podlaskiej BK. 2/14 dak podjęła marsz w kierunku Białegostoku, podczas marszu utraciła 3 armaty. 17 września 2 bateria dotarła do okolic Strabla koło szosy Białystok-Bielsk, tam z uwagi na silne nasycenie terenu wojskami niemieckimi, ppor. Zieliński baterię 2/14 dak rozwiązał, a ostatnią armatę zniszczył. 14 września dowództwo 14 dak dotarło do wsi Warpechy Stare, gdzie wieczorem dotarł 5 puł. z resztką 3 baterii. Tego dnia 14 dak dysponował tylko jednym działonem. 15 września pozostałość dywizjonu nadal odpoczywała w rejonie Werpechy, zbierając rozproszonych żołnierzy. Projektowano sformować z żołnierzy 14 dak i 5 puł. oddział partyzancki. Przed zmrokiem 15 września pozostałość brygady podjęła marsz wraz z pozostałościami 14 dak w stronę Strabli. O zmroku rozpoczęto przeprawę przez Narew, w trakcie czego miejsce przeprawy zostało ostrzelane przez niemiecką broń maszynową, a ostatnia armata ugrzęzła w bagnistym dnie rzeki. Działon po wyciągnięciu armaty z rzeki dołączył do oddziałów Suwalskiej BK i został włączony do 4 dak. 
Marsz na Polesie 
O świcie 16 września poprzez Miniewicze, Dawidowicze i Trześciankę i Ogrodniki dotarły resztki 14 dak do rejonu Eliuszki, Michnówka, Kapitanowszczyzna. Tu połączono wszystkich zebranych żołnierzy 14 dak w zbiorczy 100 osobowy szwadron konny pod dowództwem kpt. Bronisława Przyłuskiego z I plutonem ppor. Lerchenfelda (z żołnierzy 1 baterii), II plutonem por. Hyżego (z żołnierzy zwiadu dywizjonu), III pluton ppor. Tazbira (z żołnierzy 3 baterii). 17 września o godz. 5.00 szwadron 14 dak wraz pozostałością brygady wymaszerował poprzez Siemionówkę, Leśną, Olchówkę, Popielewo i Haleny, gdzie zatrzymał się na postój po południu. 18 września po godz. 2.00 szwadron wymaszerował docierając przed świtem w okolice Prużany, skąd na wieść o agresji sowieckiej podjęto dalszy marsz na południe poprzez wsie Czachec, Antopol osiągając ok. godz. 14.00 Bereźno. Skąd dalszym marszem o północy wkroczono do rejonu Ziołowo, Zaniwie, gdzie nocowano. 19 września od godz. 6.00 maszerowano poprzez Wołowel, Tofckowo, Wólkę Popińską do wsi Kublik nad Kanałem Królewskim. Tu dołączono do Samodzielnej Grupy Operacyjnej „Polesie”. 
W składzie SGO „Polesie”
20 września rano szwadron konny 14 dak wraz z Podlaską BK osiągnął Lubiąż. Po wypoczynku rano 21 września pomaszerowano poprzez Derewek, Farynki, Hołoby Małe, Jajno do wsi Werchy. 22 września do odpoczywających oddziałów zostało dostarczone zaopatrzenie ze składów w Kamieniu Koszyrskim. 23 września rano brygada wraz ze szwadronem 14 dak wymaszerowała poprzez Karpilówkę, Niesuchcice, Grabów i Serechowicze, które osiągnęła po południu. W trakcie marszu szwadron został ostrzelany przez grupy dywersantów, podjęto działania przeciw dywersyjne. 24 września dalszy marsz przez Buczyn, Siedliszcze, Wyzwa Nowa, do Starej Huty, gdzie Podlaska BK stanęła na nocleg. 25 września trasą przez Sukacze, Płoskie, Grabowo, chutor Grabowe do wsi Switaź. 26 września dojechano do Komarówki. 27 września brygada ze swoimi oddziałami przeprawiła się w bród przez Bug, na północ od Włodawy. Na postój zatrzymała się w rejonie Żuków, Krasówka. 28 września o godz. 11.00 wymaszerowano po trasie Kaplonosy, Mosty, Opole, zajęto rejon Jabłoń i Dawidy. Ze względu na zbliżanie się oddziałów sowieckich szwadron artylerzystów konnych kpt. Bronisława Przyłuskiego zajął obronę na północnym odcinku obrony, na północno wschodnim skraju wsi Jabłoń, koło drogi do Wisznicy. W nocy kilkakrotnie prowadzono walkę ogniową ze zmotoryzowanymi patrolami sowieckimi. 29 września szwadron artylerzystów 14 dak przemieścił się przez Kostry, Milanów do Cichostowa, a 30 września do Suchowoli. Nocnym marszem1/2 października przemieszczono się po trasie Niewęgłosz, Paszki, Olszewnica, Wola Chomejowa do Woli Bystrzyckiej, gdzie do wieczora pozostał na postoju ubezpieczonym. 2 października wieczorem pod dowództwem ppłk. dypl. Tadeusza Żyborskiego część szwadronu artylerzystów konnych pod dowództwem kpt. Przyłuskiego i ppor. Tazbira, stanowiła ubezpieczenie oraz prowadziła zaprzęgi i 3 wozy w wyprawie poza linie niemieckie. Oddział przekroczył szosę Żelechów-Łuków, dotarł o świcie w rejon Stoczka, gdzie na pobojowisku, w niedalekiej odległości od stanowisk niemieckich, zdołano skompletować 2 działony armat 75 mm wz.1897 (bez kątomierzy) i 3 wozy wypełnić 130 sztukami pocisków artyleryjskich i amunicją karabinową. Pracowano przez cały dzień 3 października, w osłonie części oddziału. Nocą 3/4 października wykonano marsz powrotny, docierając do własnych linii o świcie 4 października. Całością szwadronu (oddziału) artylerzystów konnych 14 dak, ze wsi Burzec przemaszerowano do folwarku Krzywda. Szwadron 14 dak zajął stanowiska obronne na odcinku Fiukówka-Wróblina, 5 października oddział 14 dak odparł niemieckie natarcia. W nocy na wieść o kapitulacji szwadron artylerzystów 14 dak wraz z innymi oddziałami Podlaskiej BK odmaszerował do folwarku Lipiny. Nocą 5/6 października zostały zakopane obie przyprowadzone armaty w rejonie gajówki Ofiara. Szwadron artylerzystów konnych złożył broń 6 października wraz z oddziałami Podlaskiej BK. 
W obronie Westerplatte.
22 lipca 1939 z rozkazem wyjazdu z Białegostoku do Gdyni wyjechał działon artylerzystów konnych pod dowództwem kpr. nadt. Eugeniusza Grabowskiego i 1 bombardier i 5 kanonierów. Działon ten miał stanowić obsługę armaty 76,2 mm wz. 1902, która wraz z 300 sztukami nabojów została wiosną 1939 przetransportowana na teren Wojskowej Składnicy Tranzytowej na Westerplatte. Po tygodniowym pobycie w 2 morskim batalionie strzelców, 30 lipca obsługa została przetransportowana na teren składnicy statkiem. Przez sierpień, kpr. Eugeniusz Grabowski sporządził szkic planowanych ogni, wykonał wraz z obsługą działobitnię, schron na amunicję i schron dla obsługi. Dokonał wycinki krzewów i drzew oraz usunięto niektóre gałęzie do prowadzenia ostrzału. 1 września od godz. 6.00 do godz. 8.00 działon prowadził ostrzał niemieckich stanowisk ogniowych ostrzeliwujących teren składnicy z karabinów maszynowych, które były umieszczone w budynkach i dźwigu w porcie w Gdańsku. Dodatkowo zniszczył punkty obserwacyjne na najbliższych wysokich budynkach. Po wystrzeleniu 28 pocisków, armata została uszkodzona przez ostrzał dział z pancernika Schleswig-Holstein. Obsługa ocalała, armata nie nadawała się do użytku. W nocy 2/3 września działon ewakuował z magazynu amunicyjnego w koszarach pozostałą amunicję do armaty i do moździerzy. Podczas nalotu w dniu 2 września poległ jeden z kanonierów działonu. Od 3 września działon wyposażony w rkm bronił stanowiska przy torach kolejowych, na odcinku pomiędzy basenem portowym, a wartownią nr 3. 7 września artylerzyści konni skapitulowali i zostali zabrani do niewoli. 
Oddział Zbierania Nadwyżek 14 dak.
Zgodnie z planem nadwyżki personelu, koni i materiału pozostałe po mobilizacji 3 baterii w Ostrołęce powinny 2 września udać się bezpośrednio do Ośrodka Zapasowego Artylerii Konnej nr 3 w Włodawie, gdzie miał dołączyć też OZN 14 dak z Białegostoku. OZN 14 dak został podzielony na dwie części, pierwsza grupa pod dowództwem kpt. Szczęsnego Rawicza z por. rez. Barlickim, ppor. rez. Władysławem Wejsflogiem i grupą podoficerów i kanonierów, końmi, ze sprzętem kwaterunkowym, kancelarią i sztandarem, została załadowana do transportu kolejowego 2 września i przetransportowana koleją do Włodawy. Po dotarciu do Włodawy ze względu na zagrożenie atakami lotniczymi, część oddziału ulokowano we wsiach w okolicach miasta. 12 września z uwagi na fałszywe informacje o zbliżaniu się oddziałów niemieckich, zarządzono alarm OZAK nr 3. Wszyscy uzbrojeni żołnierze z ośrodka, w tym z 14 dak skierowani zostali do wsi Korolówka, gdzie zajęli stanowiska obronne. Po południu alarm odwołano i wszystkie części ośrodka skoncentrowano w lesie w rejonie Karolówki. Nocą 12/13 września OZAK nr 3 przemaszerował po moście we Włodawie na wschodni brzeg rzeki Bug, gdzie kwaterowano do 16 września. Ze względu na zbliżanie się oddziałów niemieckich, Ośrodek powrócił na zachodni brzeg Bugu i pomaszerował w kierunku Chełma Lubelskiego. 17 września we wsi Ruda będący na postoju Ośrodek został zaatakowany przez niemiecki podjazd, doszło do zamieszania, wówczas od Ośrodka oddalił por. rez. Barlicki z grupą podoficerów i sztandarem dywizjonu. Ośrodek pomaszerował na południe, dotarł w godzinach rannych 18 września, do lasów na południe od Chełma Lub.. Na wieść o agresji sowieckiej dowódca OZAK nr 3 zdemobilizował żołnierzy bez broni lub mundurów. 23 września w godzinach przedpołudniowych Ośrodek dotarł do lasów koło Uhnowa. Wkrótce został okrążony przez oddział niemiecki. Po stoczeniu walki żołnierze złożyli broń, część z nich zbiegła, w tym kpt. Szczęsny Rawicz. Druga grupa OZN 14 dak pod dowództwem kpt. Leonida Jarnowieckiego, z ppor. Ryszardem Konieczko z ok. 200 zmobilizowanymi żołnierzami, w części nieumundurowanymi, z 40 końmi remontami i kilkoma wozami taborowymi, uzbrojonymi w jeden lkm i kilka kbk. Z powodu na niepodstawienie transportu kolejowego, wymaszerował z Białegostoku 5 września pieszo. Maszerowano wyłącznie nocami i bocznymi drogami. 14 września grupa kpt. Jarnowieckiego dotarła do Kobrynia, skąd 16 września podjęła marsz do Ratna. Ze względu na zajęcie Włodawy nie kontynuowała grupa marszu do Włodawy. Po dwóch dniach postoju w okolicach Ratna, 18 września na wieść o agresji sowieckiej i demobilizacji w Kowlu, Szacku części oddziałów WP, kpt. Jarnowiecki rozwiązał grupę OZN 14 dak. 
Plutony marszowe 1/3 dak, 1/4 dak i 1/14 dak 
Zgodnie z planem mobilizacji plutony marszowe zostały zmobilizowane w I rzucie mobilizacji powszechnej do 5 września. Prawdopodobnie dowódcą plutonu marszowego 14 dak został ppor. rez. Kazimierz Liszewski. Z magazynów dywizjonu wykorzystano dwie zużyte szkolne armaty 75 mm wz. 1902/26 oraz niewielką znalezioną ilość amunicji, armaty nie posiadały prawdopodobnie kompletu osprzętu i przodków. Pluton marszowy stał się plutonem artylerii. Pluton artylerii marszowej 14 dak podlegał bezpośrednio dowódcy obrony Białegostoku ppłk. Zygmuntowi Szafranowskiemu i został włączony do załogi miasta. Pozostałe dwa plutony marszowe 3 i 4 dak sformowały szwadron artylerzystów konnych i weszły w skład załogi Białegostoku. Pluton artylerii zajął stanowiska w dzielnicy Wysoki Stoczek i Marczuk 14 września, przydzielony został do wsparcia batalionu marszowego 42 pułku piechoty pod dowództwem por. Ignacego Stachowiaka, wzmocnionego też 38 kompanią km plot. 15 września o godz. 7.00 niemiecka piechota z Brygady Fortecznej „Lötzen” podeszła od strony Żółtki pod pozycje obrony. Ostrzał z broni strzeleckiej i obu armat zatrzymał niemiecką piechotę i zniszczył dwa niemieckie samochody ciężarowe wraz z żołnierzami. Natarcie niemieckiej piechoty wsparte ostrzałem artylerii, samochodami pancernymi i atakami lotnictwa doprowadziło do wyparcia części batalionu ze stanowisk obronnych. Kontratak odwodowego plutonu doprowadził do odzyskania linii obrony przy wsparciu obu armat. Dalsza walka ogniowa wyczerpała amunicję armatnią i następnie strzelecką. Walki trwały do godzin południowych. Przed wieczorem 15 września pluton marszowy 14 dak wycofał się wraz z załogą z Białegostoku w kierunku Wołkowyska do lasów koło Waliły. Armaty pozostawiono prawdopodobnie z braku zaprzęgów i amunicji do nich. Pluton dołączył i współtworzył szwadron marszowy artylerzystów konnych, który jako 5 szwadron wszedł w skład pułku osłonowego kawalerii „Wołkowysk” rtm. Ryszarda Wiszowatego. Szwadron dzielił z nim dalsze losy, uczestnicząc w walkach z bojówkami komunistycznymi, w Skidlu oraz walce z czołówkami pancerno-motorowymi wojsk sowieckich w Skidlu oraz w Grodnie. Resztki szwadronu wraz z pułkiem wycofały się za granicę litewską i zostały internowane. 
Symbole dywizjonu.
24 listopada 1937 Prezydent RP Ignacy Mościcki zatwierdził wzór sztandaru dla 14 dywizjonu artylerii konnej. Sztandar został wykonany zgodnie z wzorem określonym w rozporządzeniu Prezydenta Rzeczypospolitej z 13 grudnia 1927 o godłach i barwach państwowych oraz o oznakach, chorągwiach i pieczęciach. Na środku krzyża, w wieńcu laurowym, widniał napis HONOR I OJCZYZNA. Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 14 w wieńcach laurowych.
Na lewej stronie płatu sztandarowego umieszczono:
3 lipca 1938, w Wilnie, marszałek Polski Edward Śmigły-Rydz wręczył jednostce sztandar ufundowany przez społeczeństwo Wilna i ziem północno-wschodnich Rzeczypospolitej.
1 września 1939 sztandar pozostawał w koszarach pod opieka kwatermistrza kpt. Jerzego Rawicza i st. ogn. Jerzego Cellary. Stąd został przewieziony do Ośrodka Zapasowego Artylerii Konnej nr 3 we Włodawie. 16 września nadwyżki 14 dak maszerowały w kierunku na Chełm Lubelski. Sztandar znalazł się w grupie pod dowództwem por. rez. Barlickiego. Około 20 września por. rez. Barlicki udał się na poszukiwanie Ośrodka, a dowództwo objął st. ogn. Cellary. Trzy dni później grupa znalazł się w rejonie wsi Depułtycze, a wobec zagrożenia utraty sztandaru, dowódca grupy podjął decyzję o spaleniu płatu sztandaru i drzewca. Przed wykonaniem tej czynności odpruto z płatu wszystkie 4 tarcze, zdjęto orła wraz z puszką oraz pamiątkowe gwoździe i zakopano w lesie. Do tej pory nie udało się odnaleźć zakopanych symboli dywizjonu.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Żołnierze dywizjonu.
Obrońcy Westerplatte.
W lipcu 1939 dywizjon wydzielił jeden działon, który wszedł w skład załogi Wojskowej Składnicy Tranzytowej na Westerplatte. Obsługę armaty stanowili:
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1125387" url="https://pl.wikipedia.org/wiki?curid=1125387" title="Pajęcznica">
Pajęcznica

Pajęcznica ("Anthericum" L.) – rodzaj roślin z rodziny szparagowatych. Tradycyjnie zaliczano tu 65 gatunków, w większości afrykańskich, ale większość z nich przeklasyfikowana została do rodzaju zielistka ("Chlorophytum"). Obejmuje 8 gatunków, przy czym przynależność tu czterech gatunków wschodnioafrykańskich podawana jest w wątpliwość. Wątpliwości nie budzi przynależność do rodzaju czterech gatunków występujących w Europie, z zasięgami obejmującymi także Azję Mniejszą i północno-zachodnią Afrykę. Do flory Polski należą dwa gatunki: pajęcznica liliowata "A. liliago" i pajęcznica gałęzista "A. ramosum". 
Pajęcznica liliowata bywa uprawiana jako roślina ozdobna.
Systematyka.
Jeden z wielu rodzajów z dawnej rodziny liliowatych ("Liliaceae") (system Cronquista z 1981), który wraz z najbliższymi krewnymi jest w ostatnich kilkunastu latach bardzo różnie ujmowany przez taksonomów. Preferujący wyróżnianie wielu drobnych rodzin (np. system Reveala z lat 1993–1999) wyodrębniali rodzinę pajęcznicowatych "Anthericaceae" J. Agardh. W pierwszych wersjach systemu APG (1998, 2003) rodzaj zaliczany był do rodziny agawowate ("Agavaceae"), która w wersji z 2009 została zdegradowana do rangi podrodziny.
Na podstawie badań molekularnych dowiedziono, że rodzaj zachować może charakter monofiletyczny tylko po jego ograniczeniu do gatunków europejskich. Gatunki te tworzą bowiem klad siostrzany do linii rozwojowej obejmującej gatunki afrykańskie "Anthericum" wraz z przedstawicielami rodzaju zielistka ("Chlorophytum").
Jeden z rodzajów podrodziny agawowych ("Agavoideae") w obrębie szparagowatych ("Asparagaceae s.l."). W obrębie podrodziny wchodzi w skład grupy liczącej w sumie 8 rodzajów, stanowiącej klad siostrzany dla dwóch rodzajów – "Herreria" i "Herreriopsis". W systemie APG I i APG II rodzaj wyodrębniany był w rodzinie agawowatych "Agavaceae".
Występujące w Europie, Afryce północno-zachodniej i Azji Mniejszej:
Występujące w Afryce Wschodniej:

</doc>
<doc id="1125390" url="https://pl.wikipedia.org/wiki?curid=1125390" title="Stanisław Karubin">
Stanisław Karubin

Stanisław Karubin (ur. 29 października 1915 w Woźnikach, zginął 12 sierpnia 1941 w Horn Crag Eskdale, w Kumbrii, Anglii) – sierżant pilot Wojska Polskiego, sierżant (ang. "Sergeant") Królewskich Sił Powietrznych, as myśliwski II wojny światowej.
Życiorys.
Był jednym z 8 dzieci Wojciecha i Sotery z domu Cibor. Po ukończeniu nauki w szkole powszechnej uczył się w szkole zawodowej w Łosicach. W ramach Przysposobienia Wojskowego Lotniczego przeszedł w Szkole Podoficerów Lotnictwa dla Małoletnich w Bydgoszczy przeszkolenie w zakresie pilotażu silnikowego. Został przydzielony we wrześniu 1937 roku do 111 eskadry myśliwskiej. W jej składzie walczył w kampanii wrześniowej tocząc 21 walk powietrznych. 3 września zestrzelił samolot Messerschmitt Bf 110. Zestrzelenie miało miejsce podczas lotu na przechwycenie nieprzyjacielskiej wyprawy bombowej atakującej Warszawę. 12 września w godzinach porannych wykonał na rzecz Armii „Lublin” lot rozpoznawczy w rejonie środkowej Wisły.
Po kampanii wrześniowej przez Rumunię i Grecję dotarł do Francji 23 stycznia 1940 roku. W kampanii francuskiej 1940 roku walczył w składzie klucza mjr pil. Zdzisława Krasnodębskiego – I klucz kominowy (Kr), przydzielonego do francuskiego I/55 dywizjonu myśliwskiego i 3 czerwca zestrzelił jeden samolot Dornier Do 17 lub Do-215 atakujący lotnisko w Étampes. 14 czerwca, wspólnie z plut. Machowiakiem, zaatakował formację Messerschmittów Bf 109, ale nie uzyskał zwycięstwa. Pod koniec kampanii francuskiej został skierowany na lotnisko w Limoes w celu sprawdzenia możliwości zorganizowania obrony przeciwlotniczej.
Po klęsce Francji przypłynął do Wielkiej Brytanii, gdzie otrzymał numer służbowy P-793420. Następnie walczył w bitwie o Anglię, w składzie 303 dywizjonu myśliwskiego „Warszawskiego” im. Tadeusza Kościuszki. Odniósł pięć pewnych zwycięstw, między innymi 31 sierpnia 1940 r. zestrzelił samolot Messerschmitt Bf 109. 6 września sam został zestrzelony i ranny. Ratował się skokiem ze spadochronem. 18 września odznaczony został Krzyżem Srebrnym Orderu Wojennego Virtuti Militari.
Po wykonaniu tury lotów bojowych przydzielony został 7 marca 1941 roku do 57 Operation Training Unit (OTU) a miesiąc później d 55 OTU w Unsworth w charakterze instruktora. 12 sierpnia 1941 wracając z lotu treningowego na samolocie Hawker Hurricane, wychodząc z chmur do lądowania, zderzył się z wyniosłością terenu (750 metrów) w Horn Crag Eskdale (w identyczny sposób zginął wówczas również por. pil Zygmunt Höhne, absolwent ostatniej XIII Promocji szkoły Podchorążych Lotnictwa w Dęblinie). Pochowany został na cmentarzu w Casteltown koło Sunderland.
Zestrzelenia.
Na liście Bajana sklasyfikowany został na 25 pozycji z 7 pewnymi zestrzeleniami samolotów Luftwaffe.
Zestrzelenia pewne:

</doc>
<doc id="1125393" url="https://pl.wikipedia.org/wiki?curid=1125393" title="Pneuma (filozofia)">
Pneuma (filozofia)

Pneuma (gr. ; trl. "pneuma" - "tchnienie") – pojęcie filozoficzne związane z dynamizmem, stworzone przez stoików, oznaczające pierwiastek (zwany też czynnikiem) czynny (gr. ; trl. "to poioyn"), od którego zależała jakość danego ciała, przeciwstawny pierwiastkowi biernemu (gr. ; trl. "to paskhon"). Pojęcie pneumy ma związek z poglądami greckiego filozofa Arystotelesa. W arystotelizmie byt składał się z materii i formy. W nauce Zenona z Kition czynnik bierny odgrywał tę samą rolę, co forma substancjalna u Arystotelesa, pneuma natomiast była pojmowana przez stoików materialnie (był to materializm dynamistyczny a nie, jak u atomistów, materializm mechanistyczny). Związane było to z ich podstawowym założeniem, odwrotnym do powszechnego w owych czasach dualizmu (gr. ; trl. "dualismoz") – czyli monizmem (gr. ; trl. "mónos" - "jedyny"): cały świat ma jednolitą materialną budowę, jest ożywiony i doskonały. Monizm stoicki jest monizmem mieszanym związanym z panteizmem (gr. ; trl. "pantheos"). W poglądach Zenona z Kition panteizm przekładał się na stwierdzenie, że pneuma jest wszędzie jedna i ta sama, przenika ona całą bierną materię (tworzącą i bezrozumne rzeczy martwe, rośliny, zwierzęta jak i rozumnego człowieka) jednocześnie ją kształtując (forma nie jest w swej istocie różna od materii, mają one podobną naturę).

</doc>
<doc id="1125394" url="https://pl.wikipedia.org/wiki?curid=1125394" title="Kattakurgan">
Kattakurgan



</doc>
<doc id="1125396" url="https://pl.wikipedia.org/wiki?curid=1125396" title="Katta-kurgan">
Katta-kurgan



</doc>
<doc id="1125400" url="https://pl.wikipedia.org/wiki?curid=1125400" title="Teinolophos">
Teinolophos

Teinolophos – najstarszy znany prehistoryczny rodzaj prassaka z rzędu stekowców, zbliżonego do dziobaka żyjącego we wczesnej kredzie - około 120 milionów lat temu.
Etymologia nazwy rodzajowej: "teinō" „rozciągnięty, rozszerzony”; λοφος "lophos" „czub, grzebień”.

</doc>
<doc id="1125401" url="https://pl.wikipedia.org/wiki?curid=1125401" title="Gubernatorzy Marianów Północnych">
Gubernatorzy Marianów Północnych

Gubernator Marianów Północnych jest szefem rządu Marianów Północnych. Jest wybierany w wyborach bezpośrednich na okres 4 lat.

</doc>
<doc id="1125407" url="https://pl.wikipedia.org/wiki?curid=1125407" title="1 Dywizjon Artylerii Konnej">
1 Dywizjon Artylerii Konnej

1 Dywizjon Artylerii Konnej im. gen. Józefa Bema (1 dak) – oddział artylerii konnej Wojska Polskiego w II Rzeczypospolitej.
Dywizjon stacjonował na terenie Okręgu Korpusu Nr I w garnizonie Warszawa, w „"koszarach imienia generała Józefa Bema”" przy ulicy 29 Listopada (wcześniej ulica Huzarska). Był organicznym pododdziałem artylerii: 1 pułku artylerii konnej (1921), I Brygady Jazdy (1921–1924), 2 Dywizji Kawalerii (1924–1937) i Mazowieckiej Brygady Kawalerii (1937–1939). Pod względem fachowego wyszkolenia podporządkowany był dowódcy 1 Grupy Artylerii.
Formowanie i walki.
18 grudnia 1918 w Warszawie zorganizowana została 1 bateria artylerii konnej. W jej skład włączony został:
25 lutego 1919 w Warszawie przystąpiono do formowania dowództwa I dywizjonu artylerii konnej oraz 2 baterii.
30 lipca 1919 ze składu dywizjonu wyłączona została 2 bateria, jako zalążek II dak. Dotychczasowy pluton kadrowy I dak rozwinięty został w baterię.
20 września 1920 w Warszawie por. Stanisław Kopański rozpoczął formować 3 baterię. Przed zakończeniem jej organizacji została włączona do VI dak. Nowa 3 bateria utworzona została w lipcu 1920 r. przez baterię zapasową artylerii konnej nr 2 w Górze Kalwarii.
Kawalerowie Virtuti Militari.
Żołnierze dywizjonu odznaczeni Krzyżem Srebrnym Orderu Virtuti Militari za wojnę 1918–1920 (dekret Naczelnego Wodza L. 11434–V.M. z 3 lutego 1922 roku)
Krzyżem Walecznych odznaczonych zostało 24 oficerów, 6 podchorążych i 55 szeregowych. Wśród żólnierzy odznaczonych dwukrotnie Krzyżem Walecznych był plut. Antoni Kaczyński (zm. 10 czerwca 1927).
Dywizjon w okresie pokoju.
Po zakończeniu demobilizacji dywizjon przyjął organizację pokojową: dowództwo dywizjonu, trzy baterie i Kadra baterii zapasowej 1 dywizjonu artylerii konnej, która stacjonowała w Górze Kalwarii.
Dywizjon stacjonował na terenie Okręgu Korpusu Nr I w garnizonie Warszawa, w „koszarach imienia generała Józefa Bema” przy ulicy 29 Listopada (wcześniej ulica Huzarska). Był organicznym pododdziałem artylerii: 1 pułku artylerii konnej (1921), I Brygady Jazdy (1921–1924), 2 Dywizji Kawalerii (1924–1937) i Mazowieckiej Brygady Kawalerii (1937–1939). Pod względem fachowego wyszkolenia podporządkowany był dowódcy 1 Grupy Artylerii.
W 1926 nadano dywizjonowi imię gen. Józefa Bema.
Mobilizacja dywizjonu w 1939.
W sierpniu 1939 roku dywizjon odbywał w okolicach Wyszkowa ćwiczenia z Mazowiecką Brygadą Kawalerii. 24 sierpnia o 5:00 zarządzono mobilizację. Dywizjon został przeniesiony do rejonu Gorzkiewki – Imielin. Konie z poboru były słabej jakości, brakowało pistoletów, reszta uzbrojenia i wyposażenia były zgodne z etatami. 26 sierpnia 1 dak odmaszerował w rejon na północ od Przasnysza, do miejsca koncentracji Mazowieckiej Brygady Kawalerii. Marsz odbył się w czterech etapach, poprzez Strugę, Radzymin, Winnicę, Krasne, osiągając rano 30 sierpnia rejon Krzynowłogi Małej. 31 sierpnia wraz z brygadą zajął stanowiska na wschód od Mławy, na prawym skrzydle Armii „Modlin”.
W czasie mobilizacji dywizjon sformował:w alarmie, w grupie jednostek oznaczonych kolorem zielonym:
I rzucie mobilizacji powszechnej:
II rzucie mobilizacji powszechnej:
1 dak w kampanii wrześniowej.
W kampanii wrześniowej 1939 walczył w składzie Mazowieckiej BK. W jego skład wchodziły cztery baterie artylerii konnej (organizacja dak na stopie wojennej).
31 sierpnia wraz z brygadą zajął rejon wyjściowy na wschód od Mławy, na prawym skrzydle Armii „Modlin”. Dywizjon przygotował zakryte stanowiska ogniowe. Tam opracowano ognie typowe dla prowadzenia obrony stałej. W czasie prac przygotowawczych do przyszłych działań określono dokładnie cele, wstrzelano nastawy do wybranych charakterystycznych punktów terenowych, umożliwiających już w czasie działań bojowych szybkie poprawianie ogni oraz stawianie zapór ogniowych na odcinkach zagrożenia. Były to niezbędne czynności, zwłaszcza w przewidywaniu walki z bronią pancerną.
Działania bojowe.
Obrona północnego Mazowsza
Szeroki pas obrony Mazowieckiej Brygady Kawalerii wymusił podział baterii artylerii 1 dywizjonu artylerii konnej do poszczególnych zgrupowań: Zgrupowanie „Krzynowłoga Mała” składające się z 11 pułku ułanów i 3 batalionu strzelców baterie 2. i 3. Zgrupowanie „płk dypl. Albrechta” składające się z 1 pułku szwoleżerów i 1 baterii w rejonie Kaki Mroczki. 4 bateria pozostała w odwodzie w miejscowości Łanięta, jako artyleria ogólnego działania, w gotowości do wsparcia 3 batalionu strzelców. Dowództwo dywizjonu przy 3 bs. 1 września od godz. 6:00 do 10:00 1 bateria wspierała obronę 1 pszw. przed natarciem niemieckiej 1 Brygady Kawalerii. Ok. godz. 10:00 1 bateria udzieliła wsparcia czacie wystawionej przez szwadron 1/11 puł. we wsi Rembielin, którą atakowały oddziały rozpoznawcze niemieckich 1 BK i 12 Dywizji Piechoty. Podczas ostrzału 1/1 dak unieruchomiła kilka pojazdów pancernych. Od godz. 12:00 do 14:00 3 bateria udzieliła wsparcia szwadronowi 2/11 puł. przy szosie Janowo-Krzynowłoga Mała atakowanemu przez piechotę 12 DP. Po godz. 15:00 2 bateria celnie ostrzelała niemiecki zmotoryzowany batalion piechoty. 4 bateria po godz. 17:00 ostrzelała niemiecką zmotoryzowaną baterię artylerii, w wyniku ostrzału bateria ta porzuciła jedno ze swoich dział. Stanowiska baterii 1 dak były ostrzeliwane przez niemiecką artylerię, lotnictwo niemieckie atakowało stanowiska ogniowe 1/1 dak. W jednej z armat 3/1 dak uszkodzeniu uległ oporopowrotnik. O godz. 2:00 1 dak pod osłoną 1 pszw. wycofał się na następną rubież opóźniania.
2 września od świtu dywizjon rozwinął się bateriami przy wspieranych oddziałach: 4/1 dak wraz z 3 bs na stanowiskach przed wsią Łoje. 3/1 dak wraz z dywizjonem 11 puł. mjr. Bohdana Wieczorkiewicza, na lewo od 3 bs. 2/1 dak z 7 pułkiem ułanów na stanowiskach we wsi Kot i Oględa Szlachecka. 1/1 dak z 1 pszw. w odwodzie. Baterie te działać miały jako artyleria bezpośredniego wsparcia, na rzecz wspieranych pododdziałów. Taki podział artylerii pozbawił dowódcę całości walczącego zgrupowania odwodu ogniowego, co w zasadniczy sposób utrudniało dowodzenie. 2 września ok. godz. 10:00 pod nowe stanowiska 3 bs podeszły oddziały niemieckie, cały 1 dak skoncentrował ostrzał na przedpole batalionu. 4/1 dak ostrzelała grupę niemieckich pojazdów, zmuszając je do wycofania, jeden unieruchamiając. Spowodowało, to odkrycie jej stanowisk ogniowych i natychmiastowe nakrycie ognia niemieckiej artylerii. Bateria natychmiast zmieniła stanowiska, nie uczestnicząc w dalszej walce. 3/1 dak od godz. 7:30 wspierała walkę obronną 11 p uł. pod wsią Łoje, wspólnie z dywizjonem 11 puł. rozproszyła niemiecką kompanię piechoty. Od godz. 10:00 nacisk niemieckich oddziałów na dywizjon 11 puł. spowodował wycofanie się go na rubież obrony 3 bs. Od godz. 12:00 stanowiska 3 bs zostały obłożone silnym ostrzałem niemieckiej artylerii, jednocześnie o godz. 15:00 nastąpiło przełamanie obrony strzelców z Rembertowa na wzgórzu 195,5. O godz. 16:00 2/1 dak wsparła kontratak mający odrzucić piechotę niemiecką, lecz o zmroku kontratak przerwano. W godzinach przedwieczornych w kierunku Przasnysza zostało wyprowadzone niemieckie natarcie, 1 dak ostrzeliwał szosę do Przasnysza. 1 szwadron kolarzy wycofał się pozostawiając 2 baterię bez osłony. Ogniem na wprost bateria 2/1 dak odrzuciła niemieckie natarcie ze swojego przedpola. Lotnictwo niemieckie rozpoznawało stanowiska ogniowe baterii, sprowadzając na nie ostrzał artyleryjski lub ataki lotnicze. 2 września poległo 14 żołnierzy dywizjonu.
Od godz. 1:00 3 września 1 dywizjon wraz z pozostałymi siłami Mazowieckiej BK rozpoczął odwrót na następną linię obrony. Dowództwo 1 dak, 2., 3. i 4 bateria obeszły Przasnysz od zachodu i zajęły o świcie stanowiska na południe od tego miasta. 1 bateria w osłonie 7 puł. dotarła na miejsce inną trasą. 1 dak zajął stanowiska ogniowe w rejonie Dobrzankowa, wydzielając 3/1 dak do wsparcia 11 puł. Podczas walk o Rostków ułanów 11 pułku wspierała 3 bateria. Pomimo tego o godz. 16:00 niemiecka piechota ze wsparciem artylerii i czołgów z Dywizji Pancernej „Kempf”, zdołała zdobyć wieś Rostkowo i las obok. Wraz z 11 puł. wycofała się 3/1 dak. Po wyjściu z lasu została zaobserwowana przez niemieckiego lotnika i ostrzelana przez naprowadzoną artylerię. W godzinach popołudniowych 1/1 dak wspierała walkę 1 pszw. z niemiecką kawalerią. W nocy 3/4 września dywizjon wraz z brygadą wykonał odwrót na rubież Krzyżewo, Żbiki, Szwejki. 4 września po godz. 8:00 ogniem korygowanym z samolotu ostrzelano dywizjonowy punkt obserwacyjny, przeniesiono go do rejonu Karniewa. 2/1 dak z rejonu wsi Szczuki wspierała od godz. 6:00 walkę 7 p uł. z niemiecką 1 BK na szosie z Przasnysza do Makowa Mazowieckiego, w rejonie wsi Bogate. W rejonie wsi Szwejki ok. godz. 8:00 niemieckie samochody pancerne zaatakowały 2/11 puł., w wyniku ostrzału 2 baterii, zniszczono jeden samochód pancerny, atak odparto. Na stanowiska obronne ułanów we wsi Bogate o godz. 9:00 wyszło natarcie niemieckiej spieszonej kawalerii ze wsparciem czołgów. Natarcie odparto, lecz 7 pułk wraz z 2 baterią odskoczyli na następną rubież obrony. Ok. godz. 12:00 obronę 1/11 p uł. we wsi Żbiki wsparła 1/1 dak, wobec przewagi niemieckiej szwadron wycofał się do wsi Kozin. Sekcja ckm 3 baterii zestrzeliła niemiecki samolot obserwacyjny.
Nad Narwią i Bugiem
Nocą 4/5 września 1 dywizjon wycofał się w kierunku Narwi, przeprawiając się przez most na Narwi w Pułtusku w godzinach południowych. Przez resztę dnia 5 września odpoczywał, nękany nalotami niemieckiego lotnictwa, dwukrotnie zmieniano miejsce postoju. Linii Narwi od Pułtuska do Serocka dozorowała Mazowiecka BK, mając w I rzucie 11 puł i 3 bs wsparte odpowiednio 2. i 3 baterią – ułanów, a strzelców – 1 baterią. 4 bateria wraz z 7 puł. stanowiła odwód. Baterie 1., 2. i 3. zajęły stanowiska ogniowe koło wsi Drwały i Śliski, a 4 bateria w rejonie wsi Zatory. 6 września dywizjon nie walczył, lecz z uwagi na niemieckie działania lotnicze, dwukrotnie baterie zmieniały stanowiska. Od godz. 22:00 4/1 dak wspólnie z 7 puł. prowadziła działania osłonowe brygady od strony Różana, w rejonie wsi Jaszczułty Dalekie. O świcie 7 września baterie podejmują marsz w kierunku Natalina, który osiągają popołudniu. Kolejny marsz 1 dak odbył w nocy 7/8 września osiągając przed świtem przeprawę na Bugu w Wyszkowie. Od południa 8 września baterie zajęły stanowiska ogniowe na odcinku Wyszków-Serock; 2/1 dak z 11 puł., 1/1 dak z 1 p szw., 3/1 dak z 3 bs i dowództwo 1 dak z 4/1 dak przy 7 puł. w odwodzie. 9 września dywizjon nie miał styczności bojowej z nieprzyjacielem, z uwagi na małą ilość amunicji rozwiązano kolumnę amunicyjną. Nocą 9/10 podjęto odwrót w kierunku Tłuszcza. Z uwagi na chaos rozkazodawczy, Mazowiecką BK zatrzymano na postój na północ od toru kolejowego Warszawa-Małkinia. Baterie były przy wspieranych uprzednio oddziałach. Nocą 10/11 września dalszym marszem osiągnięto lasy na północ od Stanisławowa. W trakcie marszu po bezdrożach z nieznanych przyczyn utracono armatę z 4 baterii. Utracono też chwilowo kontakt z 4/1 dak towarzyszącą 7 p uł., który pomaszerował przez Radzymin.
Walki odwrotowe
Po południu 11 września baterie sukcesywnie zajęły stanowiska ogniowe: 2/1 dak z 11 puł. na szosie Łochów-Mińsk Mazowiecki w rejonie folwarku Czernik, 1/1 dak wraz z 1 pszw. w lasach na południe od Sulejowa. 4/1 dak wraz z 7 puł. w rejonie wsi Głęboczyca. 3/1 dak i dowództwo dywizjonu wraz z 3 bs w odwodzie w rejonie wsi Poręby. Po godz. 14:00 2 bateria wspierała walki obronne 11 puł. odparto dwa natarcia, a w późnych godzinach popołudniowych 1 bateria wspierała w odparciu niemieckiego ataku 1 pszw. O godz. 20:00 w rejonie Głęboczyca nastąpił gwałtowny atak oddziału niemieckiej 11 DP. Szykujące się do odmarszu tabory wywołały panikę i chaos, co spowodowało dezorganizację w schodzących ze stanowisk 7 puł. i 4/1 dak. Doszło do utraty armaty z jaszczem, 30 kanonierów i kilkunastu koni, dowódca baterii został odcięty na punkcie obserwacyjnym. 4 bateria została czasowo zdezorganizowana. 1 dak wraz z Mazowiecką BK podjął marsz nocny. W kolumnie głównej brygady maszerowała bateria 1/1 dak. Kolumna zmuszona była otworzyć sobie drogę marszu w walce, o świcie 12 września bateria wspierała natarcie na Leśnogórę, strzelając ogniem na wprost. Po zajęciu wsi przegrupowała się do wsparcia dalszego natarcia na Stawiska. W trakcie marszu została zaatakowana przez kontratakujący niemiecki pododdział pancerny. Na miejscu odprzodkowała armaty i podjęła obronę strzelając ogniem na wprost. Po półgodzinnej walce 1 bateria została zniszczona, poległo wielu żołnierzy wśród nich kpt. Ryszard Niewiarowski. W walce tej w pobliżu 1 baterii, uczestniczyło dowództwo dywizjonu, ponosząc straty, wśród rannych znalazł się kpt. Jerzy Stypułkowski.
12 września do lasów w pobliżu wsi Mienia dotarła reszta dywizjonu wraz z częścią 4 baterii. Reszta Mazowieckiej BK poprzez Wiśniew, Pełczanki, Cegłów i Kiczki 13 września zatrzymała się w rejonie wsi Kaczory. Zebrała się tam część 1 dak w składzie dowództwo dywizjonu, część 4 baterii (bez armat) rozbitkowie z 1 baterii. 14 września w lesie Jagodne z zasadzki ostrzelany został samochód dowódcy dywizjonu, poległ kpt. Wacław Skórzewski. Nocą 12/13 września w grupie płk. dypl. Albrechta odbyły marsz przez Parysów do Garwolina; 2., 3., część 4 baterii i pluton łączności 1 dak. Dowództwo części 4 baterii objął por. rez. Kazimierz Lenczewski-Samotyja, dowództwo dywizjonu objął kpt. Ryszard Radzikowski. Grupa płk. dypl. Janusza Albrechta weszła w skład Grupy Operacyjnej Kawalerii gen. bryg. Władysława Andersa. Następnie 14 września dywizjon podjął marsz do Łaskarzewa, gdzie dołączył dywizjonowy tabor żywnościowy, odłączony 11 września. 15 września 1 dak przeprawił się przez rzekę Wieprz w rejonie Blizocina koło Jeziorzany, następnie pomaszerował przez Mejznerzyn i Sobolew, gdzie 4 bateria została ostrzelana z broni maszynowej.
Boje na Lubelszczyźnie
Przez następne dni dywizjon dotarł przez Lubartów do Turowoli, gdzie 19 września zredukowano tabor dywizjonu. 20 września baterie 1 dak dotarły do rejonu Tuczępy, Grabowiec. 21 września nastąpiło połączenie się grupy ppłk. Tadeusza Pietscha z bateriami pod wodzą kpt. Ryszarda Radzikowskiego. Dowództwo 4/1 dak objął kpt. Jerzy Stypułkowski. Z żołnierzy zlikwidowanych taborów, resztek 1 baterii i wszelkich innych żołnierzy zorganizowano pieszą baterię. 3 bateria pozostała przy 1 p szw., który pozostał poza Mazowiecką BK w składzie GOKaw. gen. Andersa. 21 września 1 dak w składzie 2. i 4 baterii przemaszerował do rejonu Łaziska, Skierbieszów wchodząc dalej w skład Mazowieckiej BK, podległej Armii gen. bryg. Emila Krukowicza-Przedrzymirskiego. Nocą 22/23 września 1 dak przemaszerował do rejonu Dub. Po południu podjęto dalszy marsz przez Komarów i Janówkę do rejonu Boża Wola, Rachodoszyce na miejsce dywizjon dotarł przed północą 23 września. Przed przybyciem obu baterii do wskazanego rejonu na Suchowolę wyruszyło nocne natarcie spieszonej kawalerii, bez wsparcia artylerii. Przed świtem 24 września zostali ostrzelani niemieckim ogniem artylerii koniowodni kawalerii, paniczny ich odwrót, porwał również 4 baterię. Kpt. Stypułkowski zatrzymał rzut ogniowy baterii, zwiad i łączność 4 baterii zagubił się. Na rozkaz płk. dypl. Jana Karcza od świtu do walki włączyła się 4 bateria niszcząc ogniem na wprost liczne cele na wzgórzu z wiatrakami. Osłaniała też odwrót szwadronów 13 pułku ułanów po obu stronach szosy na Radoszyce. 4/1 dak została na odkrytych stanowiskach ogniowych ostrzelana przez niemiecką artylerię i broń maszynową. Bateria wycofała się kilkaset metrów do tyłu, a następnie po otwarciu ognia zmuszona ostrzałem niemieckiej artylerii do dalszego wycofania się. Po wystrzelaniu ostatnich pocisków 4 bateria wycofała się do lasów na północ od Suchowoli. Do walki włączyła się 2/1 dak strzelając ogniem pośrednim z rejonu Bożej Woli, umożliwiając odwrót 4/1 dak.
Po wycofaniu się obu baterii pozbierano amunicję porzuconą przez inny oddział. W 4 baterii porzucono puste jaszcze, a konie wykorzystano do zaprzęgów przy armatach. Z uwagi na rozwiązanie Mazowieckiej BK przez jej dowódcę, 1 dak dołączył do 41 Dywizji Piechoty w rejonie Adamowa. 25 września dwubateryjny 1 dak przydzielono do wsparcia 116 pułku piechoty. W południe 25 września w rejonie skrzyżowania dróg na północ od Jacni, 1 dak dołączył do piechoty. Wspólnie doszedł poprzez Tereszpol do Górecka Kościelnego. 26 września o godz. 6:00 pluton armat z 2 baterii ostrzelał na szosie Aleksandrów-Józefów niemieckie kolumny zmotoryzowane, a o godz. 7:00 kpt. Radzikowski podsunął bliżej szosy jeden działon 2 baterii, ostrzeliwując ogniem na wprost piechotę niemieckiej 8 DP. Po wycofaniu się oddziałów niemieckich, bateria 2 wycofała się do Górecka Kościelnego, a kpt. Ryszard Radzikowski udał się wraz z oficerem zwiadowczym na rozpoznanie szosy i celem sprawdzenia efektów ognia własnych armat. W trakcie tych czynności zostali ostrzelani ogniem broni maszynowej, w wyniku czego kpt. Radzikowski poległ. Po wznowieniu ruchu na szosie 2 bateria następnym plutonem ostrzelała szosę. O godz. 11:30 na rozkaz ppłk. Tadeusza Pietscha zaprzestano ostrzału. 2 bateria zużyła ok. 150 pocisków. 27 września 41 DP skapitulowała przed oddziałami niemieckimi. 1 dak złożył broń we wsi Kukiełki.
3 bateria wraz z 1 p szw. pomaszerowała do rejonu Siemierz, Kraczów, które osiągnięto rano 22 września, tam do 3 baterii dołączyły dwa plutony marszowe zmobilizowane w 1 dak. Nocnym marszem 22/23 września szwoleżerowie z 3 baterią podążyli w ślad za Nowogródzką Brygadą Kawalerii w kierunku przeprawy przez Wieprz pod Krasnobrodem, ze względu na przemęczenie koni pozostawiono jaszcz. Bateria odpoczywała w Majdanie Sopockim. Wieczorem bateria wraz ze szwoleżerami podjęła marsz docierając rano 24 września do Huty Różanieckiej. Nocą 24/25 września 1 pszw. wraz z 3/1 dak zabezpieczał odcinek szosy Bełżce-Jarosław celem umożliwienia przejścia Kresowej II Brygady Kawalerii. Dwa działony wraz z dwoma szwadronami stoczyły na szosie walkę z niemieckimi patrolami niszcząc kilka niemieckich samochodów. 25 września bateria wraz z 1 pszw. odpoczywała w Horyńcu. Podczas następnego nocnego marszu szwoleżerowie z 3 baterią zabezpieczali od strony wschodniej przejście przez szosę Jarosław-Jaworów. Stoczono nocno-dzienną walkę z niemiecką kolumną motorową do godz. 11:00 26 września. Wraz z 3/1 dak maszerowały pozostałości 15 baterii artylerii konnej, dzięki jej zaprzęgom możliwy był dalszy marsz, gdyż konie baterii były skrajnie osłabione. Rano 27 września osiągnięto wieś Rogoźno. 28 września w Rogoźnie 1 pszw. i 3/1 dak zostały zaatakowane przez jednostki sowieckiej 99 Dywizji Strzelców wraz z czołgami. Podjęto walkę obronną, ale 1 pułk szwoleżerów wraz z 3 baterią zostały odcięte od Kresowej II BK, z uwagi na wyjście na tyły pułku szwoleżerów oddziałów sowieckich, podzielono oddział na dwie części i rozpoczęto próbę przebicia się na południe. Z uwagi na padający od kilku dni deszcz 3 bateria pod ogniem sowieckiej artylerii wyjechała na bagnistą łąkę, armaty i jaszcze ugrzęzły. Na rozkaz por. Mieczysława Sokołowskiego wymontowano kątomierze, zamki armat oraz wyprzęgnięto konie. Część żołnierzy rozproszyła się konno. Grupa 80 konnych dołączyła do oddziału 1 pszw. i podążyła do wsi Pikuty, część oddziału rozproszyła się, a reszta w rejonie Medyki 3 października dostała się do niemieckiej niewoli .
Działania pododdziałów marszowych sformowanych w 1 dak.
W ramach mobilizacji powszechnej w koszarach 1 dak dla pododdziałów zmobilizowanych w 1 dak sformowano uzupełnienia marszowe szwadronu pionierów nr 2 i szwadronu łączności nr 1 oraz plutony marszowe 1., 9. i 11 dak. Plutony marszowe 6 września odeszły do siedziby Ośrodka Zapasowego Artylerii Konnej nr 1 w Mińsku Mazowieckim. Tam w koszarach 7 puł. zakwaterowano plutony marszowe, dowództwo nad pięcioma plutonami marszowymi objął por. Bohdan Piątkowski. W skład podległego mu oddziału weszło ok. 250 żołnierzy, 280 koni i 18 wozów. Na rozkaz dowódcy OZAK nr 1 mjr. Zygmunta Fischera, 8 września oddział por. Bohdana Piątkowskiego pomaszerowały do rejonu Węgrowa. Po nocnym marszu 8/9 września oddział dotarł do miejscowości Liw. Tam był atakowany przez 3 niemieckie samoloty, poległ 1 żołnierz, rannych zostało 4, utracono 8 koni. Ze względu na brak kontaktu z mjr. Fischerem wysłano 3 patrole, z których jeden stwierdził marsz oddziałów niemieckich w kierunku Sokołowa Podlaskiego. 10 września o godz. 14:00 oddział por. Piątkowskiego podjął marsz do lasów koło wsi Kowiesy. 11 września o godz. 16:00 oddział został zaatakowany przez niemiecką zmotoryzowaną kompanię piechoty. Po odparciu ataku dwa plutony marszowe pod dowództwem por. Drewsa wycofały się do Mokobodów. Odwrót odbył się pod osłoną plutonu marszowego ppor. Oświęcimskiego z 2 ckm. W trakcie marszu plutony por. Zygmunta Drewsa zostały przyłączone do napotkanej kolumny piechoty i nie dołączyły do oddziału por. Piątkowskiego. Następnie 21 września w rejonie Grabowca oba plutony dołączyły do 3 baterii 1 dak. Nocą 11/12 września oddział pomaszerował przez Siedlce na Kałuszyn. W lesie Trzemuszka w pobliżu Broszkowa nawiązał kontakt z 11 puł., liczył 80 żołnierzy i 100 koni i 16 wozów. Wspólnie z ułanami 11 pułku 13 września dotarł do miejscowości Żebrak. Tam odparł wspólnie z ułanami natarcie niemieckiej piechoty, poległo 2 żołnierzy, a 5 zostało rannych. Rozkazem dowódcy 1 dak wieczorem oddział por. Piątkowskiego wszedł w skład większego oddziału kpt. Leopolda Skarżyńskiego, w skład którego weszły resztki 1/1 dak oraz część zwiadu i łączności 4/1 dak. Oddział kpt. Skarżyńskiego dołączył do 1 pszw., w trakcie marszu pozostał w tyle za szwoleżerami. Oddział ukrywał się w lesie na północ od szosy Siedlce-Stoczek, po czym 16 września dołączył do zgrupowania WP w rejonie Mrozów. W trakcie utarczek patroli z dywersantami poległ 1 kanonier. W trakcie nocnego marszu 16/17 września oddział dołączył do Grupy Kawalerii „Chełm” płk. dypl. Władysława Płonki i razem dotarł do lasów koło wsi Ruchna i potem Węże Górne. W tym rejonie oddział stoczył 17 września walkę z oddziałem niemieckim. Po odparciu niemieckiego ataku oddział podjął marsz na południe. W trakcie wychodzenia z lasu oddział kpt. Skarżyńskiego został ostrzelany z broni maszynowej, poniósł straty, szczególnie duże w koniach. Grupa Kawalerii przerwała się przez okrążenie, oddział spieszony kpt. Skarżyńskiego pozostał w lesie. W głębi lasu kpt. Skarżyński rozwiązał oddział, podjęto próby przeniknięcia przez las w grupach. Kpt. Skarżyński i por. Piątkowski wraz z grupą z żołnierzy z plutonu marszowego 1 dak, wyrwali się z okrążenia. 21 września w rejonie Lubartowa, dołączyli do Grupy „Niemen” płk. Władysława Filipkowskiego. Pluton marszowy 1 dak z kpt. Skarżyńskim i por. Piątkowskim został włączony w szeregi dywizjonu IV/19 pułku artylerii lekkiej. Dzieląc jego losy, do 2 października 1939.
Obsada personalna dywizjonu we wrześniu 1939.
Dowództwo
1 bateria
2 bateria
3 bateria
4 bateria
pluton łączności
kolumna amunicyjna
Symbole dywizjonu.
Sztandar.
24 listopada 1937 roku Prezydent RP Ignacy Mościcki zatwierdził wzór sztandaru dla 1 dywizjonu artylerii konnej imienia generała Józefa Bema.
Sztandar został ufundowany przez mieszkańców Warszawy. Przewodniczącym komitetu fundatorów oraz inicjatorem jego prac był prezydent miasta Stefan Starzyński. Rodzicami chrzestnymi byli – żona Inspektora Armii generała Leona Berbeckiego – Zofia i generał Bolesław Wieniawa-Długoszowski. 26 maja 1938 na Polu Mokotowskim w Warszawie gen. dyw. Tadeusz Kasprzycki wręczył sztandar dowódcy dywizjonu – podpułkownikowi Władysławowi Kaliszkowi, który z kolei przekazał go pocztowi sztandarowemu w składzie – ppor. Jerzy Herse, szt. ogn. Roman Wójcik, st. ogn. Józef Czarniawski, ogn. Marian Sztyber.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z 13 grudnia 1927 o godłach i barwach państwowych oraz o oznakach, chorągwiach i pieczęciach. Na środku krzyża, w wieńcu laurowym, widniał napis HONOR I OJCZYZNA. Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 1 w wieńcach laurowych.
Na stronie lewej, w czterech rogach, w polach białych, zostały umieszczone następujące symbole:
Na ramionach krzyża kawalerskiego w kolorze amarantowym umieszczono nazwy miejscowości związanych z działaniami bojowymi dywizjonu w latach 1919–1920 oraz jego patrona – generała Józefa Bema:
Po wymarszu dywizjonu na pozycje obronne w nocy z 26 na 27 sierpnia 1939 r. sztandar pozostawiono w jego siedzibie pod opieką dowódcy oddziału zbierania nadwyżek 1 dywizjonu artylerii konnej – majora Zygmunta Fischera. Następnie, po przeniesieniu majora Fischera na stanowisko dowódcy Ośrodka Zapasowego Artylerii Konnej nr 1 w Mińsku Mazowieckim sztandar został przewieziony do tej miejscowości. Po ewakuacji ośrodka do Kowla opiekę nad sztandarem przejęli chor. Zygmunt Gąsiorowski oraz st. ogn. Kazimierz Makowski. Po rozwiązaniu jednostki w nocy z 17 na 18 września 1939 r. sztandar został ukryty na terenie klasztoru w Beresteczku.
Odznaka pamiątkowa.
Od 20 maja 1922 oficerom i żołnierzom mogły być nadawane odznaki pamiątkowe artylerii konnej, wspólne dla wszystkich dywizjonów. Odznaka miała kształt krzyża maltańskiego o ramionach pokrytych emalią białą z pozłacanymi datami 1809 i 1918. Na środek krzyża nałożony został orzeł srebrny, oksydowany, w koronie pozłacanej, trzymający w szponach pozłacane, skrzyżowane lufy armatnie z gorejącą bombą. Pod lufami proporczyk emaliowany artylerii konnej, czarno-amarantowy (od 1926 czarno-szkarłatny).
Kadra dywizjonu.
Żołnierze dywizjonu – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="1125411" url="https://pl.wikipedia.org/wiki?curid=1125411" title="7 Regiment Pieszy Koronny">
7 Regiment Pieszy Koronny



</doc>
<doc id="1125414" url="https://pl.wikipedia.org/wiki?curid=1125414" title="Sukiennictwo">
Sukiennictwo

Sukiennictwo – gałąź rzemiosła zajmująca się przerobem wełny, wyrobem tkanin wełnianych, również handel suknem. Osoba wykonująca zawód to sukiennik. Obiektem, w którym sprzedawano sukna, były sukiennice.

</doc>
<doc id="1125415" url="https://pl.wikipedia.org/wiki?curid=1125415" title="Konstanty Oświęcimski">
Konstanty Oświęcimski

Konstanty Tomasz Oświęcimski (ur. 19 września 1964 w Trzebiatowie) – polski polityk i samorządowiec, z wykształcenia magister administracji, poseł na Sejm VI i VII kadencji.
Życiorys.
W latach 1979–1983 uczęszczał do Liceum Ogólnokształcącego w Gryficach im. Bolesława Chrobrego. Ukończył studia na Wydziale Prawa i Administracji Uniwersytetu Szczecińskiego. Od 1994 był radnym gminy Rewal i delegatem do sejmiku samorządowego województwa szczecińskiego. Od 1998 do 2006 zajmował stanowisko wójta gminy Rewal. Jest prezesem Ochotniczej Straży Pożarnej w tej gminie. W 2006 z listy Platformy Obywatelskiej został wybrany na radnego powiatu gryfickiego, obejmując jednocześnie funkcję wicestarosty.
W wyborach parlamentarnych w 2007 uzyskał mandat poselski, otrzymując w okręgu szczecińskim 7975 głosów. W 2009 został członkiem zarządu klubu Morze Bałtyk Szczecin.
W 2011 kandydował w wyborach parlamentarnych z piątego miejsca na liście komitetu wyborczego Platformy Obywatelskiej w okręgu wyborczym nr 41 w Szczecinie i uzyskał mandat poselski. Oddano na niego 7459 głosów (1,96% głosów oddanych w okręgu). W 2015 nie został wybrany na kolejną kadencję. W wyniku wyborów w 2018 powrócił na stanowisko wójta gminy Rewal.
W 2002 otrzymał Srebrny Krzyż Zasługi.
Życie prywatne.
Żonaty od 2003 (żona Zofia), ma córkę Martę.

</doc>
<doc id="1125416" url="https://pl.wikipedia.org/wiki?curid=1125416" title="Mordo ty moja">
Mordo ty moja

Mordo ty moja – singel zespołu Grupa Operacyjna pochodzący i promujący album „Ostry dyżur. Mordo ty moja”. Odnosi się on do wyborów parlamentarnych w 2007 r., w których reklamach przedwyborczych PiS pojawiało się hasło – „Mordo ty moja”. Jest w nim mowa także o Dodzie, używając zamiast pseudonimu Doda – słowo Dioda. W październiku 2007 została również napisana jego druga część, wydana w reaktywacji płyty „Ostry dyżur” pod nazwą „Ostry dyżur. Mordo ty moja”. Do singla nakręcono teledysk, który wyśmiewa różne partie polityczne.

</doc>
<doc id="1125418" url="https://pl.wikipedia.org/wiki?curid=1125418" title="9 Regiment Pieszy Koronny">
9 Regiment Pieszy Koronny



</doc>
<doc id="1125419" url="https://pl.wikipedia.org/wiki?curid=1125419" title="Gubernatorzy Guamu">
Gubernatorzy Guamu

Gubernator Guamu – szefem rządu Guamu. Od 1968 jest wybierany w wyborach bezpośrednich na okres 4 lat. Wcześniej był mianowany przez prezydenta USA.

</doc>
<doc id="1125423" url="https://pl.wikipedia.org/wiki?curid=1125423" title="10 Regiment Pieszy Koronny">
10 Regiment Pieszy Koronny



</doc>
<doc id="1125424" url="https://pl.wikipedia.org/wiki?curid=1125424" title="10 Regiment Ordynacji Rydzyńskiej">
10 Regiment Ordynacji Rydzyńskiej



</doc>
<doc id="1125430" url="https://pl.wikipedia.org/wiki?curid=1125430" title="Maciej Orzechowski">
Maciej Orzechowski

Maciej Bolesław Orzechowski (ur. 4 maja 1971 w Krotoszynie) – polski polityk, lekarz i samorządowiec, poseł na Sejm VI i VII kadencji.
Życiorys.
Ukończył studia na Akademii Medycznej, po których podjął pracę na oddziale położniczo-ginekologicznym szpitala w Krotoszynie. Następnie uzyskał specjalizację z położnictwa i ginekologii. W latach 2002–2006 pełnił funkcję radnego rady miejskiej Krotoszyna. W 2006 z ramienia Platformy Obywatelskiej został wybrany radnym sejmiku wielkopolskiego.
W wyborach parlamentarnych w 2007 uzyskał mandat poselski z listy PO. Kandydując w okręgu kaliskim, otrzymał 14 940 głosów. W wyborach w 2011 z powodzeniem ubiegał się o reelekcję, dostał 14 123 głosy. W 2015 nie kandydował na kolejną kadencję.

</doc>
<doc id="1125431" url="https://pl.wikipedia.org/wiki?curid=1125431" title="Pajęcznica liliowata">
Pajęcznica liliowata

Pajęcznica liliowata ("Anthericum liliago" L.) – gatunek rośliny z rodziny szparagowatych ("Asparagaceae") i podrodziny agawowych ("Agavoideae"). Występuje w południowej i środkowej Europie. W Polsce rośnie współcześnie tylko w rejonie doliny dolnej Odry i dolnej Warty. W wielu krajach jest to gatunek rzadki i zagrożony, także w Polsce, gdzie utracił wiele stanowisk i podlega ścisłej ochronie prawnej. Występuje na słonecznych murawach i w świetlistych lasach. Bywa uprawiany jako roślina ozdobna. Jest rośliną miododajną i dawniej wykorzystywany bywał także w ziołolecznictwie.
Rozmieszczenie geograficzne.
Zwarty zasięg tego gatunku obejmuje południową i środkową Europę – od środkowej części Półwyspu Iberyjskiego za zachodzie i południowej oraz środkowej Francji, na północy po środkowe Niemcy, Czechy i Słowację, obejmuje region alpejski i Apeniny oraz zachodnią część Półwyspu Bałkańskiego. Rozproszone stanowiska ma w północnych Niemczech, w Danii i w południowej Szwecji, w Polsce, Rumunii, w północnej Turcji, południowej Grecji i na Korsyce. Jako gatunek introdukowany występuje na Ukrainie i w środkowej części europejskiej Rosji. Na obszarach górskich nie przekracza zwykle rzędnej 1200 m n.p.m., ale w południowej części zasięgu sięga do ok. 1700 m n.p.m.
W Polsce wszystkie stanowiska tego gatunku znajdują się w zachodniej części kraju, gdzie skupiają się w dolinach dolnej Odry i dolnej Warty. Jeszcze w XIX wieku spotykany był także na nielicznych stanowiskach w Wielkopolsce i na Nizinie Śląskiej. W ciągu ostatnich dwustu lat gatunek wyginął na około 1/3 części stanowisk.
Biologia.
Anatomia.
Liście mają skórkę pokrytą cienką warstwą woskową. Szparki są nieco zagłębione i obecne są po obu stronach liścia. Pod skórką znajduje się miękisz asymilacyjny, a głębiej miękisz wodny, wyspecjalizowany w gromadzeniu wody.
Rozwój.
Długowieczna bylina. Nasiona kiełkują wiosną. Młode rośliny kwitnąć zaczynają zazwyczaj po trzech latach, ale w zależności od warunków rozwoju czasem już po dwóch lub dopiero po pięciu latach. Kwitnienie następuje w miesiącach maj-czerwiec (wcześniej w południowej części zasięgu, później na północy, w obszarze śródziemnomorskim kwitnienie może zacząć się już w kwietniu). W pierwszym roku kwitnienia rozwija się tylko jeden pęd kwiatostanowy. W przypadku starszych roślin niekiedy kwiaty rozwijają się powtórnie także jesienią. Zapylania dokonują pszczoły, bzygowate i motyle. Owady zapylające wabione są nektarem wydzielanym w trzech rynienkowatych zagłębieniach w ścianach zalążni. Nie zarejestrowano różnic w zawiązywaniu nasion, ich masie i zdolności do kiełkowania w przypadku kwiatów zapylanych krzyżowo i samozapylanych. Torebki zaczynają dojrzewać i otwierać się wysypując nasiona w drugiej połowie czerwca. Istotny wpływ na powstawanie nasion ma żerowanie roślinożerców – zwierzęta często bowiem zgryzają pędy kwiatostanowe uniemożliwiając powstanie nasion. Także duża ilość opadów (i mniejsze nasłonecznienie) w okresie tworzenia owoców osłabia tworzenie nasion, wpływając negatywnie na ich liczbę i masę. Nasiona rozsiewane są barochorycznie – są względnie ciężkie, osiągają masę średnio 9,4 mg. Kiełkuje od 12 do 60% nasion, przy czym młode rośliny nie rozwijają się w sytuacji, gdy roślinność tworzy zwartą darń oraz wówczas, gdy powierzchnię gleby przykrywa warstwa wojłoku (martwych szczątków roślin). Roślina rozmnaża się także wegetatywnie za pomocą kłącza.
Po owocowaniu pęd kwiatostanowy obumiera, a w kolejnym roku pęd taki rozwija się z pąka znajdującego się w kącie najwyższego liścia. W kątach niższych liści tworzą się pąki spoczynkowe, rozwijające się czasem dopiero po kilku latach i powodujących rozrastanie się kępy i tworzenie przez roślinę większej liczby pędów kwiatostanowych. Z corocznie wydłużającego się odcinka kłącza wyrasta kilka mięsistawych korzeni przybyszowych żyjących przez kilka lat.
Genetyka.
Pajęcznica liliowata jest tetraploidem z liczbą chromosomów 2n = 4x = 60 i 64. Rzadko rejestrowane są populacje diploidalne 2n = 30 (Alpy i Dania). Zróżnicowanie genetyczne populacji jest bardzo wyraźnie i pozytywnie skorelowane z ich wielkością. Odrębność genetyczna niewielkich i izolowanych populacji tłumaczona jest działaniem dryfu genetycznego. Mimo że gatunek ten jest poliploidem zawierającym więcej zróżnicowanych alleli od swoich diploidalnych przodków (wśród których z pewnością jest pajęcznica gałęzista "A. ramosum"), to jednak nie dość, że nie wykazuje lepszej adaptacji do warunków środowiskowych, to wręcz pajęcznica gałęzista ma szersze spektrum ekologiczne i zasięg geograficzny. Podobnie zwiększenie liczby chromosomów nie zwiększyło skuteczności samopylności i nie umożliwiło agamospermii.
Ekologia.
Siedlisko.
Pajęcznica liliowata rośnie w miejscach nasłonecznionych, zwykle na zboczach (czasem też stromych obrywach), na glebie piaszczystej do gliniastej, obojętnej do zasadowej, często szkieletowej. Zwykle w miejscach ubogich w materię organiczną, azot i potas, średnio zasobnych w magnez, z udziałem węglanu wapnia dochodzącym do 8%, zwłaszcza w głębszych warstwach profilu.
Gatunek ten rośnie w murawach kserotermicznych, rzadziej także w świetlistych zaroślach, dąbrowach i borach oraz na ich obrzeżach i polanach śródleśnych. W południowej części zasięgu często na obszarach górskich, na zboczach, w miejscach skalistych.
Fitosocjologia i interakcje międzygatunkowe.
Pajęcznica liliowata jest w Polsce gatunkiem charakterystycznym dla muraw z klasy "Festuco-Brometea" i wyróżniającym dla zespołu "Potentillo-Stipetum capillatae". W obrębie swego zasięgu występuje także w murawach kserotermicznych ze związku "Xerobromion", w ciepłolubnych zbiorowiskach okrajkowych ze związku "Geranion sanguinei", w murawach regionu alpejskiego ze związku "Diplachnion", w murawach związku "Cynancho vincetoxici-Seslerienion calcariae", "Alysso-Festucion pallentis" oraz w zbiorowiskach leśnych z rzędu "Quercetalia robori-petreae" i związków "Dicrano-Pinion", "Erico-Pinion".
Do wyspecjalizowanych zapylaczy pajęcznicy liliowatej należy "Merodon rufus" z bzygowatych, jednak gatunek ten rejestrowany jest tylko w miejscach obfitego występowania pajęcznicy (ponad 10 tys. egzemplarzy). Z tak obfitymi populacjami wiążą się także większe zagęszczenia pszczół samotnic. Lokalnie jako prawdopodobnie głównego zapylacza wskazywane bywają też mrówki – wścieklica Sabuleta "Myrmica sabuleti".
Do bezkręgowców ściśle związanych z pajęcznicą liliowatą należy także żywiąca się nią mszyca "Aphis antherici".
Systematyka.
Pajęcznica liliowata jest jednym z trzech europejskich gatunków z rodzaju pajęcznica "Anthericum" z sekcji "Anthericum". Jest alloploidem (2n = 60, 64) powstałym w wyniku skrzyżowania dwóch gatunków diploidalnych (2n = 30, 32). Jednym z gatunków rodzicielskich jest pajęcznica gałęzista "A. ramosum", natomiast jako drugi wskazywany jest albo gatunek "Anthericum baeticum" – rosnący w Hiszpanii i północno-zachodniej Afryce (jego współczesny zasięg nie pokrywa się z pozostałymi gatunkami europejskimi tego rodzaju), albo rzadko rejestrowane diploidalne populacje "A. liliago" (znane z rejonu Alp i Danii, przy czym autorzy koncepcji nie wskazują pochodzenia z kolei tych populacji).
Znane są triploidalne (2n = 44, 45) mieszańce z pajęcznicą gałęzistą "A. ramosum" (udokumentowane w południowej Skandynawii), a opisane po raz pierwszy spod Pragi pod nazwą "Anthericum × confusum" .
W obrębie gatunku wyróżniano dawniej odmianę var. "robustum" o sztywnych, wysokich łodygach osiągających 60–80 cm oraz formę f. "fallax" o krótszych i bardziej wątłych łodygach i mniejszych kwiatach niż u typu (o listkach okwiatu osiągających do 22 mm długości). Opisano także jako proles (≈ rasa/forma) "balcanicum" o wątlejszym pokroju, węższych (2–5 mm) liściach, często złożonych (stulonych), mniejszych kwiatach (listki okwiatu do 19 mm długości).
Opisywane z północno-zachodniej Afryki i Półwyspu Iberyjskiego podgatunki "A. liliago" subsp. "algeriense" i subsp. "baeticum" są zgodnie ze współczesnym ujęciem taksonomicznym odrębnym gatunkiem – "Anthericum baeticum" 
Nazewnictwo.
Naukowa nazwa rodzajowa "Anthericum" pojawiła się u Teofrasta z Eresos prawdopodobnie użyta w odniesieniu do roślin z rodzaju złotogłów "Asphodelus" i utworzona z greckiego słowa "anthericos" oznaczający m.in. „kłosowy”. Nazwa gatunkowa "liliago" oznacza „podobny do lilii” i użyta została po raz pierwszy z przyrostkiem -"ago" przez Andreę Cesalpino. Zarówno rodzaj jak i oba gatunki pajęcznic zwane były dawniej „pajęcznicą”, „kosatkami” i „kosatkami pajęcznicą”. Po ustaleniu podziału na rodzaje zaliczana tu wcześniej jako "Anthericum calyculatum" kosatka kielichowa przeniesiona została wraz z tą nazwą do rodzaju "Tofieldia" i dla rodzaju "Anthericum" zaczęto stosować tylko nazwę „pajęcznica”, przy czym gatunek nazywano „pajęcznicą liljowatą”.
Zagrożenia i ochrona.
W Polsce gatunek ten jest narażony na wyginięcie i status taki otrzymał według Czerwonej listy roślin i grzybów Polski (2006) i (2016) oraz według Polskiej czerwonej księgi roślin (2014). Zagrożony wymarciem jest także w Niemczech i Słowenii, narażony w Czechach, bliski zagrożenia jest w Danii. W Holandii jest gatunkiem wymarłym.
Zagrożeniem dla gatunku są zmiany degeneracyjne jego kluczowych siedlisk – muraw kserotermicznych – od bezpośrednich zniszczeń związanych z rozwojem terenów zabudowanych po przemiany związane z sukcesją ekologiczną. Siedliska te tworzą się na obszarach skalistych i podlegających oddziaływaniu naturalnych czynników – erozji wodnej i wietrznej, obrywów i osypisk (stąd rozmieszczenie wzdłuż krawędzi dolin rzecznych), które współcześnie nie są już praktycznie poddawane tym procesom i utrzymują się niemal wyłącznie dzięki ekstensywnemu ich użytkowaniu rolniczemu – wypasowi, w mniejszym stopniu koszeniu i wypalaniu. Przemiany współczesnego krajobrazu powodują zmniejszenie areału i fragmentację siedlisk kserotermicznych. Ich degenerację powodują: porzucanie ekstensywnego użytkowania rolniczego skutkujące wnikaniem drzew i krzewów (podobnie działa zalesianie muraw), eutrofizacja związana zwykle ze spływem biogenów z przyległych upraw skutkująca ekspansją silnie rosnących rozłogowych i luźnokępkowych traw oraz jeżyn, intensyfikacja użytkowania skutkująca silnym zubożeniem florystycznym muraw, wnikanie gatunków inwazyjnych.
Gatunek objęty jest w Polsce ścisłą ochroną prawną (od 1957 roku). Siedliska gatunku – zarówno murawy kserotermiczne, jak i świetliste dąbrowy, stanowią siedliska przyrodnicze chronione w Unii Europejskiej w sieci obszarów Natura 2000. Liczne stanowiska gatunku objęte są ochroną jako rezerwaty przyrody i użytki ekologiczne, w większości wymagające ochrony czynnej, prowadzonej w zachodniej Polsce m.in. przez Klub Przyrodników. Rośliny z populacji dzikich utrzymywane są w uprawie w ogrodach botanicznych (np. w ogrodzie UAM w Poznaniu).
Zastosowanie.
Pajęcznica liliowata uprawiana bywa jako roślina ozdobna w ogrodach naturalistycznych, w grupach bylin i na rabatach. Zalecana jest także jako składnik tzw. łąk kwietnych i większych ogrodów skalnych. Kwiatostany mogą być wykorzystywane jako kwiaty cięte w świeżych kompozycjach. W uprawie rośliny o większych kwiatach wyróżniane są jako odmiana 'Grandiflora' lub 'Major'.
Pajęcznica liliowata jest rośliną miododajną, dającą pożytek zarówno w postaci nektaru, jak i pyłku (ze względu na rzadkość występowania w zestawieniach roślin miododajnych w Polsce jest pomijana, w przeciwieństwie do częstszej, wyposażonej w takie same nektarniki przegrodowe pajęcznicy gałęzistej).
Dawniej roślina miała być także wykorzystywana w ziołolecznictwie ludowym (z substancji czynnych zawiera, jak inne pajęcznice, alkaloidy pokrewne kolchicynie).
Uprawa.
Uprawa możliwa od 4 do 7 strefy mrozoodporności. Gatunek wymaga stanowisk słonecznych i ciepłych, z glebą zasobną i przepuszczalną. Mimo dużej tolerancji susz, wskazane jest regularne podlewanie w okresie intensywnego wzrostu roślin. Rośliny te najlepiej rosną w miejscach osłoniętych i zacisznych. W przypadku ryzyka wystąpienia silnych mrozów zaleca się ich okrywanie (np. słomą, igliwiem, gałązkami zimozielonych roślin).
Roślina określana jest jako generalnie wolna od chorób i szkodników, aczkolwiek zniszczyć ją mogą ślimaki.
Pajęcznicę liliowatą rozmnaża się przez siew nasion (rosnąc w odpowiednich warunkach sama się rozsiewa) lub przez podział. Nasiona wymagają przechłodzenia, kiełkują nieregularnie, zwykle przez kilka miesięcy. Podział kęp wykonywany powinien być wczesną wiosną i jest on zalecany w przypadku nadmiernego zagęszczenia roślin. Gdy rośliny mają dobre warunki do rozwoju, nawet w przypadku starych okazów, ich podział nie jest konieczny. Zalecana gęstość sadzenia wynosi 7 roślin na 1 m2. 

</doc>
<doc id="1125432" url="https://pl.wikipedia.org/wiki?curid=1125432" title="Muhammad II ibn Ismail">
Muhammad II ibn Ismail

Muhammad II ibn Ismail (arab. محمد بن إسماعيل, ur. 1694 w Meknesie) – sułtan Maroka z dynastii Alawitów, syn Mulaja Ismaila.
Odsunąwszy od władzy swojego brata Abdullaha, zasiadł na tronie 8 sierpnia 1736 roku w okresie chaosu i walk sukcesyjnych, jakie rozgorzały po śmierci sułtana Mulaja Ismaila. 18 czerwca 1738 roku został odsunięty od władzy przez innego ze swoich braci – Al-Mustadiego. 

</doc>
<doc id="1125433" url="https://pl.wikipedia.org/wiki?curid=1125433" title="11 Regiment Pieszy Koronny">
11 Regiment Pieszy Koronny



</doc>
<doc id="1125442" url="https://pl.wikipedia.org/wiki?curid=1125442" title="Andrzej Orzechowski">
Andrzej Orzechowski



</doc>
<doc id="1125445" url="https://pl.wikipedia.org/wiki?curid=1125445" title="Ali ibn Ismail">
Ali ibn Ismail

Ali ibn Ismail (arab. علي الأعرج بن إسماعيل = "Ali al-Iradż ibn Ismail", zm. 1737 w Fezie) – sułtan Maroka z dynastii Alawitów, syn Mulaja Ismaila.
Życiorys.
Odsunąwszy od władzy swojego brata Abdullaha, zasiadł na tronie 28 sierpnia 1734 roku w okresie chaosu i walk sukcesyjnych, jakie rozgorzały po śmierci sułtana Mulaja Ismaila. 14 lutego 1736 roku został jednak obalony, a na tron powrócił sułtan Abdullah.

</doc>
<doc id="1125446" url="https://pl.wikipedia.org/wiki?curid=1125446" title="Hdparm">
Hdparm

hdparm - program pracujący pod konsolą dla systemów operacyjnych Linux, który pozwala sprawdzać oraz ustawiać parametry pracy dysków twardych. Program obsługuje dyski PATA, SATA, SAS i poprzez SAT (SCSI-ATA Command Translation) niektóre dyski USB. Polecenie hdparm jest podstawową metodą wpływania na wydajność pracy HDD bez konieczności kompilacji jądra systemu. Użycie go z nieodpowiednimi parametrami może spowodować, że dostęp do danych może stać się niemożliwy. Hdparm jest wolnym oprogramowaniem dostępnym na licencji BSD, instalowanym w podstawowych konfiguracjach dystrybucji Linuksa.
Użycie.
Polecenie to musi być wywoływane z przywilejami administratora (roota).
hdparm [flaga] [urządzenie]
Przykłady: 
Listuje informacje bezpośrednio z urządzenia (lub z '-i' z proc)
 hdparm -I /dev/sda
Włącza tryb DMA dla pierwszego dysku twardego.
 hdparm -d1 /dev/sda
Wyłącza tryb DMA dla pierwszego dysku twardego.
 hdparm -d0 /dev/sda
Sprawdza wydajność czytania pamięć cache dla pierwszego dysku twardego.
 hdparm -T /dev/sda
Sprawdza wydajność czytania pierwszego dysku twardego.
 hdparm -t /dev/sda

</doc>
<doc id="1125448" url="https://pl.wikipedia.org/wiki?curid=1125448" title="Uprowadzeni">
Uprowadzeni

Uprowadzeni / Porwany (ang. "Kidnapped") – amerykański serial telewizyjny o tematyce kryminalnej, nadawany w USA w latach 2006-2007 przez stację NBC. Serial został wykreowany przez wytwórnię Sony Pictures. Projekt ten nadawano przez jeden sezon (13 odcinków), następnie zdjęto go z anteny. Serial od 7 stycznia 2010 emitowany był w Polsacie pod tytułem "Porwany". 

</doc>
<doc id="1125449" url="https://pl.wikipedia.org/wiki?curid=1125449" title="Kirysek Sterby">
Kirysek Sterby

Kirysek Sterby, kirysek pomarańczowokolcowy ("Corydoras sterbai") – gatunek słodkowodnej ryby sumokształtnej z rodziny kiryskowatych (Callichthyidae). Hodowany w akwariach. Epitet gatunkowy "sterbai" nadano mu dla uhonorowania niemieckiego ichtiologa Günthera Sterby.
Występowanie.
Środkowa Brazylia i Boliwia, rzeka Guaporé.
Opis.
Jest to stadna, żywa i towarzyska ryba, która przebywa w strefie dennej i środkowej. Dorasta do 8 cm długości.
Rozmnażanie.
Tarło odbywa się najczęściej przy powierzchni wody. Ikra zostaje złożona na liściach lub szybach akwarium. Woda tarliskowa powinna mieć TwO ok. 0°n, temp. 20 °C. Tarlaki nie opiekują się ikrą, po tarle należy je odłowić. Młode wylęgają się po 72 godzinach i przez dwa dni odżywiają się zawartością woreczka żółtkowego. Po 24 godzinach od wyklucia należy rozpocząć karmienie artemią lub nicieniem mikro.

</doc>
<doc id="1125452" url="https://pl.wikipedia.org/wiki?curid=1125452" title="Espérance Tunis">
Espérance Tunis

Espérance Sportive de Tunis (arab. لترجي الرياضي التونسي, znany także jako "EST", "taraji") – tunezyjski klub piłkarski, grający obecnie w Championnat de Tunisie, mający siedzibę w stolicy kraju, Tunisie.
Historia.
Klub został założony w 1919 roku przez dwóch przyjaciół Mahameda Zaouiego i Hédi Kalleiego w kawiarni o nazwie Café de l'Espérance. Stąd też przyjęto nazwę klubu "Espérance Sportive de Tunis" i oficjalnie zarejestrowano ją 25 stycznia 1919. Początkowo piłkarze nosili barwy białe i zielone. W 1920 roku Chadly Zoutien, zaprojektował nowe koszulki, czerwone w żółte pionowe pasy. W 1923 roku Zoutien został prezydentem klubu i funkcję tę piastował przez cztery kolejne dekady. Pod jego przewodnictwem w 1936 roku klub awansował do "Division d'Honneur de Tunis" - honorowej ligi Tunezji. Następnie dotarł do finału Pucharu Tunezji. W 1939 roku wywalczył to trofeum wygrywając w finale 3:1 z Etoile Sportive du Sahel.
Pomiędzy rozpoczęciem II wojny światowej a uzyskaniem niepodległości przez Tunezję w 1956 roku Espérance był klubem, gdzie wychowywali się czołowi tunezyjscy zawodnicy. Grali tu także algierscy piłkarze jak Ben Tilfour czy Draoua.
Po uzyskaniu niepodległości przez kraj Espérance stał się najbardziej utytułowanym klubem w Tunezji. Stał się popularny nie tylko dzięki zdobytym tytułom, ale także spektakularnego i agresywnego stylu gry. W 1963 roku trener Abderrahmane Ben Azzedine, zainspirowany futbolem we Włoszech, zmienił styl gry na bardziej defensywny.
W latach 70. klub odkrył wiele tunezyjskich piłkarskich talentów jak Tarak Dhiab, Temime Ben Abdallah later Lahzami, Abdelmajid Ben Mrad, Machouche, Abdelkader, Raouf El Meddeb, Kochbati, Ridha Akacha, Adel Latrache, Lassad Dhiab i wielu innych. Wszyscy ci zawodnicy zostali odkryci i wzięci z wielu regionów Tunisu.
W latach 90. Espérance wywalczył wszystkie możliwe tytuły na kontynencie afrykańskim: Puchar Zdobywców Pucharów Afryki, Puchar CAF, Afrykański Puchar Mistrzów i Superpuchar Afryki, a także arabskie i afro-azjatyckie puchary.
Wraz z początkiem XXI wieku klub nie wywalczył żadnego trofeum w Afryce, ale często kwalifikował się do wyższych rund Ligi Mistrzów. Do 2005 roku zostawał mistrzem Tunezji siedmiokrotnie z rzędu.

</doc>
<doc id="1125455" url="https://pl.wikipedia.org/wiki?curid=1125455" title="Corydoras sterbai">
Corydoras sterbai



</doc>
<doc id="1125457" url="https://pl.wikipedia.org/wiki?curid=1125457" title="Espérance Sportive de Tunis">
Espérance Sportive de Tunis



</doc>
<doc id="1125458" url="https://pl.wikipedia.org/wiki?curid=1125458" title="Esperance Tunis">
Esperance Tunis



</doc>
<doc id="1125459" url="https://pl.wikipedia.org/wiki?curid=1125459" title="Oppeln-Bronikowscy">
Oppeln-Bronikowscy

Oppeln-Bronikowski (niem. "von Oppeln-Bronikowski") – niemiecki i polski ród szlachecki herbu własnego.
Pierwotne nazwisko pochodzącej z Łużyc Górnych, z okolic Löbau i Zittau rodziny brzmiało "Opal". "Werner de Opal" pojawia się w dokumentach z 1261 roku. Potomek rodu, Henricus de Oppel, zakupił w roku 1412 majątek Bronikowo koło Kościana i stał się protoplastą wszystkich Oppeln-Bronikowskich, zarówno polskich jak niemieckich, przyjmując nazwisko od majątku. Herb Bronikowskich starym zwyczajem nosił w Polsce nazwę własną "Osęk". Część rodziny pozostała w Saksonii nadal używała nazwiska "von Oppell". Istnieje do dzisiaj. Herb obu rodzin, przedstawiający srebrny osęk w czerwonym (polska linia) lub błękitnym (łużycka linia) polu, wiąże się z legendą rodową, według której jeden z antenatów używał bosaka jako broni w czasie bitwy pod Legnicą. Według innej wersji legendy rodowej protoplasta Bronikowskich miał w czasie inwazji Tatarów za pomocą bosaka wydrzeć obraz Matki Boskiej Częstochowskiej z ołtarza na Jasnej Górze, ukryć go przed wrogami i w ten sposób uratować przed zniszczeniem.
Genealogowie i heraldycy XVIII i XIX wieku wywodzili, sugerując się przydomkiem "Oppeln", Oppeln-Bronikowskich z okolic Opola (niemiecka nazwa Opola: "Oppeln"), najnowsze badania genealogów Związku Szlachty Niemieckiej ("Verband des deutschen Adels e.V.") wykazały jednak pochodzenie z Łużyc. Wielu członków rodu do dziś zajmuje poważne stanowiska w Polsce i w Niemczech. Gałąź osiadła na Oblath (ob. Obłotne, pow. Sulechów), obecnie wygasła, posiadała pruski tytuł hrabiowski, "Graf von Bronikowski-Bronicowa". Jednym z ostatnich majątków Oppeln-Bronikowskich w Polsce sprzed roku 1945 był Żychlin. Ich dawniejsze, stracone w XIX wieku majątki to m.in. Golejewko (powiat Rawicz).
Od połowy XVI wieku do końca XIX wieku większość gałęzi rodu wyznawała kalwinizm.
Przedstawiciele polskiej linii żyją do dziś na Zamojszczyźnie, Mazowszu, Pomorzu Zachodnim i Wielkopolsce.

</doc>
<doc id="1125466" url="https://pl.wikipedia.org/wiki?curid=1125466" title="Parafia św. Szymona z Lipnicy w Koleczkowie">
Parafia św. Szymona z Lipnicy w Koleczkowie

Parafia św. Szymona z Lipnicy w Koleczkowie – rzymskokatolicka parafia usytuowana w przy ulicy Partyzantów Kaszubskich w Koleczkowie w gminie Szemud. Wchodzi w skład dekanatu Kielno w archidiecezji gdańskiej.

</doc>
<doc id="1125467" url="https://pl.wikipedia.org/wiki?curid=1125467" title="Front na rzecz Zwycięstwa">
Front na rzecz Zwycięstwa

Front na rzecz Zwycięstwa (, FPV) – koalicja partii politycznych w Argentynie.
Historia.
Formacja założona została w 2003 roku przez Néstora Kirchnera. W skład koalicji wchodzi między innymi Partia Justycjalistyczna i Komunistyczna Partia Argentyny.

</doc>
<doc id="1125471" url="https://pl.wikipedia.org/wiki?curid=1125471" title="Rob Schmidt">
Rob Schmidt

Robert Schmidt (ur. 25 września 1965 w Slippery Rock w stanie Pensylwania, USA) – amerykański reżyser i scenarzysta filmowy.
Absolwent szkoły wyższej State University of New York w Purchase. Od 29 czerwca 2003 roku żonaty z fotograf Zoe Gangemi.

</doc>
<doc id="1125472" url="https://pl.wikipedia.org/wiki?curid=1125472" title="Storm Warning">
Storm Warning

 
Storm Warning – brytyjska grupa muzyczna łącząca współczesne brzmienie bluesa z rockiem i wpływami jazzowymi.
Gitarzysta Mad Dog Moore tworzy własne, oryginalne improwizacje. Perkusista Roger Willis współpracował z Capability Brown i Krazy Kat.

</doc>
<doc id="1125476" url="https://pl.wikipedia.org/wiki?curid=1125476" title="Mioklonie">
Mioklonie

Mioklonie ("myoclonus"), inaczej zrywania mięśniowe – ruchy mimowolne powstałe przez zmiany o różnym umiejscowieniu (rdzeń kręgowy, pień mózgu, kora mózgu i ośrodki podkorowe). Istotą zaburzeń są krótkotrwałe skurcze (szarpnięcia) pojedynczego mięśnia lub całych grup mięśniowych.
Podstawowe postacie mioklonii.
Mioklonie fizjologiczne.
Powstają głównie w czasie snu podczas fazy NREM, ale również i REM, budząc śpiącego. Inne przyczyny fizjologicznego występowania to: wysiłek fizyczny i czkawka. 
Mioklonie patologiczne.
Podział w zależności od miejsca powstawania:

</doc>
<doc id="1125479" url="https://pl.wikipedia.org/wiki?curid=1125479" title="Kamień Brygidy">
Kamień Brygidy

Kamień Brygidy - głaz narzutowy o obwodzie około 6 m, przywleczony przez lądolód, leżący we wschodniej części Gór Bardzkich. 
Położenie i opis.
Kamień Brygidy to głaz znajdujący się we wschodniej części Gór Bardzkich, w dolinie Węglówki, na wysokości około 380 m n.p.m.. Jest to głaz narzutowy z czerwonego granitu przyniesiony ze Skandynawii przez lądolód. Na górnej powierzchni głazu wykuty jest krzyż słoneczny o rozpiętości ramion 20 i 22 cm, prawdopodobnie jest to średniowieczny znak graniczny opactwa cysterskiego w Kamieńcu Ząbkowickim, pochodzący z 1295 roku.&lt;br&gt;
Dawniej głaz był lokalną atrakcją turystyczną, obecnie jest zapomniany i mało znany.
Nazwa.
Nazwa głazu pochodzi od miejscowej legendy o służącej Brygidzie, która często odpoczywała na kamieniu, kiedy nosiła z lasu chrust w chuście zarzuconej na plecy. Któregoś razu zasnęła na kamieniu, chrust się na nią obsunął i chusta ją udusiła. 

</doc>
<doc id="1125481" url="https://pl.wikipedia.org/wiki?curid=1125481" title="Carrion">
Carrion

Carrion – polski zespół rockowy powstały na początku 2003 roku w Radomiu.
Historia.
25 listopada 2004 roku miała miejsce oficjalna premiera pierwszego minialbumu zespołu pt. "L.A.F.F.C.", nagranego razem z grupą Lilith.
W styczniu 2005 roku teledysk "Zapach szarości" wszedł na listę "DeTonacja" w telewizji ITV, gdzie utrzymywał się przez 2,5 miesiąca. W tym samym czasie, utwór ukazał się również jako propozycja do listy przebojów Trójki.
W marcu 2006 zespół dostał zaproszenie do programu "Muzyka na żywo" w TVP (wywiad oraz fragment warszawskiego koncertu). Również w tym roku, zespół zdobył wiele nagród (I miejsce na festiwalach: Malborski Przegląd Muzyczny w Malborku, Morrock ’06 w Morągu, I Małopolski Festiwal Rockowy w Brzesku, Muzyczna Jesień w Sierpcu, II miejsce na Muzycznej Jesieni w Grodkowie i nagrodę publiczności na Festiwalu Zderzak w Zgierzu).
W 2007 roku zespół podpisał kontrakt z wytwórnią MJM Music PL. 30 sierpnia tego roku ukazał się debiutancki album nazwany po prostu "Carrion". Album promowały single: "Trzy słowa..", "Trudno uwierzyć" (do których zostały nakręcone wideoklipy) oraz "Betel" i cover Blacka "Wonderful Life".
W 2008 roku zespół został zaproszony do wzięcia udziału w największym w Europie Środkowo – Wschodniej festiwalu Metalmania 2008. Również w tym roku Carrion nagrał swoją wersję utworu "This Corrosion" zespołu The Sisters of Mercy, który znalazł się na składance "Sittin` In The Bar For Hours – Tribute to SOM". Oprócz tego, utwór "Trzy słowa…" z debiutanckiej płyty, znalazł się na dwupłytowej składance "Antyradio – Rock, Honor, Ojczyzna".
Rok 2009 rozpoczął się trasą koncertową obejmującą miasta na terenie całego kraju. W kwietniu grupa ponownie zaszyła się w radomskim K&amp;K Studio aby zarejestrować materiał na drugi album. W międzyczasie Carrion wziął udział w eliminacjach do Przystanku Woodstock 2009 i został wybrany do półfinałowej dwudziestki, jako jeden z ponad 500 zespołów, co zaowocowało zamieszczeniem utworu "Zapach szarości" na składance "Przed Woodstockiem 2009". Pod koniec roku miała miejsce premiera nowego singla "Sztandary Eloi" zapowiadającego nową płytę zespołu, co zaowocowało zamieszczeniem go na playlistach radiowych oraz pierwszych miejscach list przebojów (m.in. Eska Rock, Antyradio). Oprócz tego muzyka zespołu ("Sztandary Eloi" oraz "Trzy słowa…") pojawiła się w filmie "Sprawa Janusza W." w reżyserii Wojciecha Jagiełło.
Na początku 2010 roku ukazał się drugi singel "Nie bez wiary", do którego powstał teledysk. W utworze gościnnie wystąpił oboista Tytus Wojnowicz. Singel stał się jednym z najczęściej granych utworów w kraju, stając się tym samym nowym hitem zespołu oraz został zamieszczony na składance "The Best Polish Songs… Ever! vol. 2"'. Premiera płyty "El Meddah" miała miejsce 26 marca 2010 roku. Album promowała ogólnopolska trasa koncertowa Eska Rock Tour 2010.
Na trzeci i ostatni singel promujący płytę został wybrany utwór "Dex". Pod koniec 2010 roku pojawiło się kilka podsumowań, w których zespół został nagrodzony, m.in. Magazyn Gitarzysta – Naj-Zespół-Polska (3 miejsce) oraz Naj-Utwór ("Dex" – 5 miejsce), RMF Polski Rock – "El Meddah" płytą roku, portal NetFan.pl – Artysta Roku (1 miejsce) oraz Przebój Roku ("Nie bez wiary" – 2 miejsce), portal Last.FM (24 miejsce spośród polskich artystów), rockowa setka Eska Rock (58 miejsce).
Rok 2011 rozpoczął się intensywną pracą nad kolejną płytą, którą zakłóciło odejście z zespołu klawiszowca Dariusza "VanChesco" Wancerza, współkompozytora i aranżera, zasilającego szeregi Carrion od samego początku. Jego następczynią została Dorota "Zocha" Turkiewicz. Pomiędzy tworzeniem nowego materiału a koncertowaniem w wielu polskich miastach, zespół został zaproszony na dwa koncerty do Stanów Zjednoczonych. Wystąpił na festiwalu "Taste Of Polonia" w Chicago, gdzie został bardzo miło przyjęty przez liczną publiczność. Na początku listopada Carrion wszedł do studia, aby zarejestrować zgromadzony materiał na trzecią płytę.
W związku z premierą nowej płyty "Sarita", która ukazała się 13 lutego 2012 roku, zespół wyruszył w trasę koncertową o nazwie "Sarita Tour 2012", obejmującą ponad 20 miast w Polsce oraz Anglii. Pierwszym singlem promującym nowy album był "Klub M", który wielokrotnie zagościł na pierwszym miejscu listy NRD w Esce Rock. Drugim utworem promującym album została piosenka "Niepamięć". Po trasie promującej przyszedł czas na koncerty plenerowe, które zostały przerwane odejściem z zespołu Grzegorza "Kulavika" Kowalczyka oraz Doroty "Zochy" Turkiewicz. Na miejsce klawiszowca powrócił do składu Dariusz "VanChesco" Wancerz, który współtworzył Carrion od samego początku. 3 listopada do składu dołączył Kamil "Hans" Pietruszewski, który objął stanowisko wokalisty.Zespół rozpoczął pracę nad nowym materiałem.
W międzyczasie zespół koncertował oraz nagrał cover do piosenki "Enjoy The Silence" ujawniając zdolności nowego wokalisty. Jego premiera odbyła się w listopadzie 2013 roku.
W lutym 2014 roku do rozgłośni radiowych trafił pierwszy singiel pt. "Krótkowzroczne zera" zapowiadający nowy album. Utwór został bardzo dobrze przyjęty przez media oraz słuchaczy. Znajdował się m.in. przez 23 tygodnie na liście TurboTop w Antyradiu (16 razy na podium, w tym 8 razy na miejscu 1.) oraz wielokrotnie gościł na liście NRD w Esce Rock. Do piosenki powstało pierwsze w historii zespołu Lyric Video. Drugi singiel zatytułowany "Eunomia" trafił do rozgłośni w lipcu. Pojawił się m.in. na 1. miejscu listy TurboTop w Antyradiu oraz liście Aferzasta w Radiu Afera. Nowa, czwarta płyta pt. "Dla idei" ukazała się 6 października i znalazła się na 22. miejscu najchętniej kupowanych płyt w kraju, czyli Oficjalnej Liście Sprzedaży (OLiS). Krążek promowała trasa koncertowa "Dla Idei Tour", która objęła ponad 20 miast w Polsce. W dniu premiery płyty ukazał się trzeci singiel pt. "Mowa cieni", dzięki któremu zespół został zaproszony do wielu programów telewizyjnych oraz rozgłośni radiowych. Ostatnim singlem promującym album był utwór "Scheda".
Po zakończeniu trasy w 2015 roku Carrion zagrał m.in. na Orange Warsaw Festival oraz został wybrany najlepszym zespołem sezonu w programie Kuba Wojewódzki. Również w tym roku ukazały się dwie składanki "Siła polskiego rocka" oraz "Antyradio - Najlepszy rock na świecie", na którym znalazł się utwór "Krótkowzroczne zera".

</doc>
<doc id="1125482" url="https://pl.wikipedia.org/wiki?curid=1125482" title="Kolesław">
Kolesław



</doc>
<doc id="1125486" url="https://pl.wikipedia.org/wiki?curid=1125486" title="Zenon Durka">
Zenon Durka

Zenon Durka (ur. 21 października 1958 w Legionowie) – polski polityk, prawnik i działacz samorządowy, poseł na Sejm VI i VII kadencji.
Życiorys.
Jest synem Jacentego i Barbary. Ukończył studia prawnicze na Wydziale Prawa i Administracji Uniwersytetu Warszawskiego. W 1989 objął funkcję dyrektora Miejskiego Ośrodka Kultury w Legionowie. W latach 1990–1994 był wiceprzewodniczącym rady miasta Legionowa, a następnie od 1994 do 1998 członek zarządu tego miasta. W wyborach parlamentarnych w 1991 bez powodzenia kandydował do Sejmu z listy Polskiej Partii Ekologicznej – Zielonych. W latach 1998–2007 zasiadał w radzie powiatu legionowskiego (wybrany m.in. z listy AWS), w tym w II kadencji jako członek zarządu powiatu. W wyborach w 2005 bez powodzenia kandydował do Sejmu z listy Partii Demokratycznej, której był członkiem.
W wyborach parlamentarnych w 2007 startował z 19. pozycji jako bezpartyjny kandydat na liście Platformy Obywatelskiej w okręgu podwarszawskim. Uzyskał mandat jako jedyna osoba spoza pierwszej czwórki na liście, zdobywając 7761 głosów, z czego 6891 na terenie swojego rodzinnego powiatu. Wstąpił w trakcie kadencji do PO. W wyborach w 2011 z powodzeniem ubiegał się o reelekcję, dostał 7988 głosów.
W 2015 nie kandydował na kolejną kadencję. Powrócił do pracy jako dyrektor Miejskiego Ośrodka Kultury w Legionowie. W 2018 ponownie wybrany w skład rady powiatu legionowskiego.

</doc>
<doc id="1125487" url="https://pl.wikipedia.org/wiki?curid=1125487" title="Daniel Scioli">
Daniel Scioli

Daniel Scioli (ur. 13 stycznia 1957 w Buenos Aires) – argentyński polityk i przedsiębiorca, wiceprezydent Argentyny od 25 maja 2003 do 10 grudnia 2007 podczas prezydentury Néstora Kirchnera, od 10 grudnia 2007 do 10 grudnia 2015 gubernator prowincji Buenos Aires.
Daniel Scioli jest członkiem Partii Justycjalistycznej, od 29 czerwca do 11 listopada 2009 oraz od 27 października 2010 do 9 maja 2014 pełnił funkcję jej przewodniczącego.
W 2015 zdecydował się startować w wyborach prezydenckich w Argentynie, otrzymując poparcie ustępującej prezydent Cristinę Fernández de Kirchner. W I turze, która odbyła się 25 października 2015, zdobył 37.08%% przechodząc do II tury razem z Mauricio Macrim, burmistrzem Buenos Aires, który zdobył 34.15%. W wyniku pierwszej w historii drugiej tury wyborów z 22 listopada 2015 przegrał II turę i wybory uzyskując 48.56% głosów ważnych (12 198 441 głosów), pokonując w głosowaniu kandydata, opozycyjnej koalicji centroprawicowej "Zmiana".

</doc>
<doc id="1125489" url="https://pl.wikipedia.org/wiki?curid=1125489" title="Fritz Degelow">
Fritz Degelow

Fritz Degelow (ur. 25 lutego 1892, zm. ?) – zbrodniarz hitlerowski, dowódca kompanii wartowniczej ("SS-Totenkopfwachsturmbanne") w obozie koncentracyjnym Dachau i SS-Sturmbannführer.
Jako członek SS posiadał w tej organizacji numer 178978. W latach 1940–1941 służył w "SS-Totenkopfstandarte 15". Następnie do 1943 roku był dowódcą kompanii w ramach "SS-Ersatz Btl „Westland”". Wreszcie w latach 1943–1944 służył kolejno w II i VI Korpusie Pancernym SS. W styczniu 1945 roku Degelow został przydzielony do obozu koncentracyjnego Dachau, gdzie dowodził kompanią wartowniczą. Organizował większość marszów śmierci z tego obozu.
Po zakończeniu wojny został schwytany przez aliantów i osądzony przez amerykański Trybunał Wojskowy w procesie załogi Dachau. Wymierzono mu karę śmierci, którą jednak zamieniono następnie na 20 lat pozbawienia wolności. Degelow został zwolniony z więzienia w Landsbergu już 7 grudnia 1951 roku.

</doc>
<doc id="1125490" url="https://pl.wikipedia.org/wiki?curid=1125490" title="HL2">
HL2



</doc>
<doc id="1125493" url="https://pl.wikipedia.org/wiki?curid=1125493" title="Lalla Khadija">
Lalla Khadija



</doc>
<doc id="1125498" url="https://pl.wikipedia.org/wiki?curid=1125498" title="Breaking Free">
Breaking Free

"Breaking Free" – singel z filmu "High School Musical" i jego soundtracka "High School Musical". Utwór został zaśpiewany przez Troya i Gabriellę (Zac Efron i Vanessa Hudgens) w czasie drugiej rundy przesłuchań do musicalu.
Międzynarodowe wersje.
"Masz W Sobie Wiarę".
"Masz W Sobie Wiarę" to polska wersja piosenki "Breaking Free", śpiewana przez Hanię Stach i Andrzeja Lamperta. Do utworu nakręcono teledysk, który oprócz fragmentów filmu pokazuje Hanię i Andrzeja oglądających film w kinie. Piosenkę umieszczono na soundtracku "High School Musical 2".

</doc>
<doc id="1125503" url="https://pl.wikipedia.org/wiki?curid=1125503" title="Ptydepe">
Ptydepe

Ptydepe to fikcyjny język opisany przez Václava Havla w sztuce "Powiadomienie" (wydanie polskie 1966).
Ptydepe ma być supersyntetycznym językiem, ale w istocie chodzi o antyjęzyk. Używający go stają się mechanicznymi bytami, które utraciły zdolność rozróżnienia między samym językiem a sytuacją, w której się go używa.
"Ptydepe", tak jak słowo "kafkarna" (od nazwiska Kafki; oznacza m.in. niedający się racjonalnie wyjaśnić absurd) zadomowiło się w czeskiej świadomości powszechnej.

</doc>
<doc id="1125510" url="https://pl.wikipedia.org/wiki?curid=1125510" title="Herb Hajnówki">
Herb Hajnówki

Herb Hajnówki – jeden z symboli miasta Hajnówka w postaci herbu.
Wygląd i symbolika.
Herb przedstawia hiszpańską tarczę podzieloną ukośnie białym pasem o ząbkowanej górnej krawędzi stylizowanej na krawędź piły. Na heraldycznie prawej górnej części pola herbowego, zza białego pasa wyłaniają się cztery, ustawione obok siebie, stylizowane zielone świerki na błękitnym tle. Na heraldycznie lewej dolnej części, zza białego pasa wyłania się nieco więcej niż połowa białej piły tarczowej na zielonym tle.
Herb symbolizuje związek miasta z Puszczą Białowieską, a także fakt, iż Hajnówka jest ośrodkiem przemysłu drzewnego.
Historia.
Prawa miejskie Hajnówka otrzymała w 1951 a herb został ustanowiony w 1959 roku. Motyw herbowy został zaczerpnięty ze znaku miasta, którym wcześniej się posługiwano. Po wejściu w życie ustawy z 8 marca 1990 roku o samorządzie terytorialnym, herb został prawnie ustanowiony 7 września 1994 uchwałą nr III/18/94 Rady Miejskiej. 

</doc>
<doc id="1125512" url="https://pl.wikipedia.org/wiki?curid=1125512" title="Klątwa Ondyny">
Klątwa Ondyny

Klątwa Ondyny (zespół wrodzonej ośrodkowej hipowentylacji, pierwotna hipowentylacja pęcherzykowa, ang. "Ondine's curse", "[idiopathic] congenital central hypoventilation syndrome", "CCHS", "primary alveolar hypoventilation") – rzadka, genetycznie uwarunkowana, potencjalnie śmiertelna choroba układu nerwowego. Chorzy z tym zespołem mogą doznać zatrzymania oddechu we śnie. Jest to rzadka przyczyna bezdechu śródsennego, spowodowana nieprawidłową funkcją autonomicznej kontroli oddychania.
Etiologia.
U około 91% pacjentów z CCHS stwierdza się mutację genu homeotycznego "PHOX2B" w "locus" 4p12. Mutacja polega na ekspansji powtórzeń polialaninowych w eksonie 3 genu. W innych przypadkach stwierdzano mutacje genów "RET", "GDNF", "EDN3", "BDNF" i "ASCL1", jednak rola tych mutacji w patogenezie CCHS nie jest dostatecznie udowodniona.
Niespójne dane dotyczą spekulacji, czy członkowie rodzin osób chorych są również obarczeni patologią. Z jednej strony członkowie rodzin nie wykazywali cech zaburzeń kontroli oddechu, natomiast z drugiej u niektórych znajdowano pewne nieprawidłowości autonomicznego układu nerwowego. Istnieją pojedyncze doniesienia o kobietach z CCHS, które urodziły dzieci również obciążone tą chorobą. Opisywano też bliźnięta jednojajowe, rodzeństwo i rodzeństwo przyrodnie, u których występowały CCHS lub zespół Haddada. Stwierdzano częstsze występowanie SIDS i innych chorób związanych z dysregulacją autonomicznego układu nerwowego u członków rodzin pacjentów z rozpoznanym CCHS.
Patofizjologia.
Folgering i wsp., w badaniu pośmiertnym niemowlęcia zmarłego z powodu CCHS, stwierdzili brak jądra łukowatego podwzgórza, jednak w większości przypadków nie stwierdza się anatomopatologicznych podstaw zaburzenia. Przypuszcza się, że dysregulacja autonomicznego układu nerwowego ma bardziej złożoną przyczynę.
Epidemiologia.
Liczbę opisanych przypadków CCHS szacuje się na około 100; w 1999 roku sugerowano, że na całym świecie żyjących dzieci z CCHS jest zaledwie około 160-180, z zastrzeżeniem, że liczba ta może być niedoszacowana. Natomiast w 2004 oceniano, że do tego momentu opisano około 300 przypadków CCHS.
Objawy i przebieg.
Podstawowym objawem zespołu jest niewydolność oddechowa, przede wszystkim podczas snu (nie licząc fazy REM), i upośledzona odpowiedź na hiperkapnię i hipoksemię, działające łącznie lub osobno. 
Obok zaburzeń kontroli oddychania, u chorych z CCHS może występować nerwiak zarodkowy, choroba Hirschsprunga, inne objawy dysfunkcji autonomicznego układu nerwowego: dysfagia spowodowana zaburzeniami motoryki przełyku, nieprawidłowa motoryka żołądka, zaburzenia rytmu serca prowadzące od omdleń wazowagalnych do asystolii włącznie, nieprawidłowe reakcje źrenic na światło, incydenty zlewnych potów, obniżona temperatura ciała (zaburzona regulacja temperatury ciała). U pacjentów z mutacjami "PHOX2B" stwierdzano dyskretne cechy dysmorficzne twarzy. Choroba Hirschsprunga występuje u około 16% pacjentów z CCHS; współwystępowanie tych dwóch chorób określa się jako zespół Haddada.
Ciekawym zagadnieniem jest zła tolerancja alkoholu przez chorych z CCHS. Ponieważ przeżywalność chorych jest coraz lepsza, dzieci z CCHS uczęszczają do zwykłych szkół i są narażone na niebezpieczeństwa związane ze spożyciem alkoholu i zażywaniem narkotyków; jako że alkohol i większość substancji psychoaktywnych hamuje ośrodek oddechowy, u pacjentów z CCHS notowano zarówno śpiączkę, jak i zgony związane ze spożyciem alkoholu. Sugerowano, że dodatkowym czynnikiem zwiększającym śmiertelność pacjentów z CCHS na takim tle jest obniżony próg lęku, zmniejszający świadomość zagrożeń związanych z impulsywnymi zachowaniami.
Rozpoznanie.
W 2001 roku zaproponowano kryteria rozpoznawcze CCHS:
Diagnostyka różnicowa.
Różnicowanie CCHS powinno polegać na wykluczeniu innych, częstszych przyczyn takiego zespołu objawów: pierwotnych chorób nerwowo-mięśniowych, płuc lub serca, uszkodzenia pnia mózgu, niedojrzałości spowodowanej wcześniactwem, asfiksji, infekcji, urazów lub guzów. Kilka chorób o podłożu genetycznym również może trochę przypominać CCHS, są to między innymi:
Leczenie.
Wszyscy pacjenci z CCHS wymagają dożywotniego wspomagania wentylacji podczas snu, a niektórzy przez cały czas. Możliwości wentylacji obejmują mechaniczną wentylację dodatnim ciśnieniem przez tracheotomię, nieinwazyjną wentylację dodatnim ciśnieniem, wentylację ujemnym ciśnieniem i rozruszniki przepony. Sama tlenoterapia nie jest wystarczającym leczeniem.
Historia i etymologia.
Zespół ośrodkowej idiopatycznej hipowentylacji opisali jako pierwsi Severinghaus i Mitchell w 1962 roku u trzech pacjentów, poddanych wcześniej operacji na szyjnym odcinku rdzenia kręgowego i pniu mózgu. Mellins i wsp. w 1970 roku przedstawili przypadek niemowlęcia z wrodzoną postacią choroby i dokonali przeglądu piśmiennictwa.
Nazwa choroby wiąże się z mitem o Ondynie, bogince popularnej w mitologii nordyckiej. Według niego Ondyna zakochała się w zwykłym śmiertelniku, który był jej niewierny. Za karę rzucono na niego klątwę, która sprawiła, że aby móc oddychać, musiał o tym pamiętać. Gdy zapadł w sen, nie mógł oddychać i zmarł. Z różnych względów nazwa jednostki chorobowej jest zastępowana terminem zespołu wrodzonej hipowentylacji; poza tym, w micie rzucającym klątwę był władca Ondyny, a nie ona sama.

</doc>
<doc id="1125518" url="https://pl.wikipedia.org/wiki?curid=1125518" title="Podział administracyjny Zambii">
Podział administracyjny Zambii

Zambia dzieli się na 10 prowincji. Niższym szczeblem administracji lokalnej jest 81 dystryktów.
W 1950 roku Zambia (wówczas Rodezja Północna) była podzielona na sześć prowincji: Centralną, Wschodnią, Zachodnią, Północną, Południową i Barotse. Według ówczesnych danych, na terenie Rodezji Północnej mieszkało nieco ponad 1,8 mln mieszkańców. Po ogłoszeniu niepodległości w 1964 roku, Zambię podzielono na osiem prowincji (oprócz wyżej wymienionych doszły jeszcze prowincje Luapula i Północno-Zachodnia, a nazwę Barotse zmieniono na Barotseland) i 43 dystrykty. W 1973 wydzielono dziewiątą prowincję – Lusakę, której rozmiar powiększono w 1988 (pierwotnie miała zaledwie 360 km², obecnie ma 21 896 km2). Nazwy kilku prowincji ulegały w tym czasie zmianie.
Do 2011 roku kraj był podzielony na dziewięć prowincji. Dziesiątą została Prowincja Muczinga, która powstała na terenie dwóch prowincji: Północnej i Wschodniej. W 2013 roku jedna z prowincji – Południowa – zmieniła siedzibę. Odtąd stolicą tejże jednostki administracyjnej jest miasto Choma (wcześniej było to miasto Livingstone).
Poniższa tabelka przedstawia dane statystyczne na podstawie spisu powszechnego za rok 2019.

</doc>
<doc id="1125522" url="https://pl.wikipedia.org/wiki?curid=1125522" title="Zespół wrodzonej hipowentylacji">
Zespół wrodzonej hipowentylacji



</doc>
<doc id="1125528" url="https://pl.wikipedia.org/wiki?curid=1125528" title="Rosyjska kolonizacja Azji">
Rosyjska kolonizacja Azji

Rosyjska kolonizacja Azji – kolonizacja znacznych obszarów Azji Północnej, Środkowej i Kaukazu przebiegająca w okresie od XV do XX wieku. Kolonizacja miała odmienny przebieg od większości ekspansji kolonialnych innych państw europejskich i polegała w znacznej mierze na bezpośrednim wcielaniu opanowanych obszarów do państwa rosyjskiego. Wyjątkiem były tu m.in. niektóre kraje kaukaskie i środkowoazjatyckie, którym przez długi okres przysługiwały pewne atrybuty państwowości.
Rosyjska kolonizacja Azji została rozpoczęta przez Republikę Nowogrodzką de facto już w XI wieku i była kontynuowana przez Wielkie Księstwo Moskiewskie (1328-1547), Carstwo Rosyjskie (1547-1721) i Imperium Rosyjskie (1721-1917).
Syberia i Daleki Wschód.
Zasiedlana od paleolitu. W I tysiącleciu zajmowana przez koczowników azjatyckich, w III-II w. p.n.e. opanowana przez Hunów (od których bliżej nieznanego plemienia Sabir, Seber jedna z hipotez wywodzi nazwę Syberii). W VI w. zasiedlona przez ludy pochodzenia tureckiego. W połowie XIII w. w składzie imperium mongolskiego Czyngis-chana. Od XI w. zwierzchnictwo nad północno-zachodnią częścią Syberii (tzw. Jugrą) przejął Nowogród Wielki, a od 1478 Moskwa. Po upadku Złotej Ordy, w XV w. na południowym zachodzie powstał Chanat Syberyjski.
Rosyjską ekspansję zapoczątkował w 1552 podbój Chanatu Kazańskiego. Kolonizację terenów nad rzeką Kamą prowadzili na mocy przywileju carskiego z roku 1558 Stroganowowie, rosyjski ród kupiecki, który zmonopolizował handel z ziemiami na wschód od Uralu. Dzięki zwolnieniom podatkowym, Strogonowowie wystawili armię złożoną między innymi z Kozaków i Baszkirów.
Wyprawa Jermaka i podbój Chanatu Syberyjskiego.
Z inicjatywy Stroganowów 1 IX 1581 wyruszyła ekspedycja Kozaków pod wodzą Jermaka Timofiejewicza. W skład oddziału liczącego 800 ludzi, wchodziło około 500 kozaków oraz najemnicy z Europy. W bitwie na Przylądku Czuwaszskim rozbili oni siły Chanatu Syberyjskiego i w październiku 1582 dotarli nad Irtysz, otwierając tym samym, drogę dalszej ekspansji rosyjskiej. Walki z chanem Kuczumem trwały jednak nadal. W ich toku, w 1585 zginął w jednej z potyczek Jermak, zaś resztki jego ekspedycji wycofały się z ziem chanatu. W następnym roku, władze carskie wysłały jednak za Ural strzelców, nie chcąc tracić panowania nad cennymi gospodarczo ziemiami. Ostatecznie Kuczum został pokonany w roku 1589, w bitwie u ujścia rzeki Irmenki do Obu.
Od Tiumenia do Morza Ochockiego.
Rozpoczął się planowy podbój i kolonizacja ziem zauralskich, powstały pierwsze miasta rosyjskie: Tiumeń (1586), Tobolsk (1587), Tara (1594), Tomsk (1604). Już w roku 1619 kolonizacja sięgnęła Jeniseju, w 1631 Angary (Bracka) na południu i Leny na wschodzie. W 1639 roku, wyprawa kozaka Iwana Moskwitina osiągnęła Udę. W następnym roku, dotarła ona do północnych wybrzeży Oceanu Spokojnego. Pierwszą umocniona osadą na rosyjską nad Morzem Ochockim był Ochock, założony w 1647 roku. W 1645 rosyjskie wyprawy sięgnęły ujścia Amuru, w połowie XVII w. jeziora Bajkał (Irkuck 1652).
Konflikt z Buriatami i dotarcie do Bajkału.
Założony w 1631 roku Brack, stanowił zagrożenie dla interesów Buriatów. W roku 1635 udało im się wymordować załogę tego fortu, jednak w następnym roku Rosjanie przywrócili swoją obecność na tym obszarze. Po raz pierwszy nad Bajkał dotarł Kurbat Iwanow w roku 1643.
Ekspansję rosyjską w basenie Amuru zahamował konflikt z Chinami zakończony w 1689 podpisaniem układu w Nerczyńsku. Dopiero postanowienia traktatów z Ajgun (obecnie Aihui) (1858) i Pekinu (1860) oddały Rosji zwierzchnictwo nad środkowym i dolnym biegiem Amuru i Ussuri.
W XIX w. granice Syberii powiększyły się wskutek ekspedycji: V. Beringa, J. Gmelina, G. Müllera, P. Pallasa, F. v. Wrangla.
Początkowo całością obszarów zauralskich administrowano bezpośrednio z Moskwy. 1708 utworzono gubernię syberyjską ze stolicą w Tobolsku, w 1764 powstały dwie gubernie (Tobolsk, Irkuck), a w 1897 cztery (Tobolsk, Irkuck, Tomsk, Jenisejsk).
Zsyłki na Syberię odgrywały wielką rolę w rosyjskim systemie kar, oprócz kryminalistów kierowano tu także więźniów politycznych i jeńców wojennych. W XIX w. szczególnie liczną grupę wśród zesłańców stanowili Polacy, którzy przyczynili się do naukowego zbadania Syberii (m.in.: Aleksander Czekanowski, Jan Czerski, Benedykt Dybowski, Feliks Kon, Wiktor Godlewski, Bronisław Piłsudski, W. Witkowski).
Od 2. połowy XIX w. wzrost znaczenia gospodarczego, m.in. dzięki budowie Kolei Transsyberyjskiej (1891-1916). Początkowo baza surowcowa dla europejskiej części Rosji, później także rozwój przemysłu, głównie ciężkiego. W 1918, podczas rosyjskiej wojny domowej, Syberia znalazła się pod władzą A.W. Kołczaka, wspomaganego przez interwencyjne oddziały japońskie, amerykańskie, angielskie i francuskie. W 1920 armia Kołczaka została rozbita. W kwietniu 1920 proklamowano Republikę Dalekiego Wschodu, włączoną w 1922, po wycofaniu się wojsk japońskich, do Rosyjskiej Federacyjnej Socjalistycznej Republiki Radzieckiej.
Na Syberii znajdowały się największe w ZSRR obozy pracy przymusowej, obozy koncentracyjne (m.in. w: Tobolsku, Tomsku, Norylsku, Jakucji, w dorzeczu Kołymy). Od 1991 Syberia wchodzi w skład Rosji, administracyjnie dzieląc się na Regiony: Wschodniosyberyjski i Zachodniosyberyjski.
Obecnie tereny Syberii podlegają znaczącej depopulacji spowodowanej błędną polityką demograficzną jaka prowadzona była na tym obszarze jeszcze przez władze radzieckie. Władze ZSRR popierały osadnictwo na obszarach północnych, które stanowić miało wyraz pokonania przez człowieka trudnych warunków środowiskowych. W latach 1991–2001 miejscowa populacja zmniejszyła się o 1 393 200 ludzi.
Azja Środkowa.
W połowie XIX wieku na drodze ekspansji rosyjskiej w Azji Środkowej stanęły trzy państwa: Emirat Buchary, Chanat Kokandzki oraz Chanat Chiwy. W roku 1853 Rosjanie zajęli twierdzę Ak-Meczet, poprzednio należącą do Chanatu Kokandzkiego. Kokand i Buchara utraciły niezależność w roku 1868 zaś Chiwa w 1873. Te państwa pozostały wasalami Imperium Rosyjskiego do jego końca. Wyjątkiem był Kokand zaanektowany po stłumieniu powstania w roku 1875. Dalsza ekspansja rosyjska godziła w interesy Imperium brytyjskiego, w związku z czym w roku 1885 doszło do podpisania w Petersburgu traktatu regulującego granicę rosyjsko-afgańską oraz wyznaczającego strefy wpływów dla obu mocarstw w Azji Centralnej.
Kaukaz.
Podboje rosyjskie na obszarze nadkaspijskim motywowane były chęcią zawładnięcia tamtejszymi szlakami handlowymi prowadzącymi z Europy do Indii i Chin. Za "casus belli" posłużyła kradzież 500 000 rubli jaka spotkać miała rosyjskich kupców w Persji. Piotr I wykorzystał słabość tamtejszych rządów i w 1722 roku, rozpoczął źle przygotowaną ekspedycje która pomimo wysokich strat po stronie rosyjskiej doprowadziła do zajęcia miasta Baku. Podpisany w Petersburgu pokój dawał Rosji władzę nad prowincjami nadkaspijskimi oraz Baku.
Panujący w latach 1796–1801 Cesarz Wszechrusi Paweł I prowadził politykę ekspansji, anektując w 1801 r. Gruzję. Aleksander I, który w wyniku rewolucji pałacowej przejął władzę po niepopularnym wśród szlachty ojcu, dzięki pokonaniu Wielkiej Armii Napoleona pod Moskwą (1812) i zdobyciu Paryża (1814) zapewnił Rosji dominującą pozycję na arenie międzynarodowej. Poszerzył granice kraju m.in. o Dagestan i terytorium dzisiejszego Azerbejdżanu (1813). Na Północnym Kaukazie trwający od wielu dziesiątków lat opór przeciwko Rosjanom został ostatecznie złamany w 1859 r., wraz ze stłumieniem powstania pod wodzą Imama Szamila.

</doc>
<doc id="1125533" url="https://pl.wikipedia.org/wiki?curid=1125533" title="Podział administracyjny Wybrzeża Kości Słoniowej">
Podział administracyjny Wybrzeża Kości Słoniowej

Obecny, bardziej zdecentralizowany podział administracyjny Wybrzeża Kości Słoniowej funkcjonuje od 2011 roku. Wtedy to podzielono kraj na 14 dystryktów (), z czego dwa to dystrykty wydzielone (Abidżan i Jamusukro). Dystrykty są podzielone na 31 regionów (; w 2012 dodano jeden), a te z kolei podzielone są na 108 departamentów (; od 2012 dodano łącznie 13 departamentów). Departamenty dzielą się na 510 podprefektur (). Podprefektury obejmują wsie, a niektóre z nich łączą się w gminy (), których jest 197.
Historia.
W 2011 roku Wybrzeże Kości Słoniowej rozpoczęło reorganizację swoich podziału administracyjnego w celu decentralizacji państwa. Przed reformą administracyjną kraj był podzielony na 19 regionów, 90 departamentów i ponad 1300 gmin.
Reorganizacja została przeprowadzona we wrześniu 2011. Utworzono 14 dystryktów, które zastąpiły regiony jako jednostki administracyjne pierwszego stopnia. Niektóre z nowych dystryktów miały takie same granice i nazwy jak stare regiony, ale ogólna liczba jednostek pierwszego stopnia została zmniejszona z 19 do 14. Liczba regionów została zwiększona do 30 i zostały one przekształcone w jednostki drugiego stopnia. Departamenty zostały zreorganizowane, a ich liczba wzrosła z 90 do 95; zostały one przekształcone w jednostki trzeciego stopnia. Utworzono 498 podprefektur jako jednostki czwartego stopnia. Zachowano istniejący podział gmin, jednak w marcu 2012 roku liczba gmin drastycznie spadła do 197, ponieważ w wielu przypadkach były one obecnie ekonomicznie nie do utrzymania. Podobnie jak przed 1997 nie wszystkie obszary kraju są włączone do gmin.
Od czasu reformy z 2011 stworzono dodatkowy region oraz trzynaście nowych departamentów, których jest obecnie 108. Ponadto utworzono dwanaście nowych podprefektur, teraz jest ich 510. Liczba gmin pozostaje niezmieniona.

</doc>
<doc id="1125539" url="https://pl.wikipedia.org/wiki?curid=1125539" title="Maciej Radel">
Maciej Radel

Maciej Radel (ur. 14 listopada 1984 w Bielsku Podlaskim) – polski aktor teatralny i filmowy oraz lektor.
Życiorys.
Uczęszczał do SP 14 w Białymstoku. Zdał maturę w 2003 w III Liceum Ogólnokształcącym w Białymstoku. Ukończył studia na Wydziale Aktorskim Państwowej Wyższej Szkoły Filmowej, Telewizyjnej i Teatralnej w Łodzi.
Uczęszczał do zespołu teatralnego „Mandragora”. Był uczestnikiem warsztatów: wokalnych Morka (2004), teatralnych z Gardzienicami (2005) oraz dramaturgiczno-aktorskich ze Zbigniewem Brzozą (2006). Został laureatem Przeglądu Piosenki Aktorskiej w Koszalinie „Reflektor” (grudzień 2005) oraz Indywidualnej Nagrody im. J. Słowikowskiego na Przeglądzie Piosenki Poetyckiej Canticum Poeticum (Łódź, 2006).
Na małym ekranie debiutował rolą Konstantego Matuszki, studenta medycyny w serialu "Na dobre i na złe" (2007–2010). Grał Wojciecha Bażanta, asystenta i syna Pshemko w serialu "BrzydUla" (2008–2009, od 2020) oraz reżysera w serialu "Za marzenia" (2018–2019).
Wiosną 2022 brał udział w szesnastej edycji programu rozrywkowego telewizji Polsat "Twoja twarz brzmi znajomo".

</doc>
<doc id="1125540" url="https://pl.wikipedia.org/wiki?curid=1125540" title="Trzeci rząd Williama Ewarta Gladstone’a">
Trzeci rząd Williama Ewarta Gladstone’a

Trzeci rząd pod przewodnictwem Williama Ewarta Gladstone’a powstał 1 lutego 1886 r. i przetrwał do 20 lipca tego samego roku. Upadł po przegranym głosowaniu w sprawie przyznania autonomii Irlandii.

</doc>
<doc id="1125544" url="https://pl.wikipedia.org/wiki?curid=1125544" title="Gliceryd">
Gliceryd



</doc>
<doc id="1125547" url="https://pl.wikipedia.org/wiki?curid=1125547" title="Abd al-Malik (Alawici)">
Abd al-Malik (Alawici)

Abd al-Malik ibn Ismail (arab. عبد الملك بن إسماعيل = "", ur. po 1696 w Meknesie, zm. 2 marca 1729 w Meknesie) - sułtan Maroka z dynastii Alawitów, syn Mulaja Ismaila. 
Życiorys.
Doszedł do władzy w wyniku rewolty przeciw swojemu bratu Ahmadowi 13 marca 1728 roku. Jednak 18 lipca 1728 roku został obalony, a sułtan Ahmad powrócił na tron. Abd al-Malik został wówczas pojmany, a w 1729 roku stracony.

</doc>
<doc id="1125548" url="https://pl.wikipedia.org/wiki?curid=1125548" title="Zespół Bealsa">
Zespół Bealsa

Zespół Bealsa, zespół Bealsa-Hechta, wrodzona arachnodaktylia przykurczowa – rzadki zespół wad wrodzonych o dziedziczeniu autosomalnym dominującym, objawiający się licznymi przykurczami stawowymi, arachnodaktylią, ciężką kifoskoliozą, anomaliami małżowin usznych i hipoplazją mięśniową.
Choroba ta wymaga różnicowania z zespołem Marfana; fenotypy tych dwóch schorzeń nakładają się na siebie, dlatego duża część przypadków zespołu Bealsa jest przypuszczalnie źle zdiagnozowana i trudno podać prawdziwe szacunki jego częstości w populacji. Możliwe jest prenatalne rozpoznanie zespołu. Leczenie jest objawowe; rekomenduje się konsultację kardiologiczną i oftalmologiczną.
Przyczyną choroby jest mutacja w genie "FBN2" na chromosomie 5q23. Zespół opisali Beals i Hecht w 1971 roku.

</doc>
<doc id="1125549" url="https://pl.wikipedia.org/wiki?curid=1125549" title="Aladyn (serial animowany)">
Aladyn (serial animowany)

Aladyn (ang. "Aladdin", 1994-1995) – amerykański serial animowany bazujący na filmie z 1992 roku, pod tym samym tytułem – "Aladyn".
Po dziesięciu latach i dziewięciu miesiącach nieobecności serial pojawił się 5 października 2015 na antenie Disney Junior (w drugiej wersji dubbingu).
Bohaterami serialu są Aladyn, Dżin, Dżasmina, Jago, Abu oraz Czarodziejski Dywan. W wielu odcinkach pojawia się również Sułtan – ojciec Dżasminy.
Serial liczy 86 odcinków. Podzielony jest na 3 serie: I seria (odcinki 1-65) – 65 odcinków, II seria (odcinki 66-78) – 13 odcinków, III seria (odcinki 79-86) – 8 odcinków.
Pozostałe filmy pełnometrażowe z Aladynem w roli głównej to: "" (1994) oraz "Aladyn i król złodziei" (1996).
Wersja polska.
Pierwsza wersja dubbingu (odcinki 1-58).
Udział wzięli:
i inni
Wersja polska: Studio Opracowań Filmów w Warszawie
Reżyser: 
Dialogi:
Tekst piosenki: Filip Łobodziński
Dźwięk:
Montaż:
Kierownik produkcji:
Śpiewał: Jacek Wójcicki
Lektor: Tadeusz Borowski
Druga wersja dubbingu.
Opracowanie i udźwiękowienie wersji polskiej: na zlecenie Disney Character Voices International – Studio Sonica
Reżyseria: Jerzy Dominik
Dialogi polskie: Barbara Robaczewska
Dźwięk i montaż:
Organizacja produkcji:
Udział wzięli:
i inni
Kierownictwo muzyczne: Marek Klimczuk
Tekst piosenki: Filip Łobodziński
Śpiewał: Jacek Wójcicki
Lektor: Jerzy Dominik 

</doc>
<doc id="1125550" url="https://pl.wikipedia.org/wiki?curid=1125550" title="Ondine's curse">
Ondine's curse



</doc>
<doc id="1125551" url="https://pl.wikipedia.org/wiki?curid=1125551" title="Abd al-Malik ibn Ismail">
Abd al-Malik ibn Ismail



</doc>
<doc id="1125555" url="https://pl.wikipedia.org/wiki?curid=1125555" title="Abdul Malik ibn Ismail">
Abdul Malik ibn Ismail



</doc>
<doc id="1125559" url="https://pl.wikipedia.org/wiki?curid=1125559" title="Abdalmalik">
Abdalmalik



</doc>
<doc id="1125561" url="https://pl.wikipedia.org/wiki?curid=1125561" title="Skrytek (roślina)">
Skrytek (roślina)

Skrytek ("Aphanes" L.) – rodzaj roślin z rodziny różowatych. W tradycyjnym ujęciu obejmuje 20 gatunków z Afryki, Europy, Azji i Ameryki Północnej. Z badań molekularnych nad filogenezą wynika, że rośliny te powinny być włączane do rodzaju przywrotnik ("Alchemilla"). W polskiej florze wyróżnia się dwa gatunki z tego rodzaju (oba to zadomowione antropofity): skrytek polny ("A. arvensis") i drobnoowockowy ("A. inexspectata" = "A. microcarpa").
Systematyka.
Według niektórych ujęć taksonomicznych jest to synonim rodzaju "Alchemilla".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Erchb., rodzina różowate ("Rosaceae" Juss.), podrodzina "Aphaneoideae" Raf., rodzaj skrytek ("Aphanes" L.).

</doc>
<doc id="1125562" url="https://pl.wikipedia.org/wiki?curid=1125562" title="Harry F. Sinclair">
Harry F. Sinclair

Harry F. Sinclair (ur. 6 lipca 1876, zm. 10 listopada 1956) – amerykański przemysłowiec, właściciel Mammoth Oil Company, zamieszany w słynną aferę Teapot Dome.

</doc>
<doc id="1125563" url="https://pl.wikipedia.org/wiki?curid=1125563" title="Wyższa Szkoła Biznesu Wiejskiego w Warcinie">
Wyższa Szkoła Biznesu Wiejskiego w Warcinie



</doc>
<doc id="1125565" url="https://pl.wikipedia.org/wiki?curid=1125565" title="24 Dywizja Pancerna (III Rzesza)">
24 Dywizja Pancerna (III Rzesza)

24 Dywizja Pancerna (niem. "24. Panzer-Division") – niemiecka dywizja pancerna z okresu II wojny światowej
Historia.
Dywizja została sformowana rozkazem z 28 listopada 1941 roku w Stablack w Prusach Wschodnich z 1 Dywizji Kawalerii. Jej formowanie zakończyło się w lutym 1942 roku, przerzucona została wtedy do północnej Francji, gdzie weszła w skład 7 Armii Grupy Armii „D”.
W czerwcu 1942 roku została przerzucona na front wschodni, początkowo znajdowała się w odwodzie 4 Armii Pancernej Grupy Armii „Południe”. W sierpniu 1942 roku wzięła udział w walkach pod Woroneżem.
We wrześniu 1942 roku została włączona w skład 6 Armii, wzięła udział w bezpośrednim ataku na Stalingrad, a następnie wraz z całą 6 Armią znalazła się w okrążeniu. W Stalingradzie walczyła do stycznia 1943 roku, kiedy ostatecznie skapitulowała.
W marcu 1943 roku podjęto decyzję o odtworzeniu dywizji na terenie północnej Francji. Organizacja i szkolenie dywizji trwało do sierpnia 1943 roku. We wrześniu została przerzucona do północnych Włoch.
W listopadzie 1943 roku została skierowana na front wschodni, weszła w skład 1 Armii Pancernej Grupy Armii „Południe”. Od grudnia do lutego 1944 roku uczestniczyła w walkach o odblokowanie Czerkas. W marcu 1944 roku poniosła ciężkie straty w czasie odwrotu znad dolnego Dniepru.
W lipcu 1944 roku przerzucona została na ziemie polskie, gdzie walczyła broniąc się na linii rzeki San. We wrześniu 1944 roku, w związku z ofensywą radziecką, została przerzucona na Węgry, gdzie brała udział w kontrnatarciu pod Debreczynem. Pod koniec grudnia 1944 roku została przerzucona na Słowację, a w lutym 1945 roku do Prus Wschodnich.
W trakcie walk na terenie Prus Wschodnich została rozbita przez Armię Czerwoną, resztki rozbitych oddziałów w marcu 1945 roku zostały ewakuowane drogą morską do Szlezwik-Holsztynu. Skapitulowała w maju 1945 roku przed wojskami brytyjskimi.

</doc>
<doc id="1125566" url="https://pl.wikipedia.org/wiki?curid=1125566" title="Chrome Division">
Chrome Division

Chrome Division – norweski zespół heavymetalowy założony w 2004 przez Shagratha, muzyka Dimmu Borgir, oraz Lexa Icona.

</doc>
<doc id="1125569" url="https://pl.wikipedia.org/wiki?curid=1125569" title="E. 1999 Eternal">
E. 1999 Eternal

E. 1999 Eternal – album studyjny zespołu Bone Thugs-n-Harmony. Opisuje w mrocznym stylu ulice i morderstwa w Cleveland, można także usłyszeć weedsongi, czego przykładem jest "Buddah Lovaz". Album zadebiutował na drugim miejscu listy billboard, sprzedając się w nakładzie około 307 000 egzemplarzy w pierwszym tygodniu. Produkcją ponownie zajął się DJ U-Neek, we współpracy z innymi producentami: Kennym McCloudem i Tonym-C. Takie produkcje jak Mo' Murda czy Tha Crossroads są rozpoznawalne do dziś. Tak jak na poprzednim albumie, tak i tu styl rapowania Bone Thugs~n~Harmony się nie zmienił, co zaowocowało w stworzenie tak hitów jak "East 1999" czy "1st of tha Month".

</doc>
<doc id="1125570" url="https://pl.wikipedia.org/wiki?curid=1125570" title="Berliner Schnauze">
Berliner Schnauze

Berliner Schnauze – solowa płyta Bass Sultan Hengzt wydana w 2006 roku i zakazana w tym samym. Album promowały utwory Berliner Schnauze i Millionär. Na płycie można usłyszeć Fler, Sido, J-Luv, King Orgasmus One

</doc>
<doc id="1125572" url="https://pl.wikipedia.org/wiki?curid=1125572" title="Aleksander Stryjeński">
Aleksander Stryjeński

Aleksander Napoleon Kazimierz Stryjeński (ur. 11 września 1803 w Białymstoku, zm. 9 grudnia 1875 w Paryżu; niektóre źródła podają datę urodzin 20 września 1804) – oficer, inżynier wojskowy i cywilny, kartograf.
Życiorys.
Pochodził z kalwińskiej rodziny szlacheckiej, został ochrzczony w zborze kalwińskim w Serejach. Od 1817 r. kształcił się w Szkole Kadetów w Warszawie, a od 1820 r. w Korpusie Kadetów w Kaliszu. W latach 1823–1826 uczył się w Szkole Aplikacyjnej Artylerii i Inżynierów w Warszawie, po zakończeniu której otrzymał nominację na stopień podporucznika w 1 Pułku Strzelców Pieszych.
Był uczestnikiem powstania listopadowego. W bitwie pod Wawrem (lub, jak podają inne źródła, pod Grochowem) zdobył osobiście sztandar rosyjski, za co został odznaczony orderem Virtuti Militari. Uczestniczył w wyprawie generała D. Chłapowskiego na Litwę oraz w bitwach pod Okuniewem i Liwem. Po upadku powstania przejściowo internowany w Prusach, skąd udał się na emigrację do Francji. Przebywał w Besançon, gdzie poznał m.in. J. P. Lelewela. Brał udział w nieudanej wyprawie polskich emigrantów w 1833 r. nad Ren. Następnie osiadł w Szwajcarii.
W latach 1837–1854 uczestniczył w opracowaniu pierwszej nowoczesnej, wieloczęściowej mapy Szwajcarii w podziałce 1:100 000. Był jednym z głównych autorów tego dzieła, którym kierował generał Henri Dufour. Wykonał też mapę topograficzną i szkolną kantonu Fryburg.
Po zakończeniu prac nad mapą Szwajcarii osiadł na stałe w Carouge pod Genewą. Początkowo pracował w miejscowym biurze topograficznym, następnie projektował linie kolejowe Genewa – Versoix i Lozanna – Thörishaus. W 1858 r. z rekomendacji Dufour’a utrzymał stanowisko inżyniera kantonu genewskiego.
W 1838 r. zawarł związek małżeński z Pauliną de Lestocq, z którą miał trzech synów i trzy córki. Jednym z synów Aleksandra Stryjeńskiego był Tadeusz Stryjeński, znany później architekt.
Po śmierci został pochowany na cmentarzu Les Champeaux w Montmorency.

</doc>
<doc id="1125574" url="https://pl.wikipedia.org/wiki?curid=1125574" title="Polecenie">
Polecenie



</doc>
<doc id="1125580" url="https://pl.wikipedia.org/wiki?curid=1125580" title="Philipp Grimm">
Philipp Grimm

Philipp Grimm (ur. 1 kwietnia 1909 w Zwiesel, zm. 16 kwietnia 1984 w Bayreuth) – zbrodniarz nazistowski, Arbeitseinsatzführer w niemieckich obozach koncentracyjnych Buchenwald, Sachsenhausen i Neuengamme oraz SS-Obersturmführer.
Członek NSDAP od 1930 i SS od 1933. Od 1 października 1940 do 30 listopada 1942 sprawował funkcję "Arbeitseinsatzführera" w Buchenwaldzie. Następnie przeniesiono go na identyczne stanowisko do Sachsenhausen. Po opuszczeniu tego ostatniego obozu, Grimma przeniesiono do Urzędzu D II Głównego Urzędu Gospodarczo-Administracyjnego SS (WVHA), gdzie zajmował się pracą przymusową więźniów obozów koncentracyjnych. Powrócił następnie do służby obozowej, z przydziałem do komendantury KL Plaszow. Wreszcie od lipca 1944 do marca 1945 był "Arbeitseinsatzführerem" w Neuengamme.
Po zakończeniu wojny zeznawał między innymi podczas norymberskiego procesu WVHA (Pohla i innych). Sam natomiast został osądzony w procesie załogi Buchenwaldu (US vs. Josias Prince Zu Waldeck i inni) przez amerykański Trybunał w Dachau. Grimm został początkowo skazany na karę śmierci przez powieszenie za bezwzględną eksploatację pracy przymusowej więźniów oraz dokonywanie selekcji wśród niezdolnych do pracy więźniów i kierowanie ich następnie do likwidacji w komorach zagłady w Auschwitz-Birkenau. Między innymi w październiku 1942 Grimm wyselekcjonował 600 takich więźniów. Świadkowie zeznali również, iż oskarżony bił więźniów biczem. Wyrok śmierci, jako zbyt surowy, komisja rewizyjna zamieniła na dożywotnie pozbawienie wolności. Więzienie w Landsbergu opuścił 12 lutego 1954. Zmarł w 1984.

</doc>
<doc id="1125596" url="https://pl.wikipedia.org/wiki?curid=1125596" title="Skrytek drobnoowockowy">
Skrytek drobnoowockowy

Skrytek drobnoowockowy ("Aphanes inexspectata" W. Lippert, właśc. "Alchemilla microcarpa" Boiss &amp; Reut.) – gatunek rośliny z rodziny różowatych. Jako gatunek rodzimy rośnie w Europie, południowo-zachodniej Azji i północnej Afryce. Ponadto zawleczony do Ameryki Północnej. We florze Polski jest archeofitem i występuje rzadko.
Biologia i ekologia.
Roślina jednoroczna. Występuje jako dość rzadki chwast na polach piaszczystych, ubogich w składniki mineralne, w zachodniej części kraju. Gatunek charakterystyczny podzwiązku "Arnoseridenion minimae".
Zagrożenia i ochrona.
Gatunek umieszczony na Czerwonej liście roślin i grzybów Polski (2006) i na obszarze Polski uznany za narażony (kategoria zagrożenia V). W wydaniu z 2016 roku otrzymał kategorię DD (stopień zagrożenia nie może być określony).

</doc>
<doc id="1125597" url="https://pl.wikipedia.org/wiki?curid=1125597" title="Teatro Colón">
Teatro Colón

Teatro Colón – opera w Buenos Aires, od 1908 roku w gmachu przy Avenida 9 de Julio w centrum miasta. 
Położenie.
Gmach opery znajduje się w centrum Buenos Aires przy Avenida 9 de Julio, pomiędzy ulicami: Viamonte, Tucumán i Libertad. 
Historia.
W okresie 1857–1888 teatr funkcjonował w obecnym gmachu centralnego banku Argentyny (hiszp. Banco Nación) przy Plaza de Mayo. Następnie został przeniesiony do nowego budynku, wzniesionego według projektu Francesco Tamburiniego (1846–1891), po którego śmierci prace przejął Victora Meano (1860–1904), a ukończył belgijski architekt Julio Dormal (1846–1924). Budowa nowej siedziby trwała w sumie 20 lat. 
Działalność teatru zainaugurowano 25 maja 1908 roku operą Verdiego "Aida". Występowali tu m.in. kompozytorzy Richard Strauss, Igor Strawinski, Krzysztof Penderecki czy Camille Saint-Saëns, dyrygenci Herbert von Karajan, Leonard Bernstein, Mstisław Rostropowicz czy Daniel Barenboim, śpiewacy Enrico Caruso, Alfredo Kraus, Claudia Muzio, Maria Callas, Renata Tebaldi, Titta Ruffo, Kirsten Flagstad, Birgit Nilsson, Luciano Pavarotti, Plácido Domingo oraz tancerze Anna Pawłowa, Maja Plisiecka, Rudolf Nuriejew, Michaił Barysznikow, Julio Bocca i Maximiliano Guerra. 
W 1910 roku gmach został zbombardowany przez anarchistów jako symbol elit. 
W XXI w. przeprowadzono restaurację budynku i ponownie otwarto dla publiczności w 2010 roku. W gmachu mieszczą się również warsztaty kostiumografów oraz szkoła "Instituto Superior de Arte".
Architektura.
Gmach powstał w stylu eklektycznym. Jego powierzchnia to 8202 m², przy czym część główna teatru zajmuje ponad 5 tys. m². Po modernizacji i rozbudowie pod koniec lat 60. XX w. według Mario Roberto Álvareza (1913–2011), całkowita powierzchnia teatru to 58 tys. m².
Halę wejściową zdobi kopuła ozdobiona ogromnym witrażem. Foyer udekorowano czterema rodzajami marmuru sprowadzonego z Europy. 
Główna sala teatralna ma kształt podkowy z widownią z 2478 miejscami siedzącymi i ponad 500 miejscami stojącymi. Nad widownią wznosi się kopuła o powierzchni 318 m², udekorowana malowidłem Marcela Jambona (1848–1908). 
Scena (35,25 m szerokości, 34,5 głębokości i 48 m wysokości) ma część obrotowa o średnicy 20,3 m. Orkiestron może pomieścić 120 muzyków. Opera słynie z wyjątkowo dobrej akustyki.
Obok sali głównej, w operze znajdują się mniejsze salony, w których urządzane są koncerty muzyki kameralnej – "El Salón des Bustos" i "El Salón Dorado" (pol. „Złoty Salon”) w stylu baroku wersalskiego z witrażem przedstawiającym sceny mitologiczne.

</doc>
<doc id="1125606" url="https://pl.wikipedia.org/wiki?curid=1125606" title="Składnia dialektalna">
Składnia dialektalna

Składnia dialektalna – dział nauki o składni, badający systemy składniowe gwar i zjawiska w nich zachodzące.
Rzadko używa się cech składniowych jako kryteriów przy ustalaniu zasięgów gwar. Równie rzadko opisuje się system składni jakiejś gwary, poprzestając na rejestracji podstawowych różnic między nim a systemem ogólnym. Główne różnice sprowadzają się w zasadzie do obecności archaizmów składniowych w gwarze, które się tam dobrze konserwują (np. podwajanie przyimka: "Wyszedł z domu z mego"), do stosunkowo dużej frekwencji struktur kolokwialnej (np. "Wziął i zrobił"), ponieważ gwara jest z natury językiem mówionym, do obecności wpływów składni obcej w gwarach graniczących z terytoriami niepolskimi (np. w zachodniej Wielkopolsce 'dawano kawę' = "była kawa", por. ).
Składnia gwar charakteryzuje się znaczną liczbą wypowiedzeń pojedynczych. Wśród złożonych większość stanowią zdania współrzędne, głównie łączne, np. "Konia mu dał i majątek zapisał i też nic nie pomogło". Prawie nieznane są imiesłowowe równoważniki zdań; imiesłowy przysłówkowe, przeważnie zakończone na -ęcy, są rzadkie i pełnią funkcję okoliczników sposobu.

</doc>
<doc id="1125609" url="https://pl.wikipedia.org/wiki?curid=1125609" title="Otto Barnewald">
Otto Barnewald

Otto Barnewald (ur. 10 stycznia 1896 w Lipsku, zm. 14 marca 1973 w Rheinhausen) - zbrodniarz nazistowski, kierownik administracji w kilku niemieckich obozach koncentracyjnych i SS-Sturmbannführer.
Członek NSDAP (nr. 149640) i SA od 1929, a także SS od 1931 (nr. identyfikacyjny 6469). W 1938 został kierownikiem administracji obozu Mauthausen, skąd w 1940 przeniesiono go na identyczne stanowisko w Neuengamme. Od stycznia 1942 do 11 kwietnia 1945 Barnewald sprawował stanowisko kierownika administracji obozu Buchenwald. Do jego obowiązków należało dostarczanie i rozdzielanie pożywienia i odzieży wśród więźniów. Był on również odpowiedzialny za obozowe baraki i mienie zagrabione więźniom.
Po zakończeniu wojny Barnewald zeznawał podczas procesu Pohla i innych przed amerykańskim Trybunałem Wojskowym w Norymberdze. Sam natomiast zasiadł na ławie oskarżonych w procesie załogi Buchenwaldu (US vs. Josias Prince Zu Waldeck i inni) i skazany został początkowo na karę śmierci przez powieszenie. Uznany został za współwinnego fatalnych warunków, w których przetrzymywano więźniów oraz kilku indywidualnych aktów sadyzmu. Wyrok zamieniono na dożywocie w wyniku rewizji 15 listopada 1947, gdyż uznano, że oskarżony nie zamordował osobiście żadnego więźnia. Więzienie w Landsbergu opuścił w 1956. Otto Barnewald zmarł w 1973. 

</doc>
<doc id="1125611" url="https://pl.wikipedia.org/wiki?curid=1125611" title="Mustafa Hajrulahović Talijan">
Mustafa Hajrulahović Talijan

Mustafa Hajrulahović Talijan (ur. 22 stycznia 1957 w Banja Luce w Bośni, zm. 8 marca 1998 w Hamburgu) - generał w Armii Republiki Bośni i Hercegowiny.
Ukończył wojskową akademię w Splicie, obecnie w Chorwacji w 1979. W 1991 porzucił służbę wojskową w Armii Jugosłowiańskiej w stopniu kapitana i dołączył do Armii Republiki Bośni i Hercegowiny. Przez większą część wojny był dowódcą 1 Korpusu ARBiH. W końcowym etapie wojny w Bośni objął wysokie stanowisko u boku prezydenta Bośni Aliji Izetbegovicia. Cieszył się dużą popularnością wśród ludności bośniackiej.
Zmarł w Hamburgu na atak serca podczas wizyty u swojej matki. Pochowany został w Sarajewie na cmentarzu Ali-pašine džamije.

</doc>
<doc id="1125619" url="https://pl.wikipedia.org/wiki?curid=1125619" title="Ko Lanta Yai">
Ko Lanta Yai

Ko Lanta Yai – wyspa na Morzu Andamańskim znajdująca się na zachodnim wybrzeżu Tajlandii w południowej części prowincji Krabi. Powierzchnia wyspy to 81 km², długość 25 km, a szerokość 6 km. Od północy Lanta Yai sąsiaduje z oddzieloną wąskim kanałem wyspą Lanta Noi. 
Wyspę zamieszkuje około 11 tys. mieszkańców z czego większość to muzułmanie.

</doc>
<doc id="1125630" url="https://pl.wikipedia.org/wiki?curid=1125630" title="Ko lanta">
Ko lanta



</doc>
<doc id="1125631" url="https://pl.wikipedia.org/wiki?curid=1125631" title="Astronawigacyjny system kierowania">
Astronawigacyjny system kierowania

Astronawigacyjny system kierowania - sposób kierowania obiektem latającym według założonego programu lotu polegający na określaniu jego położenia w przestrzeni względem ciał niebieskich. Zmiana założonych parametrów wywołuje odpowiedni sygnał w układzie sterowania, korygujący położenie obiektu.

</doc>
<doc id="1125635" url="https://pl.wikipedia.org/wiki?curid=1125635" title="Otwór gruszkowaty">
Otwór gruszkowaty

Otwór gruszkowaty (łac. "apertura piriformis") – przednie wejście do kostnej jamy nosowej. Ograniczony jest od góry wolnym, dolnym brzegiem kości nosowych, bocznie i od dołu – kośćmi szczęki.

</doc>
<doc id="1125638" url="https://pl.wikipedia.org/wiki?curid=1125638" title="Jacek Rostowski">
Jacek Rostowski

Jacek Rostowski, właśc. Jan Antony Vincent-Rostowski (ur. 30 kwietnia 1951 w Londynie) – polski i brytyjski ekonomista oraz polityk. W latach 2007–2013 minister finansów, w 2013 wiceprezes Rady Ministrów, poseł na Sejm VII kadencji, w 2015 szef Zespołu Doradców Politycznych Prezesa Rady Ministrów.
Życiorys.
Rodzina i dzieciństwo.
Jacek Rostowski pochodzi z rodziny polskich emigrantów pochodzenia żydowskiego. Jest wnukiem Jakuba Rothfelda (Rostowskiego), neurologa, profesora Uniwersytetu Jana Kazimierza we Lwowie i Polskiego Wydziału Lekarskiego w Edynburgu. Urodził się w Londynie jako syn Jadwigi z domu Orzech ("primo voto" Vetter) i Romana Rostowskiego, prawnika, początkowo sekretarza i tłumacza premiera Tomasza Arciszewskiego, a później urzędnika kolonialnego Wielkiej Brytanii.
Jacek Rostowski spędził dzieciństwo w miejscach pracy swojego ojca – w brytyjskich placówkach dyplomatycznych w Kenii, na Mauritiusie i na Seszelach. Posiada obywatelstwo zarówno polskie, jak i brytyjskie. Jest żonaty z Wandą Rostowską, producentką i reżyserem filmowym. Ma dwoje dzieci.
Wykształcenie.
Jacek Rostowski uczęszczał do szkoły Westminster w Londynie. Następnie uzyskiwał kolejne tytuły zawodowe:
Działalność zawodowa i polityczna.
W latach 1988–1995 był wykładowcą w School of Slavonic and East European Studies na University College London. W latach 1992–1995 pracował także w Centre for Economic Performance, London School of Economics and Political Science (LSE). W 1995 został profesorem mianowanym prywatnej uczelni (według amerykańskiego systemu szkolnictwa wyższego) i kierownikiem Katedry Ekonomii na Central European University w Budapeszcie.
W latach 1989–1991 pełnił funkcję doradcy ekonomicznego wicepremiera i ministra finansów Leszka Balcerowicza, a w latach 1997–2001 kierował Radą Makroekonomiczną w Ministerstwie Finansów. Od 2002 do 2004 był doradcą prezesa Narodowego Banku Polskiego. Doradzał również rządowi Federacji Rosyjskiej w sprawach polityki makroekonomicznej. Od 2004 zajmował stanowisko doradcy zarządu Banku Pekao (zawiesił tę działalność, obejmując urząd ministra). Należy do współzałożycieli Centrum Analiz Społeczno-Ekonomicznych (CASE), zasiadał w radzie tej fundacji (zrezygnował po objęciu funkcji ministra).
16 listopada 2007 został ministrem finansów w pierwszym rządzie Donalda Tuska. W okresie pobytu w Wielkiej Brytanii należał do Partii Konserwatywnej. W 2009 złożył wniosek o przyjęcie do Platformy Obywatelskiej.
W wyborach parlamentarnych w 2011 z listy PO uzyskał mandat posła VII kadencji w okręgu warszawskim, otrzymując 10 743 głosy. W drugim rządzie Donalda Tuska zachował stanowisko ministra finansów. 25 lutego 2013 powołany nadto na urząd wicepremiera.
27 listopada 2013 odwołany przez prezydenta Bronisława Komorowskiego ze stanowisk wicepremiera i ministra finansów. 14 grudnia tego samego roku wybrany na członka zarządu krajowego PO. W wyborach do Parlamentu Europejskiego w 2014 bezskutecznie ubiegał się o mandat z pierwszego miejsca na liście Platformy Obywatelskiej w województwie kujawsko-pomorskim, uzyskując 32 514 głosów.
W styczniu 2015 został członkiem Rady Gospodarczej przy prezesie Rady Ministrów, a w lutym 2015 szefem Zespołu Doradców Politycznych Prezesa Rady Ministrów. W czerwcu 2015 premier Ewa Kopacz poinformowała, że przyjęła jego dymisję. Jacek Rostowski zrezygnował również z ubiegania się o poselską reelekcję. W 2016 został członkiem zespołu doradców ekonomicznych PO, kończąc zasiadanie w zarządzie krajowym PO.
W 2019 kandydował w Wielkiej Brytanii w wyborach europejskich z listy partii Change UK, która nie uzyskała żadnych mandatów w PE.
Jest autorem publikacji poświęconych problematyce rozszerzonej Unii Europejskiej, polityce monetarnej, kursowej i transformacji gospodarek postkomunistycznych, w tym książki "Macroeconomic Instability in Post-Communist Countries" (Oxford University Press, 1998) oraz około 40 artykułów wydanych w zbiorowych publikacjach i czasopismach naukowych. W 2012 uczestniczył w spotkaniu Grupy Bilderberg.
Wyróżnienia.
W 2010 otrzymał nagrodę „Krzesło Roku”, przyznaną przez tygodnik „The Warsaw Voice” oraz tytuł najlepszego ministra finansów w Europie, przyznany przez brytyjski miesięcznik „The Banker”. Serwis „Emerging Markets” dwukrotnie wyróżnił go wśród ministrów finansów w Europie Środkowej i Wschodniej (2009 i 2012). W 2013 otrzymał Nagrodę Kisiela w kategorii polityk „za rolę sapera gospodarki”.

</doc>
<doc id="1125641" url="https://pl.wikipedia.org/wiki?curid=1125641" title="Richard Köhler">
Richard Köhler

Richard Köhler (ur. 12 stycznia 1916, zm. 26 listopada 1948 w Landsberg am Lech) – niemiecki zbrodniarz nazistowski, członek załogi niemieckiego obozu koncentracyjnego Buchenwald i SS-Unterscharführer. 
Członek NSDAP (nr legitymacji partyjnej 3683627) i SS (nr identyfikacyjny 111659). W buchenwaldzkim kompleksie obozowym pełnił służbę od listopada 1944 do początków kwietnia 1945. Początkowo należał do "Kommando 99", a od stycznia 1945 kierował komandem więźniarskim w podobozie "Ohrdruf". Znęcał się w okrutny sposób nad podległymi mu więźniami na każdym kroku. Köhler pełnił również funkcję strażnika podczas ewakuacji obozu do Flossenbürga, która rozpoczęła się 8 kwietnia 1945. Zastrzelił wówczas od 8 do 12 więźniów niezdolnych do dalszego marszu. 
Został skazany na karę śmierci przez powieszenie w procesie załogi Buchenwaldu (US vs. Josias Prince Zu Waldeck i inni) przez amerykański Trybunał Wojskowy w Dachau i stracony 26 listopada 1948 w więzieniu w Landsbergu.

</doc>
<doc id="1125645" url="https://pl.wikipedia.org/wiki?curid=1125645" title="Pozycja czterokończynowa">
Pozycja czterokończynowa

Pozycja czterokończynowa, koszyczek, pozycja odwróconego kota, pozycja autoprzetoczeniowa, pozycja przeciwwstrząsowa – pozycja stosowana u pacjentów przytomnych, nieurazowych, we wstrząsie, zapewniająca poszkodowanemu lepszy dopływ krwi do mózgu i przejściową normalizację parametrów. 
Dowody naukowe.
Jak podają wytyczne ERC 2021: "U pacjentów bez cech urazu bierne uniesienie kończyn dolnych (Passive Leg Raising – PLR) może zapewnić przejściową (&lt;7 minut) poprawę w zakresie częstości pracy serca, średniego ciśnienia tętniczego krwi, indeksu sercowego oraz objętości wyrzutowej serca".
Postępowanie.
Lecząc wstrząs należy przede wszystkim skupić się na jego przyczynie, ale leczenie wspierajace krążenie również pełni tu istotną rolę. Ułożenie poszkodowanego w pozycji przeciwwstrząsowej polega na uniesieniu kończyn dolnych i górnych powyżej poziomu głowy i tułowia. Uniesienie nóg ma większe znaczenie kliniczne niż uniesienie rąk. Kąt uniesienia nóg w badaniach analizujących zagadnienie wynosił od 30 do 60 stopni. Nie zaleca się rutynowego stosowania pozycji autoprzetoczeniowej. Nie jest to metoda leczenia stanu przedomdleniowego – ERC zaleca manewry fizykalne z górnej i dolnej połowy ciała tj. napinanie mięśni rąk lub nóg i kucanie.

</doc>
<doc id="1125652" url="https://pl.wikipedia.org/wiki?curid=1125652" title="Gilbert Elliot-Murray-Kynynmound">
Gilbert Elliot-Murray-Kynynmound



</doc>
<doc id="1125653" url="https://pl.wikipedia.org/wiki?curid=1125653" title="Millionär">
Millionär

Millionär – singel promujący płytę Bassa Sultana Hengzta "Berliner Schnauze". W klipie połączone są dwa utwory z tego albumu, drugi z nich to skit utworu "Rapper als Freund", tam pojawia się m.in. Fler. Istnieje także wersja klipu jedynie z głównym utworem. Utwór jest wykonywany a cappella.

</doc>
<doc id="1125658" url="https://pl.wikipedia.org/wiki?curid=1125658" title="Astroinercyjny system nawigacyjny">
Astroinercyjny system nawigacyjny

Astroinercyjny system nawigacyjny - system określania położenia i kierowania lotem rakiet, aparatów kosmicznych i samolotów oraz ruchem okrętów; w systemie tym wykorzystuje się astronomiczne i mechaniczne urządzenia inercyjne. Podstawę działania tego systemu stanowią astronomiczne metody obliczania współrzędnych według pomiarów przyspieszeń i ich korygowania. Astroinercyjny system nawigacyjny stosuje się przede wszystkim w samolotach i pociskach o dużym zasięgu.

</doc>
<doc id="1125662" url="https://pl.wikipedia.org/wiki?curid=1125662" title="Władysław Czarnecki">
Władysław Czarnecki



</doc>
<doc id="1125666" url="https://pl.wikipedia.org/wiki?curid=1125666" title="Herb gminy Dziwnów">
Herb gminy Dziwnów



</doc>
<doc id="1125667" url="https://pl.wikipedia.org/wiki?curid=1125667" title="Abu al-Abbas Ahmad II">
Abu al-Abbas Ahmad II

Abu al-Abbas Ahmad II (arab. ابو العباس أحمد الذهبي بن إسماعيل السمين = "", ur. ok. 1677 w Meknesie, zm. 5 marca 1729 tamże) – sułtan Maroka z dynastii Alawitów, syn Mulaja Ismaila.
Życiorys.
Abu al-Abbas Ahmad II objął tron po śmierci swojego ojca w 1727 roku. Od początku musiał jednak borykać się z silną opozycją wobec swojej władzy i zwolennikami wyniesienia na tron swoich braci. W 1728 roku został przejściowo zdetronizowany przez swojego brata Abd al-Malika, jednak po kilku miesiącach powrócił na tron Maroka. Po jego śmierci na sułtańskim tronie zasiadł kolejny z jego braci Abdullah.

</doc>
<doc id="1125669" url="https://pl.wikipedia.org/wiki?curid=1125669" title="Josef Riegler">
Josef Riegler

Josef Riegler (ur. 5 lipca 1922, zm. 27 maja 1947 w Landsberg am Lech) – zbrodniarz hitlerowski, oficer raportowy ("Rapportführer") w obozie koncentracyjnym Mauthausen-Gusen i SS-Unterscharführer.
Obywatel austriacki. Członek Waffen-SS od 1938. Członek personelu obozu w Mauthausen od 1942 do 1945, gdzie pełnił funkcję oficera raportowego, odpowiedzialnego za apele więźniów. Riegler brał wielokrotnie osobisty udział w egzekucjach więźniów i jeńców radzieckich, zarówno przez rozstrzelanie, jak i przez powieszenie. Szczególnie maltretował więźniów gdy był pijany.
Skazany za swoje zbrodnie w procesie załogi Mauthausen-Gusen (US vs. Johann Altfuldisch i inni) przed amerykańskim Trybunałem Wojskowym w Dachau na karę śmierci i powieszony w więzieniu Landsberg w maju 1947.

</doc>
<doc id="1125672" url="https://pl.wikipedia.org/wiki?curid=1125672" title="Bezwładnościowy system nawigacyjny">
Bezwładnościowy system nawigacyjny



</doc>
<doc id="1125676" url="https://pl.wikipedia.org/wiki?curid=1125676" title="Carlo, Cokxxx, Nutten">
Carlo, Cokxxx, Nutten

Carlo, Cokxxx, Nutten – wspólny album dwóch raperów, Bushido (jako Sonny Black) i Flera, wydany przez Aggro Berlin w październiku 2002 r.

</doc>
<doc id="1125677" url="https://pl.wikipedia.org/wiki?curid=1125677" title="Państwowe Techniczne Kursy Zawodowe">
Państwowe Techniczne Kursy Zawodowe

Państwowe Techniczne Kursy Zawodowe (niem. "Staatliche Technische Fachkurse Lemberg") – rodzaj wyższych kursów zawodowych, 4-letnich, bez prawa nadawania dyplomów ukończenia wyższych studiów i stopni naukowych, prowadzonych na Politechnice Lwowskiej w okresie okupacji niemieckiej, od marca 1942 do maja 1944.
Kandydaci na studia.
Przyjmowano przede wszystkim Ukraińców, ze względu na ich uprzywilejowaną pozycję wobec Polaków w czasie niemieckiej okupacji. Musieli wykazać się pochodzeniem aryjskim, mieć ukończone 18 lat, min. 4 klasy polskiego gimnazjum lub 3 klasy szkoły wieczorowej i rok praktyki zawodowej lub 8 klas szkoły średniej typu sowieckiego. Starsze roczniki składały się w dużym stopniu z Polaków kontynuujących wcześniej rozpoczęte studia.
&lt;br&gt;Na kursy uczęszczało:
Absolwentami kursów byli m.in.:
Wykładowcy.
Kierownikiem kursów był doktor Teodor Bödefeld, profesor maszyn elektrycznych politechniki w Monachium. Zaangażował on do pracy wszystkich dotychczasowych profesorów, docentów, asystentów i służbę administracyjną Politechniki Lwowskiej. Formalnie językiem wykładowym był niemiecki, jednak przeważał zdecydowanie język polski.
Wykładowcami kursów byli m.in. profesorowie:
Kadra naukowa kursów działała w większości w ruchu podziemnym, prowadząc także tajne nauczanie według przedwojennych programów, co ułatwiło absolwentom uznanie egzaminów czy dyplomów po 1945 w nowych granicach Polski.

</doc>
<doc id="1125678" url="https://pl.wikipedia.org/wiki?curid=1125678" title="Harrogate">
Harrogate

Harrogate – miasto w Wielkiej Brytanii, w północnej Anglii, w hrabstwie North Yorkshire, w dystrykcie Harrogate, u podnóża Gór Pennińskich; znane uzdrowisko (od 1596), 88 źródeł mineralnych (wody żelaziste, siarkowe); przemysł spożywczy. Liczy 84 000 mieszkańców. 
W kwietniu 1982 odbył się tu finał 27 Konkursu Piosenki Eurowizji. 5 lipca 2014 w Harrogate znajdowała się meta inauguracyjnego etapu 101. edycji wyścigu kolarskiego Tour de France. W 2019 miasto było gospodarzem Mistrzostw Świata w Kolarstwie Szosowym.
Z Harrogate pochodzi Livvi Franc, brytyjska piosenkarka.
W mieście rozwinął się przemysł skórzany i odzieżowy.

</doc>
<doc id="1125679" url="https://pl.wikipedia.org/wiki?curid=1125679" title="Oddział Partyzancki Brygad im. Stalina">
Oddział Partyzancki Brygad im. Stalina

Oddział Partyzancki Brygad im. Stalina – działający od 15 lutego do listopada 1944 roku polsko-radziecki rajdowy (dywersyjno-sabotażowy) oddział partyzancki, utworzony 15 lutego 1944 w Równem na Ukrainie rozkazem gen. Timofieja Strokacza. 
Oddział podlegał pod Ukraiński Sztab Ruchu Partyzanckiego w Kijowie. Dowódcą oddziału został mianowany 'starszy lejtnant' Mikołaj Kunicki, szefem sztabu Kuprian Szubicz. Do tego dnia Kunicki był oddelegowany do pełnienia funkcji starosty powiatowego dla Dąbrowicy i Włodzimierza (obwód Równe). Decyzję o utworzeniu oddziału przekazał Kunickiemu nowo mianowany wojewoda równeński generał Wasilij Begma dnia 13 lutego 1944, 10 dni po zajęciu miasta Równe przez Armię Czerwoną i partyzantkę polsko-radziecką. 
Oddział wymaszerował z Równego 18 lutego 1944, składał się początkowo z Polaków oraz Białorusinów z byłego województwa poleskiego. Według stanu na 18 lutego 1944 w oddziale było 76 osób, w tym: Białorusinów – 64, Rosjan – 4, Ukraińców – 4, Polaków – 4. Oddział liczył w różnych okresach od 200 do 250 żołnierzy podzielonych na 4 kompanie. We wrześniu 1944 w oddziale było 280 osób, w tym: Białorusinów – 70, Rosjan – 39, Ukraińców – 78, Polaków – 62, Żydów – 12, innych – 12. Struktura oddziału początkowo składała się z 3 kompanii, zwiadu, służby sanitarnej, sztabu, zaopatrzenia oraz instruktora ds. dywersyjno-minerskich. Na uzbrojenie oddziału składało się moździerze, karabiny maszynowe, rusznice przeciwpancerne, pistolety automatyczne, karabiny kbk, pistolety, 0,5 tony trotylu oraz radiostacja nadawczo-odbiorcza. Na tabor składało się również 8 wozów parokonnych i 17 koni kawaleryjskich. 
Zadaniem oddziału było niszczenie na tyłach wojsk wroga mostów na drogach, szosach i liniach kolejowych. Niszczenie środków transportu wroga, wież ciśnień, zbiorników z benzyną, szybów naftowych. Prowadzenie walki z nieprzyjacielem podążającym na front i na odpoczynek, likwidowanie garnizonów stacjonujących w miastach i po wsiach, niedopuszczanie do zbierania kontyngentów przez wroga, nie dopuszczanie do wywozu ludności cywilnej do III Rzeszy. Obrona ludności przez oddziałami niemieckimi oraz kolaborującymi. Zaciąg młodzieży w szeregi partyzanckie. Likwidacja ludności pracującej na korzyść nieprzyjaciela, w tym egzekucje publiczne. Utrzymywanie ciągłej łączności z Głównym Sztabem w Kijowie, drogą radiową i szyfrem. 
Do pierwszych potyczek oddziału po przekroczeniu linii frontu doszło 20 lutego na odcinku Równe–Klewań–Łuck w polskiej wsi Zaborol, gdzie zorganizowano samoobronę przeciwko oddziałom UPA i bulbowców. Do wiosny 1944 oddział brał udział w walkach z wojskami niemieckimi i partyzantką UPA na Wołyniu w trójkącie Kamień Koszyrski–Sarny–Dubnick. 11 i 12 czerwca 1944 oddział Kunickiego wziął udział w bitwie na Porytowym Wzgórzu opodal wsi Momoty Jakubowe współdziałając z oddziałem NOW-AK „Ojca Jana” dowodzonym przez Franciszka Przysiężniaka.
W lipcu 1944 Kunicki połączył swój oddział pod Otrytem w Bieszczadach z oddziałem polskiej samoobrony Józefa Pawłusiewicza. Współdziałał w tym czasie również z oddziałem partyzantów radzieckich pod dowództwem Leonida Berensteina. Pod Krywem (góra Stoła) na Połoninie Wetlińskiej jego partyzanci odbierali lotnicze zrzuty zaopatrzenia. 
Oddział Kunickiego toczył liczne walki z mniejszymi oddziałami niemieckimi, policją ukraińską a następnie z UPA. W tym czasie partyzanci Kunickiego prowadzili walki w okolicach Rajskiego, Baligrodu, Cisnej, Jabłonek, Wetliny, Ropienki, Leszczowatego, Jureczkowej, Wojtkowej, Rabego, Czarnej, Ługu, Wołkowyi, Buku i Jaworza, Bereźnicy Wyżnej i Berezki, Solinki i Balnicy, w masywie Łopiennika i Chryszczatej. Jego konni zwiadowcy rozlepiali od 14 lipca 1944 po bieszczadzkich wsiach ostrzeżenia skierowane do upowców przed podejmowaniem prób pogromów na ludności polskiej. W Polanie partyzanci Kunickiego spalili m.in. kopalnię ropy i rozbili batalion policji ukraińskiej. 
W sierpniu 1944 w rejonie Chryszczatej Kunicki i jego oddział walczył przed szturmującymi plutonami 168 i 254 dywizji niemieckiej, gdzie Niemcy doznali poważnych strat. Pod koniec września 1944 Kunicki oraz jego oddział wyprowadziły przez Chryszczatą, pokonując 2 linie niemieckich umocnień, uciekinierów (w tym całe rodziny, starców, dzieci i kobiety) z polskich wiosek w Bieszczadach, którzy uciekali przed bojówkami nacjonalistów z UPA.
20 września 1944 oddział przeszedł po udzieleniu zgody przez dowództwo w Kijowie na stronę frontu zajętą przez Armię Czerwoną. Następnie przez Baligród i Wołkowyję do Daszówki w kierunku Drohobycza, gdzie został użyty do likwidacji oddziałów UPA. W Wołkowyi nastąpiło rozformowanie 4 karpackiej kompanii Józefa Pawłusiewicza.
Zobacz też.
Oddziały i dowódcy partyzantki radzieckiej z którymi współpracował oddział Mikołaja Kunickiego:

</doc>
<doc id="1125682" url="https://pl.wikipedia.org/wiki?curid=1125682" title="Herb Piastowa">
Herb Piastowa

Herb Piastowa – jeden z symboli miasta Piastów w postaci herbu.
Wygląd i symbolika.
Herb przedstawia w czerwonej tarczy cztery złote sześcioboki, ponad nimi fragment koła zębatego barwy czarnej, ułożony na kształt przypominający koronę.
Symbole heraldyczne nawiązują do miejscowego przemysłu gumowego.
Historia.
Herb zaprojektowany przez Urbańskiego przyjęty został uchwałą nr XXVII/81/68 w 1968 roku. Ponownie zatwierdzony w tym samym kształcie 23 października 2018.

</doc>
<doc id="1125686" url="https://pl.wikipedia.org/wiki?curid=1125686" title="Sinantrop">
Sinantrop



</doc>
<doc id="1125688" url="https://pl.wikipedia.org/wiki?curid=1125688" title="Witold Kochan">
Witold Kochan

Witold Zygmunt Kochan (ur. 31 października 1956 w Stalowej Woli) – polski polityk i samorządowiec, poseł na Sejm VI kadencji, wojewoda małopolski, burmistrz Gorlic w latach 2010–2014.
Życiorys.
Ukończył studia z zakresu socjologii na Uniwersytecie Jagiellońskim. W latach 1990–1999 był kierownikiem Rejonowego Biura Pracy w Gorlicach. W 1999 został dyrektorem oddziału Agencji Rozwoju Regionu Krakowskiego S.A., w 2000 dyrektorem Gorlickiego Ośrodka Wspierania Przedsiębiorczości i przedstawicielem Specjalnej Strefy Ekonomicznej „Euro-Park” Mielec w Gorlicach. Od 1998 do 2002 zasiadał w sejmiku małopolskim I kadencji. W latach 2002–2005 pełnił funkcję radnego powiatu gorlickiego z ramienia Małopolskiego Ruchu Samorządowego Ziemi Gorlickiej oraz starosty tego powiatu.
21 grudnia 2005 powołano go na stanowisko wojewody małopolskiego w rządzie Kazimierza Marcinkiewicza. Został odwołany wkrótce po objęciu funkcji premiera przez Jarosława Kaczyńskiego. W listopadzie 2006 ponownie został radnym powiatu, powołanym na urząd wicestarosty. Działał w Prawie i Sprawiedliwości, a następnie związał się z Platformą Obywatelską. Z jej listy w wyborach parlamentarnych w 2007 uzyskał mandat poselski. Kandydując w okręgu nowosądeckim, otrzymał 8515 głosów. W 2010 został wybrany na urząd burmistrza Gorlic. W 2014, startując z własnego komitetu, nie uzyskał reelekcji na kolejną kadencję (przegrał w II turze). Nie został również z listy PO wybrany do sejmiku. W wyniku wyborów w 2018 powrócił w skład rady powiatu gorlickiego. W 2019 był kandydatem Koalicji Obywatelskiej do Sejmu.

</doc>
<doc id="1125690" url="https://pl.wikipedia.org/wiki?curid=1125690" title="Flaga województwa lubelskiego">
Flaga województwa lubelskiego

Flaga województwa lubelskiego – jeden z symboli województwa lubelskiego. Stanowi płat o proporcjach 5:8, na którym trzy pasy poziome srebrny, czerwony i złoty, z tym że pasy górny i dolny szerokości 2/5 każdy, a pas środkowy szerokości 1/5 płata. Na środku umieszczony herb województwa lubelskiego.
Flaga została ustanowiona uchwałą sejmiku 14 czerwca 2004 r.

</doc>
<doc id="1125691" url="https://pl.wikipedia.org/wiki?curid=1125691" title="Amenardis II">
Amenardis II

Amenardis II - boska małżonka Amona, córka Taharki. Urząd sprawowała w latach 670-640 p.n.e. Od 659 roku p.n.e. współdzieliła urząd z Nitokris I, córką Psametycha I. Adopcja nastąpiła pod wpływem nacisku władcy wywartego na Szepenupet II. Mówi o tym tekst na steli, zwanej Stelą Adopcji. Zabytek ten znajduje się obecnie w Muzeum Egipskim w Kairze. Stela została odnaleziona w 1897 roku w Karnaku przez Georges'a Legraina.
Imię własne - "Darowana-przez-Amona"
&lt;br&gt;&lt;br&gt;&lt;br&gt;&lt;br&gt;&lt;br&gt;
Imię tronowe - "Ukochana-przez-Tefnut"
&lt;br&gt;&lt;br&gt;&lt;br&gt;&lt;br&gt;&lt;br&gt;

</doc>
<doc id="1125692" url="https://pl.wikipedia.org/wiki?curid=1125692" title="Flaga województwa małopolskiego">
Flaga województwa małopolskiego

Flaga województwa małopolskiego – symbol województwa małopolskiego. Flaga przedstawia płat o proporcjach 5:8, na którym znajdują się trzy pasy poziome: biały, złoty i czerwony, z tym że pasy górny i dolny szerokości 2/5 każdy, a pas środkowy szerokości 1/5 płata.

</doc>
<doc id="1125696" url="https://pl.wikipedia.org/wiki?curid=1125696" title="Archibald Campbell (3. książę Argyll)">
Archibald Campbell (3. książę Argyll)

Archibald Campbell, 3. książę Argyll (ur. 1 czerwca 1682 w Petersham w hrabstwie Surrey, zm. 15 kwietnia 1761 w Londynie) – szkocki arystokrata, polityk i prawnik.
Życiorys.
Wczesne lata życia.
Był młodszym synem Archibalda Campbella, 1. księcia Argyll, i Elizabeth Tollemache, córki sir Lionela Tollemache’a, 3. baroneta. Wykształcenie odebrał w Eton College oraz na Uniwersytecie Glasgow. Służył w armii pod wodzą księcia Marlborough. W 1709 r. został pułkownikiem 36 pułku piechoty i gubernatorem zamku Dumbarton.
Kariera polityczna.
Wspierał swojego brata Johna Campbella, 2. księcia Argyll, m.in. w sprawie aktu unii z 1707 r. tworzącego Wielką Brytanię, za co uzyskał tytuł hrabiego Ilay. W 1711 r. został członkiem Tajnej Rady. Asystował bratu w 1715 r. podczas bitwy pod Sheriffmuir. Przez wielu był uważany za najbardziej wpływowego człowieka w Szkocji.
W latach 1714–1716 był Lordem Clerk Register. W 1721 został lordem strażnikiem Tajnej Pieczęci Szkocji. Od 1733 był lordem strażnikiem Wielkiej Pieczęci. Po śmierci brata w 1743 odziedziczył tytuł księcia Argyll. Został także członkiem gabinetu Henry’ego Pelhama.
Działalność na innych polach.
Był jednym z założycieli Royal Bank of Scotland w 1727 r. i pierwszym gubernatorem tego banku. Jego portret pojawił się na awersie, wszystkich banknotów (funtów szkockich) emitowanych przez ten bank do dzisiaj. Od zmiany wyglądu banknotów w 1987 jest on również znakiem wodnym. Portret jest oparty na obrazie stworzonym przez Allana Ramseya.
Pracował nad rozbudową zamku Inveraray, posiadłości brata, którą ukończył w latach 50. XVIII wieku. Nigdy jednak w nim nie zamieszkał. Od 1722 r. był właścicielem rezydencji Whitton w hrabstwie Middlesex. Jako zapalony ogrodnik sprowadził do swojej rezydencji wiele egzotycznych gatunków roślin. Część z nich znajduje się obecnie w Kew Gardens. Do księcia odnosi się angielska nazwa kolcowoja pospolitego "Duke of Argyll's Tea Tree".
Zmarł w 1761 r. Był żonaty z Anne Whitfield, ale nie posiadał potomstwa. Po jego śmierci wygasł tytuł hrabiego Ilay, a pozostałe tytuły przypadły jego kuzynowi, Johnowi.

</doc>
<doc id="1125697" url="https://pl.wikipedia.org/wiki?curid=1125697" title="Borsakelmas">
Borsakelmas

Borsakelmas (także Barsa-Kelmes, Barsa Kilmess; uzb.: Borsakelmas sho'ri; ros.: сор Барсакельмес, "sor Barsakielmies") – niegdyś słone jezioro, obecnie solnisko położone w Uzbekistanie, na południowy zachód od Jeziora Aralskiego, w pustynnym rejonie Ustiurt.
Dawniej, na zachód od jeziora leżała oaza Alan; samo jezioro natomiast nosiło taką samą nazwę, co bardziej od niego znana wyspa na Jeziorze Aralskim.

</doc>
<doc id="1125698" url="https://pl.wikipedia.org/wiki?curid=1125698" title="Antybańka">
Antybańka

Antybańka (zwana również pływającą kroplą) to sferycznie ukształtowana kropla oddzielona od reszty roztworu cienką warstwą gazu. Własności i otrzymywanie antybaniek opisał po raz pierwszy Stephane Dorbolo wraz ze współpracownikami w 2003.

</doc>
<doc id="1125700" url="https://pl.wikipedia.org/wiki?curid=1125700" title="Obwód taszkencki">
Obwód taszkencki



</doc>
<doc id="1125703" url="https://pl.wikipedia.org/wiki?curid=1125703" title="Gówniak">
Gówniak

Gówniak (również "Główniak, Głowniak, Wołowe Skałki") – szczyt w Beskidzie Żywieckim, w północno-wschodniej grani masywu Babiej Góry. Mapa Geoportalu podaje jego wysokość 1644 m. Gówniak jest jednym z tzw. pięciu szczytów grzbietowych Babiej Góry i jest często mylnie brany przez turystów za właściwy szczyt Babiej Góry (zwłaszcza podczas mgły, kiedy ten ostatni jest niewidoczny).
Nazwa "Wołowe Skałki" pochodzi od tego, że dawniej orawscy pasterze, wypasający woły na południowych stokach Babiej Góry, zaganiali je na noc pod ochronę tutejszych wychodni skalnych, zaś nazwa "Gówniak" – od dużej ilości gromadzących się tu bydlęcych odchodów. Występująca na niektórych mapach nazwa "Główniak" jest zdaniem W. Midowicza przekręceniem nazwy "Gówniak" i wyrazem fałszywej skromności.
Przez szczyt przebiegała kiedyś granica pomiędzy Galicją a Orawą, należącą do Królestwa Węgier. Od 1920 cały rejon pięciu szczytów grzbietowych należy do Polski (z przerwą na okres II wojny światowej). W okresie II wojny światowej biegła tędy granica słowacko-niemiecka, jej pozostałością są granitowe słupki z literami S i D ("S – Slovensko, D – Deutschland"). Słupki te zostały później obalone. W 2012 r. wykorzystano je do budowy ścieżki turystycznej.
Szczyt Gówniaka tworzy dość wyraźne skaliste wypiętrzenie, a jego otoczenie zawalone jest głazami. Jest to tzw. rumowisko Babiej Góry. Na rumowisku tym wiosną licznie białymi kwiatami zakwita sasanka alpejska.
Przez Gówniak prowadzi szlak turystyczny na główny szczyt Babiej Góry – Diablaka (fragment Głównego Szlaku Beskidzkiego). Na szlaku tym powyżej Gówniaka znajdują się jeszcze dwa wypłaszczenia grzbietu: Mały Garb Niżni (1660 m) i Mały Garb Wyżni (1675 m), a także znajdująca się tuż poniżej szczytu Diablaka płytka przełęcz, zwana od 1980 r. Siodłem Bończy (1715 m).

</doc>
<doc id="1125708" url="https://pl.wikipedia.org/wiki?curid=1125708" title="Trifolium pratense">
Trifolium pratense



</doc>
<doc id="1125709" url="https://pl.wikipedia.org/wiki?curid=1125709" title="Weston-super-Mare">
Weston-super-Mare

Weston-super-Mare – miasto w Wielkiej Brytanii, w południowo-zachodniej Anglii, w hrabstwie Somerset, nad Kanałem Bristolskim; 71 758 mieszkańców; nadmorska miejscowość wypoczynkowa, stolica odrębnego regionu administracyjnego North Somerset.
W mieście rozwinął się przemysł lotniczy, farmaceutyczny, obuwniczy, precyzyjny.

</doc>
<doc id="1125711" url="https://pl.wikipedia.org/wiki?curid=1125711" title="Artyleryjskie kontrprzygotowanie">
Artyleryjskie kontrprzygotowanie

Artyleryjskie kontrprzygotowanie - uderzenie ogniowe artylerii broniących się związków operacyjnych na zgrupowanie przeciwnika, przygotowującego się lub rozwijającego do natarcia. Artyleryjskie kontrprzygotowanie wykonuje się we współdziałaniu z uderzeniami broni jądrowej i kontrprzygotowaniem lotniczym w celu zerwania natarcia przeciwnika lub osłabienia siły jego pierwszego uderzenia.

</doc>
<doc id="1125718" url="https://pl.wikipedia.org/wiki?curid=1125718" title="Jan Harasimowicz">
Jan Harasimowicz

Jan Witold Harasimowicz (ur. 2 sierpnia 1950 we Wrocławiu) – polski historyk sztuki i kultury, specjalizujący się w historii sztuki nowożytnej, sztuce renesansu i manieryzmu; profesor nauk humanistycznych, nauczyciel akademicki, związany z uczelniami we Wrocławiu i Toruniu.
Życiorys.
Urodził się w 1950 roku we Wrocławiu. Studia w zakresie historii sztuki i filozofii odbył w latach 1968–1975 na Wydziale Historyczno-Filozoficznym Uniwersytetu Wrocławskiego, pisząc pracę magisterską pt. "Sztuka śląska lat 1520–1650 wobec konfliktu katolicko-protestanckiego", którą przygotował pod kierunkiem prof. Mieczysława Zlata. Studia te uzupełnił w 1978 roku o teologię na Uniwersytecie w Zurychu.
Od czasów ukończenia studiów w 1975 roku związany jest zawodowo z Uniwersytetem Wrocławskim. Stopień naukowy doktora nauk humanistycznych uzyskał w 1984 roku na podstawie pracy nt. "Sztuka protestancka na Śląsku w latach 1520–1650", napisanej ponownie pod kierunkiem prof. Mieczysława Zlata. Rozprawa została wyróżniona i ukazała się drukiem w 1986 roku w Wydawnictwie Uniwersytetu Wrocławskiego, a w 1987 roku została uhonorowana nagrodą Ministra Nauki, Szkolnictwa Wyższego i Techniki. Stopień naukowy doktora habilitowanego nauk humanistycznych w zakresie historii sztuki otrzymał w 1993 roku na podstawie rozprawy pt. "Śląskie epitafia i nagrobki wieku reformacji". Na stanowisko profesora nadzwyczajnego w Uniwersytecie Wrocławskim został powołany w 1997 roku, a w 1998 roku na stanowisko profesora w Uniwersytecie Mikołaja Kopernika w Toruniu, dokąd przeniósł się na jeden rok. Od 1 października 1999 roku pracuje ponownie w Instytucie Historii Sztuki Uniwersytetu Wrocławskiego, gdzie kieruje Zakładem Historii Sztuki Renesansu i Reformacji. Zachował przy tym cząstkę etatu przez kilka lat w uczelni toruńskiej. W 2001 roku otrzymał tytuł profesora nauk humanistycznych. Ponadto pełni funkcję dyrektora Muzeum Uniwersytetu Wrocławskiego.
W latach 1990–2005 wykładał gościnnie na uniwersytetach w Bochum, Brnie, Frankfurcie nad Odrą, Lipsku, Marburgu, Strasburgu, Stuttgarcie i Würzburgu. Jest członkiem Komisji Historii Kultury Komitetu Nauk Historycznych PAN, prezesem Polskiego Towarzystwa Badań Reformacji, członkiem Rady Naukowej Muzeum Narodowego w Szczecinie, Polsko-Niemieckiej Grupy Roboczej Historyków Sztuki i szeregu innych Instytucji w Görlitz, Moguncji, Dreźnie i Stuttgarcie oraz uczestnikiem wielu międzynarodowych projektów badawczych i edytorskich. W 2004 roku został laureatem Nagrody Kulturalnej Dolnej Saksonii.
Dorobek naukowy.
Swoją działalność naukową koncentrował wokół trzech zasadniczych problemów, którymi są: 
Wiele publikacji jego autorstwa ukazało się za granicą. Do jego ważniejszych z nich należą:
Życie prywatne.
Żona Halina, absolwentka Akademii Ekonomicznej we Wrocławiu, syn Marcin (ur. 1977), dziennikarz sportowy w redakcji „Życia” i córka Małgorzata (ur. 1992).
Pasją Jana Harasimowicza jest muzyka, w młodości grał na klarnecie i był wokalistą w zespole rockowym.

</doc>
<doc id="1125721" url="https://pl.wikipedia.org/wiki?curid=1125721" title="Jezioro Zachodniosyberyjskie">
Jezioro Zachodniosyberyjskie

Jezioro Zachodniosyberyjskie (Jezioro Mansyjskie) – wielkie jezioro peryglacjalne istniejące podczas dwóch faz zlodowacenia północnopolskiego na części Niziny Zachodniosyberyjskiej.
Jezioro Zachodniosyberyjskie powstawało, gdy lodowiec na morzach Barentsa i Karskim zamykał ujścia Obu i Jeniseju do Morza Arktycznego. Stało się tak dwukrotnie – pierwszy raz podczas wczesnego vistulianu, 90–80 tys. lat temu i ponownie w okresie pierwszego pleniglacjału, 60–50 tys. lat temu. Za pierwszym razem powierzchnia jeziora wynosiła około 0,6 mln km², za drugim – 0,8 mln km². W okresie drugiego pleniglacjału (20–18 tys. lat temu) do powstania jeziora nie doszło, ponieważ lodowiec skandynawski nie sięgnął dość daleko na wschód, by zatamować ujścia wielkich rzek syberyjskich.
Przez Bramę Turgajską Jezioro Zachodniosyberyjskie miało połączenie z centralnoazjatyckimi jeziorami Kaspijskim i Aralskim. Przypuszcza się, że wody z Syberii, nawet z Bajkału, mogły wtedy spływać przez Jezioro Zachodniosyberyjskie, Bramę Turgajską, Jezioro Aralskie, dolinę Uzboj, Morze Kaspijskie, Obniżenie Kumsko-Manyckie, Morze Azowskie i Morze Czarne do Morza Śródziemnego. Byłby to system wodny większy od któregokolwiek ze współcześnie istniejących – szlak wodny mógłby mieć niemal 10 tys. km długości.
Jeziora Zachodniosyberyjskiego nie należy mylić z istniejącym znacznie wcześniej na tym samym obszarze Morzem Zachodniosyberyjskim.

</doc>
<doc id="1125722" url="https://pl.wikipedia.org/wiki?curid=1125722" title="Błoto pośniegowe">
Błoto pośniegowe

Błoto pośniegowe – topniejący na drodze świeży śnieg, najczęściej wymieszany ze środkami chemicznymi stosowanymi do obniżenia temperatury topnienia wody. Błoto pośniegowe na skutek obecności zawieszonych w nim zanieczyszczeń, piasku oraz wypełnieniem wodą przestrzeni między śniegiem może mieć barwę szarą, a nawet czarną.
Termin stosowany w opisie warunków panujących na drogach. Wymieniany jest jako jeden ze stanów opisu nawierzchni po opadach śniegu (nawierzchnia sucha, błoto pośniegowe, śnieg, woda) oraz jeden ze stanów utrzymania drogi po opadach śniegu (śnieg luźny, śnieg zajeżdżony, błoto pośniegowe, nabój śnieżny).
Powstaje w wyniku topnienia pokrywy śnieżnej, napływu do niej wody. Powstawaniu błota sprzyja rozjeżdżanie topniejącego śniegu przez koła pojazdów. W stanie naturalnym ma temperaturę 0 °C, zaś z dodatkiem substancji chemicznego utrzymania dróg, niższą. Błoto pośniegowe stanowi poważny problem w ruchu drogowym, zwiększa opory ruchu pojazdów, zwiększa poślizg, a szczególnie akwaplanację.
Do warunków drogowych z błotem pośniegowym przystosowane są opony oznaczone „M+S” (z ang. "mud" + "snow").

</doc>
<doc id="1125723" url="https://pl.wikipedia.org/wiki?curid=1125723" title="Jezioro Mansyjskie">
Jezioro Mansyjskie



</doc>
<doc id="1125724" url="https://pl.wikipedia.org/wiki?curid=1125724" title="Sebiș">
Sebiș

 
Sebiș (węg. "Borossebes") – miasto w zachodniej Rumunii (zachodni Siedmiogród), w okręgu Arad.
Liczy 6829 mieszkańców (dane na rok 2002). Prawa miejskie otrzymało w 1968.

</doc>
<doc id="1125732" url="https://pl.wikipedia.org/wiki?curid=1125732" title="Tradycja Folsom">
Tradycja Folsom

Tradycja Folsom – nazwa archeologicznej kultury paleoindian, zajmującej środkową część Ameryki Północnej.
Oba kontynenty amerykańskie zamieszkiwały w przeszłości liczne kultury paleoindian, poprzedników współczesnych Indian. Tradycję Folsom, typową dla obszaru Wielkich Równin, Wielkich Jezior i terenów na południowy zachód od nich, cechują charakterystyczne groty typu Folsom, odnajdywane w miejscach masowych polowań i oprawiania upolowanych zwierząt. W niektórych z takich miejsc odnaleziono szczątki nawet 50 bizonów, zaś dieta ludzi z tradycji Folsom obejmowała tak różnorodną zwierzynę, jak mamuty, jelenie i króliki. Stanowisko acheologiczne Folsom, leżące w pobliżu Hanson w stanie Wyoming, może – zdaniem niektórych badaczy – obejmować także ślady ludzkich siedzib.
Nazwa tradycji pochodzi od stanowiska Folsom w stanie Nowy Meksyk, odkrytego w 1908 r. przez George’a McJunkina, byłego niewolnika z Teksasu. Pierwsze profesjonalne badania archeologiczne przeprowadzono tam w 1926 r., a rok później Jesse Figgins od miejscowości Folsom nazwał całą kulturę archeologiczną, której ślady odnajdywane są w różnych miejscach w środkowej części Ameryki Północnej.
Tradycja Folsom – datowana na 9000-8000 lat p.n.e. – wywodzi się prawdopodobnie z wcześniejszej kultury Clovis, która pojawiła się w Ameryce Pn. pod koniec ostatniego zlodowacenia.

</doc>
<doc id="1125734" url="https://pl.wikipedia.org/wiki?curid=1125734" title="Charles-Albert Cingria">
Charles-Albert Cingria

Charles-Albert Cingria (ur. 10 lutego 1883 w Genewie, zm. 1 sierpnia 1954 w Genewie) – szwajcarski francuskojęzyczny pisarz i publicysta.
Życiorys.
Był synem Alberta Cingrii przybyłego z Dubrownika w Dalmacji (lecz z pochodzenia Turka), od 1871 r. naturalizowanego w Szwajcarii, współwłaściciela dobrze już wówczas prosperującej firmy zegarmistrzowskiej Patek Philippe &amp; Co. oraz Karoliny Stryjeńskiej, utalentowanej malarki. Jego bratem był Alexandre Cingria, pisarz, publicysta, redaktor, malarz i dekorator, autor witraży i mozaik, jeden z najwybitniejszych przedstawicieli szwajcarskiej sztuki sakralnej XX wieku.
Studiował w Saint-Maurice i w Engelbergu, jednak nie uzyskał dyplomu. Zafascynowany literaturą, obracał się w środowisku młodych pisarzy, takich jak C.F. Ramuz czy Adrien Bovy, skupionych wokół jego starszego brata Aleksandra. Wraz z nimi i bratem był założycielem czasopisma artystycznego "La Voile latine" (istniało do 1910 r.), do którego pisał pierwsze teksty. Lekkoduch, nie mogący usiedzieć w jednym miejscu obieżyświat, przemieszczał się nieustannie po Europie. Przebywał kolejno w Sienie, Rzymie, Florencji a nawet Konstantynopolu, gdzie mieszkała rodzina jego ojca.
W 1918 r. Cingria osiadł w Paryżu, gdzie zainteresowały go ówczesne nurty awangardowe w sztuce: surrealizm, dadaizm czy kubizm i gdzie szybko zadzierzgnął bliskie stosunki z takimi postaciami francuskiej literatury, jak Jean Cocteau, Max Jacob, Jean Lurçat, Paul Claudel czy Marcel Jouhandeau, którzy uznawali go za równego sobie. Jean Paulhan otworzył przed nim łamy "La Nouvelle Revue française", w której Cingria w latach 30. XX w. redagował swe błyskotliwe kroniki. Jego artykuły, felietony czy mniejsze szkice stanowią swoiste relacje z przemyśleń, lektur, spotkań, a także z bardzo wielu wypraw rowerowych po drogach i dróżkach Francji i Nawarry. Część z nich ukazała się później w tomach "Stalactites" (1941) i "Bois sec bois vert" (1948).
Powróciwszy w czasie II wojny światowej do Fryburga, odkrył na nowo Szwajcarię jako kraj niespodziewanie ożywczy i inspirujący. Kilkuletni pobyt w tym kraju zaowocował tomami "Le Parcours du Haut Rhône" (1944), "Florides helvètes" (1944) i "Musiques de Fribourg" (1945). Jednocześnie Cingria kontynuował studia nad swym ulubionym średniowieczem i jego kulturą, a zwłaszcza dziełami ówczesnych poetów i muzyków - trubadurów i truwerów. Zainteresowania te pozwoliły mu wydać "La Civilisation de Saint-Gall" (1929), "Pétrarque" (1932) i "La Reine Berthe" (1947). Umiejętność wyczucia owego swoistego ducha średniowiecza w połączeniu z bystrą obserwacją świata mu współczesnego oraz żywym i spontanicznym sposobem pisania uczyniły z Cingrii pisarza na wskroś oryginalnego, oczekującego dziś na ponowne odkrycie przez czytelników.
"Człowiek renesansowy", "pisarz nieprzewidywalny", "artysta słowa" - pozostawił po sobie w sumie 20 tomów stricte literackich, 500 artykułów prasowych, liczne tłumaczenia, przedmowy do innych dzieł oraz setki listów! Najpełniejsze wydanie jego dzieł pt. "OEuvres complètes" w 17 tomach (11 tomów utworów pisarskich plus pięć tomów listów plus 1 tom bibliografii) ukazało się w latach 1967 - 1981 w Lozannie.

</doc>
<doc id="1125738" url="https://pl.wikipedia.org/wiki?curid=1125738" title="Abrud">
Abrud

Abrud (węg. "Abrudbánya") – miasto w zachodniej Rumunii, w okręgu Alba (południowy Siedmiogród). Liczy 4944 mieszkańców (2011).

</doc>
<doc id="1125752" url="https://pl.wikipedia.org/wiki?curid=1125752" title="Üsküdar">
Üsküdar

Üsküdar – dzielnica Stambułu w Turcji. Jego miastem partnerskim jest Zenica w Bośni i Hercegowinie. Starożytny Chryzopol.

</doc>
<doc id="1125754" url="https://pl.wikipedia.org/wiki?curid=1125754" title="Polskie Stronnictwo Ludowe (1895–1913)">
Polskie Stronnictwo Ludowe (1895–1913)

Polskie Stronnictwo Ludowe – polska partia polityczna działająca w Galicji. Została założona 28 lipca 1895 roku w Rzeszowie przez m.in. Jakuba Bojkę i Wysłouchów jako Stronnictwo Ludowe (od 27 lutego 1903 pod nazwą „Polskie Stronnictwo Ludowe”). Pozostawało pod znacznym wpływem endecji. Określane jest jako galicyjska partia chłopska. 
Charakterystyka programu.
Głównymi hasłami programowymi i celami tego ugrupowania politycznego były:
Partia miała swoich przedstawicieli w Sejmie Krajowym oraz w austriackim parlamencie. W 1911 z PSL wystąpiła grupa działaczy na czele z Janem Dąbskim i Bolesławem Wysłouchem i powołała w lutym 1912 ugrupowanie PSL – Zjednoczenie Niezawisłych Ludowców. W 1913 w miejsce PSL powstały PSL „Piast” (którego prezesem został Jakub Bojko) i PSL „Lewica” (prezes – Jan Stapiński).

</doc>
<doc id="1125755" url="https://pl.wikipedia.org/wiki?curid=1125755" title="Foals">
Foals

Foals – zespół pochodzący z Oksfordu grający dance-punk. W ich muzyce skrywają się także elementy elektroniki i eksperymentalnego alternatywnego rocka, czyli math rocka. Można także spotkać się z opiniami, że są grupą spod znaku new wave.
Zespół istnieje od 2005 roku. Obecnie podpisał umowę z Transgressive Records – niezależną wytwórnią płytową z Londynu, natomiast w USA współpracuje z wytwórnią Sub Pop.
Dyskografia.
Albumy
EP
Single

</doc>
<doc id="1125756" url="https://pl.wikipedia.org/wiki?curid=1125756" title="Go-Shirakawa">
Go-Shirakawa

 – 77. cesarz Japonii, według tradycyjnego porządku dziedziczenia.
Przed wstąpieniem na tron nosił imię . Był pierwszym synem cesarza Toba i ojcem cesarzy Nijō i Takakury.
Go-Shirakawa panował w latach 1155-1158.
Mauzoleum cesarza Go-Shirakawa znajduje się w Kioto. Nazywa się "Hōjū-ji no misasagi".

</doc>
<doc id="1125759" url="https://pl.wikipedia.org/wiki?curid=1125759" title="Idarubicyna">
Idarubicyna

Idarubicyna () – organiczny związek chemiczny, syntetyczny antybiotyk o działaniu antymitotycznym i cytostatycznym należący do grupy antracyklin.
Działanie.
Lek wbudowuje się w DNA, wchodzi w interakcję z topoizomerazą II, powodując zatrzymanie syntezy kwasów nukleinowych. Działa najaktywniej w fazie S.
Farmakokinetyka.
Dzięki silnej lipofilności lek ma zwiększone powinowactwo do komórek (zwiększony wychwyt). Przenika do płynu mózgowo-rdzeniowego. Czynnym metabolitem leku jest idarubicynol (mniej kardiotoksyczny i o dłuższym czasie półtrwania).
Wskazania.
Zastosowanie: ostra białaczka nielimfoblastyczna, ostra białaczka limfoblastyczna, szpiczak mnogi, drugi rzut w zaawansowanym raku sutka.
Przeciwwskazania.
Nadwrażliwość na antracykliny, niewydolność nerek, niewydolność wątroby, ciężkie zakażenia, supresja szpiku po uprzedniej terapii, choroby serca.
Ciąża i karmienie piersią.
Kategoria D – nie stosować. W trakcie leczenia przerwać karmienie.
Dawkowanie.
Podawanie dożylne:
Na ogół stosuje się redukcję dawki o 50%, jeśli stężenie bilirubiny i kreatyniny mieści się w przedziale 1,2–2 mg/100 ml.
Preparaty.
"Zavedos", proszek do sporządzania roztworów do wstrzykiwań, 5 mg lub 10 mg

</doc>
<doc id="1125763" url="https://pl.wikipedia.org/wiki?curid=1125763" title="Krzysztof Popiołek">
Krzysztof Popiołek

Krzysztof Andrzej Popiołek (ur. 16 lutego 1956 w Babulach) – polski polityk i samorządowiec, poseł na Sejm VI i VII kadencji.
Życiorys.
Ukończył w 1982 studia na Wydziale Elektrotechniki, Automatyki i Elektroniki Akademii Górniczo-Hutniczej w Krakowie. Pracował w PZL Mielec i „Polgazie” w Mielcu, w którym był m.in. zastępcą przewodniczącego komisji zakładowej „Solidarności”.
Przez kilka kadencji zasiadał w mieleckiej radzie miejskiej. Zajmował stanowisko zastępcy prezydenta miasta w latach 1994–1998 i 2006–2007. Należał do Porozumienia Centrum, a następnie przystąpił do Prawa i Sprawiedliwości, obejmując w tej partii funkcję pełnomocnika na powiat mielecki.
W wyborach parlamentarnych w 2005 bez powodzenia kandydował do Sejmu V kadencji w okręgu rzeszowskim. W wyborach parlamentarnych w 2007 w tym samym okręgu został wybrany na posła VI kadencji Sejmu, otrzymując 13 467 głosów. W wyborach w 2011 z powodzeniem ubiegał się o reelekcję, dostał 12 755 głosów. W marcu 2014 został zawieszony w prawach członka PiS. Pół roku później znalazł się poza ugrupowaniem. W listopadzie tego samego roku bez powodzenia ubiegał się o urząd prezydenta Mielca, powołując komitet Prawda i Sprawiedliwość Mielec (w 2006 i w 2010 kandydował na to stanowisko z rekomendacji PiS). W tymże miesiącu dołączył do klubu parlamentarnego Sprawiedliwa Polska, od marca 2015 działającego pod nazwą Zjednoczona Prawica. W wyborach parlamentarnych w 2015 nie ubiegał się o reelekcję.

</doc>
<doc id="1125765" url="https://pl.wikipedia.org/wiki?curid=1125765" title="Qoʻngʻirot">
Qoʻngʻirot

Qoʻngʻirot (uzb. cyr.: Қўнғирот; , ; , "Kungrad") – miasto w zachodnim Uzbekistanie, w Republice Karakałpackiej, w delcie Amu-darii, siedziba administracyjna tumanu Qoʻngʻirot. W 2018 roku liczyło ok. 80 tys. mieszkańców. W mieście znajdują się stacje kompresorowe gazociągów „Buchara–Ural” i „Azja Środkowa–Centrum”.
Historia.
Miejscowość została założona jako osada dla budowniczych linii Çärjew–Qoʻngʻirot (obecnie Oltinkoʻl) i nosiła pierwotnie nazwę Żeleznodorożnyj. W 1960 roku w nowo powstałej osadzie otwarto stację kolejową, którą nazwano Qoʻngʻirot (Kungrad) od sąsiedniego miasta o tejże nazwie. Otwarcie stacji przyczyniło się do szybkiego rozwoju osady i już w 1962 roku otrzymała ona status osiedla typu miejskiego. Po wydłużeniu linii kolejowej do Bejneu i Makatu miejscowość zyskała jeszcze bardziej na znaczeniu, dlatego w 1969 roku nadano jej prawa miejskie i przemianowano na Qoʻngʻirot (od nazwy znajdującej się w niej stacji kolejowej). Sąsiednia miejscowość Qoʻngʻirot utraciła w tym momencie prawa miejskie, została zdegradowana do statusu osiedla typu miejskiego i otrzymała nową nazwę – Oltinkoʻl (Ałtynkul).

</doc>
<doc id="1125766" url="https://pl.wikipedia.org/wiki?curid=1125766" title="William Henry Smith">
William Henry Smith

William Henry Smith (ur. 24 czerwca 1825 w Londynie, zm. 6 października 1891 w Wolmer Castle, w hrabstwie Kent) – brytyjski polityk i przedsiębiorca, jedyny syn Williama Henry’ego Smitha i Mary Ann Cooper. Polityk Partii Konserwatywnej, minister w rządach lorda Beaconsfielda i lorda Salisbury’ego.
Życiorys.
Wykształcenie odebrał w Tavistock Grammar School. W 1846 r. stał się wspólnikiem w ojcowskiej firmie WH Smith (od tej pory nosiła ona nazwę W H Smith &amp; Son), zajmującej się handlem detalicznym. Dzięki jego działaniom firma rozpoczęła praktykę sprzedaży książek i gazet na dworcach kolejowych. W 1868 r. Smith zdecydował się rozpocząć karierę polityczną. W tymże roku wygrał wybory do Izby Gmin w okręgu Westminster.
Kiedy w 1874 r. konserwatyści wygrali wybory Smith został finansowym sekretarzem skarbu w drugim rządzie lorda Beaconsfielda. W 1877 r. niespodziewanie został pierwszym lordem Admiralicji. Urząd ten sprawował do wyborczej klęski konserwatystów w 1880 r. W tym czasie zyskał przezwisko „Pinafore Smith”. Jego historia zaczęła się wraz z nominacją Smitha na stanowisko pierwszego lorda Admiralicji. Nominacja ta zainspirowała popularny duet twórców oper komicznych, libercistę Williama Schwencka Gilerta i kompozytora Arthura Sullivana, którzy w swoim najnowszym dziele, "H. M. S. Pinafore", umieścili wzorowanego na postaci Smitha bohatera, sir Josepha Portera KCB, pierwszego lorda Admiralicji. Szczególną popularność zyskała wykonywana przez Portera piosenka „When I was a lad”, będąca satyrą na karierę polityczną Smitha. Padają tam słowa:
W 1885 r. Smith zmienił swój okręg wyborczy na Strand. Wygrał tam wybory i w konserwatywnym rządzie lorda Salisbury’ego piastował stanowisko ministra wojny. Sprawował je w latach 1885–1886. W 1886 r. został Głównym Sekretarzem Irlandii a po kilkumiesięcznych rządach liberałów powrócił na rok do ministerstwa wojny. W 1887 r. został pierwszym lordem skarbu i liderem konserwatystów w Izbie Gmin. Był jednym z najbliższych współpracowników lorda Salisbury’ego. Przez Arthura Balfoura został nazwany „Old Morality”. W 1891 r. został lordem strażnikiem Pięciu Portów. Zmarł kilka miesięcy później.
Rodzina.
13 kwietnia 1858 r. poślubił Emily Danvers (zm. 12 sierpnia 1913), kreowaną po jego śmierci wicehrabiną Hambleden, córkę Frederiak Davesa Danversa. William i Emily mieli razem dwóch synów i cztery córki:

</doc>
<doc id="1125768" url="https://pl.wikipedia.org/wiki?curid=1125768" title="Kungrad">
Kungrad



</doc>
<doc id="1125771" url="https://pl.wikipedia.org/wiki?curid=1125771" title="Kirysek sterby">
Kirysek sterby



</doc>
<doc id="1125772" url="https://pl.wikipedia.org/wiki?curid=1125772" title="Stříbrný vrch">
Stříbrný vrch

Stříbrný vrch (pol. "Srebrna Góra", niem. "Silberberg") – wzniesienie (599 m n.p.m.) w masywie Gór Łużyckich w paśmie Sudetów Zachodnich, w Czechach.
Położenie.
Góra w północnych Czechach, na obszarze chronionego krajobrazu Gór Łużyckich "czes. CHKO Lužicke hory", w południowo-zachodniej części Gór Łużyckich, około 4 km na północny wschód od miasta Česká Kamenice na południowym wschodzie od wzniesienia Studenec,około 0,3 km na wschód od skraju miejscowości Lísky, około 0,2 km na południowy zachód od wzniesienia Zlatý vrch. Według czeskiego podziału wzniesienie należy do Krkonošsko-jesenická subprovincie.
Charakterystyka.
Wzniesienie pochodzenia wulkanicznego, zbudowane z bazaltu, o wyraźnym kształcie kopca i stromych zboczach, z płaską powierzchnią szczytową i częściowo sztucznie odsłoniętą powierzchnią na zboczu. Znane ze słupowej podzielności skał wulkanicznych. Wznosi się w pobliżu wzniesienia Zlatý vrch, od którego oddzielone jest niewielkim siodłem. Góra stanowi typowy nek z zakrzepniętym trzonem wulkanu, w którym wykształciły się sześciokątne słupy bazaltowe, tworzące miejscami strukturę, podobną do organowych piszczałek. W przeszłości wzniesienie nosiło nazwę Malý Rybí vrch (niem. Klein Fischberg), a na zboczu wzniesieniu funkcjonował kamieniołom bazaltu, z którego wydobywano bazaltowe słupy. W obecnym czasie kamieniołom jest nieczynny, ponieważ eksploatację bazaltu zatrzymano ze względu na duże wartości przyrodnicze tego obszaru. Głównym powodem objęcia terenu góry ochroną były doskonale wykształcone słupy bazaltowe stanowiące unikat geologiczny, oraz roślinność porastająca zbocza i wierzchołek wzniesienia. W obrębie góry naliczono kilkadziesiąt gatunków roślin. Z ważniejszych to szczyr trwały, żywiec dziewięciolistny, czerniec gronkowy, bodziszek cuchnący oraz marzanka wonna. Szczytową część góry zalega bazalt oraz rumosz bazaltowy. Zbocza góry porasta las mieszany z przewagą buka a szczyt porośnięty jest lasem bukowym.
Budowa.
Trzon góry zbudowany jest z bazaltu który powstawał w trzech oddzielnych okresach czasowych wulkanizmu. Najstarsze partie bazaltu powstały w I fazie, w podłożu i występują na powierzchni tylko w północnej części odsłoniętego terenu kamieniołomu. W tym podłożu wytworzyła się eliptyczna niecka, która później w II fazie została wypełniona młodszą bazaltową lawą, tworząc niewielkie bazaltowe jeziorko, które w specyficznych warunkach podlegało krzepnięciu. Dzięki temu procesowi wytworzyły się pięcio- i sześcioboczne słupy o średnicy dochodzącej w niektórych do 30 cm. W III fazie krzepnące słupy zostały przykryte późniejszym wylewem, który szybciej stygł i w związku z czym tworzyły się krótkie i niedokładnie wykształcone słupki bazaltowe.

</doc>
<doc id="1125774" url="https://pl.wikipedia.org/wiki?curid=1125774" title="Volvo 740">
Volvo 740

Volvo 740 – pojazd osobowy klasy wyższej produkowany w Europie przez firmę Volvo w latach 1984 - 1992
Był produkowany krócej niż jego poprzednik, Volvo 240.

</doc>
<doc id="1125780" url="https://pl.wikipedia.org/wiki?curid=1125780" title="Alicja Resich">
Alicja Resich



</doc>
<doc id="1125782" url="https://pl.wikipedia.org/wiki?curid=1125782" title="Tionne Watkins">
Tionne Watkins

Tionne Tenese „T-Boz” Watkins (ur. 26 kwietnia 1970 w Des Moines, w stanie Iowa) – amerykańska piosenkarka. Była członkinią grupy muzycznej TLC, która została rozwiązana w 2005 roku. Watkins sporadycznie występuje również w filmach. Solo wydała dwa single: w 1996 roku "Touch Myself" ze ścieżki dźwiękowej do filmu "Fled" oraz cztery lata później "My Getaway", który znalazł się w filmie "Rugrats in Paris".
Życie prywatne.
Jest chora na anemię sierpowatą, którą ukrywała do 1996 roku przed managementem i swoimi koleżankami z grupy. Była żoną rapera Mack 10, z którym ma córkę Chase Rolinson. Para rozwiodła się w 2004 roku.

</doc>
<doc id="1125785" url="https://pl.wikipedia.org/wiki?curid=1125785" title="Konoe">
Konoe

 – 76. cesarz Japonii, według tradycyjnego porządku dziedziczenia.
Przed wstąpieniem na tron nosił imię . Był dziewiątym synem cesarza Toba.
Konoe panował w latach 1142-1155.
Mauzoleum cesarza Konoe znajduje się w Kioto. Nazywa się "Anrakuju-in no minami no misasagi".

</doc>
<doc id="1125786" url="https://pl.wikipedia.org/wiki?curid=1125786" title="Fender Telecaster">
Fender Telecaster

Fender Telecaster – gitara elektryczna produkowana od 1951 przez firmę Fender. 
Jesienią 1950 przedstawiona jako model Broadcaster (później została przemianowana na Telecaster, bo nazwa Broadcaster była już zastrzeżona przez firmę Gretsch produkującą zestaw perkusyjny o tej nazwie). Jest rozwinięciem konstrukcji Fender Esquire. 
Wyposażona w dwa przetworniki single-coil, przykręcany gryf do korpusu czterema śrubami oraz stały mostek to obecnie klasyka rocka i country. Jest produkowana do dzisiaj i używa lub używało ją wielu znanych gitarzystów:
Odmiany.
Z racji swojego wielkiego sukcesu model Telecaster doczekał się wielu wersji. Wśród których można wymienić:

</doc>
<doc id="1125787" url="https://pl.wikipedia.org/wiki?curid=1125787" title="Jan Śmidowicz">
Jan Śmidowicz

Jan Śmidowicz (ur. 5 grudnia 1879 w Poznaniu, zm. 28 listopada 1950 w Gdyni) – polski inżynier, specjalista budownictwa wodnego.
Życiorys.
Wywodził się z rodziny z patriotycznymi tradycjami. Siostra była jednym z przywódców strajku szkolnego we Wrześni w 1901 roku. On sam w czasach szkolnych był szykanowany za przekonania patriotyczne. Jego synowie brali czynny udział w II wojnie światowej.
Wykształcenie inżyniera uzyskał w Niemczech, gdzie też pracował do odzyskania przez Polskę niepodległości w 1918 roku. Od 1920 roku przebywał w Gdyni jako przedstawiciel poznańskiej firmy budowlanej ""Towarzystwo Robót Inżynierskich S.A.". Miało to związek z budową Tymczasowego Portu Wojennego i Schroniska dla Rybaków. Od tamtej pory na stałe związany z Gdynią, gdzie założył własną firmę "Jan Śmidowicz Inżynier. Przedsiębiorstwo Robót Inżynierskich"". Dzięki niemu powstały takie obiekty jak:
Śmidowicz znany był z nowatorskiej w owych czasach metody konstrukcji nabrzeży portowych i falochronów - poprzez zatapianie skrzyń żelbetowych.
II wojna światowa przyniosła wywłaszczenie przez Niemców Śmidowicza z jego firmy i domu. W 1941 wysiedlono go z Gdyni. Po wojnie powrócił do miasta i przystąpił do odbudowy zniszczonych portów, dróg i wiaduktów. Nowy ustrój socjalistyczny był utrudnieniem dla reaktywowanej przez Śmidowicza przedwojennej firmy i została ona w 1948 znacjonalizowana. Sam inżynier pozbawiony został środków do życia i zmarł w biedzie w 1950. Został pochowany na Cmentarzu Witomińskim (kwatera 71-19-18).

</doc>
<doc id="1125788" url="https://pl.wikipedia.org/wiki?curid=1125788" title="Okręg wyborczy Strand">
Okręg wyborczy Strand

Okręg wyborczy Strand w Londynie powstał w 1885 r. i wysyłał do brytyjskiej Izby Gmin jednego deputowanego. Okręg zajmował część City of Westminster. Został zniesiony w 1918 r.

</doc>
<doc id="1125795" url="https://pl.wikipedia.org/wiki?curid=1125795" title="Jedność">
Jedność



</doc>
<doc id="1125796" url="https://pl.wikipedia.org/wiki?curid=1125796" title="Zamek Compton">
Zamek Compton

Zamek Compton (ang. Compton Castle) – średniowieczny zamek w Wielkiej Brytanii we wsi Marldon koło Paignton, około 8 km na zachód od Torquay.
Został wybudowany w latach 1340-1480 przez rodzinę Gilbertów, której własnością jest do dziś. Był wielokrotnie odbudowywany po wojnach z Francuzami, którzy atakowali Anglię. Z tego powodu wybudowano zamek zewnętrzny, mury okalające część mieszkalną i ogród. Przez kilkadziesiąt lat zamek stał opuszczony i wykorzystywany był przez okolicznych chłopów jako stodoła i chlew. Po ponownym zasiedleniu przez ród Gilbertów, zamek został odrestaurowany, a zachowane stare naczynia i sprzęt domowy z końca epoki średniowiecza umieszczono w zamkowej wieży.
W zamku znajduje się stara oryginalna kuchnia, kaplica i pokój wojenny, w którym zgromadzono wiele zabytkowych eksponatów. Obok zamku znajduje się ogród ze sferą armilarną – przyrządem astronomicznym będącym modelem sfery niebieskiej.
Do najbardziej znanych właścicieli zamku należy Humphrey Gilbert (1539–1583), który skolonizował w 1593 roku Nową Fundlandię stawiając pierwszą angielską posiadłość w Ameryce Północnej. Według legendy jego przyjaciel, sir Walter Raleigh miał zapalić pierwszą lufkę tytoniu na terytorium Wielkiej Brytanii podczas jego odwiedzin na zamku.
Zamkiem od 1951 roku opiekuje się National Trust – organizacja charytatywna zajmująca się ochroną i konserwacją zabytków w Wielkiej Brytanii. Zamek jest wpisany na listę angielskiego dziedzictwa kulturowego.
Na zamku były kręcone sceny z filmu „Rozważna i romantyczna” ("Sense and Sensibility") wyprodukowanego w 1995 roku, za którego scenariusz Emma Thompson otrzymała Oscara.

</doc>
<doc id="1125799" url="https://pl.wikipedia.org/wiki?curid=1125799" title="Synagoga w Sztumie">
Synagoga w Sztumie

Synagoga w Sztumie – nieistniejąca synagoga znajdująca się w Sztumie, przy dzisiejszej ulicy Związku Jaszczurczego.
Synagoga została zbudowana w 1862 roku. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana. Obecnie na jej miejscu znajduje się blok mieszkalny.
Murowany budynek synagogi wzniesiono na planie prostokąta. Całość była nakryta dachem dwuspadowym. Do dnia dzisiejszego nie zachowały się zdjęcia budynku, z wyjątkiem kilku lotniczych.

</doc>
<doc id="1125800" url="https://pl.wikipedia.org/wiki?curid=1125800" title="Stefan Niementowski">
Stefan Niementowski

Stefan Dominik Niementowski (ur. 4 sierpnia 1866 w Żółkwi, zm. 13 lipca 1925 w Warszawie) – polski chemik.
Życiorys.
Studia z zakresu chemii odbył we Lwowie, Berlinie i Monachium. Doktorat uzyskał w roku 1887 na uniwersytecie w Erlangen. Specjalizował się w chemii organicznej. Był wynalazcą metody syntezy chinoliny i chinazoliny. Opracował metodę kondensacji aminokwasów aromatycznych z amidami kwasowymi (tzw. reakcja Niementowskiego).
Od roku 1892 profesor Politechniki Lwowskiej i kierownik Katedry Chemii Ogólnej i Analitycznej, rektor tej uczelni w latach 1899/1900, 1900/1901 i 1908/1909, członek i kierownik Wydziału Matematyczno-Przyrodniczego Towarzystwa Naukowego we Lwowie, w latach 1920-1922 prezes Polskiego Towarzystwa Przyrodników im. Kopernika we Lwowie, członek Polskiej Akademii Umiejętności. W roku 1919 był współzałożycielem Polskiego Towarzystwa Chemicznego.
W 1901 jako rektor wszedł jako wirylista w skład VII kadencji Sejmu Krajowego Galicji oraz ponownie znalazł się w składzie IX kadencji.
2 maja 1923 otrzymał Krzyż Komandorski Orderu Odrodzenia Polski.
Zmarł nagle po zasłabnięciu w mieszkaniu dr. Tadeusza Wiśniewskiego w kolonii Staszica w Warszawie, gdzie przybył ze Lwowa na Zjazd Lekarzy i Przyrodników Polskich.
Linki zewnętrzne.
 

</doc>
<doc id="1125803" url="https://pl.wikipedia.org/wiki?curid=1125803" title="Góry Ałajskie">
Góry Ałajskie

Góry Ałajskie, Ałaj (kirg.: Алай кырка тоосу, "Ałaj kyrka toosu"; tadż.: кӯҳсори Олой, "kuhsori Oloj"; ros.: Алайский хребет, "Ałajskij chriebiet") – góry w Kirgistanie i częściowo w Tadżykistanie. Rozciągają się z zachodu na wschód na długości ok. 400 km i szerokości 70−80 km. Od północy ogranicza je Kotlina Fergańska, od południa zaś Dolina Ałajska. Najwyższy szczyt, Tandykul, znajduje się na granicy kirgisko-tadżyckiej i ma wysokość 5539 m n.p.m. (według innych źródeł 5544 m n.p.m.). Góry zbudowane są ze skał okruchowych (głównie piaskowców) i krystalicznych z łupkami metamorficznymi. Na przedgórzach dominuje roślinność półpustynna, nieco wyżej występują suche stepy. Do wysokości 3000 m n.p.m. pojawiają się łąki stepowe i lasy, tzw. "arcza", które spotykane są głównie na stokach północnych. Powyżej 3000 m n.p.m. przeważają łąki typu alpejskiego. W partiach szczytowych roślinność zanika i występują wieczne śniegi oraz lodowce górskie.

</doc>
<doc id="1125809" url="https://pl.wikipedia.org/wiki?curid=1125809" title="Jedność (matematyka)">
Jedność (matematyka)



</doc>
<doc id="1125810" url="https://pl.wikipedia.org/wiki?curid=1125810" title="Louis Ferdinand Celine">
Louis Ferdinand Celine



</doc>
<doc id="1125812" url="https://pl.wikipedia.org/wiki?curid=1125812" title="Louis Ferdinand Céline">
Louis Ferdinand Céline



</doc>
<doc id="1125815" url="https://pl.wikipedia.org/wiki?curid=1125815" title="Pikieliszki">
Pikieliszki

Pikieliszki (lit. "Pikeliškės") − miejscowość na Litwie, położona około 20 km na północ od Wilna, obok szosy prowadzącej do Uciany. Zachował się tu klasycystyczny dwór wzniesiony prawdopodobnie w początkach XIX wieku. W dobrach należących do rodziny Pisanków herbu Prus III. Po I wojnie światowej majątek został rozparcelowany. 
W 1930 roku stał się własnością Aleksandry i Józefa Piłsudskich. Małżonkowie wymienili go za podwileńskie Świątniki. Obecnie w budynku znajduje się polska biblioteka.
We wsi działa filia nauczania początkowego Polskiej Szkoły Średniej w Podbrzeziu, do której w roku szkolnym 2014/15 uczęszczało 16 dzieci. Większość mieszkańców miejscowości stanowią Polacy.

</doc>
<doc id="1125818" url="https://pl.wikipedia.org/wiki?curid=1125818" title="Sutoku">
Sutoku

 – 75. cesarz Japonii, według tradycyjnego porządku dziedziczenia.
Przed wstąpieniem na tron nosił imię . Był pierwszym synem cesarza Shirakawa.
Sutoku panował w latach 1123–1142.
Mauzoleum cesarza Sutoku znajduje się w Kagawa. Nazywa się "Shiramine no misasagi".

</doc>
<doc id="1125819" url="https://pl.wikipedia.org/wiki?curid=1125819" title="Dirofilaria immitis">
Dirofilaria immitis

Dirofilaria immitis – gatunek nicienia, pasożyt przenoszony przez komary. Występuje na całym świecie, najliczniej w strefie klimatu ciepłego i umiarkowanego. Nosicielami są ssaki drapieżne (Carnivora), w tym psy i koty. Mikroskopijnej wielkości postać larwalna przenoszona jest na skórę, z której powoli wnika do wnętrza organizmu, gdzie przemieszcza się do prawej komory serca lub pnia tętnicy płucnej. Tam może dojrzewać i osiągać wielkość osobnika dorosłego (do 30 cm). Wywołuje dirofilariozę.
Gospodarze.
Gospodarze "Dirofilaria immitis" to:

</doc>
<doc id="1125826" url="https://pl.wikipedia.org/wiki?curid=1125826" title="Jedynka pierścienia">
Jedynka pierścienia



</doc>
<doc id="1125839" url="https://pl.wikipedia.org/wiki?curid=1125839" title="Synagoga w Prabutach">
Synagoga w Prabutach

Synagoga w Prabutach – nieistniejąca synagoga, która znajdowała się w Prabutach między obecną ulicą Jagotty i Mikołaja Kopernika.
Synagoga została zbudowana około 1853 roku, możliwe, że na miejscu starej synagogi. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana.
Murowany z nieotynkowanej cegły budynek wzniesiono na planie prostokąta w stylu neogotyckim. Na elewacji bocznej znajdowały się trzy okna i drzwi wejściowe zakończone łukowato, które wieńczył gzyms koronujący. Całość nakryta była dachem dwuspadowym, w narożnikach którego znajdowały się sterczyny nakryte daszkiem wieżowym.

</doc>
<doc id="1125841" url="https://pl.wikipedia.org/wiki?curid=1125841" title="Test Hirschberga">
Test Hirschberga

Test Hirschberga – inaczej test odblasków rogówkowych, jest to test stosowany w diagnostyce zeza, pozwalający określić w przybliżeniu kąt zeza. Ocenę ustawienia gałek ocznych wykonuje się obserwując położenie refleksu świetlnego, przy oświetleniu oczu za pomocą źródła światła ustawionego na wprost oczu w odległości 33 cm. Prawidłowo refleks powinien znajdować się w centrum źrenic obu oczu. W przypadku zeza lokalizuje się centralnie dla oka prowadzącego, a dla oka zezującego jest przesunięty paracentralnie. Każdy milimetr przesunięcia odpowiada w przybliżeniu 7° kąta zeza. Dla lokalizacji na brzegu źrenicy wynosi 15°, połowa tęczówki 30°, gdy znajduje się poza rąbkiem rogówki odpowiada w przybliżeniu 45°.

</doc>
<doc id="1125844" url="https://pl.wikipedia.org/wiki?curid=1125844" title="Gotard z Hildesheimu">
Gotard z Hildesheimu

Święty Gotard, Gottard, ang. "Gotthard", niem. "Godehard", (ur. 960 w Reichersdorf koło Niederalteich w Dolnej Bawarii, zm. 5 maja 1038 w Hildesheimie) – święty katolicki, biskup i opat.
Życiorys.
Urodził się w Bawarii, gdzie jego ojciec pracował na rzecz klasztoru benedyktyńskiego w Niederalteich. W roku 990 Gotard przyłączył się do mnichów, a w sześć lat później został przełożonym klasztoru w Niederaltaich. W kolejnych latach Gotard pomagał wprowadzić w swoim klasztorze regułę św. Benedykta, później korzystając ze wsparcia cesarza Henryka II, reformował klasztory w Tegernsee, Hersfeld i Kremsmünster. W 1022 roku został biskupem Hildesheim, którym pozostał do swej śmierci w 1038 r. Kanonizowany w roku 1131.
Od czasu kanonizacji kult świętego Gotarda w XII i XIII wieku rozprzestrzenił się po całej Europie, także w Polsce, czego świadectwem są istniejące po dziś dzień parafie pod wezwaniem św. Gotarda w Kaliszu i w Pałukach, a także rotunda w Strzelinie. W lecie 1135 roku książę polski Bolesław Krzywousty odbył uroczystą pielgrzymkę do grobu św. Gotarda w katedrze w Hildesheimie.
Od imienia biskupa Gotarda wzięła nazwę przełęcz w Alpach, łącząca południowy obszar niemieckojęzycznych terenów obecnej Szwajcarii z północną częścią obszarów włoskojęzycznych. Nazwano ją imieniem Gotarda, ponieważ w czasie, gdy był on biskupem Hildesheim, prowadził na terenie obecnej miejscowości Sankt Moritz dom, służący jako noclegownia dla podróżnych, którymi byli najczęściej pielgrzymi udający się do Rzymu.
Patron murarzy, wzywany w podagrze, reumatyzmie, chorobach dziecięcych, chroni przed burzą i gradem. Wspomnienie liturgiczne obchodzone jest 5 maja. W ikonografii przedstawiany jest jako biskup, z modelem kościoła w ręce.

</doc>
<doc id="1125845" url="https://pl.wikipedia.org/wiki?curid=1125845" title="Wyładowania elektryczne">
Wyładowania elektryczne



</doc>
<doc id="1125855" url="https://pl.wikipedia.org/wiki?curid=1125855" title="Porcelain and the Tramps">
Porcelain and the Tramps

Porcelain and the Tramps – pierwszy projekt solowy amerykańskiej wokalistki Alainy Beaton, znanej także jako Porcelain, grającej alternatywny rock i industrial rock. Porcelain pochodzi z Detroit. Wokalistka zauważona została w nowojorskim hotelu przez managera Marvina Howela. Miesiąc później wyruszyła do Los Angeles, gdzie zaśpiewała dla wytwórni Virgin Records. Dużo czasu poświęciła pracy i nagrywaniu w studiu razem z Johnem 5, Bobbym Huffefem, Tommym, Lesterem Mendezem, Jimmym Harrym, Billym Stienburgiem, Fernando i wieloma innymi osobami.
W obecnej chwili wokalistka występuje pod pseudonimem Porcelain Black, ponieważ poprzednia nazwa sugerowała, że Porcelain and the Tramps to zespół. Zerwała współpracę z wytwórnią Virgin Records, która nie akceptowała muzyki tworzonej wówczas przez Porcelain. Pod koniec 2009 podpisała umowę z Universal Republic, z którą współpracuje do dziś.

</doc>
<doc id="1125858" url="https://pl.wikipedia.org/wiki?curid=1125858" title="Herb Nowogardu">
Herb Nowogardu

Herb Nowogardu – jeden z symboli miasta Nowogard i gminy Nowogard w postaci herbu.
Wygląd i symbolika.
Herb przedstawia na białej (srebrnej) tarczy czerwone blankowane mury miasta z wieżą bramną pośrodku. Brama miasta jest otwarta i podobnie jak jej okna, posiada czarny prześwit. Na stożkowym dachu wieży usadowione jest złote (żółte) drzewce, na którym z prawej strony (heraldycznie) umieszczona jest chorągiew o błękitnym płacie ze wspiętym złotym lwem z koroną zwrócony w lewą stronę (heraldycznie) tarczy. Na tle herbu widnieją błękitne lilie – cztery po prawej stronie drzewca, siedem po lewej stronie. 
Chorągiew z lwem przedstawia godło rodu von Eberstein (), niegdysiejszych właścicieli Nowogardu.
Historia.
Wizerunek herbowy używany jest na pieczęciach miejskich od XIV wieku.

</doc>
<doc id="1125859" url="https://pl.wikipedia.org/wiki?curid=1125859" title="Polityka dochodowa">
Polityka dochodowa

Polityka dochodowa (ang. "incomes policy") to narzędzie uzupełniające politykę fiskalną oraz politykę pieniężną. Płace w gospodarce rynkowej są jednym z głównych czynników kosztowych, dlatego też jako jedną z głównych metod przeciwdziałania inflacji, a dokładniej inflacji podażowej staje się polityka dochodowa. Zmniejsza ona oczekiwania inflacyjne, a tym samym oddziałuje na stopę procentową, porozumienia płacowe i inne decyzje gospodarcze.
Jest formą bezpośredniej ingerencji w proces ustalania wysokości płac i cen. Polityka ta jest najbardziej efektywna w tych sektorach gospodarki, które są zmonopolizowane (czy to przez związki zawodowe, bądź kapitał). W sytuacji gdy jedna ze stron jest na tyle silna, by kontrolować rynek, ma ona decydujący wpływ na kształtowanie się ogólnego poziomu cen w gospodarce.
Podział polityki dochodowej.
Wyróżnia się dwa typy polityki dochodowej:
Dobrowolna polityka dochodowa jest skuteczna m.in. dlatego, że wzmacnia opór kierownictwa firm przeciw nadmiernemu wzrostowi płac. Polityka o charakterze ustawowym najczęściej przybiera najbardziej restrykcyjną postać tzn. zamrożenie cen i płac. Jest ona również bardzo kosztowna, ponieważ wymaga ścisłych i ciągłych kontroli za pomocą środków administracyjnych.
Zmodyfikowane koncepcje polityki dochodowej.
Polityka dochodowa może również opierać się na systemie podatkowym. Koncepcja ta polega na ustaleniu pewnej dopuszczalnej normy wzrostu płac, po której przekroczeniu będzie nakładany większy podatek od zysków na pracodawcę. Koncepcja ta została z czasem zmodyfikowana i wprowadzono do niej restrykcje dotyczące wzrostu cen. Wprowadzono normy dopuszczalnego ich wzrostu. Przekroczenie normy oznaczało wzrost stopy opodatkowania w danym roku o wielkość uzależnioną od stopnia przekroczenia normy. Oprócz „kar” (większe obciążenie podatkiem), wprowadzono również „nagrody” (ulgi podatkowe) dla tych, którzy podnieśli ceny swoich wyrobów poniżej dopuszczalnej normy.
Przymus a polityka dochodowa.
Ze względu na stopień zastosowanego przymusu politykę dochodową dzielimy na:
Polityka etatystyczna.
Na politykę etatystyczną składają się narzędzia kontroli bezpośredniej, które powinny wiązać się z bezpośredniością i skutecznością. W rzeczywistości jednak rodzi się wiele problemów, które rozróżniane są ze względu na istotę polityki mogącej dotyczyć tylko płac jak również innych rodzajów dochodu.
Polityka płac ma tę przewagę, że jest łatwiejsza do wprowadzenia lecz nie gwarantuje rezultatów antyinflacyjnych. Dzieje się tak kiedy marże zysków mogą być ciągle rozszerzane. Jeżeli brak jest ograniczeń ze strony państwa czy rynku, marże zysków mogą być ustalane arbitralnie. Ponadto do potęgowania możliwości wzrostu cen pojawiającej się nawet przy ograniczeniach wzrostu płac może przyczynić się zwłaszcza występowanie różnych branż, z różnymi poziomami i stopniami wzrostu produktywności. W takim przypadku możliwe jest stosowanie dwóch odmiennych reguł:
1) stawka płacy w każdej branży powinna zmieniać się o taki sam procent, o jaki zmienia się produktywność w tej branży, lub
2) stawka płacy we wszystkich branżach powinna zmieniać się o taki sam procent, o jaki zmienia się średnia produktywność gospodarki jako całości
Reguła pierwsza jest bardziej trafna jeżeli w grę wchodzi uniknięcie zmian ogólnego poziomu cen. Jednakże niekorzystnie mogą reagować na tę sytuację związki zawodowe, które są bardziej wyczulone na problem równości wśród pracowników. Druga reguła jest pod tym względem bardziej sprawiedliwa, bowiem zapewnia równomierny wzrost poziomu płac w całym społeczeństwie, co jednak przy stałych marżach zysków spowoduje wzrost ogólnego poziomu cen.
Problemy pojawiające się w przypadku kompleksowych form polityki dochodowej:
Polityka oparta na mechanizmie rynkowym.
Występują dwa rodzaje polityki dochodowej opartej na mechanizmie rynkowym.
1. Pierwsza z nich kieruje się przekonaniem, że inflacja jest negatywnym efektem zewnętrznym na który można nałożyć ograniczenia. Państwo może więc wydawać swego rodzaju pozwolenia na podnoszenie cen, które mogą być przez przedsiębiorstwa wykorzystane, bądź odsprzedane. Podobnie, takie uregulowania mogą dotyczyć podnoszenia płac.
2. Drugi rodzaj polityki opartej na mechanizmie rynkowym jest oparty na kierowaniu polityką bodźców oraz antybodźców, które wpływają na zwiększanie cen i są głównie związane z polityką podatkową. Jeśli maja wymiar pozytywny to mamy do czynienia z tak zwaną nagradzającą polityką dochodową opartą na podatkach, jeżeli jednak mają charakter negatywny to polityka jest karząca.

</doc>
<doc id="1125862" url="https://pl.wikipedia.org/wiki?curid=1125862" title="Herb gminy Barlinek">
Herb gminy Barlinek



</doc>
<doc id="1125864" url="https://pl.wikipedia.org/wiki?curid=1125864" title="Herb gminy Nowogard">
Herb gminy Nowogard



</doc>
<doc id="1125866" url="https://pl.wikipedia.org/wiki?curid=1125866" title="Puncagijn Dżasraj">
Puncagijn Dżasraj

Puncagijn Dżasraj (mong. Пунцагийн Жасрай, ur. 26 listopada 1933 – zm. 25 października 2007 w Ułan Bator) – mongolski polityk Mongolskiej Partii Ludowo-Rewolucyjnej, od 21 lipca 1992 do 19 lipca 1996 był premierem.

</doc>
<doc id="1125873" url="https://pl.wikipedia.org/wiki?curid=1125873" title="Koncert fortepianowy a-moll (Grieg)">
Koncert fortepianowy a-moll (Grieg)



</doc>
<doc id="1125874" url="https://pl.wikipedia.org/wiki?curid=1125874" title="Składowa spójna">
Składowa spójna



</doc>
<doc id="1125876" url="https://pl.wikipedia.org/wiki?curid=1125876" title="Jedność Kościoła">
Jedność Kościoła

Jedność – obok świętości, powszechności (katolickości) i apostolskości jeden z czterech głównych atrybutów Kościoła, uznawany przez wszystkie wspólnoty chrześcijańskie na mocy nicejsko-konstantynopolitańskiego wyznania wiary ("Wierzę w jeden, święty, powszechny i apostolski Kościół"). W teologii katolickiej wszystkie te cztery cechy uznawane są za atrybuty (w rozumieniu arystotelesowskim) Kościoła, cechy wyznaczające jego istotę. W katolicyzmie cztery atrybuty Kościoła stanowią kryterium jego prawdziwości i jego jedyności - tego, że jest on niepowtarzalną i jedyną Chrystusową wspólnotą zbawienia. 
Prawosławie.
W prawosławiu jedność Kościoła rozumiana jest dwojako - teologicznie i prawnokanonicznie. Prawosławna teologia jedności Kościoła uznaje tę jedność za wyznawanie jednej doktryny trynitarnej i chrystologicznej sformułowanej wspólnotowo (sobornost) na siedmiu pierwszych soborach powszechnych. Eklezjologia prawosławna w myśl nauczania św. Pawła widzi Kościół jako jedną całość złożoną z wzajemnie związanych części. Kościół dla prawosławia realizuje się przede wszystkim w autokefalii - istnieniu Kościołów lokalnych, które dopiero wspólnie tworzą pełnię (pleromę) zbudowaną na fundamencie miłości.
Jedność Kościoła znajduje wyraz zewnętrzny we wspólnym sprawowaniu Eucharystii i wszystkich sakramentów koinonia, przyjmowaniu całości Objawienia w Biblii i Tradycji oraz wspólnocie życia kościelnego (wspólne zwoływanie soborów, konferencji obejmujących całe prawosławie, kontakty takie jak wymiana listów oficjalnych).
Jedność Kościoła prawosławnego w rozumieniu prawnokanonicznym polega na przestrzeganiu wszystkich przyjętych przez siedem soborów powszechnych kanonów. Przyjmowanie wiernych i całych wspólnot do Kościoła prawosławnego może odbywać się wyłącznie w zgodzie z tymi kanonami. Kościoły przestrzegające tego modelu jedności uznawane są za równe sobie Kościoły siostrzane, a pierwszeństwo poszczególnych w dyptykach ma wyłącznie znaczenie kanoniczne.
Protestantyzm.
Dla teologii protestanckiej fundamentem jedności Kościoła jest sformułowana w "Confessio Augustana" i "Confessio Helvetica Posterior" zasada zgodności nauczania ewangelicznego i sprawowania sakramentów. Zasadą jedności i prawdziwości Kościoła jest Chrystus, udzielający zbawienia przez Ewangelię i sakramenty. Znakiem odłączenia się od Kościoła, braku jedności, jest więc w protestantyzmie głoszenie innej Ewangelii niż Chrystusowa. Świadome swojego rozbicia Kościoły protestanckie tłumaczą je przez zasadę "Ecclesia semper reformanda" i dążą do zjednoczenia poprzez ruch ekumeniczny - jednym z najważniejszych współczesnych porozumień jest "Konkordia leuenberska", uznawana w denominacjach, które ją przyjęły za urzeczywistnienie jedności. 

</doc>
<doc id="1125877" url="https://pl.wikipedia.org/wiki?curid=1125877" title="Lakonika">
Lakonika



</doc>
<doc id="1125878" url="https://pl.wikipedia.org/wiki?curid=1125878" title="Mówić lakonicznie">
Mówić lakonicznie



</doc>
<doc id="1125880" url="https://pl.wikipedia.org/wiki?curid=1125880" title="Triod">
Triod

Triod – graf składający się z trzech łamanych o wspólnym początku i nie przecinających się w innych punktach.

</doc>
<doc id="1125881" url="https://pl.wikipedia.org/wiki?curid=1125881" title="Koncert fortepianowy (Grieg)">
Koncert fortepianowy (Grieg)



</doc>
<doc id="1125882" url="https://pl.wikipedia.org/wiki?curid=1125882" title="Ekonomia behawioralna">
Ekonomia behawioralna

Ekonomia behawioralna – nauka interdyscyplinarna na pograniczu ekonomii i psychologii, badająca wpływ czynników psychologicznych, społecznych, poznawczych oraz emocjonalnych na podejmowanie decyzji gospodarczych przez jednostki i instytucje oraz konsekwencje tych decyzji.
Tradycyjna teoria ekonomii oparta jest na teorii racjonalnego wyboru, zgodnie z którą decydenci to doskonale racjonalne podmioty gospodarcze czy osoby fizyczne – podmioty gospodarujące ("homo oeconomicus"), które dążą do maksymalizacji korzyści ekonomicznych. Ekonomia behawioralna weryfikuje założenia ekonomii neoklasycznej w oparciu o wyniki badań socjologicznych i psychologicznych. Według Richarda Thalera ekonomia neoklasyczna zakłada, że ludzie są zdolni wykonywać skomplikowane obliczenia, są pozbawieni emocji, nigdy nie tracą samokontroli i są całkowitymi egoistami. Jego zdaniem takie założenia mogą pomóc stworzyć skuteczny model przewidujący zachowanie eksperta w danym temacie, ale nie są przydatne do analizy zachowania przeciętnego konsumenta.
Celem ekonomii behawioralnej jest analiza zachowań podmiotów gospodarczych w zakresie motywacji psychologicznych – nie przyjmuje założeń odnośnie do zachowań, lecz bada, jakie one są w rzeczywistości, między innymi szybkość i sposób podejmowania decyzji w odniesieniu do nowych informacji uzyskanych przez uczestników rynku. Ekonomia behawioralna pozwala zrozumieć anomalie występujące przy podejmowaniu decyzji przez uczestników rynku, niewyjaśnione w oparciu o założenia racjonalności wyborów. Podstawowym pojęciem ekonomii behawioralnej jest błąd poznawczy.
Historia.
Związki między ekonomią a psychologią są widoczne w pracach filozofów starożytnej Grecji Ksenofonta (ok. 430–355 p.n.e.) i Arystotelesa (384–322 p.n.e.).
W początkowym okresie rozwoju ekonomia klasyczna zawierała liczne odwołania do psychologii, etyki i moralności. Szkocki filozof Adam Smith (1723–1790) napisał "Teorię uczuć moralnych" (1759) – dzieło opisujące psychologiczne pryncypia indywidualnego zachowania, zauważając że na podejmowanie decyzji przez jednostki wpływ mają emocje, aprobaty, dezaprobaty, uczciwość i awersja do strat. Angielski filozof i ekonomista Jeremy Bentham (1748–1832) pisał obszerne teksty na temat psychologicznego podszycia utylitaryzmu. W dziele "An Introduction to the Principles of Morals and Legislation" nawoływał nie tylko do pomiaru użyteczności z konsumpcji, ale również do mierzenia szczęścia.
Ekonomiści podczas rewolucji neoklasycznej na przełomie XIX i XX wieku zaczęli oddalać się od psychologii, jako że starali się naśladować nauki przyrodnicze, używając wyjaśnień zachowania ekonomicznego wywodzących się z przypuszczeń na temat natury czynników ekonomicznych – i jak uważał włoski ekonomista i socjolog Vilfredo Pareto (1848–1923) – na podstawie faktów empirycznych i bez stosowania pojęć takich jak użyteczność, wrażenia czy przyjemność (tzw. „przewrót paretowski”). Pomimo iż psychologia niemalże zniknęła z dyskusji o ekonomii na początku XX wieku, o psychologii ekonomicznej pisali m.in. francuski socjolog Gabriel Tarde (1843–1904) w dziele "Psychologie économique" (1902) i amerykański psycholog George Katona (1901–1981) w dziele "Psychological Analysis of Economic Behavior" (1951).
Rozwinięto koncepcję "homo oeconomicus" – paradygmat przedstawiony przez Johna Stuarta Milla (1806–1873) i jej psychologiczny aspekt był zasadniczo racjonalny. Pomimo to, psychologiczne wyjaśnienia nadal dostarczały informacji wielu ekonomistom związanym z ekonomią neoklasyczną – m.in. Francisowi Edgeworthowi (1845–1926), Vilfredo Pareto (1848–1923), Irvingowi Fisherowi (1867–1947) czy Johnowi Maynardowi Keynes’owi (1883–1946).
Dominującym nurtem ekonomii stała się szkoła neoklasyczna, która sformalizowała i zmatematyzowała narzędzia analizy ekonomicznej, zbliżając ją do nauk ścisłych. Ekonomia neoklasyczna skupiła się na tym, w jaki sposób współdziałanie podaży i popytu na rynkach prowadzi do wyznaczenia cen, produkcji, podziału dochodów i bogactwa. Zachowanie podmiotów gospodarczych wyjaśnianie jest w oparciu o szereg założeń – racjonalne jednostki o nieograniczonych możliwościach przetwarzania informacji działają w interesie własnym w warunkach pełnej i doskonałej informacji w celu maksymalizacji oczekiwanej użyteczności lub zysku, a ich preferencje są spójne, także pod względem czasowym.
Modele oczekiwanej użyteczności i zdyskontowanej użyteczności zaczęły zyskiwać szeroką akceptację, generując sprawdzalne hipotezy na temat podejmowania decyzji pod wpływem przypadkowości oraz konsumpcji międzyokresowej. Wkrótce wiele zaobserwowanych i powtarzających się anomalii zakwestionowało te hipotezy. W 1953 roku francuski ekonomista Maurice Allais (1911–2010) zaproponował eksperyment – tzw. paradoks Allais – w celu podważenia przewidywań teorii oczekiwanej użyteczności.
W 1955 roku amerykański ekonomista Herbert Simon (1916–2001), jako jeden z pierwszych krytykował założenia o nieograniczonej zdolności do przetwarzania informacji i zaproponował teorię ograniczonej racjonalności (ang. "bounded rationality") – podmioty gospodarcze dążą do rozwiązań, które są zadowalające, a nie „maksymalizujące”, innymi słowy – dosyć dobre, ale nie najlepsze. Teoria ograniczonej racjonalności została pogłębiona przez Richarda Cyerta (1921–1998) i Jamesa Marcha (1928–2018) w ich behawioralnej teorii firmy (1964), przez Daniela Kahnemana (ur. 1934) i Amosa Tversky’ego (1937–1996) w ich teorii perspektywy (1979), przez George’a A. Akerlofa (ur. 1940) w pracach nad asymetrią informacji, a także przez Douglassa Northa (1920–2015) i Olivera Williamsona (ur. 1932), którzy opracowali hipotezę niepewności behawioralnej. W latach 90. XX w. prace Simona legły u podstaw badań niemieckiego psychologa Gerda Gigerenzera (ur. 1947) i jego studenta Daniela Goldsteina (ur. 1969), którzy postulowali, że racjonalność decyzji zależy od struktur występujących w środowisku a ludzie są „racjonalni ekologicznie”, gdy wykorzystują ograniczone możliwości przetwarzania informacji, stosując proste i inteligentne algorytmy, które mogą prowadzić do niemal optymalnych wniosków.
W latach 60. XX w. psychologia poznawcza zaczęła wyjaśniać rolę mózgu jako narzędzia przetwarzania informacji (w przeciwieństwie do modeli behawiorystycznych). Psycholodzy tacy jak Ward Edwards (1927–2005), Amos Tversky (1937–1996) i Daniel Kahneman (ur. 1934) zaczęli porównywać swoje kognitywne modele podejmowania decyzji pod wpływem ryzyka i przypadkowości do modeli ekonomicznych racjonalnego zachowania.
W 1967 roku amerykański ekonomista Gary Becker (1930–2014) wysunął ekonomiczną teorię przestępstw, co przyczyniło się do dalszego zainteresowania rolą psychologii w procesach podejmowania decyzji. W 1976 roku wydał książkę "The Economic Approach to Human Behaviour", w której przedstawił założenia teorii racjonalnego wyboru. Becker zastosował tę teorię do badań nad przestępczościa czy małżeństwem, i uważał, że inne dyscypliny, takie jak socjologia, mogą uczyć się z założenia o „racjonalnym człowieku”.
W 1979 roku Kahneman i Tversky w artykule "Prospect Theory: An Analysis of Decision Under Risk" przedstawili teorię perspektywy (ang. "prospect theory"), która wyjaśniała podejmowanie decyzji w warunkach ryzyka i pokazywała, że decyzje nie zawsze są optymalne a gotowość do podejmowania ryzyka zależy od kontekstu – zysku lub strat. Autorzy zastosowali techniki psychologii poznawczej dla wyjaśnienia anomalii ekonomicznych – zachowań nieracjonalnych. Ludzie bardziej nie lubią strat niż lubią zyski.
W 1980 roku Richard Thaler (ur. 1945) opublikował artykuł "Toward a Positive Theory of Consumer Choice", w którym zakwestionował teorię racjonalnego wyboru (rozumianą jako maksymalizację użyteczności przy każdej podejmowanej decyzji) jako podstawę do prognozowania zachowań ekonomicznych konsumenta. Swoją krytykę oparł m.in. na teorii perspektywy, kosztach utopionych, samokontroli i podejmowaniu zobowiązań.
Na przestrzeni lat różne inne cechy psychologiczne zostały uwzględnione w teorii ekonomii behawioralnej, m.in. nadmierna pewność siebie, stronniczość projekcji czy efekty ograniczonej uwagi. W 1985 roku zorganizowano na uniwersytecie w Chicago konferencję, która zgromadziła czołowych naukowców – ekonomistów i psychologów, by zająć się implikacjami założeń racjonalności leżących u podstaw ekonomii i ocenić znaczenie dowodów dokumentujących naruszenia racjonalnych zachowań dla rozwoju zarówno ekonomii teoretycznej, jak i stosowanej. Po śmierci Tverskiego w 1996 roku, wydano zbiory artykułów w specjalnych edycjach pism naukowych dedykowanych pamięci Tverskiego: "The Quarterly Journal of Economics" (1997), "The Journal of Risk and Uncertainty" (1998) i "Cognitive Psychology" (1999). W 2002 roku Daniel Kahneman otrzymał nagrodę Nobla w dziedzinie ekonomii za zintegrowanie wniosków z badań psychologicznych z naukami ekonomicznych, szczególnie dotyczących ludzkich osądów i podejmowania decyzji w warunkach niepewności.
Ekonomia behawioralna zajmowała się również problemem wyboru międzyokresowego. Czołowym konceptem jest ten o hiperbolicznej utracie wartości, zaproponowany w 1975 roku przez George’a Ainslie (ur. 1944) i rozwinięty m.in. przez Davida Laibsona (ur. 1966) i Matthew Rabina (ur. 1963). Teoria dyskontowania hiperbolicznego opisuje tendencję, zgodnie z którą wcześniejsze zyski są preferowane nad późniejszymi tym silniej, im bliższe są chwili obecnej.
Ekonomia behawioralna znalazła szczególne zastosowanie w dziedzinie finansów. Klasyczne modele finansowe zakładały perfekcyjny rynek działający w oparciu o pełne informacje i racjonalne zachowania i oczekiwania. Takie założenia powodowały, że w długim okresie nie było możliwe uzyskania dodatniej stopy wzrostu z inwestycji, ponieważ dzięki wszystkowiedzącym racjonalnym graczom, poziom cen i spadek stopy zysku dopasowywał się do poziomu normalnego. Stało to w sprzeczności z obserwacjami empirycznymi. Anomalie rynkowe powodowane są błędami poznawczymi i innymi błędami jakie popełniają ludzie przy przetwarzaniu informacji.
W 2013 roku ekonomista Robert J. Shiller otrzymał nagrodę Nobla w dziedzinie ekonomii za wkład w empiryczną analizę cen aktywów.
Metodologia.
Początkowo ekonomia behawioralna i teorie finansowe były rozwijane prawie wyłącznie przez eksperymentalne obserwacje i wyniki sondaży, aczkolwiek w ostatnich czasach dane zaczerpnięte z realnego świata zajęły bardziej poważną pozycję. Funkcjonalny magnetyczny rezonans jądrowy uzupełnił te starania poprzez jego użytek w określeniu, które obszary mózgu są aktywne podczas różnych etapów podejmowania decyzji ekonomicznych. Eksperymenty symulujące sytuacje rynkowe jak handel na rynku papierów wartościowych oraz aukcje są postrzegane jako szczególnie przydatne, jako że mogą być używane w celu izolacji efektu konkretnego odchylenia na podstawie zachowania; zaobserwowane zachowanie rynkowe może być wyjaśnione na wiele sposobów, ostrożnie zaprojektowane eksperymenty mogą zawęzić grono wiarygodnych wyjaśnień. Eksperymenty są zaprojektowane tak, aby były motywacyjno-kompatybilnymi, a zobowiązujące transakcje z wykorzystaniem prawdziwych pieniędzy są „normą”.
Kluczowe obserwacje.
W finansach i ekonomii behawioralnej wyróżniamy trzy główne tematy:
Barberis, Shleifer i Vishny (1998) oraz Daniel, Hirschleifer i Subrahmanyam (1998) zbudowali modele oparte na ekstrapolacji (widzeniu modeli w losowych sekwencjach) oraz nadmiernej pewności siebie w celu wyjaśnienia awaryjnych nad- i podreakcji rynkowych, jednak nad źródłem nieprawidłowych reakcji ciągle się debatuje. Te modele zakładają, że błędy i odchylenia są powiązane ze sobą poprzez czynniki, tak żeby się wzajemnie nie redukowały. Miałoby to miejsce jeśli duża frakcja czynników patrzyłaby na ten sam sygnał (jak np. porada analityka) lub miała wspólne odchylenie.
Ogólniej mówiąc, odchylenia kognitywne mogą mieć ogólnie anomalne efekty jeśli ma miejsce społeczne udzielanie się uczuć (powodując zbiorową euforię lub strach) pomysły, prowadząc do zjawisk takich jak instynkt stadny lub grupowe myślenie. Finanse behawioralne i ekonomia opiera się tak jak na psychologii społecznej w obrębie dużych grup, jak i na psychologii indywidualnej. W niektórych modelach zachowań niewielka grupa dewiacyjna może mieć istotny wpływ na poszerzanie rynku (np. Fehr i Schmidt, 1999).
Zagadnienia ekonomii behawioralnej.
Modele w ekonomii behawioralnej są zazwyczaj adresowane do konkretnej zaobserwowanej anomalii rynkowej i modyfikują standardowe neoklasyczne modele poprzez opisywanie podejmujących decyzję jako używających heurystyki oraz będących dotkniętymi wpływami framingowymi. Generalnie mówiąc ekonomia mieści się w ramach neoklasyczności, jednak standardowe założenie racjonalnego zachowania jest często kwestionowane.
Krytyka i wsparcie ekonomii behawioralnej.
Krytycy ekonomii behawioralnej zazwyczaj podkreślają racjonalność czynników ekonomicznych (m.in. Myagkov i Plott (1997)). Ich argumentem jest to że zachowanie obserwowane w eksperymentach nie ma odniesienia do sytuacji rynkowych, jako że możliwości nauki i konkurencja zapewnią przynajmniej bliskie oszacowanie racjonalnego zachowania.
Inni zauważają, że teorie kognitywne, jak teoria perspektywy są modelami podejmowania decyzji, a nie uogólnione zachowania ekonomiczne i mają odniesienie tylko w przypadku problemów dotyczących jednorazowych decyzji przedstawionych uczestnikom eksperymentu lub respondentom w ankiecie.
Tradycyjnie usposobieni ekonomiści są także sceptycznie nastawieni na techniki oparte na eksperymentach i sondażach, które są powszechnie używane w ekonomii behawioralnej.
Ekonomiści zazwyczaj podkreślają wyższość odsłoniętych (ujawnionych) preferencji nad preferencjami stwierdzonymi (w sondażach) w determinacji wartości ekonomicznej. Eksperymenty i sondaże muszą być zaprojektowane ostrożnie w celu uniknięcia odchyleń systemowych, zachowań strategicznych i braku zgodności bodźców, a i tak wiele ekonomistów jest nastawionych nieufnie do wyników otrzymanych tą metodą z powodu trudności w wyeliminowaniu ww. problemów.
Niektórzy badacze wskazują, że uczestnicy eksperymentów z zakresu ekonomii behawioralnej są mało reprezentatywni i przez to wyciąganie ogólnych wniosków z takich eksperymentów jest niemożliwe. Ukuty został akronim WEIRD (ang. "Western, Educated, Industrialized, Rich, and Democratic" – Zachodnie, Wyedukowane, Uprzemysłowione, Bogate i Demokratyczne społeczeństwa) opisujący badanych.
Rabin (1998) wyklucza te krytyki, twierdząc że wyniki są zazwyczaj reprodukowane w różnych sytuacjach i państwach oraz mogą prowadzić do dobrego teoretycznego wglądu w sprawę. Ekonomiści behawioralni połączyli te krytyki poprzez skupienie się na badaniach dziedziny bardziej niż na eksperymentach laboratoryjnych. Niektórzy ekonomiści postrzegają ten rozłam jako zasadniczy schizm pomiędzy ekonomią eksperymentalną i behawioralną, lecz wiodący behawioralni i eksperymentalni ekonomiści mają skłonność do nakładania na siebie technik i podejść w kwestii odpowiadania na zwykłe pytania.
Inni zwolennicy ekonomii behawioralnej zauważają, że modelom neoklasycznym często nie udaje się przewidzieć wyników w kontekście realnego świata. Behawioralny wgląd może być użyty w celu zaktualizowania neoklasycznych równań i ekonomiści behawioralni zauważają, że te odnowione modele nie tylko osiągają tak samo prawidłowe prognozy jak modele tradycyjne, ale również prawidłowo szacują niektóre wyniki, podczas gdy tradycyjnym modelom się to nie udaje.
Finanse behawioralne.
Tematy finansów behawioralnych.
Do jednego z ważniejszych zagadnień finansów behawioralnych należy pytanie „Dlaczego inwestorzy i menedżerowie (również kredytobiorcy i kredytodawcy) popełniają błędy systematyczne”. Pokazuje to jak owe błędy wpływają na ceny i zwroty (tworząc niewydajności rynkowe). Pokazuje to również co menedżerowie firm, innych instytucji i gracze giełdowi mogą zrobić aby wykorzystać niewydajności rynkowe (zachowanie arbitralne).
Finanse behawioralne rzucają światło na pewne niewydajności, pośród których znajdują się pod- i nadreakcje na informacje, jak przyczyny trendów rynkowych lub (w ekstremalnych przypadkach) baniek spekulacyjnych czy krachów finansowych. Takie nieprawidłowe reakcje są przypisywane ograniczonej uwadze inwestora, nadmiernej pewności siebie/optymizmowi oraz naśladowaniu (instynktowi stadnemu) oraz handlu hałaśliwego.
Inne kluczowe obserwacje poczynione w literaturze finansów behawioralnych zawierają brak symetrii (asymetria) pomiędzy decyzjami dotyczącymi pozyskiwania bądź zatrzymywania zasobów, kolokwialnie zwanych paradoksem „orła na dachu”, oraz silną niechęcią do straty bądź żalu powiązanego z każdą decyzją gdzie zasoby o wartości emocjonalnej (np. czyjś dom) mogłyby zostać bezpowrotnie stracone. Niechęć do straty zdaje się mieć odzwierciedlenie w zachowaniu inwestora jako brak woli sprzedaży udziałów lub innych akcji, jeśli miałoby to zmusić handlującego do zdania sobie sprawy ze straty nominalnej (Genesove &amp; Mayer, 2001). Może również pomóc wyjaśnić dlaczego ceny rynkowe domów i mieszkań nie dostosowują się w dół do poziomów oczyszczania rynku w okresach niewielkiego popytu.
Benartzi i Thaler (1995), stosując wersję teorii perspektywy, twierdzą, że rozwiązali zagadkę dopłat do akcji, czegoś, czego konwencjonalne modele finansowe nie były w stanie dokonać do tej pory.
Niektórzy obecni badacze finansów eksperymentalnych używają metod eksperymentalnych, np. tworzenia sztucznego rynku poprzez pewien rodzaj symulacji oprogramowania w celu badania ludzkiego procesu podejmowania decyzji i zachowania na rynkach finansowych.
Modele finansów behawioralnych.
Niektóre modele finansowe używane w zarządzaniu pieniędzmi i wartościowaniu aktywów używają parametrów finansów behawioralnych, na przykład: Model Thalera dotyczący reakcji cen na informację z dwiema fazami, podreakcji-dostosowania-nadreakcji, tworzącymi trend cenowy.
Cechą charakterystyczną nadreakcji jest to, że średni zwrot ceny aktywów następujący po serii dobrych wiadomości jest mniejszy niż średni zwrot następujący po serii złych wiadomości. Innymi słowy, nadreakcja ma miejsce kiedy rynek reaguje zbyt silnie lub przez zbyt długi czas (trend stały) na wiadomości których następnie potrzebuje by być wyrównanym w przeciwnym kierunku. Skutkiem czego, aktywa które odnosiły sukces w przeszłości nie powinny być postrzegane jako wskazówka do inwestowania, jako że ich zwroty dostosowane do ryzyka w przyszłości są relatywnie niskie w porównaniu do akcji które były określane przegranymi w przeszłości.
Krytyka finansów behawioralnych.
Krytycy finansów behawioralnych, jak Eugene Fama, zazwyczaj popierają hipotezę rynku efektywnego (mimo że Fama mógł zmienić swoje stanowisko w tej kwestii w ostatnich latach). Ich argumentem jest to, że finanse behawioralne są bardziej zbiorem anomalii niż prawdziwą dziedziną finansów oraz że anomalie te w końcu zostaną usunięte z rynku bądź wyjaśnione przez odwołanie do dyskusji o mikrostrukturze rynku. Jakkolwiek, powinno się rozróżniać pomiędzy odchyleniami indywidualnymi i społecznymi; pierwsze mogą być wyrównane przez rynek, podczas gdy drugie mogą tworzyć pętle sprzężenia zwrotnego które prowadzą rynek coraz dalej od równowagi „sprawiedliwej ceny”.
Szczególny przykład tej krytyki znajdziemy w próbach wyjaśnienia zagadki równej dopłaty. Mówi się, że zagadka ta powstała przez bariery dostępu (praktyczne i psychologiczne) które tradycyjnie blokowały dostęp do rynku akcji pojedynczym jednostkom, oraz że zwroty pomiędzy akcjami i obligacjami powinny się stabilizować w czasie gdy zasoby elektroniczne otwierają rynek akcji dla większej liczby graczy (Patrz Freeman, 2004). W odpowiedzi, inni kontrargumentują, że większość osobistych funduszy inwestycyjnych jest zarządzanych przez fundusze emerytalne, więc działanie tych domniemanych barier strzegących dostępu do wejścia byłoby minimalne. Na dodatek, profesjonalni inwestorzy i zarządzający funduszami zdają się posiadać więcej obligacji niż mogłoby się spodziewać mając na uwadze zróżnicowanie zwrotów.
Ilościowe finanse behawioralne.
Ilościowe finanse behawioralne są nową dyscypliną wykorzystującą matematyczną i statystyczną metodologię w celu zrozumienia odchyleń behawioralnych w połączeniu z wartościowaniem. Niektóre z tych dążeń prowadzone były przez Gunduza Caginalpa (profesora matematyki i redaktora naczelnego "Journal of Behavioral Finance" w latach 2001–2004) oraz współpracowników, do których należeli Vernon Smith (laureat nagrody Nobla w dziedzinie Ekonomii), David Porter, Don Balenovich, Vladimira Ilieva, Ahmet Duran. Badania przeprowadzone przez Raya Sturma i innych wykazały zauważalne efekty behawioralne w akcjach i funduszach ETF.
Badania mogą być podzielone na następujące grupy:

</doc>
<doc id="1125884" url="https://pl.wikipedia.org/wiki?curid=1125884" title="Twierdzenie Moore’a (topologia płaszczyzny)">
Twierdzenie Moore’a (topologia płaszczyzny)

Twierdzenie Moore’a – twierdzenie udowodnione w 1928 przez R.L. Moore’a mówiące, że na płaszczyźnie nie istnieje konfiguracja złożona z nieprzeliczalnie wielu nieprzecinających się triodów.

</doc>
<doc id="1125885" url="https://pl.wikipedia.org/wiki?curid=1125885" title="Mieczysław Mąkosza">
Mieczysław Mąkosza

 Mieczysław Józef Mąkosza (ur. 16 listopada 1934 w Cieszewli k. Baranowicz) – polski profesor nauk chemicznych, o specjalności chemia i technologia organiczna, tytuł profesora w dziedzinie nauk chemicznych otrzymał w 1976. Obszarem jego badań jest metodologia syntezy organicznej, badanie mechanizmów reakcji w chemii organicznej, kataliza z przeniesieniem międzyfazowym i substytucja nukleofilowa w pierścieniu aromatycznym.
Życiorys.
Jest absolwentem I LO im. Adama Asnyka w Kaliszu. Studia chemiczne odbył na Uniwersytecie w Leningradzie (obecnie Petersburski Uniwersytet Państwowy) w 1956 r. Stopień naukowy doktora nauk chemicznych uzyskał w roku 1963 na Wydziale Chemicznym Politechniki Warszawskiej, a stopień doktora habilitowanego w 1967 roku. Tytuł profesora uzyskał w roku 1976 roku. Swoją karierę naukową związał z Wydziałem Chemicznym Politechniki Warszawskiej.
Od roku 1979 pracuje jako profesor w Instytucie Chemii Organicznej PAN w Warszawie, którego był wieloletnim dyrektorem (1979–2004).
Od 1992 jest członkiem rzeczywistym Polskiej Akademii Nauk. Jest on również członkiem Akademii Europejskiej i Niemieckiej Akademii Przyrodników Leopoldina (niem. "Deutsche Akademie der Naturforscher Leopoldina"). Wielokrotnie wykładał w wielu zagranicznych ośrodkach naukowych.
Dokonania naukowe.
Jest jednym z odkrywców reakcji przebiegających w warunkach katalizy przeniesienia międzyfazowego (PTC, z ang. "phase transfer catalysis"). Odkrył reakcję, określaną obecnie jako „reakcja Mąkoszy”, służącą m.in. do generowania dichlorokarbenu z chloroformu warunkach katalizy PTC.
Badając reakcję nukleofilowej substytucji atomu wodoru karboanionami odkrył metodę zastępczego podstawienia nukleofilowego (ang. "vicarious nucleophilic substitution, VNS") atomu wodoru w związkach aromatycznych oraz heterocyklicznych. Zarówno kataliza przeniesienia międzyfazowego oraz reakcje nukleofilowej substytucji aromatycznej są obecnie szeroko stosowane w przemyśle chemicznym i farmaceutycznym.
Jest autorem ponad 325 oryginalnych publikacji naukowych, ponad 50 artykułów przeglądowych, 70 patentów oraz książki pt. "Synteza organiczna" (1972) "Podstawy syntezy organicznej – reakcje jonowe i rodnikowe" (2006 r.)
W 2012 roku powołał do życia Fundację Wspierania Młodych Naukowców im. Mieczysława Mąkoszy.
Do roku 2012 wypromował blisko 50 doktorów nauk chemicznych. Wielu spośród jego uczniów zostało profesorami chemii, m.in. prof. dr hab. Krzysztof Wojciechowski (IChO PAN), prof. dr hab. Karol Grela (UW), dr hab. inż. Michał Fedoryński (PW), prof. dr hab. Stanisław Ostrowski (PW), prof. dr hab. Ewa Białecka-Florjańczyk (SGGW), dr hab. Zbigniew Wróbel oraz prof. dr hab. Jarosław Jaźwiński (obaj IChO PAN).
Nagrody i odznaczenia.
Tytuły doktora Honoris Causa:
Nagrody naukowe:
Mieczysław Mąkosza kilkakrotnie był nominowany do Nagrody Nobla.

</doc>
<doc id="1125889" url="https://pl.wikipedia.org/wiki?curid=1125889" title="William Pulteney">
William Pulteney



</doc>
<doc id="1125895" url="https://pl.wikipedia.org/wiki?curid=1125895" title="Okręg wyborczy Westminster">
Okręg wyborczy Westminster

Okręg wyborczy Westminster powstał w 1545 r. i wysyłał do angielskiej, a później brytyjskiej Izby Gmin dwóch deputowanych. W 1885 r. liczba mandatów została ograniczona do jednego. Okręg został ostatecznie zniesiony w 1918 r.

</doc>
<doc id="1125897" url="https://pl.wikipedia.org/wiki?curid=1125897" title="Wachsz">
Wachsz

 

</doc>
<doc id="1125898" url="https://pl.wikipedia.org/wiki?curid=1125898" title="Carlo Cokxxx Nutten II">
Carlo Cokxxx Nutten II

Carlo Cokxxx Nutten II – wspólna płyta Bushido i Baba Saad. Kontynuacja pierwszej części nagranej z Flerem. Utwór, który promował tę płytę to "Nie Ein Rapper". Całość wyprodukował Bushido.

</doc>
<doc id="1125900" url="https://pl.wikipedia.org/wiki?curid=1125900" title="Flaga gminy Dziwnów">
Flaga gminy Dziwnów



</doc>
<doc id="1125909" url="https://pl.wikipedia.org/wiki?curid=1125909" title="Confessio Augustana">
Confessio Augustana



</doc>
<doc id="1125910" url="https://pl.wikipedia.org/wiki?curid=1125910" title="Michał Bałasz">
Michał Bałasz

Michał Bałasz (ur. 22 stycznia 1924 w Wilnie) – polski architekt, specjalista budownictwa sakralnego: katolickiego i prawosławnego. Autor projektów szeregu reprezentacyjnych świątyń na Podlasiu. Zamieszkał na stałe w Białymstoku, gdzie w latach 50. otrzymał posadę miejskiego architekta.
Życiorys.
Syn Jerzego i Heleny z Jakimowiczów. Ojciec pochodził z zamożnej rodziny ziemiańskiej, która jednak podupadła finansowo w trakcie pierwszej wojny światowej. Rodzice Michała Bałasza jeszcze przed jego urodzeniem przenieśli się więc do Wilna, gdzie jego ojciec został pielęgniarzem w szpitalu psychiatrycznym.
Michał Bałasz miał starszego brata Aleksandra oraz dwie młodsze siostry: Weronikę i Aleksandrę (matkę prezydenta RP Aleksandra Kwaśniewskiego). W domu mówiło się po rosyjsku. Byli prawosławni. Uczęszczali do Znamieńskiej cerkwi.
W czasie II wojny światowej mieszkał u rodziny w Prudnikach-Jamkach. Ukończył gimnazjum kupieckie w Postawach i pracował jako księgowy. W 1944 przystąpił do AK. Następnie został wcielony do Armii Czerwonej, jednak po odmowie złożenia przysięgi został internowany i zesłany pod Riazań. Zwolniony w 1946 wyjechał do Polski, gdzie wcześniej przybyła reszta jego rodziny.
Studia pierwszego stopnia ukończył w Poznaniu. Studia magisterskie ukończył na Politechnice Gdańskiej, gdzie uzyskał tytuł magistra inżyniera architektury.
W 1954 otrzymał posadę miejskiego architekta w Białymstoku. Jego związki z architekturą sakralną rozpoczęły się od remontu cerkwi św. Mikołaja (dziś soboru), na której potrzeby wykonał incognito projekt dolnej cerkwi.
Początkowo projektował głównie cerkwie prawosławne, ale z czasem powierzano mu także projekty świątyń katolickich.
W latach 80. powierzono mu dokończenie projektu rekonstrukcji cerkwi Monasteru w Supraślu.

</doc>
<doc id="1125911" url="https://pl.wikipedia.org/wiki?curid=1125911" title="BLAZE">
BLAZE



</doc>
<doc id="1125913" url="https://pl.wikipedia.org/wiki?curid=1125913" title="Zaim Imamović">
Zaim Imamović

Zaim Imamović (ur. 1961, zm. 1995) – był żołnierzem bośniackim, który służył w Armii Bośni i Hercegowiny w okolicy strefy bezpieczeństwa w mieście Goražde podczas wojny w Bośni.
Imamović urodził się w Ilovačy, koło Goraždów, w dzisiejszej Bośni i Hercegowinie. Przed wojną domową był zawodowym żołnierzem w Armii Jugosłowiańskiej, w której otrzymał stopień kapitana.
Początek wojny w Bośni zastał go w Sarajewie. Imamović przebywał w Sarajewie także w czasie oblężenia jako współdowodzący obroną miasta. Jego umiejętności dowódcze zostały dostrzeżone i dostał rozkaz, aby bezpośrednio powstrzymać serbskich agresorów poza granicami Sarajewa. Był 6-krotnie ranny na froncie. Zginął wskutek ugodzenia odłamkiem z serbskiego pocisku w październiku 1995 na górze Treskavica.
Pochowany został na cmentarzu Ali Tata š ina Ali Pasha’s Mosque w Sarajewie obok innych wojskowych i politycznych liderów Bośni.

</doc>
<doc id="1125916" url="https://pl.wikipedia.org/wiki?curid=1125916" title="Vertigo Tour">
Vertigo Tour

Vertigo Tour – trasa koncertowa irlandzkiego zespołu rockowego U2 z 2005 i 2006 roku, promująca wydany w 2004 roku album "How to Dismantle an Atomic Bomb". Była to druga trasa, podczas której U2 wystąpiło w Polsce – poprzednio miało to miejsce w trakcie "Popmartu" na torze wyścigów konnych na warszawskim Służewcu w 1997.
Przed trasą.
Album "How to Dismantle an Atomic Bomb" tuż po wydaniu 22 listopada 2004 sprzedał się w pięciu milionach egzemplarzy zespół zadecydował, że nazwa trasy podobnie jak w przypadku "Elevation Tour", będzie pochodziła od wybranego utworu z płyty – wybór padł na Vertigo. Kiedy decyzje o przebiegu trasy zostały podjęte, córka The Edge’a, Sian, zachorowała. Odpowiedni układ terminów umożliwił jednak The Edgeowi udział w koncertach. Dodatkowo na stronie internetowej zespołu ogłoszono, że po opłaceniu składki członkowskiej "fan clubu" każdy będzie mógł nabyć bilety w przedsprzedaży, co nie było prawdą i doprowadziło do problemów technicznych a później niezadowolenia wśród fanów.
Przebieg.
Cała trasa podzielona była na 5 części:
Wszystkie koncerty obejrzało dokładnie 4 619 021 widzów a dochód z biletów wyniósł około 389 milionów dolarów
Członkom zespołu szczególnie w pamięć zapadł koncert na Stadionie Śląskim w Chorzowie:
Scena.
Zróżnicowanie konstrukcji sceny wymuszone było rodzajem miejsca w którym odbywał się koncert. I tak: część „halowa” charakteryzowała się:
Z kolei podczas części stadionowej b-stage składał się z dwóch symetrycznych wybiegów. Ekrany rozmieszczone były na ścianach po dwóch stronach sceny.
Utwory.
Najczęściej na rozpoczęcie grano City of Blinding Lights (68 razy) i Vertigo (36 razy) a 9 razy pierwszym utworem było Love and Peace or Else.
Na każdym koncercie grano piosenki:
z How to Dismantle an Atomic Bomb:
z pozostałych albumów:
Z promowanego albumu nie zostały zagrane jedynie A Man and a Woman i One Step Closer.
Linki zewnętrzne.
Witryny poświęcone trasie "Vertigo"

</doc>
<doc id="1125917" url="https://pl.wikipedia.org/wiki?curid=1125917" title="Alternative Trippin’">
Alternative Trippin’

Alternative Trippin – składanka wydana 10 sierpnia 2007 roku przez wytwórnię Chaos Management Group. Zawiera utwory zespołów z całego świata.

</doc>
<doc id="1125919" url="https://pl.wikipedia.org/wiki?curid=1125919" title="Górny Płaj">
Górny Płaj

Górny Płaj – stara droga myśliwska na północnych stokach Babiej Góry w Beskidzie Żywieckim. Poprowadzona jest na wysokości 1000–1200 metrów n.p.m. Została wybudowana w II połowie XIX wieku (niektóre źródła mówią o 1883 r.) przez służbę leśną Habsburgów żywieckich, ówczesnych właścicieli tych ziem. Początkowo była to wąska droga dla jeźdźców na koniach, tzw. "koniopłaj". Prowadzi ona z Zawoi Czatoży obok Grubej Jodły, przez Fickowe Rozstaje, następnie trawersuje północny stok Babiej Góry przez Markowe Szczawiny, ponad Mokrym Stawem przez Przełęcz Krowiarki, po czym schodzi w dół do Zawoi Policzne. Oprócz polowań służyła do objazdów rewirów i patrolowania lasów. W roku 1967 droga została poszerzona, następnie w roku 2015 droga została wysypana tłuczniem i ogrodzona drewnianym krawężnikiem. Obecnie jest wykorzystywana jako pieszy szlak turystyczny oraz jako droga transportowa do schroniska na Markowych Szczawinach.
Odcinek na szlaku niebieskim (od przełęczy Krowiarki do schroniska na Markowych Szczawinach) jest szczególnie bogaty w źródełka – jest ich tam 18, z tego 6 okresowych. Podróżując Górnym Płajem mija się dwa jeziorka (Mokry Stawek, największy w całym masywie Babiej Góry i Marków Stawek). Górny Płaj przecina dolinki 9 potoków. Poczynając od Krowiarek ku zachodowi kolejno są to: Żarnowski Potok, Słonowy, Sulowy Potok, Rybny Potok, Szumiąca Woda, Marków Potok, Cylowy Potok, Urwisko, Czarna Woda.
W pobliżu polany Czarna Cyrhel w przeszłości rosła Gruba Jodła – jeden z najpotężniejszych okazów jodły pospolitej w Beskidach. Górny Płaj biegnie mniej więcej granicą regla dolnego i regla górnego, niemal w całości przez las zdominowany przez świerki. W tym miejscu nie prowadzi się gospodarki leśnej, dużo drzew jest powalonych, atakowanych przez huby. Ingerencja człowieka polega jedynie na usuwaniu tarasujących drogę drzew. 
Poniżej Górnego Płaju biegnie podobna droga leśna, zwana Dolnym Płajem, jednak na prawie całym odcinku niewykorzystana turystycznie.
Szlaki turystyczne.
Od szlaku odchodzą dwa inne:

</doc>
<doc id="1125924" url="https://pl.wikipedia.org/wiki?curid=1125924" title="Hydroksowęglan magnezu">
Hydroksowęglan magnezu

Hydroksowęglan magnezu ("zasadowy węglan magnezu"), Mg5(OH)2(CO3)4 – nieorganiczny związek chemiczny, hydroksosól węglanu magnezu i wodorotlenku magnezu.
Uwodniony hydroksywęglan magnezu znany jest pod nazwą „magnezja biała” (łac. "magnesia alba"). Występuje naturalnie jako minerały: artynit (trihydrat), hydromagnezyt (tetrahydrat) i dypingit (pentahydrat).
Otrzymywanie.
Hydroksywęglan magnezu otrzymać można w wyniku dodawania sody do roztworu siarczanu magnezu. Może też być strącany z roztworów innych soli magnezu węglanami innych litowców.
Użycie medyczne.
Zasadowy węglan magnezu jako substancja do stosowania w lecznictwie ma swoją monografię szczegółową w Farmakopei Polskiej VIII pod nazwą łac. "Magnesii subcarbonas levis" i "Magnesii subcarbonas ponderosus" oraz w Farmakopei Polskiej VI pod nazwą łac. "Magnesii carbonas".
Hydroksywęglan magnezu stosuje się leczniczo w uzupełnianiu obniżonej ilości magnezu w organizmie co objawia się kurczami mięśni i drętwieniu kończyn, bólem mięśni, przewlekłym zmęczeniem, nadmierną pobudliwością nerwową, zaburzeniami snu. Ponadto używany jest w leczeniu wspomagającym zaburzeń rytmu serca i niewydolności serca z towarzyszącymi komorowymi zaburzeniami rytmu oraz jako składnik leków zobojętniających kwas żołądkowy i osmotycznych środków przeczyszczających.Stosowany jest też profilaktycznie w okresie długotrwałego stosowania niektórych leków moczopędnych, w okresie stosowania doustnych środków antykoncepcyjnych, podczas kuracji odchudzających oraz w okresie wzmożonego wysiłku fizycznego.
Interakcje.
Hydroksywęglan magnezu może zmniejszyć wchłanianie:
Wchłanianie magnezu z przewodu pokarmowego mogą zmniejszać:
Wydalanie z moczem nasilają:
Witamina B6 może nasilać działanie magnezu, natomiast dożylne podanie soli wapnia może jego działanie osłabiać.
Działanie niepożądane.
Preparaty magnezu są na ogół dobrze tolerowane po podaniu doustnym. Mogą wystąpić niezbyt często zaburzenia ze strony przewodu pokarmowego, takie jak biegunka, nudności lub wymioty.
Dawkowanie.
Profilaktycznie:
Leczniczo:

</doc>
<doc id="1125931" url="https://pl.wikipedia.org/wiki?curid=1125931" title="Zespół Haddada">
Zespół Haddada



</doc>
<doc id="1125935" url="https://pl.wikipedia.org/wiki?curid=1125935" title="Przekątnia">
Przekątnia



</doc>
<doc id="1125936" url="https://pl.wikipedia.org/wiki?curid=1125936" title="Lista pancerników Royal Navy">
Lista pancerników Royal Navy



</doc>
<doc id="1125939" url="https://pl.wikipedia.org/wiki?curid=1125939" title="Jedyność Kościoła">
Jedyność Kościoła



</doc>
<doc id="1125940" url="https://pl.wikipedia.org/wiki?curid=1125940" title="PHOX2B">
PHOX2B

PHOX2B – ludzki gen zlokalizowany na chromosomie 4 w locus 4p12. "PHOX2B" jest genem homeotycznym kodującym homeodomenę białka pełniącego funkcję czynnika transkrypcyjnego. Mutacje "PHOX2B" mogą powodować zespół wrodzonej hipowentylacji i chorobę Hirschsprunga.

</doc>
<doc id="1125943" url="https://pl.wikipedia.org/wiki?curid=1125943" title="Laker Girls">
Laker Girls

Laker Girls są zespołem tanecznym (cheerleading) National Basketball Association, który wspiera i prezentuje się podczas meczów Los Angeles Lakers zarówno na wyjazdach drużyny jak i w domu. W skład zespołu wchodzą wyłącznie osoby płci żeńskiej.
Zespół występuje często także w trakcie wydarzeń pozameczowych.
20 grudnia 2010 r. wystąpiły gościnnie w operze mydlanej CBS "Moda na sukces".

</doc>
<doc id="1125944" url="https://pl.wikipedia.org/wiki?curid=1125944" title="Twierdzenie o wolnej przekątnej">
Twierdzenie o wolnej przekątnej

Twierdzenie o wolnej przekątnej – twierdzenie geometrii płaskiej mówiące, iż w dowolnym wielokącie o przynajmniej czterech bokach, istnieje przynajmniej jedna przekątna przecinająca brzeg tego wielokąta tylko na swoich końcach. Przekątna taka jest nazywana wolną. W wielokątach wypukłych każda przekątna jest wolna.

</doc>
<doc id="1125945" url="https://pl.wikipedia.org/wiki?curid=1125945" title="Lemat o wolnej przekątni">
Lemat o wolnej przekątni



</doc>
<doc id="1125946" url="https://pl.wikipedia.org/wiki?curid=1125946" title="Wolna przekątna">
Wolna przekątna



</doc>
<doc id="1125947" url="https://pl.wikipedia.org/wiki?curid=1125947" title="Początki życia">
Początki życia



</doc>
<doc id="1125950" url="https://pl.wikipedia.org/wiki?curid=1125950" title="Estádio do Pacaembu">
Estádio do Pacaembu

Estádio do Pacaembu (wym. []) – stadion piłkarski w São Paulo (Brazylia), na którym swoje mecze rozgrywał klub Corinthians Paulista. Stadion położony jest w dzielnicy Pacaembu.
Historia.
27 kwietnia 1940 – otwarcie stadionu, maksymalna pojemność wynosi 60 000. Pierwszy mecz: Palestra Itália 6-2 Coritiba. Pierwsza bramka: zawodnik Coritiba Zequinha. Zaraz po tym meczu odbywa się kolejny pomiędzy Corinthians Paulista a Atlético Mineiro i kończy się zwycięstwem Corinthians 4:2. Oba mecze były rozgrywkami Taça Cidade de São Paulo (puchar São Paulo)
4 maja 1940 – finał Taça Cidade de São Paulo pomiędzy Palestra Itália i Corinthians Paulista, zakończony zwycięstwem Palestra Italia 2:1, stając się pierwszym klubem zdobywającym puchar na tym stadionie.
24 maja 1942 – rekord frekwencji – 71 281 na meczu pomiędzy São Paulo FC – Corinthians Paulista zakończonym remisem 3:3.
20 września 1942 – Palestra Itália rozgrywa pierwszy mecz, z nową nazwą SE Palmeiras.
1945 – najwyższy wynik w historii stadionu, São Paulo FC wygrywa 12:1 z Jabaquara.
25 czerwca – 16 lipca 1950 – stadion gości uczestników mistrzostw świata w piłce nożnej.
1958 – rozbudowa stadionu
1970 – kolejna rozbudowa
2007 – renowacja stadionu

</doc>
<doc id="1125958" url="https://pl.wikipedia.org/wiki?curid=1125958" title="Choroba Charcota-Mariego-Tootha typu 1C">
Choroba Charcota-Mariego-Tootha typu 1C

Choroba Charcota, Mariego i Tootha typu 1C – choroba z kręgu dziedzicznych neuropatii czuciowo-ruchowych o charakterze demielinizacyjnym (HMSN I – ang. "Hereditary Motor and Sensory Neuropathy").
Etiologia.
Związana z mutacjami genu "LITAF" (Lipopolysaccharide-Induced Tumor necrosis Α Factor) – czynnik martwicy nowotworu indukowany lipopolisacharydami, kodującego białko nazwane "LITAF/SIMPLE". Mutacja zlokalizowana jest na krótkim ramieniu chromosomu 16. Dziedziczona jest autosomalnie dominująco.
Mimo że LITAF/SIMPLE jest białkiem występującym w wielu komórkach organizmu (np. komórkach ludzkiego łożyska, leukocytach obwodowych, węzłach chłonnych i śledzionie) to zmutowana jego forma wydaje się powodować jedynie neuropatię demielinizacyjną. Może być zaangażowane w degradację innych specyficznych białek komórki Schwanna, np. PMP22.
Objawy i przebieg kliniczny.
Do chwili obecnej schorzenie zdiagnozowano u kilku rodzin pochodzenia irlandzkiego i brytyjskiego. Pierwsi pacjenci prezentowali fenotypy przypominające bardzo CMT1A, z prawie stałym zwolnieniem przewodzenia w granicach 20–25 m/sek.
Rozpoznanie.
W badaniu neurograficznym stwierdza się zwolnienie szybkości przewodzenia do 16–25 m/sek. Badanie histopatologiczne wykazuje obecność tworów cebulowatych.

</doc>
<doc id="1125959" url="https://pl.wikipedia.org/wiki?curid=1125959" title="The Way the Morning Broke Was Quite Unusual">
The Way the Morning Broke Was Quite Unusual

...the way the morning broke was quite unusual... – pierwszy album holenderskiego zespołu Emotional Elvis wydany w 2003 roku przez wytwórnię Haring Records.

</doc>
<doc id="1125961" url="https://pl.wikipedia.org/wiki?curid=1125961" title="Apache Commons">
Apache Commons

Apache Commons – projekt Apache Software Foundation, w ramach którego rozwijane są biblioteki języka programowania Java służące do określonego celu, np. logowania (Commons Logging) czy obsługi poczty elektronicznej (Commons Email).
Kategorie bibliotek.
Biblioteki wchodzące w skład Apache Commons są podzielone na trzy kategorie:
Commons Proper.
Najbardziej dojrzałe i stabilne biblioteki. Ich API nie powinno się zmienić. Są tworzone z myślą o zminimalizowaniu liczby biliotek od których zależą.
Commons Sandbox.
Miejsce dodawania i rozwoju nowych bibliotek. W przypadku osiągnięcia przez nie odpowiedniego poziomu stabilności, są dodawane do sekcji Proper.
Commons Dormant.
Prace nad tymi bibliotekami zostały prawie całkowicie lub całkowicie zawieszone.

</doc>
<doc id="1125962" url="https://pl.wikipedia.org/wiki?curid=1125962" title="Celownik bombowy">
Celownik bombowy

Celownik bombowy – urządzenie stosowane w samolotach bombowych pozwalające przewidzieć miejsce upadku bomby lotniczej, a więc umożliwiające dokonanie zrzutu bomb we właściwym momencie.
Umożliwia dokładne celowanie podczas zrzutu bomb, strzelanie z broni pokładowej oraz odpalanie pocisków rakietowych; służy również do pomiarów nawigacyjnych. Rozróżnia się celowniki lotnicze:
Celownik bombardierski składa się z mechanizmu naprowadzania samolotu na kurs bombardowania, mechanizmu określającego zrzut bomby oraz mechanizmu obserwacji. Celownik strzelecki składa się z mechanizmu wprowadzającego kąt wyprzedzenia i kąt celowania oraz mechanizmu obserwacji. Pod względem budowy linii obserwacji celowniki lotnicze dzielą się na mechaniczne, optyczne, celownik lotniczy na podczerwień oraz radiolokacyjne. Pod względem stopnia zautomatyzowania celowniki takie dzielą się na nieautomatyczne, półautomatyczne i automatyczne. Celowniki nieautomatyczne pozwalają wzrokowo ustalić wszystkie parametry strzelania lub bombardowania. W celownikach półautomatycznych cześć parametrów wejściowych wprowadzana jest automatycznie, część zaś ręcznie przez operatora. W celownikach automatycznych wszystkie czynności związane z wprowadzeniem parametrów wejściowych wykonywane są automatycznie, rola zaś operatora ogranicza się do wyboru celu i otwarcia ognia. Celownik nawigacyjny składa się z zespołu urządzeń wchodzących w skład nawigatora automatycznego.
Teoria.
Każdy przedmiot, również bomba lotnicza, wyrzucony z lecącego samolotu porusza się zgodnie z prawami fizyki bądź rzutem poziomym (jeśli samolot leci równolegle do ziemi), bądź rzutem ukośnym, gdy samolot nurkuje w kierunku ziemi albo wznosi się do góry. Przedmiot ten upadnie w pewnej odległości od miejsca, nad którym znajdował się samolot w chwili zrzutu. Aby trafić w cel, trzeba zrzucić bombę w takim momencie, aby bomba przeleciała dokładnie tyle, ile dzieli samolot od celu. W przypadku samolotu lecącego na wysokości 3000 m z prędkością 400 km/h bomby upadną prawie 3 km od punktu, nad którym znajdował się samolot w momencie zrzutu bomb.
Początki.
Najprymitywniejszym celownikiem bombowym stosowanym w początkowym okresie I wojny światowej był otwór wycięty z podłodze, z rozpiętymi drutami pozwalającymi ocenić szybkość przesuwania się obiektów na ziemi. Bardziej rozwiniętą wersją było koło z naniesioną skalą.
W okresie międzywojennym w powszechnym użyciu były proste mechaniczne lub mechaniczno-optyczne celowniki bombowe.
Dojrzałość.
Przełomem było skonstruowanie celownika Nordena. Amerykańscy bombardierzy przechwalali się, że dzięki temu celownikowi są w stanie z dużej wysokości trafić bombą w beczkę. Theodore H. Barth, prezes Nordena, utrzymywał, że trafienie kwadratowego obszaru o boku 15 stóp (4,6 m) z wysokości 30 tys. stóp (9 tys. m) "nie byłoby trudnym zadaniem" przy użyciu celownika M-4. Po wojnie wykazano, że bombardowanie z dużej wysokości było dużo mniej precyzyjne, niż wierzono wcześniej, chociaż duży wpływ na jego efektywność miały też warunki pogodowe w Europie.
Radarowe.
W przypadku bombardowań nocnych cel nie był widoczny, dlatego Brytyjczycy skonstruowali celownik radarowy H2S (na fali 10 cm), a potem jego ulepszoną wersję H2X (na fali 3 cm).
Celownik radarowy raczej służył do określania położenia celu, a nie do precyzyjnego celowania, gdyż był używany do nalotów dywanowych.
Współczesność.
Ulepszoną wersją celowników Nordena stały się celowniki elektroniczne, obliczające poprawkę automatycznie, najpierw analogowe a potem cyfrowe. Ich znaczenie spadło wraz z wprowadzeniem bomb kierowanych.

</doc>
<doc id="1125963" url="https://pl.wikipedia.org/wiki?curid=1125963" title="Ain’t You Got That Feeling">
Ain’t You Got That Feeling

Ain't You Got That Feeling - singel holenderskiego zespołu Emotional Elvis, wydany we wrześniu 2005, pochodzący z płyty "The Way the Morning Broke Was Quite Unusual" wydany przez wytwórnię Haring Records.

</doc>
<doc id="1125965" url="https://pl.wikipedia.org/wiki?curid=1125965" title="Past Lives">
Past Lives

Past Lives – album koncertowo-kompilacyjny brytyjskiej heavymetalowej grupy Black Sabbath wydany w 2002 roku.

</doc>
<doc id="1125967" url="https://pl.wikipedia.org/wiki?curid=1125967" title="PopMart Tour">
PopMart Tour

PopMart Tour – trasa koncertowa irlandzkiego zespołu rockowego U2 z lat 1997-1998, promująca album "Pop" z 1997 roku.
Trasa rozpoczęła się 25 kwietnia 1997 w Las Vegas, by w lipcu tego roku przenieść się do Europy. 12 sierpnia grupa dała koncert w Polsce na torze wyścigów konnych na warszawskim Służewcu. 
W październiku 1997 rozpoczęła się trzecia odsłona trasy, znów w Ameryce Północnej, zaś w styczniu 1998 zespół przeniósł się do Rio de Janeiro, zaczynając ostatni etap podróżując do Ameryki Południowej, Australii, Japonii i RPA. Ostatni koncert odbył się w Johannesburgu 21 marca 1998.
Najczęściej grane utwory.
Lista najczęściej granych utworów (od 10 w górę):

</doc>
<doc id="1125968" url="https://pl.wikipedia.org/wiki?curid=1125968" title="Royal and Ancient Golf Club of St Andrews">
Royal and Ancient Golf Club of St Andrews

Royal and Ancient Golf Club of St Andrews – jeden z najstarszych klubów golfowych (najstarszym jest Honourable Company of Edinburgh Golfers w Muirfield), zlokalizowany w St Andrews w Fife (Szkocja), uważany za ojczyznę golfa.
Historia.
Klub powstał w 1754 jako "Stowarzyszenie golfistów z St Andrews", lokalny klub golfowy, który szybko zyskał na znaczeniu. Gdy w 1834 król Wilhelm IV Hanowerski (który przed objęciem tronu nosił tytuł Księcia Clarence i St. Andrews) został jego patronem, klub zyskał obecną nazwę. W 1897 stowarzyszenie skodyfikowało reguły gry w golfa i przez następne 30 lat było zapraszane do organizowania turniejów na innych polach.
Obecnie.
Obecnie klub ma 2400 członków z całego świata. Mimo że budynek klubowy stoi tuż za obszarem tee pierwszego dołka pola Old Course, klub nie jest właścicielem żadnego z pól, a jego członkowie muszą dzielić dostęp z członkami lokalnych klubów i gośćmi. Odpowiedzialność za zarządzanie polami leży w gestii St Andrews Links, organizacji charytatywnej będącej właścicielem wszystkich pól w St Andrews.

</doc>
<doc id="1125976" url="https://pl.wikipedia.org/wiki?curid=1125976" title="Krystyna Nepomucka">
Krystyna Nepomucka

Krystyna Nepomucka (ur. 31 marca 1920 w Warszawie, zm. 8 stycznia 2015 w Warszawie) – polska pisarka, autorka ponad 30 powieści i wielu artykułów.
Życiorys.
Studiowała medycynę na Uniwersytecie Warszawskim, prawo na Uniwersytecie Wrocławskim, oraz plastykę w Państwowej Wyższej Szkole Sztuk Plastycznych we Wrocławiu. Jako pisarka zadebiutowała w 1945 roku na łamach prasy górnośląskiej. W latach 1947-1949 mieszkała we Wrocławiu, gdzie była redaktorką Zachodniej Agencji Prasowej i Polskiego Radia. W latach 1950-1957 mieszkała w Olsztynie, gdzie pracowała w lokalnej prasie. Od 1957 roku przebywała w Warszawie, gdzie była redaktorką czasopism "Za i przeciw" oraz "Chłopska Droga".
Rozgłos i uznanie przyniosło jej dopiero "Małżeństwo niedoskonałe" (1960), które zapoczątkowało jednocześnie całą sagę powieści. W 1945 roku ukazywało się na łamach „Wiadomości londyńskich” jako powieść w odcinkach "Romans z Busiem".
Została pochowana w katakumbach na cmentarzu Powązkowskim w Warszawie (rząd 104, grób 3).

</doc>
<doc id="1125978" url="https://pl.wikipedia.org/wiki?curid=1125978" title="Zamach w Tabie (2004)">
Zamach w Tabie (2004)

Zamach w Tabie (2004) - seria ataków bombowych, która 7 października 2004 roku wstrząsnęła egipskim kurortem Taba na północno-wschodnim krańcu półwyspu Synaj w muhafazie Synaj Południowy (przy granicy z Izraelem). 
Miejsce i skutki ataków.
W ataku na hotel bomby zabiły 34 osoby, a blisko 150 zostało rannych, w miejscach uczęszczanych przez turystów izraelskich, głównie w hotelu "Taba Hilton" i dwóch sąsiednich kurortach: Ras asz-Szitan i Nuwajba, blisko granicy izraelsko - egipskiej nad Morzem Czerwonym.
Najtragiczniejszy w skutkach okazał się zamach w Tabie, gdzie w wyniku potężnej eksplozji zawaliło się 10-piętrowe skrzydło hotelu "Hilton" i wybuchł pożar. Wśród ofiar zamachu znaleźli się przede wszystkim Izraelczycy (12 osób) spędzający w hotelu okres świąt Sukot, turyści z Rosji i Włoch oraz pracownicy egipscy.
Miejscowości, w których były eksplozje, zostały otoczone kordonem bezpieczeństwa. Zablokowano również drogi w promieniu 10 km od miejsc zamachów. 
Sztab antyterrorystyczny przy kancelarii premiera Izraela Ariela Szarona nakazał wszystkim Izraelczykom (ok. 20 tysięcy turystów) natychmiastowe opuszczenie Półwyspu Synaj, gdyż istniało duże prawdopodobieństwo, iż będą oni celem kolejnych ataków terrorystycznych. 
Dwóch organizatorów - Palestyńczyk Ajad Said Salah oraz Egipcjanin Sulejman Ahmed Saleh Flajfil - zginęło w trakcie ataku.
Odpowiedzialność i aresztowania za zamachy.
Przyznały się do nich dwie islamskie organizacje, jedna powiązana z al Kaidą. Po zamachach zamknięto tutejsze egipsko-izraelskie przejście graniczne i przepuszczane były tylko karetki pogotowia przewożące ofiary zamachów do Ejlatu. 
W Egipcie aresztowano kilkadziesiąt osób podejrzewanych o przeprowadzenie zamachów bombowych w Tabie. Najwięcej aresztowno Beduinów w mieście Arisz na północy Synaju. Dwóch domniemanych terrorystów egipskie służby zabiły.

</doc>
<doc id="1125979" url="https://pl.wikipedia.org/wiki?curid=1125979" title="Paw kongijski">
Paw kongijski

Paw kongijski ("Afropavo congensis") – gatunek ptaka z podrodziny bażantów (Phasianinae) w rodzinie kurowatych (Phasianidae), jedyny przedstawiciel rodzaju "Afropavo". Występuje endemicznie w Demokratycznej Republice Konga. Ptak żyjący na dnie lasów. Pawie te zostały odkryte w latach 30. XX wieku.
Charakterystyka.
Długość ciała samców 64–70 cm (długość ogona 20,6–26 cm), masa ciała dwóch ptaków 1361 i 1475 g; długość ciała samic 60–63 cm (długość ogona 16,9–22,5 cm), masa ciała dwóch ptaków 1135 i 1154 g. Upierzenie zielononiebieskie, metaliczne, na głowie czub z białoniebieskich piór. Brak charakterystycznego dla pawi ogona.
Tryb życia.
Zamieszkuje lasy tropikalne. Ptak łączy się w pary na całe życie. Samica znosi 2–3 jaja w gnieździe w spróchniałym pniu drzewa. Młode wylęgają się po 27–28 dniach.
Status.
Międzynarodowa Unia Ochrony Przyrody (IUCN) uznaje pawia kongijskiego za gatunek bliski zagrożenia (NT – "near threatened") od 2022 roku; wcześniej, od 1994 był uznawany za gatunek narażony (VU – "vulnerable"). Liczebność populacji szacuje się na 2,5–10 tysięcy dorosłych osobników. Trend liczebności populacji jest spadkowy.

</doc>
<doc id="1125981" url="https://pl.wikipedia.org/wiki?curid=1125981" title="Margot Drechsel">
Margot Drechsel

Elsa Margot Drechsel; także Drexler, Dreschler, Drechsel, Drexel (ur. 17 maja 1908 w Neugersdorf koło Bayreuth, zm. w czerwcu 1945 w Budziszynie) – niemiecka nadzorczyni SS (SS-Aufseherin) w nazistowskich obozach koncentracyjnych.
Życiorys.
Przed służbą w obozach koncentracyjnych, pracowała w biurze w Berlinie. 31 stycznia 1941 przybyła do Ravensbrück w celu przeszkolenia i stażu, które odbyła pod opieką "SS-Oberaufseherin" Johanny Langefeld i szybko dostała stanowisko "Rapportführerin". 27 kwietnia 1942 została wybrana na dozorczynię w nowo otwartym obozie koncentracyjnym KL Auschwitz, gdzie podlegała "SS-Lagerführerin" Marii Mandel, a od 1 listopada 1944 przebywała w obozie KL Flossenbürg. Została zatrudniona jako "Rapportführerin", następnie jako "Leiterin der Schreibstube" (kierowniczka kancelarii obozowej). W styczniu 1945 została przeniesiona do podobozu KZ Ravensbrück w Neustadt-Glewe, do którego przybywały transporty więźniów obozów ze wschodu. Uciekła stamtąd w kwietniu 1945.
Margot Drechsel była chudą, ciemną blondynką z haczykowatym nosem, wystającymi zębami i miała bladą cerę. Była bardzo wulgarna i łatwo wpadała w złość. Zamordowała tysiące więźniów. Przez świadków oskarżenia była określana jako wyjątkowo brutalna. Szczególnie bały się jej kobiety więźniarki. Brała udział w selekcjach kobiet i dzieci do komór gazowych.
W 1945 została rozpoznana przez byłych więźniów na szosie z Pirny do Budziszyna w ówczesnej radzieckiej strefie okupacyjnej i przekazana radzieckiej żandarmerii. Została skazana przez sąd na śmierć i powieszona w więzieniu w Budziszynie.

</doc>
<doc id="1125984" url="https://pl.wikipedia.org/wiki?curid=1125984" title="Piotr Oborski">
Piotr Oborski

Piotr Oborski (ur. 10 lutego 1907 we wsi Jastrzębiec, zm. 18 czerwca 1952 w Rawiczu) – prezbiter katolicki, ofiara represji komunistycznych.
Życiorys.
W 1926 wstąpił do Seminarium Duchownego w Kielcach. Święcenia kapłańskie przyjął 21 czerwca 1931 z rąk biskupa Augustyna Łosińskiego. W 1935 rozpoczął studia filozoficzne na Uniwersytecie Warszawskim. W 1938 z wynikiem bardzo dobrym obronił egzamin magisterski. Z rozpoczęciem okupacji niemieckiej z innymi profesorami kieleckiego seminarium duchownego ks. Oborski opuścił Kielce, udając się na wschód. Po powrocie do Kielc 27 września 1939 roku otrzymał nominację na tymczasowego administratora parafii Piotrkowice k. Jędrzejowa. Placówki nie objął, gdyż z zawieruchy wojennej powrócił jej dotychczasowy proboszcz. Od 1943 wykładał w Kielcach na tajnych kursach uniwersyteckich w ramach konspiracyjnego Uniwersytetu Ziem Zachodnich logikę matematyczną i historię filozofii. W 1946 rozpoczął pracę naukową na Uniwersytecie Warszawskim. Był asystentem ks. Piotra Chojnackiego, profesora filozofii chrześcijańskiej. Z tego okresu pochodzą jego prace „Neoscholastyka w swojej genezie, teorii i praktyce” oraz „Z psychologii szkolnego lenistwa”. 
15 lipca 1948 roku ks. Piotr Oborski został mianowany administratorem parafii Wolbrom i prefektem miejscowego gimnazjum i liceum. Pół roku później był już proboszczem parafii i dziekanem.
Z trzech księży pracujących w parafii 19 kwietnia 1950 roku aresztowano proboszcza ks. dr. Piotra Oborskiego i jednego z wikariuszy ks. Zbigniewa Gadomskiego. W czasie śledztwa przetrzymywani byli w więzieniu przy ul. Montelupich w Krakowie. Nie dopuszczono do nich nikogo. Księży oskarżono o współpracę z tajną organizacją "Armia Podziemia" i współudział w zabójstwie.
1 czerwca 1951 roku ks. dr Piotr Oborski został przewieziony do więzienia dla politycznych w Rawiczu. Zmarł 18 czerwca 1952 r. w szpitalu miejskim w Rawiczu. Zarząd więzienia w oficjalnym dokumencie – akcie zgonu przesłanym do kieleckiej kurii i rodziny zmarłego, wymienił jako przyczynę śmierci zapalenie otrzewnej. Świadkowie ostatnich dni życia ks. Piotra Oborskiego twierdzą, że kapłan został okrutnie pobity, co już wcześniej kilka razy miało miejsce.
W kościele pw. św. Katarzyny w Wolbromiu została umieszczona tablica pamiątkowa poświęcona pamięci ks. Piotra Oborskiego i ks. Zbigniewa Gadomskiego. Jej poświęcenia dokonał bp. Adam Śmigielski 3 maja 2004 roku.
23 kwietnia 2013 roku ks. Piotr Oborski został oficjalnie zrehabilitowany. Sąd Okręgowy w Krakowie stwierdził nieważność wyroku byłego Wojskowego Sądu Rejonowego w Krakowie z dnia 22 stycznia 1951 roku, skazującego go na karę dożywotniego więzienia.

</doc>
<doc id="1125986" url="https://pl.wikipedia.org/wiki?curid=1125986" title="Rząd Narodowy Rzeczypospolitej Polskiej">
Rząd Narodowy Rzeczypospolitej Polskiej

Rząd Narodowy Rzeczypospolitej Polskiej – rząd polski powołany przez władze powstańcze powstania krakowskiego 22 lutego 1846. Istniał aż do czasu zdławienia powstania przez wojska austriackie 3 marca 1846.
Na jego czele w dniach 22–24 lutego 1846 stał triumwirat: Jan Tyssowski (Galicja), Ludwik Gorzkowski (Wolne Miasto Kraków) i Aleksander Grzegorzewski (Królestwo Kongresowe). Od 24 lutego do 2 marca 1846 Tyssowski sprawował władzę dyktatorską.
Rząd Narodowy kontrolował pracę Rady Ministrów. W jej skład weszli:
Na wieść o wybuchu powstania przywódca Hôtelu Lambert, książę Adam Jerzy Czartoryski uznał Rząd Narodowy jako jedyny rząd polski i wezwał Towarzystwo Monarchiczne Trzeciego Maja do samorozwiązania się.

</doc>
<doc id="1125987" url="https://pl.wikipedia.org/wiki?curid=1125987" title="Andrew Lesnie">
Andrew Lesnie

Andrew Lesnie (ur. 1956 w Sydney, zm. 27 kwietnia 2015) – australijski operator filmowy. Zdobywca Oscara.
W 1979 ukończył Australian Film Television and Radio School. Karierę zaczynał w telewizji, w następnych latach pracował przy szeregu produkcji, zarówno telewizyjnych jak i filmowych. W połowie lat 90. brał udział w realizacji dwóch filmów łączących animację z żywym aktorstwem: "Babe – świnka z klasą" (1995) oraz ' (1998). Międzynarodową sławę przyniosła mu współpraca z Peterem Jacksonem. Lesnie był autorem zdjęć do filmowej trylogii "Władca pierścieni", a za ' zdobył w 2002 Oscara. Wspólnie zrealizowali także nową wersję "King Konga" (2005).

</doc>
<doc id="1125990" url="https://pl.wikipedia.org/wiki?curid=1125990" title="Lista odcinków serialu Chirurdzy">
Lista odcinków serialu Chirurdzy

Grey’s Anatomy: Chirurdzy to amerykański serial medyczny, który miał swoją premierę 27 marca 2005 roku na antenie stacji ABC. 
Serial jest emitowany od 18 sezonów i skupia się na fikcyjnym życiu stażystów chirurgicznych, którzy stopniowo ewoluują w doświadczonych lekarzy, jednocześnie próbując utrzymywać życie osobiste. Serial został stworzony jako rasowo zróżnicowany, wykorzystując nietradycyjną technikę castingu (ang. "color-blind casting"). Serial kręcony jest głównie w Los Angeles. Tytuł serialu jest grą słów z "Gray’s Anatomy", bardzo znaną i znaczącą książką o ludzkiej anatomii. 
Od trzeciego sezonu serialu odcinki są emitowane w czwartki o godzinie 21:00 EST. Odcinki z pierwszych dwóch sezonów emitowane były zaraz po serialu "Gotowe na wszystko" w niedzielę o godzinie 22:00 EST. Wszystkie odcinki mają około 43 minut, wyłączając reklamy, i są emitowane równocześnie w jakości HDTV i SDTV. Odcinki są także dostępne do ściągnięcia w iTunes Store w HD i standardowej jakości oraz na Amazon Video już jeden dzień po emisji w telewizji. Odcinki są także udostępniane na VOD stacji ABC około jeden do dwóch dni po premierze telewizyjnej. Nowe odcinki są także regularnie udostępniane na oficjalnej stronie serialu oraz na Hulu. W 2009 roku ABC podpisało umowę umożliwiającą oglądanie odcinków poprzez media strumieniowe na platformie Netflix.
Serial był wśród najlepszych dziesięciu w Stanach Zjednoczonych od pierwszego do czwartego sezonu. Odcinki serialu Chirurdzy wygrały wiele nagród, m.in. Złoty Glob za najlepszy serial dramatyczny, People’s Choice Award dla najpopularniejszego serialu dramatycznego oraz wiele nagród NAACP Image Award dla najlepszego serialu dramatycznego. Wszystkie sezony serialu zostały wydane na płytach DVD. 
Do 26 maja 2022 wyemitowanych zostało 400 odcinków serialu. 10 stycznia 2022 serial został przedłużony o kolejny — dziewiętnasty sezon. W Polsce serial jest emitowany przez telewizję Fox.

</doc>
<doc id="1125992" url="https://pl.wikipedia.org/wiki?curid=1125992" title="Adaptacja biologiczna">
Adaptacja biologiczna



</doc>
<doc id="1125993" url="https://pl.wikipedia.org/wiki?curid=1125993" title="Salezy Józef Kafel">
Salezy Józef Kafel

Salezy Józef Kafel (ur. 13 lipca 1934 we Wrocance koło Krosna) – polski duchowny katolicki, kapucyn, doktor teologii, autor prac naukowych, teologicznych, franciszkańskich, książek o św. Pio z Pietrelciny, tłumacz, wydawca, inicjator i redaktor kwartalnika "Z Ojcem Pio", wychowawca młodzieży zakonnej.
W zakonie kapucynów od 1950, śluby wieczyste złożył 21 sierpnia 1951, święcenia przyjął w 17 czerwca 1958 , studiował teologię spekulatywno-systematyczną na Katolicki Uniwersytecie Lubelskim (1958-61), stypendysta Uniwersytetu Lovanium (Belgia). Wykładowca na Papieskiej Akademii Teologicznej w Krakowie, w Wyższym Seminarium Duchownym Braci Mniejszych w Katowicach, Kapucynów, Franciszkanów Konwentualnych, Salezjanów, Paulinów w Krakowie, oraz w Instytucie Teologicznym w Częstochowie, pracownik Poradnictwa Rodzinnego w Krakowie (przy boku kard. Karola Wojtyły i Wandy Półtawskiej), członek Instytutu Historycznego Kapucynów w Rzymie (1984-89). Duszpasterz młodzieży akademickiej w Krakowie (1975-1983) i spowiednik w San Giovanni Rotondo (1992-1993), Obecnie przebywa w klasztorze OO. Kapucynów w Krośnie.

</doc>
<doc id="1125995" url="https://pl.wikipedia.org/wiki?curid=1125995" title="Bad Taste Records (Szwecja)">
Bad Taste Records (Szwecja)

Bad Taste Records – wytwórnia muzyczna powstała w Lund w Szwecji w 1992 roku. Zajmuje się głównie wydawaniem artystów grających hardcore punk, choć zdarza się też, że BTR wydaje np.: artystów hip-hopowych oraz grających rock czy emo. Jest to jedna z pierwszych szwedzkich wytwórni niezależnych obok Burning Heart Records czy Desperate Fight Records.

</doc>
<doc id="1125998" url="https://pl.wikipedia.org/wiki?curid=1125998" title="Biodro">
Biodro



</doc>
<doc id="1126000" url="https://pl.wikipedia.org/wiki?curid=1126000" title="Ciężarna">
Ciężarna



</doc>
<doc id="1126009" url="https://pl.wikipedia.org/wiki?curid=1126009" title="HMS Prince of Wales (53)">
HMS Prince of Wales (53)



</doc>
<doc id="1126010" url="https://pl.wikipedia.org/wiki?curid=1126010" title="Apache POI">
Apache POI

Apache POI – jeden z projektów Apache Software Foundation; zbiór bibliotek do obsługi plików w formacie Microsoft OLE 2 z poziomu języka programowania Java.
Nazwa projektu jest skrótem od słów "Poor Obfuscation Implementation", co jest anegdotycznym odniesieniem się do faktu, że oryginalny format przetwarzanych plików jest niejawny ("obfuscated"). Skoro jednak z powodzeniem poddał się inżynierii odwrotnej, to jego niejawność okazała się słaba ("poor"). Wyjaśnienie to zostało jednak usunięte ze strony internetowej projektu oraz z oficjalnych dokumentów, aby uniknąć niezręczności przy wdrażaniu Apache POI w środowiskach biznesowych, które niekoniecznie uznają takie żarty za odpowiednie.
Status.
Obecnie (październik 2007) projekt Apache POI umożliwia odczyt oraz zapis arkuszy MS Excel, odczyt oraz zapis w ograniczonym zakresie dokumentów MS Word. Obsługa prezentacji MS PowerPoint jest uboga, natomiast w przypadku schematów MS Visio oraz właściwości poszczególnych typów plików mamy do dyspozycji bardzo ograniczone możliwości odczytu

</doc>
<doc id="1126011" url="https://pl.wikipedia.org/wiki?curid=1126011" title="HMS Nelson (28)">
HMS Nelson (28)



</doc>
<doc id="1126015" url="https://pl.wikipedia.org/wiki?curid=1126015" title="Złoty Kurhan">
Złoty Kurhan

Złoty Kurhan (ros. "Золотой Курган") – określenie używane w odniesieniu do dwóch kurhanów na Krymie:

</doc>
<doc id="1126016" url="https://pl.wikipedia.org/wiki?curid=1126016" title="Pom-Pom">
Pom-Pom



</doc>
<doc id="1126019" url="https://pl.wikipedia.org/wiki?curid=1126019" title="Szukam nowego siebie">
Szukam nowego siebie

Szukam nowego siebie – drugi album polskiej grupy rockowej Sztywny Pal Azji, wydany w 1989 roku nakładem Polskich Nagrań.

</doc>
<doc id="1126020" url="https://pl.wikipedia.org/wiki?curid=1126020" title="Russell Boyd">
Russell Boyd

Russell Boyd (ur. 21 kwietnia 1944 w Wiktorii) – australijski operator filmowy. Zdobywca Oscara.
W filmie debiutował w połowie lat 70. Międzynarodową sławę przyniosła mu współpraca z Peterem Weirem. Boyd był autorem zdjęć do "Pikniku pod Wiszącą Skałą" (1975), "Ostatniej fali" (1977), "Gallipoli" (1981), "Roku niebezpiecznego życia" (1982). W 2004 zdobył Oscara za zdjęcia do dramatu historycznego "". Pracował także z innymi australijskimi reżyserami (np. przy "Krokodylu Dundee") oraz przy produkcjach hollywoodzkich.

</doc>
<doc id="1126021" url="https://pl.wikipedia.org/wiki?curid=1126021" title="Apache Jakarta POI">
Apache Jakarta POI



</doc>
<doc id="1126029" url="https://pl.wikipedia.org/wiki?curid=1126029" title="Sławomir Neumann">
Sławomir Neumann

Sławomir Arkadiusz Neumann (ur. 30 kwietnia 1968 w Starogardzie Gdańskim) – polski polityk i samorządowiec.
Poseł na Sejm VI, VII, VIII i IX kadencji, w latach 2012–2015 sekretarz stanu w Ministerstwie Zdrowia, przewodniczący klubu parlamentarnego Platformy Obywatelskiej (i następnie KP PO – Koalicja Obywatelska) w latach 2015–2019.
Życiorys.
Ukończył I Liceum Ogólnokształcące im. Marii Skłodowskiej-Curie w Starogardzie Gdańskim. W 1998 uzyskał licencjat z bankowości w Wyższej Szkole Bankowej w Poznaniu, a w 2009 magisterium z ekonomii na Politechnice Koszalińskiej. Pracował w bankowości m.in. jako kierownik oddziału. Od 1994 związany z samorządem w Starogardzie Gdańskim. Był m.in. radnym i członkiem zarządu miasta. W latach 2002–2007 pełnił funkcję radnego powiatu i starosty starogardzkiego.
W wyborach w 1991 i 1993 bez powodzenia ubiegał się o mandat poselski z ramienia Konfederacji Polski Niepodległej w województwie gdańskim. Był przewodniczącym KPN w okręgu gdańskim. Później należał do Ruchu Stu, a w 2001 dołączył do PO. W wyborach parlamentarnych w 2005 bez powodzenia kandydował z jej ramienia do Sejmu, a w wyborach w 2007 uzyskał mandat poselski, otrzymując w okręgu gdańskim 11 742 głosy. W 2009 został członkiem sejmowej komisji śledczej ds. zbadania nielegalnych nacisków na kształt ustawy o grach i zakładach wzajemnych. W wyborach w 2011 z powodzeniem ubiegał się o reelekcję, dostał 14 346 głosów. 6 sierpnia 2012 został powołany na stanowisko sekretarza stanu w Ministerstwie Zdrowia.
W 2015 został przewodniczącym PO w województwie pomorskim, wygrywając z ówczesnym marszałkiem Senatu Bogdanem Borusewiczem, funkcję tę pełnił do 2021. W 2015 ponownie uzyskał mandat poselski, otrzymując 20 514 głosów. W Sejmie VIII kadencji został przewodniczącym klubu parlamentarnego PO, a także zastępcą przewodniczącego Komisji Odpowiedzialności Konstytucyjnej, pracował też w Komisji Zdrowia (2015) oraz Komisji Finansów Publicznych (2015–2017). W listopadzie 2016 został powołany na funkcję ministra rozwoju i infrastruktury w gabinecie cieni utworzonym przez Platformę Obywatelską.
W kwietniu 2018 prokurator generalny, na wniosek prokuratora Prokuratury Okręgowej w Jeleniej Górze, wystąpił o uchylenie immunitetu Sławomirowi Neumannowi w związku z zamiarem przedstawienia mu zarzutu przekroczenia uprawnień w okresie, gdy polityk ten pełnił funkcję sekretarza stanu w Ministerstwie Zdrowia. Postępowanie to było wcześniej umorzone przez prokuratora w grudniu 2014. Zarzut przedstawiono mu w grudniu 2018, polityk nie przyznał się do popełnienia tego czynu.
6 października 2019 zrezygnował z funkcji przewodniczącego klubu parlamentarnego PO-KO. Wiązało się to z opublikowaniem nagrań ze spotkania z lokalnymi działaczami z Tczewa w 2017, na którym Sławomir Neumann m.in. omawiał kwestie polityczne, używając wulgaryzmów. Podczas spotkania odnosił się także do postępowań prokuratorskich dotyczących związanych z opozycją prezydentów miast, w tym Pawła Adamowicza i Mirosława Pobłockiego.
W wyborach w tym samym miesiącu ponownie został wybrany do Sejmu, kandydując z ramienia Koalicji Obywatelskiej i otrzymując 25 202 głosy.
Odznaczenia.
W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="1126030" url="https://pl.wikipedia.org/wiki?curid=1126030" title="Karmienie naturalne">
Karmienie naturalne



</doc>
<doc id="1126031" url="https://pl.wikipedia.org/wiki?curid=1126031" title="Prątek bydlęcy">
Prątek bydlęcy



</doc>
<doc id="1126032" url="https://pl.wikipedia.org/wiki?curid=1126032" title="Prątek ludzki">
Prątek ludzki



</doc>
<doc id="1126034" url="https://pl.wikipedia.org/wiki?curid=1126034" title="Aleksander Grzegorzewski">
Aleksander Grzegorzewski

Aleksander Grzegorzewski (ur. 1806, zm. 13 czerwca 1855 w Czersku) – jeden z przywódców Rządu Narodowego Rzeczypospolitej Polskiej w czasie powstania krakowskiego 1846, zesłaniec syberyjski.
Życiorys.
Uczestnik powstania listopadowego. 22 lutego 1846 wszedł obok Jana Tyssowskiego i Ludwika Gorzkowskiego do triumwiratu, tworzącego Rząd Narodowy jako przedstawiciel Królestwa Kongresowego. Aresztowany przez władze rosyjskie po przekroczeniu granicy Królestwa, poddany ostremu śledztwu w Cytadeli Warszawskiej, osadzony w Twierdzy Modlin.
W 1848 skazany na karę śmierci i konfiskatę majątku, złagodzoną na 12 lat ciężkich robót. Do 1854 przebywał w Irkucku.

</doc>
<doc id="1126036" url="https://pl.wikipedia.org/wiki?curid=1126036" title="Rex Walheim">
Rex Walheim

Rex Joseph Walheim (ur. 10 października 1962 w Redwood City) – amerykański astronauta, inżynier, pułkownik United States Air Force. 
Kariera astronauty.
Misja STS-110 (Atlantis F-25).
Po raz pierwszy poleciał w kosmos jako specjalista misji (MS-1) w składzie załogi wyprawy STS-110. 8 kwietnia 2002 wystartował z Przylądka Canaveral. Na pokładzie promu Atlantis znajdowali się także: Michael J. Bloomfield (dowódca misji), Stephen N. Frick (pilot wahadłowca), Ellen L. Ochoa (MS-2), Lee M. E. Morin (MS-3), Jerry L. Ross (MS-4) oraz Steven L. Smith (MS-5). 10 kwietnia prom przycumował do Międzynarodowej Stacji Kosmicznej (ISS). Po ok. dwóch godzinach astronauci przeszli z wahadłowca na jej pokład. Następnego dnia Walheim i Smith przez blisko osiem godzin pracowali w otwartej przestrzeni kosmicznej przy montażu dwunastotonowej kratownicy. 13 kwietnia Ross i Morin podczas EVA-2 kontynuowali rozpoczęte prace. Dzień później Walheim i Smith ponownie pracowali na zewnątrz stacji, tym razem przez sześć i pół godziny. W tym czasie przygotowywali do jazdy próbnej wózek poruszający się po zamontowanej uprzednio kratownicy. 16 kwietnia Ross i Morin zainstalowali czterometrową drabinę, służącą astronautom do przechodzenia ze śluzy Quest na kratownicę. Ponadto zamontowali oświetlenie zewnętrzne. 17 kwietnia wahadłowiec odcumował od ISS, pozostając jeszcze przez dwa dni na orbicie okołoziemskiej. 19 kwietnia prom Atlantis wylądował na Przylądku Canaveral.

</doc>
<doc id="1126037" url="https://pl.wikipedia.org/wiki?curid=1126037" title="Wyładowania atmosferyczne">
Wyładowania atmosferyczne



</doc>
<doc id="1126048" url="https://pl.wikipedia.org/wiki?curid=1126048" title="Obwód zakaspijski">
Obwód zakaspijski

Obwód zakaspijski () – jednostka administracyjna Imperium Rosyjskiego utworzona , wchodząca w skład generał-gubernatorstwa turkiestańskiego. Terytorium obwodu obejmowało współczesny Turkmenistan oraz nadkaspijskie rejony dzisiejszego Uzbekistanu (zachodnia część Karakałpacji) i Kazachstanu (obwód mangystauski).
Obwód znajdował się na wschód od Morza Kaspijskiego i na zachód od Amu-darii, na południe od równoleżnikowej linii łączącej Morze Kaspijskie i Jezioro Aralskie. Graniczył z obwodem uralskim na północy, Chanatem Chiwy i Emiratem Buchary na wschodzie oraz Persją i Afganistanem na południu. Obejmował m.in. wyżynę Ustiurt, Nizinę Turańską (z pustynią Kara-kum) i półwysep Mangyszłak.
Pod względem administracyjnym obwód ten dzielił się na 5 ujezdów: aszchabadzki, krasnowodski, mangyszłacki, merwski i tedżeński. Miastem głównym obwodu był Aszchabad, oprócz niego ważniejsze miasta to Krasnowodsk, Fort Aleksandrowski na półwyspie Mangyszłak (od 1939 roku nazywane Fort-Szewczenko), Merw (od 1937 roku nazywane Mary), Tedżen.
Historia.
Region ten podbity został przez Rosję w latach 1879–1885, proces ten rozpoczęło utworzenie miasta-portu Krasnowodsk w 1869 roku, dzięki któremu możliwe było dalsze rozszerzanie wpływów na wschód. Utworzony obwód początkowo podporządkowany był Namiestnictwu Kaukaskiemu, następnie rosyjskiemu ministerstwu wojny a dopiero od 1897 roku generał-gubernatorstwu turkiestańskiemu.
Dzięki nowej rosyjskiej administracji do historii przeszły niewolnictwo oraz wojny plemienne, powstawały pierwsze szkoły i szpitale. W 1888 roku przeprowadzono pierwszą linię kolejową (Zakaspijską Kolej Żelazną), co zaindukowało rozwój upraw bawełny oraz wydobycia ropy naftowej i węgla. Przez cały okres istnienia obwodu mnożyły się konflikty społeczne i narodowe, które doprowadziły do powstania turkiestańskiego w 1916 roku. Po rewolucji lutowej w 1917 roku nastąpił czas dwuwładzy: równolegle działały przedstawicielstwa Rządu Tymczasowego oraz bolszewickie rady delegatów i komitet muzułmański w Aszchabadzie. Pod koniec roku władzę całkowicie zagarnęli bolszewicy, co doprowadziło w 1918 roku do powstania zbrojnego eserów i mienszewików wspartego przez Brytyjczyków, którzy jeszcze w tym samym roku się wycofali. Powstanie zostało całkowicie rozbite do 1920 roku, tereny obwodu zakaspijskiego zostały ostatecznie włączone do utworzonej w 1918 roku Turkiestańskiej ASRR.
Demografia.
Według spisu ludności z 1897 roku na powierzchni 554 860 km² mieszkało w obwodzie zakaspijskim ponad 382 487 osób (tylko około 40 tysięcy w miastach), głównie Turkmenów i Kirgizów, trudniących się chowem bydła i owiec, prowadzących przeważnie żywot koczowniczy. Rolnictwo uprawiane było jedynie w oazach i przy wybrzeżach rzek.

</doc>
<doc id="1126050" url="https://pl.wikipedia.org/wiki?curid=1126050" title="Bioturbacja">
Bioturbacja

Bioturbacja – zaburzenie pierwotnej struktury osadu, wywołane działalnością organizmów ryjących na dnie zbiornika wodnego poprzez pełzanie, żerowanie i rozkopywanie.

</doc>
<doc id="1126051" url="https://pl.wikipedia.org/wiki?curid=1126051" title="K. Eric Drexler">
K. Eric Drexler

Kim Eric Drexler (ur. 25 kwietnia 1955 w Oakland, Kalifornia) – amerykański fizyk, inżynier, transhumanista i futurolog.
Życiorys.
W 1986 r. wydał książkę „Engines of Creation” (Motory tworzenia), w której po raz pierwszy użył słowa nanotechnologia.
Absolwent prestiżowej uczelni Massachusetts Institute of Technology. W 1991 r. obronił tam pierwszy na świecie w dziejach nauki doktorat z nanotechnologii molekularnej, dziedziny, którą sam wymyślił wiele lat wcześniej.

</doc>
<doc id="1126053" url="https://pl.wikipedia.org/wiki?curid=1126053" title="Guz liściasty">
Guz liściasty

Guz liściasty (łac. "tumor phylloides", ang. "phyllodes tumor, PT") – nowotwór gruczołu mlekowego, w większości przypadków łagodny. Zmiany złośliwe mają tendencję tylko do lokalnych nawrotów, naciekając podścielisko.
Morfologia.
Guz liściasty w przekroju przypomina przekrojona główkę kapusty, skąd pochodzi jego nazwa. W większości przypadków guz ma strukturę zrazikową i torbielowatą. 
Nowotwór ten wywodzi się z podścieliska zrazików, rzadziej z gruczolakowłókniaków. Guzy mogą być drobne, o średnicy 3–4 cm, ale większość osiąga olbrzymie rozmiary rozpychając pierś. Od gruczolakowłókniaków odróżnia je bogatsze podścielisko łącznotkankowe i większa komórkowość guza.
Obraz kliniczny.
Nowotwór ten charakteryzuje się bardzo szybkim wzrostem (w ciągu paru tygodni może nastąpić znaczne powiększenie piersi do olbrzymich rozmiarów. Zwykle nie nacieka podścieliska, nie powoduje zmian skórnych i owrzodzenia brodawki sutkowej. Większość guzów usuwa się chirurgicznie, zmiany złośliwe mogą nawracać. 15% guzów może dawać odległe przerzuty.

</doc>
<doc id="1126056" url="https://pl.wikipedia.org/wiki?curid=1126056" title="Mark Sandman">
Mark Sandman

Mark Sandman (ur. 24 września 1952 w Newton, zm. 3 lipca 1999 w Palestrinie) – amerykański wokalista, autor tekstów, multiinstrumentalista. Zasłynął głównie jako wokalista i basista amerykańskiego zespołu Morphine, był też członkiem zespołu Treat Her Right oraz założycielem wytwórni Hi-n-Dry.
Sandman zmarł na zawał serca podczas koncertu w 1999 roku.

</doc>
<doc id="1126057" url="https://pl.wikipedia.org/wiki?curid=1126057" title="Eric Drexler">
Eric Drexler



</doc>
<doc id="1126061" url="https://pl.wikipedia.org/wiki?curid=1126061" title="Kim Eric Drexler">
Kim Eric Drexler



</doc>
<doc id="1126071" url="https://pl.wikipedia.org/wiki?curid=1126071" title="Ust-Urt">
Ust-Urt



</doc>
<doc id="1126073" url="https://pl.wikipedia.org/wiki?curid=1126073" title="V Symfonia (Szostakowicz)">
V Symfonia (Szostakowicz)



</doc>
<doc id="1126074" url="https://pl.wikipedia.org/wiki?curid=1126074" title="IX Symfonia (Szostakowicz)">
IX Symfonia (Szostakowicz)



</doc>
<doc id="1126076" url="https://pl.wikipedia.org/wiki?curid=1126076" title="Symfonia No. 1 D-dur &quot;Tytan&quot; (Mahler)">
Symfonia No. 1 D-dur &quot;Tytan&quot; (Mahler)



</doc>
<doc id="1126079" url="https://pl.wikipedia.org/wiki?curid=1126079" title="Czuwajmy">
Czuwajmy

Czuwajmy – harcerski kwartalnik duszpasterski, duszpasterstwa harcerek i harcerzy oraz Harcerskich Kręgów Kleryckich Związku Harcerstwa Rzeczypospolitej.
Historia.
W początkowym okresie pismo było wydawane przez Wydział Duszpasterski Kurii Metropolitalnej w Krakowie jako czasopismo niezależne, ideowe, będąc jednocześnie głosem środowisk związanych z Ruchem Harcerskim.
Pomysł wydawania ogólnopolskiego czasopisma duszpasterskiego przedstawił prymasowi Józefowi Glempowi Przewodniczący Ruchu Harcerskiego hm. Jerzy Parzyński w sierpniu 1984 roku. W wyniku akceptacji tego projektu w kwietniu 1985 roku ukonstytuował się pierwszy niejawny zespół redakcyjny w Krakowie. W skład zespołu weszli: Tomasz Andrusikiewicz, Wojciech Hausner, Katarzyna Cyankiewicz, Bodan Żero i redaktor naczelny Jerzy Bukowski. Opiekunem pisma z ramienia Kurii został ks. phm. Ryszard Honkisz. Z czasem do zespołu redakcyjnego dołączali korespondenci z całego kraju.
Numer "pierwszy" ukazał w czerwcu 1985 roku, bez podania numeru, miesiąca i roku wydania.
Od wydania "pierwszego" numeru autorami pisma zajęła się Służba Bezpieczeństwa, której mimo prowadzonych przesłuchań nie udało się ustalić kierownictwa wydawnictwa, a także zablokować jego wydawania.
Od 1990 roku pismo było wydawane jako Krajowe Duszpasterstwo Harcerek i Harcerzy, bez określonej przynależności do jakiejkolwiek organizacji harcerskiej. Z końcem 1994 roku pismo zawiesiło działalność.
Wznowiło pracę 2004 roku jako kwartalnik Harcerskich Kręgów Kleryckich Związku Harcerstwa Rzeczypospolitej.
Biblioteczka Czuwajmy.
Wydała tylko jedną książkę:

</doc>
<doc id="1126080" url="https://pl.wikipedia.org/wiki?curid=1126080" title="Waleria Szalay-Groele">
Waleria Szalay-Groele

Waleria Szalay-Groele (ur. 12 marca 1879 w Czernichowcach, zm. 4 marca 1957 w Dębicy) – polska powieściopisarka, pedagog, reportażystka.
Życiorys.
Córka oficjalisty dworskiego Stanisława Szalaya i Jadwigi z Pankowskich. Ukończyła studia na Wydziale Historycznym Uniwersytetu we Lwowie; studiowała również polonistykę. W 1900 zaczęła pracę nauczycielki; po 1919 nauczała w Poznaniu. W latach 1920–1922 wchodziła w skład redakcji „Kłosów Polskich”, współpracowała również z „Kurierem Poznańskim” i „Małym Światkiem”. W latach II wojny światowej działa w polskim ruchu oporu, wspierała harcerstwo. W latach 50. pracowała w Dębicy, ponownie jako nauczycielka.
Jest autorką libretta do opery "Legenda Bałtyku" Feliksa Nowowiejskiego. Znana też jako autorka słów popularnej pieśni „Hej żeglarzu, żeglujże” z opery "Kaszuby" również Nowowiejskiego.
Upamiętnienie.
Waleria Szalay-Groele jest patronką ulic w Mielcu i Dębicy, oraz żłobka w Przecławiu

</doc>
<doc id="1126084" url="https://pl.wikipedia.org/wiki?curid=1126084" title="Antoni Mazanowski">
Antoni Mazanowski

Antoni Mazanowski (ur. 10 sierpnia 1858 w Horostycie, zm. 24 listopada 1916 w Krakowie) – polski historyk i krytyk literacki, pedagog. Brat Mikołaja Mazanowskiego.
Życiorys.
Początkowo studiował filologię polską i klasyczną na Uniwersytecie we Lwowie, następnie w Bazylei i Monachium. Od 1891 przez większość życia pracował jako nauczyciel we Lwowie, Podgórzu i Krakowie. W 1912 prowadził również wykłady na Wyższych Kursach im. A. Baranieckiego.
Był popularyzatorem i autorem książek o charakterze komentarzy i podręczników w wydawnictwie Zuckerkandla w Złoczowie. Zajmował się szczególnie literaturą epoki romantyzmu i Młodej Polski, a także twórczością Kochanowskiego, Krasickiego, Mickiewicza, Słowackiego, Konopnickiej, Wyspiańskiego, Tetmajera, drukując m.in. ich popularne portrety literackie. Pisywał do „Przeglądu Powszechnego”, w którym opublikował przekrojowe charakterystyki "Młoda Polska w powieści, liryce i dramacie". Współpracował z bratem Mikołajem przy tworzeniu "Podręcznika do dziejów literatury polskiej" (1909; wznowiony w 1947 pod tytułem: "Obraz literatury polskiej"). Był także autorem "Wypisów polskich" (1914) dla wyższych klas gimnazjalnych.

</doc>
<doc id="1126085" url="https://pl.wikipedia.org/wiki?curid=1126085" title="Herb gminy Sianów">
Herb gminy Sianów



</doc>
<doc id="1126089" url="https://pl.wikipedia.org/wiki?curid=1126089" title="Marcelina Kulikowska">
Marcelina Kulikowska

Marcelina Kulikowska (ur. 4 lutego 1872 w Biełosówce na Podolu, zm. 19 czerwca 1910 w Krakowie) – polska dramatopisarka i poetka, feministka i nauczycielka, przyrodniczka, reportażystka.
Ukończyła gimnazjum w Warszawie. Ukończyła studia przyrodnicze na Uniwersytecie w Genewie, następnie współtworzyła Towarzystwo Szkoły Gimnazjalnej Żeńskiej w Krakowie, które prowadziło I Żeńskie Gimnazjum w Krakowie. Marcelina Kulikowska pracowała w nim jako nauczycielka, do momentu gdy ujawniła, że nie jest teistką i poparła teorię ewolucji, co uniemożliwiło jej dalszą pracę w oświacie. Pisała reportaże, m.in. dla „Kuryera Lwowskiego”. Była członkinią Stowarzyszenia Pomocy Naukowej dla Polek im. J. I. Kraszewskiego i współzałożycielką Towarzystwa Uniwersytetu Ludowego im. Adama Mickiewicza, które powstało w Krakowie i Lwowie w 1898 roku. 
W wieku 38 lat popełniła samobójstwo, strzelając sobie w serce. Pochowana na Cmentarzu Rakowickim w Krakowie, w kwaterze XVI.

</doc>
<doc id="1126092" url="https://pl.wikipedia.org/wiki?curid=1126092" title="Wtórogębe">
Wtórogębe



</doc>
<doc id="1126094" url="https://pl.wikipedia.org/wiki?curid=1126094" title="Bautino">
Bautino

Bautino ("Баутино") - osiedle typu miejskiego w Kazachstanie (obwód mangystauski), port nad Morzem Kaspijskim, na półwyspie Mangystau, nad zatoką Bautino przy przylądku Tüpkaragan. W czasach Imperium Rosyjskiego na cześć cara Mikołaja nazwane Nikołajewsk. Położone w bezpośrednim sąsiedztwie (około 3 km na północ) od miasta Fort Szewczenko.

</doc>
<doc id="1126095" url="https://pl.wikipedia.org/wiki?curid=1126095" title="Jan Kaszuba">
Jan Kaszuba

Jan Kaszuba (ur. 18 maja 1921 w Białymstoku, zm. 15 października 2007) – działacz polonijny, przedsiębiorca, prezes Zarządu Głównego Kongresu Polonii Kanadyjskiej w latach 1980–1986, przewodniczący Rady Polonii Wolnego Świata, współzałożyciel Polsko-Kanadyjskiej Izby Handlowej.
Życiorys.
Absolwent National College of Rubber Technology oraz Chemistry of the Polytechnic w Anglii. Po wybuchu II wojny światowej uczestniczył w polskich działaniach obronnych, jako harcerz w Gdyni. Internowany przez okupanta niemieckiego, zbiegł z niewoli, aresztowany przez gestapo w 1942 r., przez 4 miesiące był przetrzymywany w gdańskim więzieniu. Następnie więzień obozów koncentracyjnych Stutthof i Mauthausen-Gusen, gdzie doczekał w 1945 r., wyzwolenia przez wojska amerykańskie. Żołnierz 2 Korpusu Polskiego we Włoszech. Od 1946 przebywał w Wielkiej Brytanii, a od 1953 na emigracji w Kanadzie, gdzie w 1960 założył własną firmę.
Był między innymi prezesem Koła nr 20 Stowarzyszenia Polskich Kombatantów, organizatorem spotkania Polonii z papieżem Janem Pawłem II w 1984 podczas jego pielgrzymki do Kanady. Założyciel Komitetu Pomocy Polsce (organizacja w ramach pomocy dla NSZZ „Solidarność” i opozycji antykomunistycznej w Polsce, zebrała ponad 6 mln dolarów).

</doc>
<doc id="1126096" url="https://pl.wikipedia.org/wiki?curid=1126096" title="Mnożniki Lagrange’a">
Mnożniki Lagrange’a

Mnożnik Lagrange’a – metoda obliczania ekstremum warunkowego funkcji różniczkowalnej wykorzystywana w teorii optymalizacji. Nazwa metody pochodzi od nazwiska matematyka Josepha Louisa Lagrange’a.
Sformułowanie i analiza problemu.
Szukanie ekstremów warunkowych funkcji formula_1 z warunkiem zerowania formula_2 będących zarazem punktami regularnymi, sprowadza się do rozwiązania układu równań operatorowych
gdzie formula_4 Wiadomo, że każdy taki funkcjonał formula_5 jest reprezentowany przez układ formula_6 liczb rzeczywistych formula_7 a pochodna formula_8 jest macierzą wymiaru formula_9 rzędu formula_6. Układ równań operatorowych sprowadza się więc do układu formula_11 równań skalarnych:
gdzie formula_13 o formula_14 zmiennych formula_15 Wszystkie punkty, w których funkcja może przyjmować ekstrema warunkowe, należą do zbioru rozwiązań tego układu równań. Liczby formula_16 spełniają tylko rolę pomocniczą i nazywane są często mnożnikami Lagrange’a. Po znalezieniu punktów spełniających warunek konieczny dla ekstremum, należy odwołać się do warunku wystarczającego, tj. zbadać dodatnią (ujemną) określoność
dla
co sprowadza się do badania formy kwadratowej
gdzie:
Warunek formula_21 jest równoważny równaniu
które w postaci macierzowej przybiera formę
Do badania określoności tej macierzy można stosować kryterium Sylvestera.
W praktyce, gdy formula_24 wprowadzamy funkcję pomocniczą
i szukamy dla niej warunków koniecznych na istnienie jej ekstremów, jako funkcji dwóch zmiennych, tj. rozwiązaniu układu równań formula_26 a następnie wyrugowaniu z tego układu równań czynnika nieoznaczonego formula_27Do otrzymanego warunku dołączamy warunek formula_28 Równoważnie, wszystkie punkty, które mogą być ekstremami warunkowymi można wyznaczyć z układu równań
gdzie formula_30 oznacza jakobian funkcji formula_31 i formula_32
Przykład – ekstrema funkcji na okręgu.
Ilustracją zastosowania metody mnożników Lagrange’a jest problem wyznaczenia ekstremów funkcji:
na okręgu jednostkowym, tj. przy warunku
Zatem funkcja formula_35 jest postaci
a funkcja formula_37 wyraża się wzorem:
Wszystkie punkty, które mogą być ekstremami warunkowymi są rozwiązaniami układu równań
Przy założeniu formula_40 z pierwszego równania uzyskujemy formula_41 analogicznie z drugiego formula_42 więc formula_43 oraz dostaje się warunek formula_44 skąd wynika formula_45 Funkcja formula_31 może zatem przyjmować ekstrema tylko w punktach formula_47 Ponieważ okrąg jest zbiorem domkniętym i ograniczonym (czyli zwartym), więc na mocy twierdzenia Weierstrassa, funkcja formula_31 osiąga w tych punktach ekstrema (warunkowe):
Warto zauważyć, że funkcja formula_51 określona na całej płaszczyźnie (bez dodatkowego warunku) nie ma ekstremów.
Przykład – problem maksymalnej entropii.
Problem polega na znalezieniu dyskretnego rozkładu zmiennej losowej maksymalizującego entropię. Funkcja entropii prawdopodobieństw formula_52 wyraża się wzorem
Oczywiście, suma prawdopodobieństw formula_52 jest równa jeden, więc warunek na formula_35 przyjmuje postać
Stosując metodę mnożników Lagrange’a, dostajemy układ formula_57 równań:
który sprowadza się do układu
Różniczkując każde wyrażenie względem formula_60 powyższy układ sprowadza się do poniższego:
Z powyższego wynika, że wszystkie prawdopodobieństwa są równe, tj. formula_62 a ponieważ ich suma jest równa jeden, wynika stąd, że dla dowolnego formula_63
Zastosowania.
Metodę optymalizacji przy pomocy mnożników Lagrange’a powszechnie stosuje się w teorii ekonomii, na przykład w celu rozwiązania problemu wyboru konsumenta, w którym konsument maksymalizuje swoją funkcję użyteczności, tak aby nie przekroczyć ograniczenia budżetowego. Mnożniki Lagrange'a mają zastosowanie również w programowaniu nieliniowym.

</doc>
<doc id="1126099" url="https://pl.wikipedia.org/wiki?curid=1126099" title="Metoda mnożników Lagrange'a">
Metoda mnożników Lagrange'a



</doc>
<doc id="1126104" url="https://pl.wikipedia.org/wiki?curid=1126104" title="Coffee Shop (marihuana)">
Coffee Shop (marihuana)



</doc>
<doc id="1126106" url="https://pl.wikipedia.org/wiki?curid=1126106" title="Coffee Shop">
Coffee Shop



</doc>
<doc id="1126109" url="https://pl.wikipedia.org/wiki?curid=1126109" title="Marañón">
Marañón

Marañón (hiszp. "Río Marañón") – południowoamerykańska rzeka o długości około 1600 kilometrów. Wypływa 160 km na północny wschód od Limy, w Peru, płynie początkowo w kierunku północno-zachodnim, żłobiąc głębokie doliny w pasmach Andów, następnie dokonuje gwałtownego skrętu w kierunku północno-wschodnim, przebijając się przez pasma górskie, by od porohów Pongo de Manseriche płynąć przez obszary równinne. Po połączeniu z Ukajali Marañón przybiera nazwę Amazonki.
Pełna raf i wodospadów, niezwykle wartka Marañón nigdy nie została wykorzystana dla celów transportu rzecznego. W miejscu, gdzie dokonuje swego gwałtownego skrętu i gdzie styka się z rzeką Chinchipe, wypływającą z południowego Ekwadoru, strome zbocza górskie zawężają dolinę Marañón, tworząc wąski kanion zwany "pongo" o długości ponad 50 km, gdzie, pomijając liczne wiry, znajduje się nie mniej niż 35 wodospadów, w tym trzy potężne katarakty tuż przy ujściu rzeki Imasa (lub Chunchunga). Od tego miejsca rzeka zaczyna płynąć wolniej, pokonując zaledwie kilka mniejszych "pongos". Tereny te zamieszkują Indianie z plemienia Aguaruna.
Ostatnim kanionem na Marañón jest Pongo de Manseriche mający 4,8 km długości, a znajdujący się tuż powyżej ujścia rzeki Santiago, w pobliżu dawnej misji katolickiej w Borja. Przez ten ostatni kanion rzeka płynie z szybkością 19 kilometrów na godzinę.
Teraz teren staje się równinny, a na rzece pojawia się wiele mielizn i wysp, zaś brzegi porasta zwarta dżungla zwana przez miejscowych "selva baja", zamieszkana przez plemię indiańskie Urarina.
W końcowym stadium swego biegu Marañón łączy się z nurtem rzeki Ukajali i od tego miejsca przyjmuje nazwę Amazonki.

</doc>
<doc id="1126110" url="https://pl.wikipedia.org/wiki?curid=1126110" title="Thomas Johnson">
Thomas Johnson

Thomas Johnson (ur. 4 listopada 1732, zm. 26 października 1819) – amerykański prawnik i polityk. W latach 1774–1776 był delegatem do Kongresu Kontynentalnego z Maryland. Został wybrany pierwszym stanowym gubernatorem stanu Maryland i piastował to stanowisko w latach 1777–1779. W latach 1792–1793 był sędzią Sądu Najwyższego Stanów Zjednoczonych.
Życiorys.
Urodził się 4 listopada 1732 roku w Saint Leonards, jako piąte z dwunastu dzieci. W młodości przeprowadził się do Annapolis, gdzie studiował prawo i ostatecznie został przyjęty do palestry.
W latach 1774–1777 wybierany był do Kongresu Kontynentalnego. Głosował za przyjęciem Deklaracji Niepodległości Stanów Zjednoczonych 4 lipca 1776 roku, jednak z powodu choroby w rodzinie nie był obecny podczas jej podpisywania 2 sierpnia.
W 1777 roku został wybrany pierwszym stanowym gubernatorem Maryland. Pierwsza konstytucja stanowa Maryland, której Johnson był współautorem, stanowiła aby obie izby stanowego parlamentu natychmiast wybrały gubernatora stanu. W głosowaniu, które odbyło się 13 lutego 1777 roku Thomas Johnson uzyskał 40 głosów, podczas gdy pozostałe głosy zostały podzielone pomiędzy jego konkurentów. Samuel Chase otrzymał 9 głosów, zaś Matthew Tilghman, George Plater i William Paca uzyskali po jednym głosie. Uroczystość zaprzysiężenia Thomasa jako gubernatora odbyła się 21 marca 1777 roku. W kolejnych latach, Johnson dwukrotnie bez opozycji ponownie był wybierany gubernatorem, aby po upływie trzech kadencji zostać zastąpionym przez Thomasa Sima Lee.
W latach 1781–1787 Johnson ponownie został członkiem Kongresu Kontynentalnego. Prezydent Stanów Zjednoczonych, George Washington, zaproponował jego kandydaturę na sędziego Sądu Najwyższego Stanów Zjednoczonych. Nominacja została zaaprobowana przez Senat Stanów Zjednoczonych 7 listopada 1791 roku a zaprzysiężenie miało miejsce 6 sierpnia 1792 roku. Johnson pełnił tę funkcję do 1793 roku. Gdy John Rutledge zrezygnował z funkcji prezesa Sądu Najwyższego, Washington zaoferował tę funkcję Johnsonowi, który jednak odmówił.
Zmarł 26 października 1819 w mieście Frederick w Maryland. Pochowany jest na lokalnym cmentarzu.

</doc>
<doc id="1126112" url="https://pl.wikipedia.org/wiki?curid=1126112" title="Stronnictwo Polityki Realnej (1905–1923)">
Stronnictwo Polityki Realnej (1905–1923)

Stronnictwo Polityki Realnej – utworzone formalnie 18 października 1905 w Warszawie ugrupowanie klasyfikowane jako konserwatywne, prawicowe, chociaż sami działacze określali partię jako konserwatywno-liberalną. Uprawiała politykę gabinetową. Pismami wyrażającymi poglądy realistów były: tygodnik „Kraj” oraz dziennik „Słowo”.
Charakterystyka.
Zrodziła się z ugrupowań ugodowych (miało charakter prorosyjski), próbujących podjąć dialog z państwem i społeczeństwem rosyjskim i uzyskać ugodę z nimi. Stosowała metodę „drobnych kroczków” w celu osiągnięcia swych postulatów. W konflikcie pomiędzy wolą narodu a jego interesem zawsze stawali po stronie interesu.
Partia elitarna, skupiająca ludzi sprawujących często kierownicze funkcje w polityce, gospodarce, na polu moralnym, religijnym i intelektualnym. Mimo swej elitarności była pozbawiona w szerokim społeczeństwie prestiżu i akceptacji. Realiści starali się pogodzić w swoim programie idee konserwatywne i umiarkowanie postępowe. Głosili potrzebę ciągłego i ewolucyjnego postępu, konieczności poprawy bytu wszystkich klas i warstw społecznych. Charakter partii najlepiej oddają słowa jej członka Ludomira Grendyszyńskiego: „jesteśmy realistami, bo stoimy na realnym gruncie stosunków wytworzonych przez dzieje i dążymy do zmiany, do naprawy, do polepszenia tych stosunków, do szczęścia i rozwoju naszego narodu – za pomocą realnych środków politycznych. Jesteśmy zachowawcami tylko w tym rozumieniu, że nie możemy odstąpić od podstawowych zasad ładu społecznego, jesteśmy liberałami i postępowcami, gdy chodzi o wielkie idee wolności, tolerancji i humanizmu, gdy chodzi o pełnię swobód ludzkich i praw narodowych”. 
Do I Rady Państwa w Imperium Rosyjskim, w 1906 roku z ramienia partii zostali wybrani Leopold Julian Kronenberg, Józef Ostrowski (prezes SPR do 1908) i Eustachy Dobiecki.
W 1907 w wyborach do II Dumy wraz ze Stronnictwem Narodowo-Demokratycznym tworzyło Centralną Komisję Wyborczą. Do II Dumy zostali wybrani z ramienia partii Henryk Dembiński (prezes SPR w latach 1908–1915) i Henryk Potocki. W tym czasie wystąpiło zbliżenie między SPR a endecją.
W I wojnie światowej poparło Radę Regencyjną, weszło w skład Międzypartyjnego Koła Politycznego (MKP).
Nie posiadające charakteru masowego i demagogicznego, mające za to piętno ugodowców Stronnictwo Polityki Realnej przestało istnieć w marcu 1923 roku. Część jego członków wybrało później przynależność do endecji, część przeszło do ugrupowań konserwatywnych i ziemiańskich, a niektórych działaczy można spotkać po roku 1926 w szeregach sanacji. Wielu realistów obejmowało w okresie międzywojennym poselstwa i ambasady a także pełniło odpowiedzialne funkcje w administracji rządowej, szczególnie w MSZ.

</doc>
<doc id="1126113" url="https://pl.wikipedia.org/wiki?curid=1126113" title="Stronnictwo Polityki Realnej (III Rzeczpospolita)">
Stronnictwo Polityki Realnej (III Rzeczpospolita)

Stronnictwo Polityki Realnej (SPR) – polska partia polityczna o charakterze konserwatywno-liberalnym, działająca w drugiej połowie lat 90.
Ugrupowanie utworzono w styczniu 1996 w Warszawie w wyniku rozłamu w Unii Polityki Realnej. Powołała je grupa działaczy, która opuściła UPR na skutek konfliktu z Januszem Korwin-Mikkem o stanowisko prezesa partii. Na czele nowej formacji stanął były wiceprezes unii Mariusz Dzierżawski.
W tym samym roku stronnictwo przystąpiło do Akcji Wyborczej Solidarność, w wyborach parlamentarnych w 1997 z jej ramienia nie uzyskało żadnych mandatów. SPR przerejestrowało się w 1998 zgodnie z nową ustawą, wkrótce jednak część działaczy (m.in. były poseł Andrzej Sielańczyk i śląski samorządowiec Tomasz Tomczykiewicz) odeszła do Stronnictwa Konserwatywno-Ludowego, a partia została wykreślona z ewidencji.

</doc>
<doc id="1126114" url="https://pl.wikipedia.org/wiki?curid=1126114" title="Zdrojek błyszczący">
Zdrojek błyszczący

Zdrojek błyszczący, z. źródlany ("Montia fontana" L.) – gatunek rośliny z rodziny zdrojkowatych ("Montiaceae"), dawniej (np. system Cronquista z 1981) w portulakowatych ("Portulacaceae").
Rozmieszczenie geograficzne.
Gatunek kosmopolityczny. W Polsce współcześnie występuje jedynie w Sudetach na ok. 30 stanowiskach.
Biologia i ekologia.
Roślina jednoroczna. Rośnie w źródliskach i łęgach podgórskich. Kwitnie od maja do sierpnia. Liczba chromosomów 2n=18 lub 20. Gatunek charakterystyczny górskich źródlisk mszysto-watrobowcowych z podzwiązku "Montenion".
Zmienność.
Wyróżniono 4 podgatunki:
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:

</doc>
<doc id="1126116" url="https://pl.wikipedia.org/wiki?curid=1126116" title="Wilczomlecz pstry">
Wilczomlecz pstry

Wilczomlecz pstry, ostromlecz pstry ("Euphorbia epithymoides" L.) – gatunek rośliny z rodziny wilczomleczowatych. 
Rozmieszczenie geograficzne.
Występuje w Afryce Północnej, Azji i Europie. W Polsce osiąga północną granicę swojego występowania. Jest u nas gatunkiem bardzo rzadkim, występuje jedynie na Wyżynie Śląskiej we wsi Podwarpie oraz w trzech dzielnicach Dąbrowy Górniczej, na stanowiskach oderwanych od swojego głównego obszaru występowania. Łącznie znane jest tylko z 6 stanowisk (2004 r.). 
W 2012 gatunek uznany został za kenofita introdukowanego do Polski w XIX wieku.
Biologia i ekologia.
Bylina, hemikryptofit, gatunek światłolubny. Kwitnie od kwietnia do maja. Rośnie na suchych murawach, w miejscach kamienistych, na obrzeżach lasów, poboczach dróg i pastwisk. Przeważnie występuje na podłożu zasobnym w węglan wapnia. Liczba chromosomów 2n = 16.
Zagrożenia i ochrona.
Roślina objęta jest w Polsce od 2004 r. ścisłą ochroną gatunkową.
Kategorie zagrożenia gatunku:
Na nielicznych stanowiskach swojego występowania zagrożeniem dla tego światłolubnego gatunku jest zacienienie spowodowane przez zarastanie terenu lasem. W 2004 r. cała populacja tego gatunku w Polsce liczyła zaledwie ok. 1000 osobników, z czego około połowa występowała w okolicy Dąbrowy Górniczej.

</doc>
<doc id="1126117" url="https://pl.wikipedia.org/wiki?curid=1126117" title="Euphorbia epithymoides">
Euphorbia epithymoides



</doc>
<doc id="1126118" url="https://pl.wikipedia.org/wiki?curid=1126118" title="Ostromlecz pstry">
Ostromlecz pstry



</doc>
<doc id="1126119" url="https://pl.wikipedia.org/wiki?curid=1126119" title="Monthia fontana">
Monthia fontana



</doc>
<doc id="1126121" url="https://pl.wikipedia.org/wiki?curid=1126121" title="Wawrzynek główkowaty">
Wawrzynek główkowaty



</doc>
<doc id="1126122" url="https://pl.wikipedia.org/wiki?curid=1126122" title="Daphne cneorum">
Daphne cneorum



</doc>
<doc id="1126124" url="https://pl.wikipedia.org/wiki?curid=1126124" title="Broken (film 1993)">
Broken (film 1993)

Broken Movie – krótkometrażowy film ilustrowany muzyką z EPki zespołu Nine Inch Nails, wydany w nieoficjalnym obiegu w 1993 roku.
W 1992 roku ukazała się "Broken EP" Nine Inch Nails. W następnym roku powstał krótkometrażowy film promujący płytę, wyreżyserowany przez Petera Christophersona. Pomysł filmu opierał się na połączeniu czterech zrealizowanych przez innych twórców teledysków do utworów z "Broken EP" oraz autorskiego teledysku Christophersona do piątego utworu fabularyzowanymi sekwencjami z udziałem aktorów, nadającymi całości charakter snuff filmu. Z powodu zawartych w nim scen przemocy film nigdy nie dostał się do oficjalnej dystrybucji. W latach 90. "Broken Movie" krążył w środowisku fanów NIN jako bootleg VHS, a w ostatnich latach był rozpowszechniany przez Internet i sieci p2p.
Według słów Trenta Reznora teledysk do "Happiness in Slavery" (niedopuszczonego do emisji przez wszystkie stacje muzyczne) przy całości filmu jest jak "film Disneya".
Opis fabuły.
Film rozpoczyna się i kończy czarno-białymi scenami egzekucji przez powieszenie skazańca. W dalszej części filmu ujęcia stylizowane na amatorski film video pokazują uwięzionego w piwnicy mężczyznę i porywacza (który jest skazańcem z początkowych sekwencji filmu). Sceny tortur na porwanym mężczyźnie przerywane są kolejno teledyskami Nine Inch Nails, w kolejności z albumu:
Ostatni teledysk skomponowany jest z ze scen tortur poprzedzających śmierć porwanego mężczyzny i czarno-białych ujęć akcji policjantów dostających się na miejsce morderstwa. Na ekranie telewizora stojącego w piwnicy widać Trenta Reznora.
Obsada.
Nie są znane nazwiska aktorów grających porywacza i jego ofiarę. W teledysku "Wish" widać zespół Nine Inch Nails w składzie: Trent Reznor, Chris Vrenna, Richard Patrick, James Woolley; brat gitarzysty, Robert Patrick, gra rolę gościnną funkcjonariusza FBI. W teledysku "Happiness in Slavery" gra Bob Flanagan.
Dostępność.
Film nigdy nie trafił do dystrybucji; według Reznora, zdecydowano się na ten krok by nie przyćmić muzyki. Oryginalne kopie Reznor rozdał swoim znajomym, a ponieważ taśmy były oznaczone, można było łatwo stwierdzić kto rozpowszechniał ich kopie dalej. Gibby Haynes z Butthole Surfers według Reznora odpowiada za najważniejszy przeciek. Kopie kaset przegrywane były wielokrotnie przez fanów zespołu, co skutkowało ich złą jakością. W ostatnich latach kopie w formatach MPEG i AVI były przedmiotem wymiany fanów na stronach i forach internetowych poświęconych twórczości Nine Inch Nails.
Teledyski do "Pinion", "Wish", "Help Me I Am in Hell", i "Happiness in Slavery", bez pozostałych fragmentów filmu, w 1997 roku ukazały się na podwójnej VHS "Closure" (Halo11). Były też udostępnione na oficjalnej stronie zespołu.
Na EP "Fixed" z remiksami utworów z "Broken EP" w dwóch wersjach utworu "Happiness in Slavery" wykorzystano mocno przetworzone sample krzyku Boba Flanagana z teledysku do tego utworu. Na okładce płyty znalazły się podziękowania dla aktora.
W 2005 roku na promocyjnym DVD "Collected" znalazły się fragmenty filmu w doskonałej jakości, co pozwoliło sądzić, że Trent Reznor jest w posiadaniu kopii-matki filmu. 30 grudnia 2006 roku obraz dysku DVD został udostępniony w sieci p2p The Pirate Bay przez anonimowego użytkownika "seed0", prawdopodobnie samego Trenta Reznora albo osobę z jego otoczenia. Przypuszczenia te potwierdził częściowo wpis na oficjalnym blogu lidera grupy.

</doc>
<doc id="1126126" url="https://pl.wikipedia.org/wiki?curid=1126126" title="Warzucha tatrzańska">
Warzucha tatrzańska

Warzucha tatrzańska ("Cochlearia tatrae" Borbás) – gatunek rośliny z rodziny kapustowatych.
Rozmieszczenie geograficzne.
Endemit tatrzański. Występuje wyłącznie w Tatrach, w Polsce wyłącznie w Tatrach Wysokich. Podawano też jej stanowiska spoza Tatr, jednak były to błędnie oznaczone inne gatunki. W Tatrach słowackich występuje częściej niż w polskich. Oprócz Tatr Wysokich występuje tutaj również na pojedynczych stanowiskach w Tatrach Zachodnich i Tatrach Bielskich.
W polskich Tatrach podano występowanie tylko na 12 stanowiskach. Niemal wszystkie znajdują się w rejonie Morskiego Oka na wysokości 1595–2390 m n.p.m. Są to: żleb pod Rysami, Kazalnica Mięguszowiecka, Mięguszowiecki Szczyt Czarny, Przełęcz pod Chłopkiem, Bańdzioch, Mięguszowiecki Szczyt, Hińczowa Przełęcz, Cubryna, Mała Galeria Cubryńska, żleb spod Hińczowej Przełęczy do Wielkiej Cubryńskiej Galerii, przełęcz pod Zadnim Mnichem, Wrota Chałubińskiego. Została też stwierdzona w Dolinie Pięciu Stawów Polskich.
Zagrożenia i ochrona.
Roślina objęta jest w Polsce od 2004 r. ścisłą ochroną gatunkową. Chroni ją także dyrektywa siedliskowa. Jej stanowiska są dobrze chronione, znajdują się bowiem na obszarze Tatrzańskiego Parku Narodowego, narażone na przypadkowe zniszczenie są jedynie jej stanowiska przy szlakach turystycznych.
Informacje o stopniu zagrożenia na podstawie:
W polskich Tatrach występuje w populacjach liczących od kilku do kilkudziesięciu osobników. Najliczniejsze stanowisko znajduje się na Bańdziochu. W 2000 r. rosło tutaj 105 osobników, w 2003 169.

</doc>
<doc id="1126128" url="https://pl.wikipedia.org/wiki?curid=1126128" title="Louis Mayer">
Louis Mayer



</doc>
<doc id="1126129" url="https://pl.wikipedia.org/wiki?curid=1126129" title="Tocja karpacka">
Tocja karpacka

Tocja karpacka, tocja alpejska ("Tozzia carpathica" Woloszack) – gatunek rośliny należący do monotypowego rodzaju tocja.
Taksonomia i nazewnictwo.
W wykazie gatunków flory Polski takson ten opisany jest jako tocja alpejska "Tozzia alpina" L. i podany jest jego podgatunek – "Tozzia alpina" subsp. "carpathica" (Woł.) Pawł. Według The Plant List jednak prawidłowa nazwa taksonu to "Tozzia carpathica" Woł., a podgatunek nie jest wyróżniany i jego nazwa jest synonimem "T. carpathica".
Rozmieszczenie geograficzne.
Występuje w górach Europy, w Alpach, południowej Jurze, Masywie Centralnym, środkowych Pirenejach, Apeninach, w Karpatach i górach Półwyspu Bałkańskiego.
W Polsce jest rośliną rzadką. Występuje na pojedynczych tylko stanowiskach w Beskidzie Śląskim, Żywieckim i w Bieszczadach. Nie występuje w Tatrach. W Beskidzie Śląskim i Żywieckim podano stanowiska: źródliska na północnym zboczu Baraniej Góry, w korycie potoku w rezerwacie przyrody Barania Góra, obok rezerwatu przyrody Śrubita, na Morgach w paśmie Wielkiej Raczy, w źródliskach potoku Sopotnia Wielka w masywie Pilska, w rezerwacie przyrody Pod Rysianką, nad potokiem na północnym stoku Policy, w masywie Babiej Góry na Polanie Wójcikowej i Borsuczych Skałach (na obydwu tych stanowiskach gatunek wyginął), na południowym stoku Babiej Góry wzdłuż potoku Krzywa Rzeka, w Zawoi nad potokiem powyżej Czatoży oraz na Dejakowych Szczawinach i Karczmarczykowych Szczawinach. W Bieszczadach Zachodnich podano 16 stanowisk: Połonina Wetlińska (3 stanowiska), Połonina Caryńska (źródliska Cybulawskiego Potoku), Rabia Skała, Moczarne (2 stanowiska), Wielka Rawka, Czoło, nad potokami Beskidnik, Tarnica, Sucha Rzeka i Terebowiec, pod Krzemieniem, górny San i Sianki.
Biologia i ekologia.
Bylina, hemikryptofit. Młoda roślina jest w pierwszych etapach swojego cyklu życiowego pasożytem roślin, później staje się półpasożytem. Od innych roślin za pomocą ssawek pobiera wodę i sole mineralne. Roślina miododajna, kwitnie od czerwca do sierpnia, zapylana jest przez drobne muchówki z rodziny bzygowatych. Nasiona kiełkują od razu, bez okresu spoczynkowego. Siedlisko: źródliska, wilgotne lasy, zwykle w zacienionych miejscach. Występuje najczęściej w reglu górnym, rzadko w piętrze kosówki. Populacje liczą od kilkudziesięciu do ponad 100 osobników. Liczba chromosomów 2n = 20.
Zagrożenia i ochrona.
Roślina objęta jest w Polsce od 2004 r. ścisłą ochroną gatunkową. Występuje głównie na obszarach chronionych; w Babiogórskim i Bieszczadzkim Parku Narodowym, Żywieckim Parku Krajobrazowym i rezerwacie przyrody pod Rysianką. Za wystarczającą formę jej ochrony uznawana jest ochrona bierna. Zagrożone mogą być tylko lokalne stanowiska tej rośliny w nadpotokowych olszynkach poza obszarami chronionymi. Gatunek nie został uwzględniony w Czerwonej liście roślin i grzybów Polski (2006), znalazł się natomiast w wydaniu z 2016 roku, gdzie otrzymał kategorię NT (bliski zagrożenia).
Znajduje się w Polskiej Czerwonej Księdze Roślin w kategorii NT (bliski zagrożenia).

</doc>
<doc id="1126130" url="https://pl.wikipedia.org/wiki?curid=1126130" title="Kortusa górska">
Kortusa górska



</doc>
<doc id="1126131" url="https://pl.wikipedia.org/wiki?curid=1126131" title="Peter Christopherson">
Peter Christopherson

Peter Martin „Sleazy” Christopherson (ur. 27 lutego 1955 w Leeds, zm. 25 listopada 2010 w Bangkoku) – brytyjski muzyk, reżyser teledysków, grafik, fotograf, projektant, artysta wideo, producent i współzałożyciel m.in. Throbbing Gristle, Coil i Psychic TV.
W latach 70. założył wraz z Genesisem P-Orridgem industrialną formację Throbbing Gristle. W 1981 roku wspólnie z Geoffreyem Rushtonem powołał do życia Psychic TV. W 1982 roku z Johnem Goslingiem i Johnem Balance tworzył trio Zos Kia. Jednak największe uznanie przyniosła mu współpraca z Johnem Balancem w projekcie Coil. Od roku 1983, przez 23 lata, tworzył jako muzyk Coil, aż do rozwiązania grupy po tragicznej śmierci Balance’a.
Po śmierci Balancea w listopadzie 2004 i rozwiązaniu Coil, Christopherson przeprowadził się do Tajlandii, gdzie nagrywał jako The Threshold HouseBoys Choir, brał też udział w reaktywacji Throbbing Gristle. Wraz z Ivanem Pavlovem z CoH prowadził również elektroniczny projekt muzyczny SoiSong zapoczątkowany w roku 2008.
Zmarł we śnie 25 listopada 2010 roku w swoim domu w Bangkoku w Tajlandii w wieku 55 lat. W tym czasie pracował nad płytą Nico "Desertshore") i realizacją albumu Throbbing Gristle.
Reżyser.
Peter Christopherson wyreżyserował następujące teledyski:

</doc>
<doc id="1126132" url="https://pl.wikipedia.org/wiki?curid=1126132" title="GeForce 8M">
GeForce 8M



</doc>
<doc id="1126134" url="https://pl.wikipedia.org/wiki?curid=1126134" title="Ondyna">
Ondyna



</doc>
<doc id="1126137" url="https://pl.wikipedia.org/wiki?curid=1126137" title="GeForce Go">
GeForce Go

GeForce Go – rodzina kart graficznych firmy Nvidia przeznaczona do komputerów mobilnych. W roku 2007 powstał pierwszy następca tej rodziny; GeForce 8M.
Modele.
Seria 7.
Układy 7800, 7900, 7950 są dostępne w wersjach SLI i GTX, GS

</doc>
<doc id="1126150" url="https://pl.wikipedia.org/wiki?curid=1126150" title="Mahakala (dinozaur)">
Mahakala (dinozaur)

Mahakala – rodzaj teropoda z rodziny dromeozaurów (Dromaeosauridae) żyjącego w późnej kredzie na terenie dzisiejszej Azji. Jego szczątki odkryto w datowanych na kampan osadach formacji Dżadochta w Mongolii. "Mahakala" była niewielkim dromeozaurem, a jej szkielet wykazywał cechy znajdowane wcześniej również u troodontów i Avialae. Mimo iż jest późnym przedstawicielem dromeozaurów, jest też jednym z najbardziej bazalnych. Niewielkie rozmiary mahakali oraz innych bazalnych deinonychozaurów sugerują, że niewielkie rozmiary pojawiły się wcześniej niż zdolność do lotu. Nazwa rodzajowa "Mahakala" pochodzi od imienia Mahakali – jednego ze strażników Dharmy, a epitet gatunkowy gatunku typowego, "omnogovae", odnosi się do miejsca znalezienia holotypu.
Budowa.
"Mahakala" została opisana na podstawie niekompletnego szkieletu obejmującego kości czaszki, kręgi, kości kończyn przednich, miednicy oraz kości obręczy barkowej (IMG 100/1033). Mierząc około 70 cm długości, "Mahakala" osiągała podobne rozmiary co "Archaeopteryx", "Caudipteryx" i "Mei" – odkryty osobnik w chwili śmierci był już dorosły lub bliski osiągnięcia dorosłości, na co wskazuje stopień zrośnięcia szwów neurocentralnych, kości skokowej z piętową i kości mózgoczaszki oraz analiza histologiczna. Autapomorfie tego rodzaju obejmują cechy budowy kości: łokciowej, udowej, biodrowej oraz kręgów ogonowych. Podobnie jak u archeopteryksa i zaawansowanych dromeozaurów, jednak w przeciwieństwie do bazalnych troodontów i innych dromeozaurów, trzecia kość śródstopia nie była spłaszczona, sugerując, że wersja niespłaszczona jest bardziej plezjomorficzna. Jedną z cech charakterystycznych mahakali są bardzo krótkie kończyny przednie – kość ramienna stanowi zaledwie około 50% długości kości udowej, znacznie mniej niż u większości innych dromeozaurów (z wyjątkiem "Austroraptor" i "Tianyuraptor").
Klasyfikacja.
Analizy filogenetyczne przeprowadzone przez Turnera i współpracowników (2007, 2011) wykazały, że "Mahakala" jest najbardziej bazalnym znanym dromeozaurem. Ich wyniki, podobnie jak niewielkie rozmiary teropodów znajdujących się u podstawy linii ewolucyjnej Paraves sugerują, że niewielkie rozmiary nie były innowacją wczesnych ptaków i występowały pospolicie u bazalnych Paraves. Podobnie jak ptaki, nie wszystkie troodonty i dromeozaury były niewielkie – niektóre formy osiągały znaczące rozmiary. "Mahakala" wykazuje również kombinację cech spotykanych u bazalnych troodontów i ptaków, a niewystępujących u bardziej zaawansowanych dromeozaurów. Analizy sugerujące bazalną pozycję mahakali wskazują, że krótkie kończyny przednie były prawdopodobnie stanem wyjściowym dla Dromaeosauridae, a skrócenie kończyn, które zaszło w innych liniach ewolucyjnych dromeozaurów, jest wynikiem konwergencji. Analiza przeprowadzona przez Sentera i współpracowników (2012), oparta na innej macierzy danych, niż analizy Turnera i in., sugeruje inną pozycję filogenetyczną "Mahakala" – według niej takson ten należy do kladu Unenlagiinae, a jego najbliższym znanym krewnym jest krótkoręki "Austroraptor".
Paleoekologia i paleobiologia.
Tereny formacji Dżadochta były w okresie późnej kredy pokryte półpustyniami z wydmami i aluwiami. Znajdowały się tam strumienie okresowe, występowały też pory roku: sucha i deszczowa, a także burze piaskowe. Odkryto tam liczne zwierzęta lądowe, takie jak żółwie, krokodyle, jaszczurki, ssaki oraz różne dinozaury. Zwierząt wodnych, takich jak ryby, nie odnaleziono. Większość tamtejszej fauny była niewielkich lub średnich rozmiarów. Najbardziej zróżnicowaną grupą dinozaurów były tam niewielkie celurozaury – występowały tam: "Archaeornithoides", dromeozaur "Velociraptor", troodonty: "Byronosaurus" i "Saurornithoides", owiraptory: "Citipati", "Khaan" i "Oviraptor" oraz alwarezaury "Mononykus" i "Shuvuuia". Odkryto tam również szczątki ceratopsa z rodzaju "Protoceratops" oraz ankylozaura "Pinacosaurus". Podobnie jak inne dromeozaury, "Mahakala" była prawdopodobnie aktywnie polującym mięsożercą.

</doc>
<doc id="1126159" url="https://pl.wikipedia.org/wiki?curid=1126159" title="Gigantoraptor Erlianensis">
Gigantoraptor Erlianensis



</doc>
<doc id="1126161" url="https://pl.wikipedia.org/wiki?curid=1126161" title="Intel Pentium M">
Intel Pentium M



</doc>
<doc id="1126163" url="https://pl.wikipedia.org/wiki?curid=1126163" title="Maranon">
Maranon



</doc>
<doc id="1126164" url="https://pl.wikipedia.org/wiki?curid=1126164" title="Pedro de Ursua">
Pedro de Ursua



</doc>
<doc id="1126167" url="https://pl.wikipedia.org/wiki?curid=1126167" title="Siarhiej Linh">
Siarhiej Linh

Siarhiej Linh, biał. Сяргей Лінг (ur. 7 maja 1937 w Mińsku) – białoruski polityk, premier w latach 1996–1997, agronom. W latach 1972–1982 pełnił funkcję kierownika gospodarczego oddziału regionalnego komitetu partii KPZR w Mińsku. W 1982 roku został wiceprzewodniczącym, a następnie przewodniczącym rady w Mińsku. Po upadku ZSRR został liderem Komunistycznej Partii Białorusi. W 1994 roku po dojściu do władzy Alaksandra Łukaszenki został zastępcą premiera Michaiła Czyhira. Po jego zdymisjonowaniu objął urząd premiera. Funkcję tę sprawował do 2000 roku gdy został zastąpiony przez Uładzimira Jarmoszyna. Odznaczony Orderem Rewolucji Październikowej i Orderem Czerwonego Sztandaru Pracy.

</doc>
<doc id="1126180" url="https://pl.wikipedia.org/wiki?curid=1126180" title="Lista trenerów AS Roma">
Lista trenerów AS Roma

Pełna lista trenerów AS Roma. 

</doc>
<doc id="1126183" url="https://pl.wikipedia.org/wiki?curid=1126183" title="Broken Movie">
Broken Movie



</doc>
<doc id="1126184" url="https://pl.wikipedia.org/wiki?curid=1126184" title="Radio Sochaczew">
Radio Sochaczew

Radio Sochaczew – całodobowa, lokalna rozgłośnia radiowa z Sochaczewa. Rozpoczęła nadawanie w dniu 6 marca 1993 roku. Do 1 września 2014 roku stacja działała pod nazwą Radio Fama Sochaczew.
Radio emituje swój program z anten nadawczych umieszczonych na kominie dawnych zakładów Chemitex w Sochaczewie na częstotliwości 94,9 MHz z mocą ERP 1kW.

</doc>
<doc id="1126186" url="https://pl.wikipedia.org/wiki?curid=1126186" title="Lista kapitanów AS Roma">
Lista kapitanów AS Roma

Pełna lista kapitanów AS Romy. 
"Stan na 3 lutego 2021."

</doc>
<doc id="1126189" url="https://pl.wikipedia.org/wiki?curid=1126189" title="Basketball Hall of Fame">
Basketball Hall of Fame

The Naismith Memorial Basketball Hall of Fame – Koszykarska Galeria Sławy im. Naismitha, mieszcząca się w Springfield, Massachusetts, powołana w 1959 r. Ma za zadanie uhonorowanie najwybitniejszych graczy, trenerów, sędziów i innych osób związanych z koszykówką, bez względu na narodowość, status czy ligę, w której występowali. Patronem jest wynalazca koszykówki - James Naismith.
Nominacje.
Nominacje przydzielają cztery komitety, które zajmują się: 
Nominowani muszą spełniać pewne warunki: gracze muszą być co najmniej 4 lata po zakończeniu kariery, trenerzy i sędziowie podobnie, a jeśli są aktywni, muszą mieć zaliczone co najmniej 25 lat pracy na poziomie co najmniej uczelnianym, działacze, podobnie jak zespoły, mogą być zgłoszeni w dowolnym czasie.
Wyróżnieni.
Wg stanu na rok 2018 Basketball Hall of Fame uhonorowała 382 osób/drużyn: 
Czwórka wyróżniona podwójnie, jako gracze i trenerzy, to: John Wooden, Lenny Wilkens, Bill Sharman i Tom Heinsohn. Jedyną osobą wyróżnioną, jako trener i działacz jednocześnie, jest John McLendon.

</doc>
<doc id="1126195" url="https://pl.wikipedia.org/wiki?curid=1126195" title="Nośnik magnetyczny">
Nośnik magnetyczny

Nośnik magnetyczny (pamięć magnetyczna) – nośnik danych wykorzystujący do przechowywania danych zjawisko ferromagnetyzmu. Zapis i odczyt dokonywany jest z wykorzystaniem głowic elektromagnetycznych. Odmienny sposób zapisu i odczytu stosowały historyczne już pamięci magnetyczne: ferrytowa, cienkowarstwowa, drutowa i pęcherzykowa.

</doc>
<doc id="1126196" url="https://pl.wikipedia.org/wiki?curid=1126196" title="SeaWorld Orlando">
SeaWorld Orlando

SeaWorld Orlando (wcześniej "SeaWorld Florida") – morski park rozrywki otwarty 15 grudnia 1973 roku w Orlando na Florydzie, należący do sieci SeaWorld. Jest połączeniem oceanarium, ogrodu zoologicznego i parku rozrywki. Największymi atrakcjami są tresowane orki, delfiny oraz kolejki górskie Kraken Unleashed, Manta i Mako oraz kolejka wodna "Journey to Atlantis". Park ma powierzchnię 200 akrów (81 ha).
Inne parki SeaWorld znajdują się w San Diego w Kalifornii i San Antonio w Teksasie.
Kolejki górskie.
Czynne.
Na rok 2022 park posiadał 6 czynnych kolejek górskich.
W budowie.
Na rok 2022 park prowadził budowę 1 nowej kolejki górskiej.

</doc>
<doc id="1126205" url="https://pl.wikipedia.org/wiki?curid=1126205" title="Haj">
Haj



</doc>
<doc id="1126206" url="https://pl.wikipedia.org/wiki?curid=1126206" title="Dubové">
Dubové



</doc>
<doc id="1126207" url="https://pl.wikipedia.org/wiki?curid=1126207" title="Sklené">
Sklené



</doc>
<doc id="1126213" url="https://pl.wikipedia.org/wiki?curid=1126213" title="Sadako Sasaki">
Sadako Sasaki

 – japońska dziewczynka, która w wieku 2 lat przeżyła wybuch bomby atomowej, zrzuconej 6 sierpnia 1945 roku na Hiroszimę. 
Życiorys.
Sasaki chciała zostać mistrzynią w biegach. W wieku 11 lat zdiagnozowano u niej białaczkę będącą wynikiem napromieniowania. Sadako, wierząc japońskiej legendzie, postanowiła złożyć origami z tysiąca papierowych żurawi (symbolu długowieczności), aby wyzdrowieć. Dziewczynka zmarła rok później, do czasu śmierci złożyła 644 żurawie. Przyjaciele dokończyli jej dzieło, a tysiąc papierowych ptaków złożono do grobu razem z nią..
Upamiętnienie.
W 1958 roku z funduszy zebranych przez przyjaciół dziewczyny, jak i innych młodych Japończyków w całym kraju, zbudowano pomnik dziewczynki, który stoi w parku w Hiroszimie. Jest to ogromny trójnogi postument, na którym znajduje się rzeźba dziewczynki trzymającej nad głową ogromnego żurawia origami. Na pomniku znajduje się napis: "To jest nasz płacz, to jest nasza modlitwa, pokój na świecie". Można tu zobaczyć rzędy papierowych żurawi, do których ciągle dołączają nowe.
Po śmierci Sadako ukazało się wiele artykułów, publikacji, filmów i książek na temat dziewczynki. W 1961 r. niemiecki pisarz Karl Bruckner opisał losy Sadako Sasaki w powieści pt. "Sadako will leben!" (wydania polskie pt. "Sadako chce żyć", 1963 i 1982), a pochodząca z Kanady amerykańska pisarka Eleanor Coerr wydała w 1977 roku książkę pt. "Sadako and the Thousand Paper Cranes" ("Sadako i tysiąc papierowych żurawi").
Odniesienie do Sadako Sasaki zawarto m.in. w utworze pt. "Passage of the Crane" na albumie "Wanderer" z 2016, niemieckiej grupy muzycznej Heaven Shall Burn.

</doc>
<doc id="1126214" url="https://pl.wikipedia.org/wiki?curid=1126214" title="SeaWorld">
SeaWorld

SeaWorld – amerykańska sieć morskich parków rozrywki
Placówki poza siecią 

</doc>
<doc id="1126215" url="https://pl.wikipedia.org/wiki?curid=1126215" title="Hauraki">
Hauraki

Hauraki Gulf – zatoka Oceanu Spokojnego przy Wyspie Północnej Nowej Zelandii. Położona jest między Auckland, półwyspem Coromandel i równiną Hauraki Plains. Nazwa Hauraki w języku maoryskim oznacza północny wiatr. W zatoce tej leży kilkanaście wysp, w tym wulkaniczna Rangitoto. W zatoce istnieje park morski Hauraki Gulf Marine Park.

</doc>
<doc id="1126218" url="https://pl.wikipedia.org/wiki?curid=1126218" title="Sopot Festiwal">
Sopot Festiwal



</doc>
<doc id="1126220" url="https://pl.wikipedia.org/wiki?curid=1126220" title="Tadeusz Łopatkiewicz">
Tadeusz Łopatkiewicz

Tadeusz Łopatkiewicz (ur. 18 kwietnia 1958 w Krośnie) – polski etnograf, doktor nauk humanistycznych w zakresie nauk o sztuce, zabytkoznawca, regionalista, autor i współautor kilkunastu książek i kilkudziesięciu artykułów z zakresu etnografii Karpat, inwentaryzacji i ochrony zabytków, historii sztuki i przeszłości konserwatorstwa polskiego – w czasopismach naukowych, a także „Polityce”, „Nowych Książkach”, „Naszym Słowie”, „Podkarpaciu”, „Forum Akademickim” oraz „Windows Security Magazine”, „IT FAQ”, „IT Security Magazine” (informatyka i praktyczne zastosowania IT).
Życiorys.
Absolwent LO im. M. Kopernika w Krośnie (1977) i Uniwersytetu im. A. Mickiewicza w Poznaniu – studia dzienne z etnografii, ukończone z wyróżnieniem (1982). Doktorat na Wydziale Historycznym Uniwersytetu Jagiellońskiego, w Instytucie Historii Sztuki UJ (promotor prof. dr hab. Adam Małkiewicz, 2006).
Pracownik Biura Badań i Dokumentacji Zabytków w Krośnie (1981–1990), Państwowej Służby Ochrony Zabytków Oddz. Wojew. w Krośnie (z-ca Wojew. Konserwatora Zabytków 1991–1998). Później administrator sieci komputerowej i kierownik Działu Systemów Sieciowych w Rafinerii Nafty JEDLICZE S.A. (1998–2002) oraz RAF-Bit Sp. z o.o. (od 2002–2014). Wykładowca Państwowej Wyższej Szkoły Zawodowej w Krośnie. Sekretarz Wydawnictwa Naukowego PIGONIANUM Państwowej Akademii Nauk Stosowanych w Krośnie. Prezes Zarządu Głównego Stowarzyszenia Miłośników Ziemi Krośnieńskiej (od 2017).
Członek Polskiego Towarzystwa Ludoznawczego (od 1980), Stowarzyszenia Miłośników Ziemi Krośnieńskiej (od 1974, od 1993 – członek Zarządu Głównego, 2011 – Członek Honorowy, 2011–2017 – I Wiceprezes, 2017 – Prezes), Stowarzyszenia Historyków Sztuki (Oddział rzeszowski), Krośnieńskiego Towarzystwa Fotograficznego (wiceprezes 1985–1993). Członek kolegiów redakcyjnych miesięczników „Windows Security Magazine” oraz „IT-FAQ” (2001–2005). Członek Rady Programowej rocznika „Almanach Muszyny”. Posiadacz tytułu Microsoft Most Valuable Professional, który otrzymał jako dziewiąty z kolei informatyk w Polsce (2004, powtórnie 2005).
Autor i współautor szeregu projektów badawczych, prac dokumentacyjnych i realizacji z zakresu konserwacji i ochrony zabytków, głównie sakralnego budownictwa drewnianego, w tym kilku kościołów z Listy światowego dziedzictwa UNESCO. Juror w dziesiątkach różnego rodzaju konkursów i przeglądów folklorystycznych (od 1983). Redaktor naukowy i techniczny oraz autor projektów graficznych szeregu książek i wydawnictw albumowych. Redaktor odpowiedzialny i webmaster witryny Stowarzyszenia Miłośników Ziemi Krośnieńskiej (od 2009).
Wybrane publikacje.
Książki:
 
Artykuły naukowe:

</doc>
<doc id="1126221" url="https://pl.wikipedia.org/wiki?curid=1126221" title="South Shields">
South Shields

South Shields – miasto w północno-wschodniej Anglii (Wielka Brytania), w hrabstwie Tyne and Wear (historycznie należało do hrabstwa Durham), w dystrykcie South Tyneside. South Shields znajduje się ok. 8 km na południowy wschód od Newcastle upon Tyne, przy ujściu rzeki Tyne do Morza Północnego. Trzecie co do wielkości miasto w zespole miejskim Tyneside, po Newcastle i Gateshead. W 2011 roku liczyło 75 337 mieszkańców.
Dawniej ośrodek eksploatacji węgla kamiennego; przemysł stoczniowy, maszynowy, metalowy, chemiczny; port handlowy (eksport węgla). Miejsce urodzenia brytyjskiego reżysera Ridleya Scotta, oraz piosenkarek Perrie Edwards i Jade Thirlwall (Little Mix)
Historia.
 Osadnictwo na terenie dzisiejszego South Shields zaczyna się w czasach przedhistorycznych. Podczas wykopalisk na terenie fortu rzymskiego znaleziono groty z epoki kamiennej oraz okrągły dom epoki żelaza. Fort rzymski Arbeia powstał w dogodnym miejscu na wzniesieniu przy ujściu Tyne ok. roku 160 n.e. i rozbudowano około 208 n.e. jako zaplecze dla Wału Hadriana. Fort ostatecznie opuszczono w IV wieku n.e. wraz z wycofaniem się Cesarstwa Rzymskiego z Wielkiej Brytanii. W chwili obecnej ruiny i częściowo zrekonstruowane budynki udostępnione są do zwiedzania i stanowią jedną z atrakcji turystycznych miasta.
Wiele wskazuje na to, że opuszczony przez Rzymian fort został rezydencją króla Northumbrii, Oswalda.
W IX w. Northumbria była najeżdżana przez Normanów organizujących najazdy Wikingskie na wybrzeża Wielkiej Brytanii. Przekazy ludowe mówią o wraku drakkaru spoczywającym pod piaskiem Sandhaven (piaszczysta plaża w South Shields), natomiast archeolodzy odkryli statki normańskie na terenie Centrum Duńskiego w South Shields i w okolicach Jarrow.
Współczesne miasto założono w 1245 r. jako port rybacki. Nazw South Shields wywodzi się od słowa "Schele", które oznaczało mały rybacki domek. XV w. Przyniósł dalszy rozwój miasta jako ośrodka pozyskiwania soli z wody morskiej, co jednocześnie przyczyniło się do skażenia powietrza i ziemi.
W 1644 r. podczas Angielskiej wojny domowej szkoccy sprzymierzeńcy Parlamentarzystów zdobyli miasto i zlokalizowane blisko dawnego fortu rzymskiego umocnienia Rojalistów. W 1864 r. podczas pogłębiania rzeki Tyne znaleziono armaty okresu wojny domowej. Repliki wystawiono na widok publiczny w miejscu znajdowania się umocnień.

</doc>
<doc id="1126225" url="https://pl.wikipedia.org/wiki?curid=1126225" title="Nick Evans (rugbysta)">
Nick Evans (rugbysta)

Nicholas John „Nick” Evans (ur. 14 sierpnia 1980 w Auckland), nowozelandzki rugbysta, łącznik ataku lub obrońca, reprezentant kraju.
Dla reprezentacji Nowej Zelandii w rugby, w której debiutował w 2004 roku w meczu z Anglią, rozegrał 15 spotkań i zdobył 103 punkty. 
Uczestnik Mistrzostw Świata we Francji w 2007 i z 50 punktami najskuteczniejszy zawodnik w drużynie All Blacks. Zdobywca 33 punktów w meczu przeciwko Portugalii.

</doc>
<doc id="1126226" url="https://pl.wikipedia.org/wiki?curid=1126226" title="Joseba Garmendia">
Joseba Garmendia

Joseba Garmendia Elorriaga, Garmendia (ur. 4 października 1985 w Basauri) piłkarz hiszpański narodowości baskijskiej grający na pozycji ofensywnego pomocnika. Wychowanek baskijskiego klubu Athletic Bilbao. Od 2011 roku gra w klubie Girona FC.
Kariera klubowa.
Joseba Garmendia jest wychowankiem Athletic Bilbao, gdzie w drużynach juniorskich spędził siedem sezonów (1996–2003).
Pochodzi z miasta Basauri i tam też ma siedzibę jego pierwszy seniorski klub - CD Baskonia, będący filią Athletic Bilbao. W 2003 roku zadebiutował w Tercera División i w Baskonii spędził cały sezon. W 2004 roku awansował do rezerw Athletic i w Segunda División B grał przez kolejne dwa sezony, a w 2006 roku trener Félix Sarriugarte przesunął zawodnika do pierwszego zespołu. W Primera División Joseba zadebiutował 27 sierpnia w zremisowanych 1:1 derbach z Realem Sociedad. W lidze był tylko zmiennikiem, ale zaliczył łącznie 16 spotkań w sezonie, w których zdobył 1 gola - w zwycięskim 4:2 meczu z Recreativo Huelva przyczyniając się tym samym do utrzymania baskijskiego klubu w ekstraklasie.

</doc>
<doc id="1126232" url="https://pl.wikipedia.org/wiki?curid=1126232" title="Kość międzyciemieniowa człowieka">
Kość międzyciemieniowa człowieka

Kość międzyciemieniowa (kość Inków, łac. "os incae tripartitium, os interparietale") – rzadki wariant budowy anatomicznej kości czaszki człowieka, polegający na obecności dodatkowej kości okolicy potylicznej, odpowiadającej górnej części łuski kości potylicznej. Kość ta połączona jest z kością potyliczną szwem potylicznym poprzecznym ("sutura occipitalis transversa"). Nazwa kości Inków wzięła się stąd, że na czaszkach znajdywanych w Peru ten wariant stwierdzano szczególnie często. 

</doc>
<doc id="1126233" url="https://pl.wikipedia.org/wiki?curid=1126233" title="Os interparietale">
Os interparietale



</doc>
<doc id="1126234" url="https://pl.wikipedia.org/wiki?curid=1126234" title="Kość Inków">
Kość Inków



</doc>
<doc id="1126242" url="https://pl.wikipedia.org/wiki?curid=1126242" title="Grzane wino">
Grzane wino

Grzane wino – rozgrzewający napój alkoholowy, rodzaj grzańca (grzanki), sporządzony przez podgrzanie (bez zagotowania) wina czerwonego lub białego wraz z przyprawami korzennymi i innymi (np. goździkami, cynamonem lub miodem). Czasem zamiast wina używa się cydru.
Regionalne warianty tego napoju należą do tradycyjnego okołobożonarodzeniowego "menu" niektórych krajów europejskich.

</doc>
<doc id="1126245" url="https://pl.wikipedia.org/wiki?curid=1126245" title="Breda Ba.201">
Breda Ba.201

Breda Ba.201 – włoski lekki bombowiec nurkujący z okresu II wojny światowej
Historia.
W wyniku doświadczeń z początku II wojny światowej lotnictwo włoskie złożyło w wytwórniach lotniczych zamówienie na budowę bombowca nurkującego. Samolot tego typu został zaprojektowany przez Vittorio Calderini i Mario Pittoni w wytwórni "Società Italiana Ernesto Breda" na początku lat czterdziestych i otrzymał oznaczenie "Ba.201", a jego konstrukcja została oparta na wcześniejszych samolotach tej wytwórni "Ba.88" i "Ba.65". 
Pierwszy prototyp samolotu został zbudowany na początku 1941 roku i został oblatany w dniu 3 lipca 1941 roku. Następnie poddano go próbom oraz badaniom w ośrodku badawczym Regia Aeronautica. W międzyczasie zbudowano drugi prototyp samolotu "Ba.201", który różnił się od pierwszego tym, że nie posiadał komory bombowej, a bomba miała być mocowana na zaczepie zewnętrznym pod kadłubem. W trakcie prób pierwszy prototyp uległ katastrofie. 
Próby drugiego prototypu trwały do czerwca 1942 roku, kiedy to ostatecznie zrezygnowano z tego samolotu ze względu na brak silników do niego, gdyż silniki " Daimler-Benz DB 601A" (produkowane na licencji jako "Alfa Romeo RC.41-I Monsone") przeznaczono do produkowanych samolotów "Macchi MC.202 Folgore" i "Reggiane Re.2001". 
Ostatecznie zbudowano tylko 2 prototypy samolotu "Breda Ba.201".
Użycie.
Samolot "Breda Ba.201" był używany tylko do prób i badań w locie. W trakcie prób pierwszy prototyp uległ katastrofie.
Opis konstrukcji.
Samolot "Breda Ba.201" był średniopłatem o konstrukcji metalowej. Kabina zakryta. Podwozie klasyczne z kółkiem ogonowym wciągane w locie. Napęd stanowił 1 silnik rzędowy, chłodzony cieczą.

</doc>
<doc id="1126247" url="https://pl.wikipedia.org/wiki?curid=1126247" title="Nowy cmentarz żydowski w Żarkach">
Nowy cmentarz żydowski w Żarkach

Nowy cmentarz żydowski w Żarkach – cmentarz żydowski w Żarkach położony przy ul. Polnej. Pierwotnie istniały w Żarkach trzy cmentarze żydowskie, z których przetrwał jedynie kirkut przy ul. Polnej zwany również Nowym Cmentarzem Żydowskim. Kirkut ten został założony w 1821 r. i zajmuje 1,5 hektara nieogrodzonej powierzchni, na której do dzisiaj zachowało się ponad 700 nagrobków. Najstarszy nagrobek pochodzi z 1835 roku.

</doc>
<doc id="1126253" url="https://pl.wikipedia.org/wiki?curid=1126253" title="Korowódka dębówka">
Korowódka dębówka

Korowódka dębówka ("Thaumetopoea processionea") - gatunek niewielkiego motyla nocnego z podrodziny korowódkowatych.
Wygląd.
Przednie skrzydło osiąga długość 1,3 cm u samca i 1,6 cm u samicy. Skrzydła są brunatnoszare z niezbyt wyraźnym rysunkiem, lepiej widocznym u samca. Ciało dość krępe, ubarwione podobnie jak skrzydła.
Środowisko, rozmieszczenie i gęstość zasiedlenia.
Korowódki zamieszkują lasy dębowe niemal całej Europy (nie występują na północ od Niziny Północnoniemieckiej). Motyl ten spotykany jest rzadko i lokalnie, jedynie w niektórych latach pojawia się masowo.
Rośliny żywicielskie.
Korowódka dębówka, jak wskazuje nazwa, żywi się wyłącznie liśćmi dębów ("Quercus" sp.).
Okres występowania.
Motyl wydaje jedno pokolenie rocznie, dorosłe motyle (imago) latają w lipcu i na początku sierpnia. Zimują jaja. Gąsienice pojawiają się w maju i można je spotkać do czerwca. Od pierwszego dnia życia są chronione przez występujące na ich ciałach małe, trujące włoski, roznoszone również przez wiatr i wywołujące silne podrażnienia u ludzi i zwierząt.
Charakterystyczne zachowanie gąsienic.
Gąsienice skupiają się w ciągu dnia w kłębowiska, mogące osiągać wielkość głowy dziecka. Gdy zapada zmierzch długimi korowodami, w kilku rzędach wędrują po pniu drzewa w kierunku jego korony. Każda z nich utrzymuje kontakt dotykowy z poprzednią, a rozerwaniu się grupy zapobiega nitka przędzy. W wypadku odłączenia się pojedynczej gąsienicy, szuka ona pozostałych aż do skutku. Żerowanie trwa aż do świtu (małe liście są zjadane doszczętnie, a z dużych pozostaje unerwienie) po czym gąsienice wracają, ponownie jedna za drugą, do gniazda.

</doc>
<doc id="1126255" url="https://pl.wikipedia.org/wiki?curid=1126255" title="Powiat Waidhofen an der Thaya">
Powiat Waidhofen an der Thaya

Powiat Waidhofen an der Thaya (niem. "Bezirk Waidhofen an der Thaya") – powiat w Austrii, w kraju związkowym Dolna Austria, w rejonie Waldviertel. Siedziba powiatu znajduje się w mieście Waidhofen an der Thaya.
Geografia.
Powiat graniczy: na zachodzie z powiatem Gmünd, na południu z powiatem Zwettl i na wschodzie z powiatem Horn. Na północy powiat graniczy z Czechami.
Powiat usytuowany jest nad rzeką Dyja.
Podział administracyjny.
Powiat podzielony jest na 15 gmin, w tym trzy gminy miejskie "(Stadt)", dziesięć gmin targowych "(Marktgemeinde)" oraz dwie gminy wiejskie "(Gemeinde)".
Transport.
Przez powiat przebiegają drogi krajowe: B5 ("Waidhofener Straße"), B30 ("Thayatal Straße"), B36 ("Zwettler Straße") i B303 ("Weinviertler Straße"). Powiat leży na trasie linii kolejowej Wiedeń - Praga, inne linie o znaczeniu lokalnym to Dobersberg - Schwarzenau i Raabs an der Thaya - Göpfritz an der Wild.

</doc>
<doc id="1126265" url="https://pl.wikipedia.org/wiki?curid=1126265" title="Klasyfikacja Killipa-Kimballa">
Klasyfikacja Killipa-Kimballa

Klasyfikacja Killipa-Kimballa – klasyfikacja opracowana dla oceny niewydolności serca w świeżym zawale mięśnia sercowego. Przedstawiona przez T. Killipa i J.T. Kimballa w 1968 roku na łamach "American Journal of Cardiology".
Obejmuje ona 4 stopnie:
Skala ta jest ważnym narzędziem pozwalającym na określenie ryzyka zgonu wewnątrzszpitalnego, które rośnie wraz z kolejnymi stopniami (I-6%, II-30%, III-40%, IV-80-90%). Umożliwia również wybór właściwego leczenia.

</doc>
<doc id="1126272" url="https://pl.wikipedia.org/wiki?curid=1126272" title="Abu al-Abbas Ahmad I">
Abu al-Abbas Ahmad I

Abu al-Abbas Ahmad I (arab. ابو العباس أحمد بن مراد = "", zm. ok. 1684 pod Tarudant) - bratanek marokańskiego sułtana Ismaila z dynastii Alawitów, syn Murada. 
Życiorys.
Wszczął rewoltę przeciw władzy stryja po śmierci sułtana Raszida w 1672 roku. 
Zginął w bitwie pod Tarudant.

</doc>
<doc id="1126273" url="https://pl.wikipedia.org/wiki?curid=1126273" title="Marcel Arland">
Marcel Arland

Marcel Arland (ur. 5 lipca 1899 w Varennes-sur-Amance, zm. 12 stycznia 1986 w Brinville, niedaleko Fontainebleau) – francuski pisarz, eseista i krytyk literacki.
Na początku lat 20. wraz z André Mauroisem utworzył dwa czasopisma literackie – "Aventure" oraz "Dés". W 1925 r. rozpoczął współpracę z La Nouvelle Revue française. W 1929 r. otrzymał Nagrodę Goncourtów za książkę "L’Ordre". Przez wiele lat dzielił z Jeanem Paulhanem funkcję redaktora naczelnego "La Nouvelle Revue française", a w latach 1968−1977 samodzielnie pełnił tę funkcję. W 1968 r. został wybrany do Akademii Francuskiej. 

</doc>
<doc id="1126278" url="https://pl.wikipedia.org/wiki?curid=1126278" title="Klasyfikacja Killipa">
Klasyfikacja Killipa



</doc>
<doc id="1126279" url="https://pl.wikipedia.org/wiki?curid=1126279" title="Cochlearia tatrae">
Cochlearia tatrae



</doc>
<doc id="1126280" url="https://pl.wikipedia.org/wiki?curid=1126280" title="OLT Express Regional">
OLT Express Regional



</doc>
<doc id="1126286" url="https://pl.wikipedia.org/wiki?curid=1126286" title="Rap Fura">
Rap Fura



</doc>
<doc id="1126291" url="https://pl.wikipedia.org/wiki?curid=1126291" title="PIHKAL">
PIHKAL



</doc>
<doc id="1126298" url="https://pl.wikipedia.org/wiki?curid=1126298" title="Warzucha">
Warzucha

Warzucha ("Cochlearia" L.) – rodzaj roślin należący do rodziny kapustowatych. Należy do niego ok. 25 gatunków występujących głównie na półkuli północnej na obszarach o klimacie subarktycznym i umiarkowanym. Do flory Polski należą: warzucha tatrzańska ("C. tatrae") i endemiczna warzucha polska ("C. polonica"), poza tym status zadomowionego antropofita ma warzucha duńska ("C. danica"), a warzucha lekarska ("C. officinalis") występuje w uprawie i jako efemerofit. Niektóre gatunki z tego rodzaju są uprawiane jako rośliny ozdobne i używane do ozdabiania sałatek. Zawierają dużo witaminy C, nie są jednak smaczne.
Morfologia.
Niskie rośliny jednoroczne i byliny. Liście pojedyncze i zazwyczaj nieklapowane, o kształcie sercowatym lub nerkowatym. Kwiaty promieniste, 4-płatkowe, drobne, białe. Zebrane są zazwyczaj w krótkie grona. Owocem jest krótka łuszczynka.
Systematyka.
"Cochlearia" (M. C. Cooke) Lambotte = "Aleuria" (E. M. Fries) Fuckel
"Cochleariopsis" Á. Löve &amp; D. Löve, "Glaucocochlearia" (O. E. Schulz) Pobed., "Ionopsidium" Rchb., "Jonopsidium" Rchb., orth. var.
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), plemię "Cochlearieae" Buchenau, podplemię "Cochleariinae" Prantl in Engl. &amp; Prantl, rodzaj warzucha ("Cochlearia" L.).

</doc>
<doc id="1126299" url="https://pl.wikipedia.org/wiki?curid=1126299" title="Cochlearia">
Cochlearia



</doc>
<doc id="1126303" url="https://pl.wikipedia.org/wiki?curid=1126303" title="Katastrofa w Bhopalu">
Katastrofa w Bhopalu

Katastrofa w Bhopalu – katastrofa, która wydarzyła się w godzinach nocnych 3 grudnia 1984 w centrum miasta Bhopal w Indiach, w stanie Madhya Pradesh. Wskutek wypadku doszło do uwolnienia 40 ton izocyjanianu metylu w postaci gazu z fabryki pestycydów firmy Union Carbide.
Według władz rządowych stanu Madhya Pradesh, w momencie katastrofy zmarło 3787 osób, a kilka tysięcy doznało trwałego uszczerbku na zdrowiu. Dane BBC mówią o około 3 tysiącach osób zmarłych natychmiast i 15 tysiącach w wyniku powikłań po kontakcie z uwolnioną substancją. Według ocen organizacji Greenpeace zmarło 20 tysięcy osób.
Katastrofa w Bhopalu jest uważana za najtragiczniejszą w skutkach awarię przemysłową. Mimo że odbiła się mniejszym echem na świecie niż katastrofa w Czarnobylu, miała dużo tragiczniejsze skutki.
Katastrofa, skutki i następstwa.
50 minut po północy, 3 grudnia 1984 zbiornik E610 zawierający 43 tony gazowego izocyjanianu metylu (MIC) uległ rozszczelnieniu, uwalniając toksyczny i cięższy od powietrza gaz, który rozprzestrzenił się po podłożu na sąsiednie rejony.
Ponad pół miliona ludzi było narażonych na kontakt z substancją. Około 20 tysięcy zmarło, 120 tysięcy doznało szkód na zdrowiu, takich jak zaburzenia oddychania, nowotwory, uszkodzenia płodów, oślepienie i inne. Ponad 50 tysięcy osób stało się niezdolnych do wykonywania zawodu z powodu powikłań.
W czasie paniki spowodowanej wypadkiem wielu ludzi zostało stratowanych podczas ucieczki, a system komunikacyjny miasta uległ całkowitemu załamaniu.
Union Carbide na swojej stronie internetowej podało, iż zmarło około 3,8 tysiąca osób, 40 tysięcy jest niezdolnych całkowicie do pracy, a 2,8 tysiąca – częściowo niezdolnych. „Międzynarodowa kampania dla sprawiedliwości w Bhopalu” powołując się na informacje rządowe opublikowała informację (1991), iż 495 tysięcy osób zostało sklasyfikowanych jako rannych w wyniku katastrofy (22 tysiące całkowicie niezdolnych do pracy, 3 tysiące poważnie niezdolnych, 8,5 tysiąca częściowo niezdolnych. Obecnie szacuje się, iż zmarło 15 tysięcy osób, a 560 tysięcy zostało poszkodowanych w wyniku katastrofy.
Kampanie informacyjne sugerowały, iż „oficjalne źródła informacji podają półprawdy”, nie podając prawdziwej informacji o liczbie osób, które odniosły obrażenia lub zmarło. Fakty te rzeczywiście zostały potwierdzone, jednak dotyczyły one okresu bezpośrednio po katastrofie. Indyjskie ministerstwo zdrowia podało, iż w 1988 zmarło w wyniku powikłań 2500 osób, a w 1997 – 665.
Główną przyczyną śmierci lub poważnych obrażeń był obrzęk płuc. Typowe symptomy zatrucia izocyjanianem metylu to kaszel, duszności, ból klatki piersiowej, łzawienie, obrzęk powiek, utrata przytomności. Po 24–72 godzinach od ekspozycji następuje porażenie pracy płuc, zatrzymanie akcji serca i śmierć. Wskutek reakcji zawartości zbiornika ze składnikami atmosfery powstały także inne trujące gazy, takie jak fosgen czy cyjanowodór, które także odegrały znaczącą rolę w katastrofie.
Informacja o substancji toksycznej nie została podana przez Union Carbide, lecz sekcja zwłok ofiar tragedii ujawniła w ich narządach liczne zmiany charakterystyczne dla zatrucia cyjankami. Liczne badania, prowadzone blisko pięć lat, udowodniły, iż osoby które poniosły szkody na zdrowiu, cierpią na częściowe lub całkowite oślepienie, uporczywe problemy z oddychaniem, zaburzenia systemu trawiennego, osłabienie systemu odpornościowego, zaburzenia na tle nerwowym oraz problemy z menstruacją u kobiet. Odnotowano znaczny wzrost poronień, urodzeń martwych noworodków oraz genetycznych zaburzeń. Badania zlecone przez BBC w 2004 ujawniły wysokie skażenie wody pitnej pochodzącej z regionu fabryki, co jest dowodem na przenikanie substancji trujących do wód gruntowych.
Przyczyna katastrofy.
Fabryka firmy Union Carbide powstała w 1969, a w 1979 została przystosowana do produkcji karbarylu. Izocyjanian metylu jest półproduktem niezbędnym do syntezy końcowego pestycydu.
Bezpośrednią przyczyną katastrofy było dostanie się wody do wnętrza zbiornika wskutek nieszczelnej izolacji. W wyniku zachodzącej reakcji substancji toksycznej z wodą nastąpił gwałtowny wzrost temperatury płynnej zawartości zbiornika (do ponad 200 °C). Spowodowało to wzrost ciśnienia, które rozsadziło zbiornik, uwalniając trującą zawartość do atmosfery. Izocyjanian metylu jest silnie toksyczną substancją, dawkę śmiertelną szacuje się na około 49,7 mg/m³.
Oszczędności.
Sytuacja pracowników.
Ograniczenia wydatków odbijające się na pracownikach i ich warunkach pracy:
Sprzęt i przepisy bezpieczeństwa.
Ograniczenia wydatków odbijające się na sprzęcie i przepisach bezpieczeństwa:
Wcześniejsze zagrożenia i wypadki.
Wiele poważnych zagrożeń i wypadków powiązanych z produkcją izocyjanianu metylu zostało zignorowanych:
Obrona firmy Union Carbide.
Zakupiona przez "Dow Chemical”, Union Carbide, na swojej stronie internetowej dot. katastrofy zaprzeczyła jakiejkolwiek odpowiedzialności za zaistniałą tragedię. Korporacja zrzuciła całą odpowiedzialność na sabotaż, dowodząc, iż systemy bezpieczeństwa na instalacji były sprawne i w pełni funkcjonalne. Twierdzenia te były jednak odrzucane przez „Międzynarodową Kampanię na rzecz sprawiedliwości w Bhopalu” oraz innych obserwatorów wydarzeń.
Śledztwo w kierunku sabotażu.
Union Carbide, przy wsparciu innej inżynieryjnej firmy konsultingowej, oświadczyła, iż pojedynczy pracownik mógł wpuścić dużą porcję wody do zbiornika z izocyjanianem metylu, odłączając wskaźnik pomiarowy i doprowadzając wodę do zbiornika bezpośrednio przez zawór zdemontowanego miernika. Firma oświadczyła, iż nie mogła przewidzieć zagrożenia przez dostanie się wody do zbiornika w wyżej opisany sposób, a systemy bezpieczeństwa nie przewidywały sabotażu. Dodatkowo Union Carbide oświadczyła, iż reszta pracowników podała fałszywe informacje dot. odpowiedzialności za wypadek w celu ukierunkowania indyjskiego rządu na winę pracodawcy, całkowicie zwalniając pracowników z odpowiedzialności. Międzynarodowa Kampania dla Sprawiedliwości ostro skrytykowała firmę konsultingową, wynajętą przez Union Carbide, która „dla zarobku i pieniędzy wydała pseudonaukowe tezy, popierające tezę sabotażu”. Union Carbide zapewniła, iż „zostaną wprowadzone procedury bezpieczeństwa, uniemożliwiające jakikolwiek sabotaż”.
Union Carbide nigdy nie opublikowała nazwisk lub innych danych pozwalających na zidentyfikowanie osoby, która według raportu była odpowiedzialna za sabotaż na terenie zakładu, żaden z pracowników nie był także ścigany sądownie z tego powodu. Niemniej jednak na stronie internetowej informacji o Bhopalu korporacja oświadczyła, iż władze zostały poinformowane o pracowniku i toczy się postępowanie przeciwko niemu. Organizacja na rzecz sprawiedliwości zdementowała jednak te informacje, argumentując, iż nikomu oficjalnie nie postawiono zarzutów, a ilość faktów świadczy za katastrofą.
Kwestia bezpieczeństwa na instalacji.
Korporacja zaprzeczyła doniesieniom, iż zawory na zbiornikach były uszkodzone twierdząc, że „ze zgromadzonych po katastrofie dokumentów dot. stanu instalacji wynikało, iż zawory wodne były pozamykane i szczelne. Systemy bezpieczeństwa były umieszczone na właściwych miejscach i były w pełni sprawne, zabezpieczając zbiornik z zawartością przed kontaktem z wodą”. Według Union Carbide wszelkie zgłaszane usterki w 1982 r. zostały usunięte przed 1984 r. i „żadna z nich nie mogła być przyczyną katastrofy”.
Odpierając te oświadczenia, Kampania na rzecz Sprawiedliwości twierdziła, iż zawory zapewne były zamknięte, lecz „notorycznie przeciekające”. Zwiększenie ciśnienia w instalacji wodnej spowodowało zwiększenie przecieku, o czym kierownictwo zostało powiadomione.
Union Carbide, twierdziła, iż nie było systemów kontrolnych zabezpieczających reakcję izocyjanianu z wodą, gdyż nie były one potrzebne – inne systemy miały skutecznie zabezpieczać zawartość zbiornika przed kontaktem z wodą, co potwierdzało wersję korporacji o możliwym sabotażu. Kampania na rzecz Sprawiedliwości dowodziła jednak, iż zawory notorycznie przeciekały wskutek oszczędności i związanego z nimi planu wydatków korporacji.
Działania po katastrofie.
Pomoc poszkodowanym.
Korporacja niemal natychmiast po katastrofie uruchomiła pomoc dla poszkodowanych i zagwarantowała pomoc ofiarom katastrofy. 4 grudnia, dzień po wycieku izocyjanku, Union Carbide wysłała materiały pierwszej pomocy wraz z kilkunastoma „międzynarodowymi ekspertami medycznymi” do pomocy tutejszym służbom medycznym, która wywołała falę krytyki ze strony Kampanii na rzecz Sprawiedliwości w kwestiach wyszkolenia, leczenia, a także utajniania wyników i rozmiarów tragedii przez członków grupy.
Union Carbide 10 grudnia 1984 r. przekazała premierowi Indii 2 miliony dolarów, a ustanowiony przez pracowników fundusz pomocy w lutym 1985 – ponad 5 mln dolarów.
W marcu 1985 Union Carbide rozpoczęła „program katastrofy”, badający rozmiary skażenia izocyjanianem metylu. Korporacja oferowała 5 mln dolarów na wsparcie ofiar tragedii, jednak kwota ta została odrzucona przez rząd indyjski. W czerwcu tego samego roku Union Carbide pokryła koszty szkolenia ekspertów medycznych z Indii w zakresie technik leczenia. Korporacja także oferowała ufundowanie szpitala na kwotę 17 mln dolarów w ciągu 8 lat. Mimo początkowego odrzucenia oferty szpital został ostatecznie wybudowany w 2001 r. W sierpniu 1987 Union Carbide przekazała dodatkowo 4,6 mln dolarów organizacjom humanitarnym. Korporacja zapewniła także pomoc ofiarom katastrofy poprzez sprzedaż 50,9% udziałów Union Carbide India Limited (w kwietniu 1992) i ustanowiła organizację dobroczynną w celu budowy szpitala w Bhopalu. Sprzedaż została sfinalizowana w listopadzie 1994, a organizacja dysponowała kwotą ponad 100 mln dolarów. Powstały szpital zajmuje się leczeniem chorób serca, płuc oraz oczu. Union Carbide przekazała także 5 mln dolarów na rzecz Indyjskiego Czerwonego Krzyża. Według danych Departamentu ds. Wycieku Gazu i Rehabilitacji Ofiar Tragedii w Bhopalu pod koniec października 2003 roku odszkodowania otrzymało 554 895 osób, które w wyniku katastrofy odniosły obrażenia i 15 310 osób z rodzin ofiar śmiertelnych. Średnia kwota przyznana rodzinom ofiar śmiertelnych to $2200.
Skażenie terenu fabryki.
Brak politycznego poparcia doprowadził do stagnacji w procesie dekontaminacji skażonego regionu, doprowadzając do sytuacji, w której setki ton trujących nieużytków pozostawiono samym sobie. Instytucje ekologiczne ostrzegały przed takim stanem rzeczy, dowodząc, iż doprowadzi to do dekad powolnego trucia pobliskiej ludności oraz licznych chorób układu nerwowego, wątroby oraz nerek. Badania dowodzą, iż przypadki nowotworów oraz innych dolegliwości są częstsze w tej okolicy, niż w innych rejonach Indii. Aktywiści domagają się od Dow Chemical (następcy Union Carbide) dalszego oczyszczania skażonego terenu, a także wywołują naciski na rząd w celu wymuszenia większych nakładów finansowych na dekontaminację.
W roku 2002 w wyniku prowadzonych badań zidentyfikowano wiele toksyn, takich jak rtęć, ołów, 1,3,5-trichlorobenzen, dichlorometan, chloroform w mleku matek karmiących. Woda studzienna oraz wody gruntowe w pobliskich rejonach (1999) zawierała rtęć w ilościach od 20 tys. do 6 mln przekraczających dopuszczalne poziomy. Liczne metale ciężkie i chloropochodne związki organiczne stwierdzono w glebie. Stwierdzono również mutagenne związki organiczne oraz związki powodujące wady wrodzone płodów, jak np. trichloroetan, przekraczający 50-krotnie dopuszczalne poziomy.
W emisji radiowej BBC, prezentującej wyniki śledztwa w roku 2004, podano, iż strefa jest wciąż skażona tysiącami ton związków, takich jak heksachlorobenzen oraz rtęć, znajdujących się w otwartych pojemnikach lub bezpośrednio w gruncie. Niektóre rejony są tak silnie skażone, iż 10 minut przebywania bez zabezpieczenia powoduje utratę świadomości. Opady deszczowe powodują roznoszenie związków chemicznych i dalsze skażenie wód gruntowych. Wyniki badań próbek wody przeprowadzonych w Wielkiej Brytanii na zlecenie BBC ujawniły skażenie związkami przekraczającymi 500-krotnie obowiązujące normy. Na podstawie badań pobliskiej ludności stwierdzono, iż wzrosła zapadalność populacji na różnorodne choroby.
Krytyka oczyszczania terenu przez Union Carbide oraz Dow Chemical.
Centralny zarząd firmy Union Carbide oświadczył, iż „po incydencie Union Carbide India Ltd rozpocznie prace nad oczyszczaniem skażonego terenu pod kierownictwem lokalnych władz indyjskich”, które były następnie kierowane przez nowego posiadacza – Eveready Industries, aż do 1998, kiedy firma przeniosła się poza zasięg władz stanu Madhya Pradesh. Krytyka oczyszczania skażonych regionów, prowadzona np. przez Międzynarodową Kampanię dla Sprawiedliwości, koncentrowała się na „wewnętrznych badaniach” Union Carbide, stwierdzających fakt „poważnego skażenia”, które to dane nie zostały nigdzie opublikowane. Także lokalnym władzom odmówiono wglądu w powyższe raporty. Posiadacz terenów fabryki, Eveready Industries, gwałtownie porzucił oczyszczany teren i przeniósł się w inny region kraju. Problem dekontaminacji pozostaje do dziś nierozwiązany. Władze stanowe Madhya Pradesh oświadczyły, iż „będą ścigać Dow Chemical i Eveready Industries” w celu kontynuacji oczyszczania terenu.
Międzynarodowa opinia w momencie sprzedaży Union Carbide India Ltd. przez Union Carbide w 1994 nazwała sprzedaż „ucieczką od sądów, które zagrażały majątkowi Union Carbide z powodu braku odpowiedzialności w wymiarze kryminalnym”. Nabywca, Eveready Industries India, Ltd., zakończył 99-letnią dzierżawę terenów, a firma opuściła stan. Obecnie rząd Madhya Pradesh prowadzi wysiłki w celu dobrowolnego oczyszczania skażonych terenów. Osoby, które przeżyły katastrofę, pozwały oba koncerny i obecnie znajdują się blisko rozprawy sądowej.
Prowokacja w 2004 roku.
3 grudnia 2004, w dwudziestą rocznicę katastrofy, człowiek przedstawiający się jako przedstawiciel Dow Chemical – Jude Finisterra udzielił wywiadu stacji BBC. Podał on informację, iż kompania Dow Chemicals zgodziła się pokryć koszt całkowitego oczyszczania skażonego rejonu, a także wypłacić odszkodowania poszkodowanym w wypadku. Natychmiast potem kurs akcji Dow Chemical spadł o 4,2% w ciągu 23 minut, powodując straty 2 miliardów dolarów na rynku giełdowym. Firma szybko wydała oświadczenie, iż nie zatrudnia nikogo o takim nazwisku, nie udzielono nikomu zezwolenia na wypowiadanie się w imieniu firmy, a cała sprawa jest prowokacją. Stacja BBC przeprosiła za pomyłkę, a wyemitowane oświadczenie było szeroko komentowane.
Osobą przedstawiającą się jako „Jude Finisterra” okazał się być Andy Bichlbaum, członek aktywistycznej grupy „The Yes Men”. W roku 2002 przedstawiciele grupy skontaktowali się telefonicznie z prasą, tłumacząc dlaczego Dow Chemical nie przyjęło na siebie odpowiedzialności za zaistniałą katastrofę. Grupa ta przygotowała również stronę internetową, DowEthics.com, wyglądającą identycznie jak oryginalna strona firmy Dow Chemical, jednak zawierającą sprokurowane odczucia firmy co do następstw wypadku. Nieświadoma podstępu BBC skontaktowała się za pomocą poczty internetowej poprzez podstawioną stronę z „przedstawicielami Dow Chemical” z prośbą o wywiad, z czego członkowie grupy skwapliwie skorzystali.
Udzielając wywiadu dla „Democracy Now!” Bichlbaum wyjaśnił, iż celem prowokacji było dokładnie pokazanie, w jaki sposób Dow Chemical może pomóc w bieżącej sytuacji, skupiając na sobie uwagę mediów w USA, które ignorują następstwa katastrofy po odcięciu się kompanii Dow Chemical od odpowiedzialności.
Po emisji wywiadu prezentującego wyjaśnienie swojego wystąpienia, Bichlbaum wystąpił w wywiadzie dla angielskiej stacji Channel 4. Podczas wywiadu był wielokrotnie pytany, czy pomyślał o możliwych reakcjach ludzi i ich emocjach podczas przygotowywania swojego żartu. Prowadzący program zwrócił uwagę, iż po usłyszeniu spreparowanej wiadomości, która okazała się żartem, „wielu ludzi płakało”. Każdorazowo Bichlbaum odpowiadał, iż zmartwienia, które wzbudził u ludzi, są niczym w porównaniu z odpowiedzialnością Dow Chemical. W swoim filmie pt. „The Yes Men Fix the World” (Yesmeni naprawiają świat) (2009) Yesmeni jadą do Bhopalu, by przekonać się, jak na ich prowokację zareagowały ofiary katastrofy i są zaskoczeni entuzjazmem, z jakim mieszkańcy Bhopalu traktują ich akcję.
Proces.
W 2010 roku indyjski sąd prawomocnie skazał ośmiu ówczesnych pracowników Union Carbide na dwa lata pozbawienia wolności oraz grzywny.
Letnie Igrzyska Olimpijskie 2012 i katastrofa w Bhopalu.
Na znak protestu wobec faktu, że korporacja Dow Chemical została sponsorem Igrzysk w Londynie, do dymisji podała się Meredith Alexander, olimpijska komisarz ds. zrównoważonych igrzysk. Alexander wskazywała w uzasadnieniu rezygnacji, że Dow Chemical powinien wypłacić właściwe odszkodowania rodzinom zmarłych ofiar i żyjącym ofiarom katastrofy.
Odniesienia w kulturze.
Katastrofa w Indiach została przedstawiona w roku 1999 w indyjskim dramacie "Bhopal Express" oraz w 2014 roku w koprodukcji indyjsko-brytyjskiej "Modlitwa o deszcz" (ang. "") z Martinem Sheenem i Mischą Barton w rolach głównych. W 2007 roku została wydana powieść Indry Sinha "Dzieci Apokalipsy".
Tragedia w Bhopalu jest przedstawiona w jednym z odcinków Tuż przed tragedią – "Miasto śmierci"

</doc>
<doc id="1126313" url="https://pl.wikipedia.org/wiki?curid=1126313" title="Kamienie moczowe">
Kamienie moczowe



</doc>
<doc id="1126314" url="https://pl.wikipedia.org/wiki?curid=1126314" title="Aleja Jana Chrystiana Szucha w Warszawie">
Aleja Jana Chrystiana Szucha w Warszawie

Aleja Jana Chrystiana Szucha – ulica w śródmieściu Warszawy, biegnąca od placu Unii Lubelskiej do placu Na Rozdrożu.
Nazwa upamiętnia Jana Chrystiana Szucha, architekta projektującego warszawskie założenia krajobrazowe i ogrody królewskie Stanisława Augusta Poniatowskiego.
Historia.
Aleja została przeprowadzona ok. 1773 jako jeden z elementów Osi Stanisławowskiej. Po 1780 u zbiegu z ul. Marszałkowską powstał folwark królewski, który przeszedł następnie na własność Jana Chrystiana Szucha. Obecna nazwa ulicy zaczęła być używana oficjalnie od 1877.
W związku ze wzrostem liczby wojsk rosyjskich stacjonujących w mieście, od połowy XIX wieku ulica zaczęła być zabudowywana budynkami o przeznaczeniu wojskowym. Około 1870 wzniesiono tam drewniane baraki (zastąpione później murowanymi budynkami) koszar Litewskiego Pułku Lejbgwardii (od którego pochodzi nazwa wytyczonej ulicy Litewskiej). W 1900 przy zbiegu z Alejami Ujazdowskimi powstał kompleks budynków Korpusu Kadetów im. A. Suworowa. Południowy odcinek ulicy przy placu Unii Lubelskiej został zabudowany okazałymi domami i pałacykami.
W 1922 ulicy nadano nazwę Batorego, jednak ta nazwa się nie przyjęła. Około 1930 ulicę wyasfaltowano.
W czasie obrony Warszawy we wrześniu 1939 przy ulicy powstał prowizoryczny cmentarz; groby zaczęto usuwać na rozkaz władz niemieckich w listopadzie 1939.
Po kapitulacji Warszawy, jesienią 1939, monumentalne gmachy Ministerstwa Wyznań Religijnych i Oświecenia Publicznego i Najwyższej Izby Kontroli zostały przejęte przez Gestapo, SD i Ordnungspolizei, a ulica znalazła się w centrum niemieckiej dzielnicy policyjnej. 1 grudnia 1941 nazwę ulicy zmieniono na "Strasse der Polizei". Mieszkali tam wyłącznie Niemcy. 6 maja 1944 przy alei Szucha 16 żołnierze oddziału specjalnego Kedywu Komendy Głównej AK „Pegaz” dokonali nieudanego zamachu na kierownika Wydziału IV w urzędzie Komendanta SD i policji bezpieczeństwa na dystrykt warszawski Waltera Stamma.
Podczas powstania warszawskiego, w godzinę „W” 1 sierpnia 1944, powstańcy z 1109 plutonu z dywizjonu „Jeleń“ przeprowadzili atak wzdłuż alei od strony placu Unii Lubelskiej. Został on jednak zatrzymany przez Niemców ogniem z broni maszynowej na wysokości pałacyku Nuncjatury Apostolskiej w wyniku czego Polacy wycofali się tracąc 13 zabitych. W tym samym czasie na drugim końcu ulicy powstańcy z 2. kompanii „Cegielskiego” z VII Zgrupowania „Ruczaj“ trafili budynek kasyna garnizonowego pociskiem z moździerza ustawionego na terenie Ogrodu Botanicznego. Budynek został następnie opanowany przez 192. pluton z 4. kompanii „Kosmy“. Po wyczerpaniu się amunicji powstańcy zostali otoczeni i zabici przez Niemców.
Od 17 stycznia 1946 do kwietnia 1992 ulica nosiła nazwę al. 1 Armii Wojska Polskiego.
W 1968, w związku z rozpoczętą budową Trasy Łazienkowskiej (przerwanej potem do 1971), rozebrano budynek kasyna wojskowego (nr 29), ostatni relikt dawnych koszar piechoty rosyjskiej.
W listopadzie 2012 Rada m.st. Warszawy skorygowała nazwę alei z "aleja Szucha" na "aleja Jana Chrystiana Szucha". W 2013 po wschodniej stronie ulicy powstała ścieżka rowerowa.
Ważniejsze obiekty.
Po 1944 ulica zachowała niemal kompletną zabudowę i stanowi przykład zespołu luksusowych realizacji architektonicznych z różnych okresów.

</doc>
<doc id="1126315" url="https://pl.wikipedia.org/wiki?curid=1126315" title="Abaújvár">
Abaújvár

Abaújvár – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126316" url="https://pl.wikipedia.org/wiki?curid=1126316" title="Arka (Węgry)">
Arka (Węgry)

Arka – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126317" url="https://pl.wikipedia.org/wiki?curid=1126317" title="Baskó">
Baskó

Baskó – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126318" url="https://pl.wikipedia.org/wiki?curid=1126318" title="Kószka">
Kószka

Kószka, koszka lub bezdenka, czyli ul kopulasty – nierozbieralny ul w kształcie dzwonu, wykonanego z plecionej słomy i ustawiany na odrębnym podłożu, równocześnie stanowiącym zamknięcie dna.
Kószki swoim wyglądem naśladują gliniane dzbany stosowane do hodowli pszczół już w starożytnym Egipcie. W Polsce używano barci w żywych drzewach lub poziomych i pionowych uli pniowych.

</doc>
<doc id="1126319" url="https://pl.wikipedia.org/wiki?curid=1126319" title="Boldogkőújfalu">
Boldogkőújfalu

Boldogkőújfalu – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126320" url="https://pl.wikipedia.org/wiki?curid=1126320" title="Order Zasługi">
Order Zasługi

Aktualne federalne:
Aktualne regionalne:
Zniesione:
W Paragwaju:
W Słowenii:
We Włoszech:
W innych państwach:
Organizacji międzynarodowych:

</doc>
<doc id="1126321" url="https://pl.wikipedia.org/wiki?curid=1126321" title="Boldogkőváralja">
Boldogkőváralja

Boldogkőváralja – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni ([), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126323" url="https://pl.wikipedia.org/wiki?curid=1126323" title="Fony">
Fony

Fony – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126324" url="https://pl.wikipedia.org/wiki?curid=1126324" title="Göncruszka">
Göncruszka

Göncruszka – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126327" url="https://pl.wikipedia.org/wiki?curid=1126327" title="Hejce">
Hejce

Hejce – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126328" url="https://pl.wikipedia.org/wiki?curid=1126328" title="Hernádcéce">
Hernádcéce

Hernádcéce – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126329" url="https://pl.wikipedia.org/wiki?curid=1126329" title="Hernádszurdok">
Hernádszurdok

Hernádszurdok – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126330" url="https://pl.wikipedia.org/wiki?curid=1126330" title="Toba (cesarz)">
Toba (cesarz)

 – 74. cesarz Japonii, według tradycyjnego porządku dziedziczenia.
Toba panował w latach 1107–1123.
Mauzoleum cesarza Toba znajduje się w Kioto. Nazywa się "Anrakuju-in no misasagi".

</doc>
<doc id="1126331" url="https://pl.wikipedia.org/wiki?curid=1126331" title="Pozew sądowy">
Pozew sądowy



</doc>
<doc id="1126332" url="https://pl.wikipedia.org/wiki?curid=1126332" title="Hidasnémeti">
Hidasnémeti

Hidasnémeti – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126333" url="https://pl.wikipedia.org/wiki?curid=1126333" title="Kéked">
Kéked

Kéked – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126334" url="https://pl.wikipedia.org/wiki?curid=1126334" title="Szaleję za Premem">
Szaleję za Premem

Szaleję za Premem (oryg. "Main Prem Ki Diwani Hoon", hindi मैं प्रेम की दीवानी हूँ, urdu میں پریم کی دیوانی ہیں) – bollywoodzki komediodramat miłosny, remake filmu z 1976 roku ("Chitchor") wyreżyserowany w 2003 roku przez Sooraja R. Barjatyę, autora hitu z 1994 "Hum Aapke Hain Koun...!" i "Vivah" z 2006. W rolach głównych Hrithik Roshan, Kareena Kapoor i Abhishek Bachchan. Tematem filmu jest miłość i konflikt między wiernością wobec ukochanej osoby a lojalnością wobec rodziny, wobec tych którym wiele zawdzięczamy.
Fabuła.
Sanjana (Kareena Kapoor), ukochana córeczka Tatusia kończy college. Jej matka spodziewa się, że teraz nadszedł czas zaaranżowania małżeństwa dla Sanjany. Jej starsza siostra Roopa mieszkająca w USA ma już dla niej odpowiedniego kandydata, którego interesy wiążą się z interesami jej męża. Prem to bogaty biznesmen, jedynak uwielbiany przez matkę. Ma właśnie przyjechać w sprawie służbowej do ich miasteczka pod Himalajami i na jakiś czas będzie gościć u rodziny Sanjany. Siostra uważa, że ten czas trzeba wykorzystać tak, aby Sanjanie udało się pozyskać względy Prema. Sanjana buntuje się, jest przekorna i zaczepna w stosunku do Prema (Hrithik Roshan), nie chce czuć się jak przedmiot wystawiany na sprzedaż, ale z czasem ulega urokowi. Prem ujmuje ją swoją radością życia, pogodą ducha, energią i serdecznością, z jaką traktuje jej rodziców. Sanjana zakochuje się. Gdy oboje już są pewni swoich uczuć i akceptacji rodziców, siostra przysyła z Ameryki maila, w którym przeprasza za odłożenie wizyty Prema i zapowiada jego rychły przyjazd. Rodzice Sanjany są wstrząśnięci. Kim jest człowiek, którego goszczą pod swoim dachem i któremu Sanjana oddała już swoje serce? Co począć dalej z aranżowanym małżeństwem?
Piosenki.
Muzykę do filmu stworzył Anu Malik znany z komponowania do takich filmów jak: "Zakochać się jeszcze raz" i "Umrao Jaan" (2006), "Jestem przy tobie" (2004), "Fiza" (2000), "Aśoka Wielki" (2001), "Baadshah" (1999) i "Akele Hum Akele Tum" i "Ram Jaane" (1995).

</doc>
<doc id="1126335" url="https://pl.wikipedia.org/wiki?curid=1126335" title="Korlát">
Korlát

Korlát – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126336" url="https://pl.wikipedia.org/wiki?curid=1126336" title="Mogyoróska">
Mogyoróska

Mogyoróska – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126337" url="https://pl.wikipedia.org/wiki?curid=1126337" title="Pányok">
Pányok

Pányok – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (węg. "Zempléni-hegység"), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126338" url="https://pl.wikipedia.org/wiki?curid=1126338" title="Regéc">
Regéc

Regéc – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126339" url="https://pl.wikipedia.org/wiki?curid=1126339" title="Sima (Węgry)">
Sima (Węgry)

Sima – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126340" url="https://pl.wikipedia.org/wiki?curid=1126340" title="Telkibánya">
Telkibánya

Telkibánya – wieś i gmina w północno-wschodniej części Węgier, w pobliżu miasta Gönc, znane ze względu na prowadzoną tu niegdyś eksploatację złóż złota. Liczba mieszkańców wynosi obecnie 634 osoby (według stanu na 1 stycznia 2010).
Położenie.
Miejscowość leży na obszarze pasma niskich Gór Zemplińskich (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.
Herb.
Herb miejscowości wskazuje wyraźnie, że była ona kiedyś miastem. W centrum zaokrąglonej z dołu tarczy znajduje się biały trójwieżowy zamek z otwartą bramą chronioną podniesioną kratownicą. Zamek położony jest na szczycie zielonego wzgórza, na tle błękitnego nieba. Błękit i zieleń stanowią tło tarczy. Mury zamku ozdobione są klinem wybijanym przez dwóch górników znajdujących się symetrycznie po obydwu stronach zamku. W pobliżu wierzchołka środkowej, najwyższej wieży zawieszone są symetrycznie dwie flagi. Przedstawiają one czerwono-srebrne pasy Arpadów oraz położone na błękitnym tle złote lilie Andegawenów.
Historia.
Miejscowość wymieniana jest po raz pierwszy w 1270 roku jako osiedle górnicze. W roku 1341 król Ludwik Węgierski nadał miejscowości prawa miejskie jako miastu górniczemu. Istniały tu już wtedy kopalnie złota. W 1399 roku miasto otoczono murem miejskim i przybrało ono wówczas charakter obronny. Pod koniec średniowiecza Telkibánya była jednym z ważniejszych miast górniczych Korony Św. Stefana i należała do elitarnego stowarzyszenia miast górniczych obejmującego jeszcze Rożniawę (), Gelnicę (), Rudniany (), Igłów (, ), Jászó (), Szomolnok.
Większe żyły złota dość szybko jednak wyeksploatowano. Pozostałe złoża nie były już zbyt bogate: wydobycie wielokrotnie więc wznawiano i porzucano z powodu nieopłacalności. Miasto pozostawało pod władaniem rozmaitych rodów węgierskich. Z biegiem lat postęp techniczny umożliwiał sięganie do coraz uboższych zasobów. Wydobycie prowadzono jeszcze w XIX wieku, po czym ostatecznie go zaprzestano. Wstrzymanie prac górniczych spowodowało upadek miasta, które zdegradowano do gminy wiejskiej. W 1825 roku w miejscowości założono pierwszą na Węgrzech fabrykę porcelany. Po pierwszej wojnie światowej miejscowość pozostała w granicach Królestwa Węgier.

</doc>
<doc id="1126341" url="https://pl.wikipedia.org/wiki?curid=1126341" title="Tornyosnémeti">
Tornyosnémeti

Tornyosnémeti – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126342" url="https://pl.wikipedia.org/wiki?curid=1126342" title="Vilmány">
Vilmány

Vilmány – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126343" url="https://pl.wikipedia.org/wiki?curid=1126343" title="Horikawa">
Horikawa

 – 73. cesarz Japonii, według tradycyjnego porządku dziedziczenia.
Horikawa panował w latach 1087-1107.
Mauzoleum cesarza Horikawa znajduje się w Kioto. Nazywa się "Nochi no Yenkyō-ji no misasagi".

</doc>
<doc id="1126344" url="https://pl.wikipedia.org/wiki?curid=1126344" title="Vizsoly">
Vizsoly

Vizsoly – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.
W 1590 roku w Vizsoly wydano drukiem Biblię Gáspára Károlya, najważniejszy z historycznego punktu widzenia protestancki przekład Pisma Świętego.

</doc>
<doc id="1126345" url="https://pl.wikipedia.org/wiki?curid=1126345" title="Zsujta">
Zsujta

Zsujta – wieś i gmina w północno-wschodniej części Węgier, w pobliżu miasta Gönc.
Miejscowość leży na obszarze niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Abaúj-Hegyköz, wchodzącego w skład komitatu Borsod-Abaúj-Zemplén i jest jedną z jego 24 gmin.

</doc>
<doc id="1126346" url="https://pl.wikipedia.org/wiki?curid=1126346" title="Piórolotek zwyczajny">
Piórolotek zwyczajny

Piórolotek zwyczajny ("Emmelina monodactyla") – gatunek owada z rzędu motyli, należący do rodziny piórolotkowatych (Pterophoridae).
Wygląd.
Ciało ma kolor jasnobrązowy, żółtawy, szarawy. Skrzydło przednie, długości ponad 1 cm, jest wąskie, palczasto rozszczepione, żółte lub szarobiałe. Tylne składa się z 3 szczeciniastych promieni; w spoczynku motyl ukrywa je pod przednim.
Środowisko, rozmieszczenie i gęstość zasiedlenia.
Piórolotek zwyczajny żyje w ogrodach i widnych lasach strefy umiarkowanej Europy. Jest pospolity, choć, podobnie jak jego kuzyn – piórolotek pięciopiór, często niedostrzegany.
Okres występowania.
Imago latają praktycznie cały rok - zazwyczaj spotykane są od marca do listopada, ale czasem również w pozostałych miesiącach. Gąsienice pojawiają się wiosną. Poczwarka nie tworzy oprzędu, najczęściej jest zawieszana nisko nad ziemią; początkowo ma kolor cielisty a później brunatnieje.
Rośliny żywicielskie.
Gatunek jest ściśle związany z powojem polnym ("Convolvulus arvensis").

</doc>
<doc id="1126347" url="https://pl.wikipedia.org/wiki?curid=1126347" title="Toba鳥羽天皇">
Toba鳥羽天皇



</doc>
<doc id="1126351" url="https://pl.wikipedia.org/wiki?curid=1126351" title="Alsóberecki">
Alsóberecki

Alsóberecki – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126352" url="https://pl.wikipedia.org/wiki?curid=1126352" title="Ambrose Paré">
Ambrose Paré



</doc>
<doc id="1126354" url="https://pl.wikipedia.org/wiki?curid=1126354" title="Bodroghalom">
Bodroghalom

Bodroghalom – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126356" url="https://pl.wikipedia.org/wiki?curid=1126356" title="Dámóc">
Dámóc

Dámóc – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (węg. "Zempléni-hegység"), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126358" url="https://pl.wikipedia.org/wiki?curid=1126358" title="Felsőberecki">
Felsőberecki

Felsőberecki – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126359" url="https://pl.wikipedia.org/wiki?curid=1126359" title="Karcsa">
Karcsa

Karcsa – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126360" url="https://pl.wikipedia.org/wiki?curid=1126360" title="Karos (Węgry)">
Karos (Węgry)

Karos – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126361" url="https://pl.wikipedia.org/wiki?curid=1126361" title="Kisrozvágy">
Kisrozvágy

Kisrozvágy – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126364" url="https://pl.wikipedia.org/wiki?curid=1126364" title="Lácacséke">
Lácacséke

Lácacséke – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126365" url="https://pl.wikipedia.org/wiki?curid=1126365" title="Maude Adams">
Maude Adams

Maude Ewing Adams Kiskadden (ur. 11 listopada 1872 w Salt Lake City, zm. 17 lipca 1953 w Tannersville) – amerykańska aktorka teatralna.
Życiorys.
Urodziła się jako Maude Ewing Kiskadden w Salt Lake City (Utah), córka bankiera Jamesa Henry'ego Kiskaddena i aktorki Asenath Ann Adams. Matka Adamsa wychowała się jako mormonka, ale wyszła za mąż poza swoim kościołem. Adams, jedyne ich dziecko, została przedstawiona publiczności w wieku 9 miesięcy i swoją pierwszą rolę przemawiającą przyjęła w wieku 5 lat. Od początku swojej kariery posługiwała się nazwiskiem panieńskim matki. Często występowała z matką w spółkach akcyjnych, najpierw w Salt Lake City, potem w 1874 r. w Virginia City (Nevada), w 1875 r. w San Francisco i na trasach koncertowych po całym Zachodzie. Informacje na temat edukacji Adamsa są różne, najdłuższe szacunki mówią, że uczyła się w wieku od 6 do 16 lat. Według biografii Phyllis Robbins (poinformowanej przez matkę i różnych innych członków rodziny i poprawionej w rękopisie przez samą Adams), miała tylko krótko przerywaną naukę, zanim spędziła dziesiąty i jedenasty rok w Instytucie Kolegialnym w Salt Lake City, pod opieką babki ze strony matki. Formalne korepetycje zakończyły się, gdy zmarł jej ojciec, a Adams została wezwana do San Francisco, aby dołączył do jej matki.
Kariera.
Koncertowała razem razem z matką do 1888 r., kiedy to Adams otrzymała swój pierwszy angaż w firmie z siedzibą w Nowym Jorku. Kilka lat współpracowała z E. H. Sothernem, zanim Adams odniosła sukces w 1892 r. w filmie Charlesa Hoyta "A Midnight Bell" i została zatrudniona przez Charlesa Frohmana, pracując dlań od 1892 do 1898 r., u boku Johna Drew. W tym czasie jej specjalnością była lekka komedia - jej styl podkreślał delikatność, prostotę i urok. Na przykład w 1892 r. w "Balu maskowym" Clyde'a Fitcha wcieliła się w młodą żonę, która karze męża, udając, że jest pod wpływem alkoholu. Zamiast zataczać się fizycznie lub niewyraźnie mówić, wskazała na swoją niepewność sposobem, w jaki trzymała różę o długiej łodydze. Jej zdolność do zachowywania łagodności podczas tych pozorów wywołała pełne aplauzu 2 minuty.
Znana była szczególnie ze swych występów na Broadwayu.
Życie prywatne.
Była lesbijką. Relacje homoseksualne łączyły ją z aktorkami Spring Byington, Katharine Cornell i Allą Nazimovą, szczególnie zażyły związek zaś – z poetką Mercedes de Acosta.

</doc>
<doc id="1126367" url="https://pl.wikipedia.org/wiki?curid=1126367" title="Nagyrozvágy">
Nagyrozvágy

Nagyrozvágy – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126368" url="https://pl.wikipedia.org/wiki?curid=1126368" title="Polsat Cyfrowy">
Polsat Cyfrowy



</doc>
<doc id="1126369" url="https://pl.wikipedia.org/wiki?curid=1126369" title="Pácin">
Pácin

Pácin – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126370" url="https://pl.wikipedia.org/wiki?curid=1126370" title="Révleányvár">
Révleányvár

Révleányvár – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126371" url="https://pl.wikipedia.org/wiki?curid=1126371" title="Ricse">
Ricse

Ricse – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126372" url="https://pl.wikipedia.org/wiki?curid=1126372" title="Albucasis">
Albucasis



</doc>
<doc id="1126373" url="https://pl.wikipedia.org/wiki?curid=1126373" title="Semjén">
Semjén

Semjén – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126374" url="https://pl.wikipedia.org/wiki?curid=1126374" title="Tiszacsermely">
Tiszacsermely

Tiszacsermely – wieś i gmina w północno-wschodniej części Węgier, w pobliżu miasta Cigánd.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126377" url="https://pl.wikipedia.org/wiki?curid=1126377" title="Związek Walki o Wyzwolenie Narodów Rosji">
Związek Walki o Wyzwolenie Narodów Rosji

Związek Walki o Wyzwolenie Narodów Rosji (ros. Союз Борьбы за Освобождение Народов России, SBONR) – emigracyjna rosyjska organizacja antykomunistyczna działająca od 1949 r.
W sierpniu 1947 r. w zachodnich Niemczech w Monachium powstał Wojskowy Związek Młodzieży Narodów Rosji, bazujący na b. członkach młodzieżowej sekcji Komitetu Wyzwolenia Narodów Rosji. W 1949 r. organizacja przekształciła się w Związek Walki o Wyzwolenie Narodów Rosji. Jego głównymi działaczami byli Nikołaj A. Troicki, B.A. Jakowlew, G.I. Antonow. SBONR odżegnywał się od ideologii ruchu białych, uznając ją za kontrrewolucyjną. Odwoływał się natomiast do tradycji powstania kronsztadzkiego 1921 r. z hasłem "Sowiety bez bolszewików" ("Советы без большевиков"). Popierał też program Manifestu Praskiego KONR z 1944 r. Politycznie reprezentował kierunek lewicowo-demokratyczny. Miał on swoje przedstawicielstwa w różnych krajach. Organami prasowymi były pisma "Борьба" i "Голос народа". SBONR prowadził głównie działalność polityczną, ideologiczną i propagandowo-publicystyczną. W latach 1952–1953 siedziba organizacji została przeniesiona do USA. Władze amerykańskie zaczęły ją finansować, wykorzystując do walki z ZSRR.

</doc>
<doc id="1126378" url="https://pl.wikipedia.org/wiki?curid=1126378" title="Tiszakarád">
Tiszakarád

Tiszakarád – wieś i gmina w północno-wschodniej części Węgier, w pobliżu miasta Cigánd.
Położenie.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126380" url="https://pl.wikipedia.org/wiki?curid=1126380" title="Zemplénagárd">
Zemplénagárd

Zemplénagárd (staropolskie Zemne) – wieś i gmina w północno-wschodniej części Węgier, w pobliżu miasta Cigánd, dawne centrum komitatu Zemplén.
Miejscowość leży na skraju Wielkiej Niziny Węgierskiej, u podnóża niewysokiego pasma górskiego Zempléni (), będącego częścią Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Cigánd, wchodzącego w skład komitatu Borsod-Abaúj-Zemplén i jest jedną z jego 17 gmin.

</doc>
<doc id="1126390" url="https://pl.wikipedia.org/wiki?curid=1126390" title="Abod">
Abod

Abod – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126391" url="https://pl.wikipedia.org/wiki?curid=1126391" title="Ił-76">
Ił-76

Iljuszyn Ił-76 (ros. Ил-76) jest 4-silnikowym odrzutowym radzieckim samolotem transportowym, zaprojektowanym przez biuro konstrukcyjne im. Iljuszyna. Prototyp został oblatany w 1971 roku, seryjna produkcja rozpoczęła się w 1974 roku w zakładach TAPO znajdujących się w Taszkencie w Uzbekistanie. Dotychczas wyprodukowano 938 egzemplarzy tego samolotu. Jest jednym z najpopularniejszych samolotów transportowych. Samoloty o nazwie MF są przedłużoną wersją wojskową, a TF – wersją cywilną.
Samolot miał przenosić ładunek o masie 40 ton na odległość 5000 km w czasie krótszym niż 6 godzin, być zdolnym do startu na krótkich pasach startowych oraz mieć możliwość pracy w niesprzyjających warunkach pogodowych. Konstrukcja była inspirowana C-141 Starlifterem. W 1990 roku wprowadzono zmodernizowane wersje MD i MT, lecz z powodu kłopotów finansowych wyprodukowano ograniczoną ich liczbę. W 1997 produkcję zawieszono, w 2004 część samolotów zmodernizowano, wymieniając im silniki. W 2005 roku Chiny zamówiły 34 samoloty w wersji MD oraz 4 cysterny Ił-78. W styczniu 2009 Pakistan odebrał pierwszy z 4 zamówionych samolotów Ił-78.
W wersji wojskowej samolot posiada: dwulufowe działko automatyczne kal. 23 mm GSz-23L w ogonie samolotu.
Historia.
Pierwszy samolot dostarczono do radzieckich Sił Powietrznych w czerwcu 1974 roku. Następnie stał się on głównym radzieckim samolotem transportowym. Od 1976 roku był eksploatowany przez linie Aerofłot.
W latach 1979–1991 radzieckie Siły Powietrzne za pomocą samolotów Ił-76 wykonały 14 700 lotów do Afganistanu, transportując 786 200 żołnierzy oraz 315 800 ton ładunków. Ił-76 przetransportował 89% wojsk radzieckich oraz 74% towarów potrzebnych w Afganistanie. Ponieważ afgańscy partyzanci nie mogli z ziemi zestrzeliwać wysoko latających samolotów Ił-76, ich taktyką był atak podczas startu lub lądowania. Samoloty te były trafiane przez rakiety ziemia-powietrze oraz wielkokalibrowe karabiny maszynowe, lecz wytrzymałe płatowce były prawie nie do zniszczenia i nawet po atakach nadal sprawnie działały. Ił-76 miał zadziwiająco niski wskaźnik rotacji w okresie konfliktu. Bazując na tym doświadczeniu, większość wyposażenia dla Kanadyjskich Sił Powietrznych w Afganistanie była dostarczana przy użyciu cywilnej wersji Ił-76. W 2006 roku rosyjskie Siły Powietrzne miały około 200 samolotów Ił-76S. 108 użytkowników cywilnych posiada te samoloty na własność.
Przy użyciu tego samolotu możliwy jest obecnie tzw. lot paraboliczny w Centrum Wyszkolenia Kosmonautów im. J. Gagarina w Gwiezdnym Miasteczku w pobliżu Moskwy.
Ił-476.
W styczniu 2013 roku prototyp Ił-76MD-90A (znany pod nazwą Ił-476) rozpoczął loty testowe w LII im. M.M. Gromowa (lotniczym instytucie badawczym) w Żukowskim. Samolot jest zmodernizowaną wersją Ił-76 z nowym płatem nośnym, wyposażoną w cyfrową awionikę, nowy kokpit ze skomputeryzowanymi przyrządami pokładowymi i wyświetlaczami zamiast standardowych wskaźników. Posiada również nowe silniki "Aviadvigatel PS-90A-76" o zmniejszonym zużyciu paliwa.
Ministerstwo Obrony Rosji podpisało kontrakt z producentem na dostarczenie dla WWS RF 39 statków powietrznych tego typu do 2018 r. Do 2020 roku zakłady Aviastar planują zbudować 100 egzemplarzy tego samolotu dla różnych odbiorców w Rosji. Pierwszy z zamówionych samolotów, przyleciał 2 grudnia 2015 roku z fabrycznego lotniska w Ulianowsku do bazy Iwanowo. Pierwsza z dostarczonych maszyn jest w kolejności trzecim wybudowanym egzemplarzem, dwa pierwsze pozostają u producenta w roli samolotów testowych, a przyszłości mają posłużyć do zabudowy systemu wczesnego ostrzegania.

</doc>
<doc id="1126392" url="https://pl.wikipedia.org/wiki?curid=1126392" title="Balajt">
Balajt

Balajt – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126393" url="https://pl.wikipedia.org/wiki?curid=1126393" title="Becskeháza">
Becskeháza

Becskeháza – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126394" url="https://pl.wikipedia.org/wiki?curid=1126394" title="Bódvalenke">
Bódvalenke

Bódvalenke – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126395" url="https://pl.wikipedia.org/wiki?curid=1126395" title="Bódvarákó">
Bódvarákó

Bódvarákó – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126396" url="https://pl.wikipedia.org/wiki?curid=1126396" title="Bódvaszilas">
Bódvaszilas

Bódvaszilas – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126397" url="https://pl.wikipedia.org/wiki?curid=1126397" title="Boldva">
Boldva

Boldva – wieś i gmina w północno-wschodniej części Węgier, w pobliżu miasta Edelény.
Położenie.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126398" url="https://pl.wikipedia.org/wiki?curid=1126398" title="Toba">
Toba



</doc>
<doc id="1126400" url="https://pl.wikipedia.org/wiki?curid=1126400" title="Borsodszirák">
Borsodszirák

Borsodszirák – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126401" url="https://pl.wikipedia.org/wiki?curid=1126401" title="Damak">
Damak

Damak – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126403" url="https://pl.wikipedia.org/wiki?curid=1126403" title="Debréte">
Debréte

Debréte – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126405" url="https://pl.wikipedia.org/wiki?curid=1126405" title="Égerszög">
Égerszög

Égerszög – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126408" url="https://pl.wikipedia.org/wiki?curid=1126408" title="Galvács">
Galvács

Galvács – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126409" url="https://pl.wikipedia.org/wiki?curid=1126409" title="Hangács">
Hangács

Hangács – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126410" url="https://pl.wikipedia.org/wiki?curid=1126410" title="Hegymeg">
Hegymeg

Hegymeg – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126411" url="https://pl.wikipedia.org/wiki?curid=1126411" title="Hidvégardó">
Hidvégardó

Hidvégardó – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126412" url="https://pl.wikipedia.org/wiki?curid=1126412" title="Irota">
Irota

Irota – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126415" url="https://pl.wikipedia.org/wiki?curid=1126415" title="Martha Wells">
Martha Wells

Martha Wells (ur. w 1964) – amerykańska pisarka, autorka powieści i opowiadań z gatunku fantasy i science fiction, laureatka nagród Nebula, Hugo i Locusa.
Życiorys.
Martha Wells urodziła się w Fort Worth w stanie Teksas w roku 1964; studiowała antropologię na A&amp; M University w Teksasie. Opublikowała siedem powieści fantasy, dwie powieści SF osadzone w świecie serialu TV "" oraz kilka opowiadań. Jej powieści zostały przełożone na osiem języków.
Mieszka wraz z mężem w Teksasie.
Twórczość.
Cykl Ile-Rien.
Według chronologii wydarzeń, a nie publikacji:
Charakterystyka twórczości.
Podobnie jak Ellen Kushner, Emma Bull czy Susanna Clarke, Wells bywa kojarzona z odmianą fantasy zwaną fantasy of manners. Jej powieści charakteryzują się socjologicznie ciekawym i dopracowanym obrazem społeczeństwa (Wells jest antropologiem z wykształcenia) oraz pogłębionym psychologicznym rysunkiem postaci. Inspiracje literackie tradycjami powieści europejskiej widoczne są najlepiej w "Śmierci nekromanty", wyraźnie inspirowanej przez powieść "Hrabia Monte Christo" Aleksandra Dumasa ojca.

</doc>
<doc id="1126417" url="https://pl.wikipedia.org/wiki?curid=1126417" title="Komjáti">
Komjáti

Komjáti – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126418" url="https://pl.wikipedia.org/wiki?curid=1126418" title="Ládbesenyő">
Ládbesenyő

Ládbesenyő – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.
Jest gminą z największym udziałem mniejszości polskiej na Węgrzech – według danych ze spisu powszechnego w 2011 roku 17,1% jej mieszkańców stanowią Polacy

</doc>
<doc id="1126423" url="https://pl.wikipedia.org/wiki?curid=1126423" title="Lak (Węgry)">
Lak (Węgry)

Lak – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126424" url="https://pl.wikipedia.org/wiki?curid=1126424" title="Martonyi">
Martonyi

Martonyi – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126425" url="https://pl.wikipedia.org/wiki?curid=1126425" title="Józef Panaś">
Józef Panaś

Józef Panaś (ur. 23 listopada 1887 w Odrzykoniu, zm. (prawdopodobnie) 4 kwietnia 1940 we Lwowie) – polski duchowny, wojskowy i polityk; kapelan Legionu Wschodniego, kapelan i dziekan II Brygady Legionów Polskich, superior Polskiego Korpusu Posiłkowego, superior polowy Legionów Polskich, proboszcz Wojska Polskiego, kapelan Związku Hallerczyków, członek Rady Naczelnej PSL „Piast”, Rady Naczelnej i Naczelnego Komitetu Wykonawczego Stronnictwa Ludowego, prezes Komisji Gospodarczej SL we Lwowie, członek Zarządu Małopolskiego Towarzystwa Rolniczego, redaktor naczelny Gazety Grudziądzkiej, działacz Związku Walki Zbrojnej, publicysta, pamiętnikarz, społecznik.
Życiorys.
Dzieciństwo i młodość.
Urodzony 23 listopada 1887 w Odrzykoniu w rodzinie chłopskiej o tradycjach patriotycznych; był synem Szymona i Tekli z domu Guzek. Ojciec był rolnikiem w Odrzykoniu, początkowo należał do Związku Stronnictwa Chłopskiego, potem był zwolennikiem ks. Stanisława Stojałowskiego, dobrego znajomego rodziny. Braćmi Józefa byli: Stanisław (ur. 1879) i Franciszek (ur. 1890).
Od I do III klasy w latach 1899 do 1902 Józef Panaś uczył się w C. K. Gimnazjum w Sanoku. W 1907 zdał egzamin dojrzałości z odznaczeniem w C. K. Gimnazjum z wykładowym językiem polskim w Przemyślu (w jego klasie był Adam Remiszewski). W Przemyślu kontynuował naukę w Seminarium Duchownym, gdzie 29 czerwca 1911 przyjął święcenia z rąk biskupa przemyskiego Józefa Sebastiana Pelczara (wyświęceni wtedy zostali także Jan Wawszczak, Władysław Wójcik). Od 1911 był wikariuszem w Dublanach i prefektem szkoły wydziałowej w Dobromilu. W tym czasie został członkiem Drużyn Bartoszowych i Sokoła.
Działalność legionowa.
Wybuch I wojny światowej 1914 zastał go w księstwie Anhalt w Niemczech, skąd powrócił by walczyć o niepodległość Polski. W 1914 został mianowany kapelanem Legionów Polskich. W latach 1914–1918 przemierzył wraz z legionami front w Karpatach, Bukowinie, Besarabii, na Wołyniu i Litwie. Był oficerem prowiantowym i menażmajstrem, przede wszystkim jednak duchownym. Opiekował się także pobojowiskami legionowymi na obszarze walk, głównie II Brygady. Do 2 połowy września 1914 r. jako kapelan związany był z 2 pułkiem piechoty, wchodzącym w skład Legionu Wschodniego. Następnie został mianowany na stanowisko kapelana całego Legionu. Dalszy szlak odbywał z 3 pułkiem piechoty Legionów Polskich, pod dowództwem mjr. Józefa Hallera. Brał udział w bitwach pod Nadwórną, Mołotkowem i Pasieczną. W powołanej wiosną 1915 II Brygadzie Legionów Polskich pełnił rolę kapelana 3 pułku piechoty. W czerwcu 1915 był świadkiem szarży pod Rokitną. W 1 połowie sierpnia 1915 objął funkcję szefa referatu spraw duszpasterskich przy Komendzie Legionów, gdzie za zgodą komendanta Józefa Piłsudskiego uporządkował m.in. sprawy metrykalne dotyczące poległych legionistów i ułożył regulamin dla kapelanów wojskowych. Równocześnie od sierpnia 1915 był kapelanem dowodzonego przez ppłk. Bolesława Roję, 4 pułku piechoty III Brygady Legionów Polskich, z którym brał udział w bitwie pod Kuklami. W listopadzie 1915 został ranny pod Polską Górą. W lipcu 1916 w zastępstwie kapelana 5 pułku piechoty I Brygady Legionów Polskich uczestniczył w bitwie pod Kostiuchnówką. W grudniu 1916 odzyskał dla potrzeb Legionów były kościół garnizonowy w Warszawie (późniejsza katedra polowa Wojska Polskiego) i kierował przez krótki czas, jego odnową. 20 grudnia 1916 został powołany na stanowisko superiora polowego Legionów, co oznaczało zwierzchnictwo nad wszystkimi kapelanami legionowymi i całym duchowieństwem we wszystkich brygadach. W okresie kryzysu przysięgowego w lipcu 1917 opowiedział się za pozostaniem II Brygady Legionów przy boku państw centralnych i za jej podporządkowaniem Tymczasowej Radzie Stanu. Od 2 połowy września 1917 był superiorem Polskiego Korpusu Posiłkowego. W lutym 1918 w proteście wobec postanowień Traktatu Brzeskiego, współorganizował spisek oficerów Polskiego Korpusu Posiłkowego (którego trzon stanowili żołnierze II Brygady): Józefa Hallera, Norberta Okołowicza, Michała Roli-Żymierskiego, Romana Góreckiego i Włodzimierza Zagórskiego, w celu przebicia się tego Korpusu przez front austriacko-rosyjski pod Rarańczą i połączenia z I Korpusem Polskim w Rosji, dowodzonym przez gen. Józefa Dowbor-Muśnickiego. W konsekwencji zainicjowanego buntu został internowany na Węgrzech i w maju 1918 stał się jednym z trzech głównych oskarżonych w procesie w Marmaros-Sziget (prócz niego też kpt. dr Roman Górecki i rtm. Norbert Okołowicz). Został oskarżony m.in. za usiłowanie przeprowadzenia wojska do gen. Dowbor-Muśnickiego, o nakłanianie do dezercji oraz o wystąpienie wraz z innymi legionistami przeciw wkraczającym oficerom por. Janowi Schillingowi i kpt. Janowi Băleanu, przeciw którym użył broni, za co miał być ukarany w myśl art. 328a wojskowego kodeksu karnego. W jego sprawie interweniował u cesarza Karola I Habsburga legat papieski ks. Ratti, przyszły papież Pius XI. 2 października ksiądz został ułaskawiony i kilka dni później wraz z pozostałymi sądzonymi, wypuszczony z więzienia.
Działalność do przewrotu majowego.
W listopadzie 1918 uczestniczył w polsko-ukraińskich walkach o Przemyśl; był jednym z organizatorów polskich oddziałów ochotniczych, a od 5 listopada 1918 dowódcą grupy „San”. Następnie do maja 1919 brał udział w walkach o Lwów. Został zweryfikowany ze starszeństwem w stopniu proboszcza (odpowiadający stopniowi podpułkownika) ze starszeństwem z dniem 1 czerwca 1919. W lipcu 1919 stał się jednym z głównych inicjatorów powstania Straży Mogił Polskich Bohaterów, która zainicjowała budowę Cmentarza Orląt Lwowskich. Ułożył specjalny statut dla tej organizacji. Podczas wojny polsko-bolszewickiej sprawował funkcję dziekana Naczelnego Dowództwa Wojsk Polskich w Galicji Wschodniej. Uczestniczył w bitwie pod Zadwórzem. Od września 1919 był dziekanem Okręgu Korpusu VI we Lwowie, a od listopada 1921 pełniącym obowiązki szefa duszpasterstwa katolickiego Dowództwa Okręgu Korpusu Nr X w Przemyślu. 3 maja 1922 został zweryfikowany w stopniu proboszcza ze starszeństwem z dniem 1 czerwca 1919 roku i 9. lokatą w duchowieństwie wojskowym wyznania rzymskokatolickiego. Jego odwaga na polu walki, była wysoko oceniana przez marszałka Józefa Piłsudskiego, który wielokrotnie nagradzał go najwyższymi odznaczeniami wojskowymi.
Działalność polityczna.
17 maja 1926 sprzeciwił się publicznie zamachowi stanu Józefa Piłsudskiego, zrzucając odznaczenia podczas mszy, celebrowanej w intencji ofiar przez biskupa polowego Wojska Polskiego Stanisława Galla, w katedrze polowej Wojska Polskiego w Warszawie. 18 sierpnia 1926 został zwolniony ze stanowiska i pozostawiony w dyspozycji Kurii Biskupiej Wojska Polskiego. 30 września 1927 przeniesiono go w stan spoczynku. Zamieszkał we Lwowie przy ulicy św. Mikołaja 2. Od jesieni 1926 włączył się w działalność Polskiego Stronnictwa Ludowego „Piast”. Należał do najbliższych współpracowników Wincentego Witosa. W 1927 zasiadał w małopolskim Zarządzie Okręgowym PSL Piast, a w 1928 w jego Zarządzie Okręgowym, jako zastępca prezesa tej partii, w Małopolsce Wschodniej. W czerwcu 1930 został wybrany na członka Rady Naczelnej PSL Piast. Uznawany za radykalnego działacza ludowego, opowiadał się za modelem państwa egalitarnego, opartego na fundamencie prawa. Był jednym z przywódców Kongresu Obrony Prawa i Wolności Ludu (jako członek prezydium Kongresu Centrolewu), który odbył się w czerwcu 1930 w Krakowie. Jego program polityczny wykrystalizował się pod wpływem ideologii lewicowej, programu chadeckiego oraz lewego skrzydła agraryzmu. Jako entuzjasta i organizator spółdzielczości, na wzór działającego do dnia dzisiejszego holenderskiego Boerenbondu, opracował w 1927 statut dla wiejskich spółdzielni. We wrześniu 1930 objął stanowisko redaktora Gazety Grudziądzkiej. Na łamach gazety zaproponował powstanie chłopskiego kartelu zbożowo-hodowlanego, który miał za zadanie obronę interesów chłopskich, przed m.in. wygórowanymi cenami karteli rządowych. Pomysł ten odbił się w Polsce szerokim echem i sprowokował dyskusję wielu specjalistów, akademików, parlamentarzystów, a także przedstawicieli rządu z wicepremierem Eugeniuszem Kwiatkowskim na czele. Spore nadzieje wiązał z nim również Stanisław Mikołajczyk. Jako obrońca najbiedniejszych Polaków, dał się poznać jako czołowy przeciwnik sanacji; jego pisma były najczęściej konfiskowanymi gazetami na Pomorzu, wytoczono mu także wiele spraw sądowych. Z drugiej strony jako rzecznik pokojowego ułożenia stosunków między Polakami a Ukraińcami, (opowiadał się m.in. za uwzględnieniem ukraińskich interesów politycznych i ekonomicznych na ówczesnych kresach wschodnich) był zwalczany przez endecję. W 1930 jako jedyny ksiądz na liście Centrolewu uczestniczył w wyborach brzeskich, kandydując bez powodzenia z okręgu tczewskiego. W trakcie procesu brzeskiego zeznawał w charakterze świadka, broniąc m.in. Hermana Liebermana z PPS. Po zjednoczeniu w 1931 ruchu ludowego, działał w ramach Stronnictwa Ludowego i został członkiem Rady Naczelnej SL. W lutym 1938 został wybrany do Naczelnego Komitetu Wykonawczego SL. Od 1936 był prezesem Komisji Gospodarczej SL we Lwowie oraz członkiem Zarządu Małopolskiego Towarzystwa Rolniczego. Współpracował zarówno z socjalistami takimi jak Andrzej Strug czy Stefan Czarnowski, jak i chadekami: Wojciechem Korfantym i Karolem Popielem. Był zwolennikiem racjonalnej polityki strajkowej. Organizował manifestację w Nowosielcach, szkolenia i wiece przed strajkiem chłopskim w Małopolsce w 1937. Pozostając od początku lat trzydziestych w bliskich kontaktach z gen. Józefem Hallerem, zainicjował porozumienia ugrupowań centrowych pod egidą swego byłego dowódcy, które dały początek powstałemu w 1936 Frontowi Morges. Był kapelanem Związku Hallerczyków, a w lipcu 1933 został wybrany razem z Izydorem Modelskim na członka Zarządu Głównego Związku.
Losy po wybuchu II wojny światowej.
Po wybuchu wojny, jako przedstawiciel Stronnictwa Ludowego, włączył się we Lwowie w działalność podziemnego Komitetu Narodowego Polskiego, przekształconego następnie w Wydział Sztabu Komendy Związku Walki Zbrojnej -1 (Obszaru nr 3). Na przełomie marca i kwietnia 1940 został wyznaczony na kuriera do siedziby premiera Rządu Rzeczypospolitej Polskiej na uchodźstwie, gen. Władysława Sikorskiego w Angers we Francji, gdzie miał zrelacjonować informacje na temat działań ZSRR na zachodniej Ukrainie. Na początku kwietnia 1940 został aresztowany przez NKWD we Lwowie. Był torturowany, a następnie najprawdopodobniej 4 kwietnia 1940 r. zamordowany podczas śledztwa, we lwowskiej siedzibie NKWD przy ul. Pełczyńskiej (w budynku Miejskiego Zakładu Energetycznego).
W 1941 biskup polowy Józef Gawlina, nie wiedząc o śmierci ks. Panasia, wyznaczył go na stanowisko dziekana Polskich Sił Zbrojnych w ZSRR.
W 1980 w postać księdza, wcielił się w filmie Ryszarda Filipskiego pt. "Zamach stanu", aktor Józef Nowak.
Życie prywatne.
Młodszy brat księdza Józefa Panasia, Franciszek, zginął podczas I wojny światowej. Starszy brat Stanisław (1879–1940); absolwent Wydziału Prawa UJ i członek Sokoła, był sędzią grodzkim w Mszanie Dolnej, a następnie prezesem sądu w Wadowicach. Siostra, Tekla Panaś-Mikuś, została w 1939 wywieziona przez Sowietów z Koziny, w ówczesnym powiecie Stanisławowskim, do Kazachstanu. Przez matkę, kapelan był spowinowacony z Jadwigą z Rückemannów Guzkową, kuzynką gen. Wilhelma Orlik-Rückemanna, a przez babkę ze strony ojca, z biskupem przemyskim i rektorem UJ, Józefem Sebastianem Pelczarem. Jego krewnymi byli trzej duchowni: dziekan przeworski ks. Franciszek Trznadel (1830–1872), ks. prof. Antoni Trznadel (1857–1908) i ks. dr Jan Trznadel (1866–1920).
Twórczość.
Pozostawił po sobie około stu artykułów prasowych publikowanych m.in. w: Gazecie Grudziądzkiej, Piaście, Zielonym Sztandarze, Woli Ludu, Polonii, Placówce, Gazecie Powszechnej.
Upamiętnienie.
W rodzinnym Odrzykoniu w 2018 r. została wmurowana tablica z podobizną księdza płk. Józefa Panasia. Imię księdza nosi także jedna z tamtejszych ulic.

</doc>
<doc id="1126426" url="https://pl.wikipedia.org/wiki?curid=1126426" title="Meszes">
Meszes

Meszes – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126427" url="https://pl.wikipedia.org/wiki?curid=1126427" title="Nyomár">
Nyomár

Nyomár – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126429" url="https://pl.wikipedia.org/wiki?curid=1126429" title="Perkupa">
Perkupa

Perkupa – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126431" url="https://pl.wikipedia.org/wiki?curid=1126431" title="Rakaca">
Rakaca

Rakaca – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126432" url="https://pl.wikipedia.org/wiki?curid=1126432" title="Rakacaszend">
Rakacaszend

Rakacaszend – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126434" url="https://pl.wikipedia.org/wiki?curid=1126434" title="Szakácsi">
Szakácsi

Szakácsi – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126435" url="https://pl.wikipedia.org/wiki?curid=1126435" title="Brumalia">
Brumalia



</doc>
<doc id="1126438" url="https://pl.wikipedia.org/wiki?curid=1126438" title="Szalonna">
Szalonna

Szalonna – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126439" url="https://pl.wikipedia.org/wiki?curid=1126439" title="Szendrőlád">
Szendrőlád

Szendrőlád – wieś i gmina w północno-wschodniej części Węgier, w pobliżu miasta Edelény.
Położenie.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126440" url="https://pl.wikipedia.org/wiki?curid=1126440" title="Szin">
Szin

Szin – wieś i gmina w północno–wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126441" url="https://pl.wikipedia.org/wiki?curid=1126441" title="Józef Oppenheim">
Józef Oppenheim

Józef Oppenheim (ur. 15 czerwca 1887 w Warszawie, zm. 28 lutego 1946 w Kościelisku) – polski narciarz żydowskiego pochodzenia, taternik, ratownik górski, wieloletni naczelnik TOPR.
Życiorys.
W młodości był działaczem lewicowym (III Proletariat); aresztowany przez władze rosyjskie, uciekł z więzienia i schronił się za granicą. Nie ukończył studiów na politechnikach, potem pracował w Krakowie.
W 1910 z grupą narciarzy z krakowskiego AZS przybył na wycieczkę do Zakopanego i pozostał tu na stałe. W latach 1910–1911 był kierownikiem zakopiańskiego Domu Turystycznego AZS. W 1912 wraz z Włodzimierzem Antoniewiczem po złożeniu egzaminu przed komisją przewodnicką (Mariusz Zaruski, Jakub Gąsienica Wawrytko) uzyskał nieformalne uprawnienia do prowadzenia wycieczek studenckich po Tatrach.
Oprócz uprawiania w lecie turystyki tatrzańskiej stał się wkrótce jednym z najczynniejszych narciarzy turystów, a także taternikiem. Dokonał w 1914 kilku pierwszych wejść zimowych: północną ścianą na Mięguszowiecki Szczyt Czarny (z Józefem Lesieckim, Mariuszem Zaruskim i in.) oraz na Młynarza i Kaczy Szczyt (z Lesieckim).
Przed I wojną światową był w zarządzie Sekcji Narciarskiej PTT. W latach międzywojennych był sędzią narciarskim i jednym z najaktywniejszych działaczy narciarskich w Zakopanem. Również wtedy projektował nowe tatrzańskie szlaki narciarskie i osobiście je znakował. Z ramienia TOPR był też przez cały ten okres członkiem kolejnych komisji do spraw przewodnictwa tatrzańskiego.
Nadal (zwłaszcza w latach 20.) uprawiał narciarstwo wysokogórskie, uczestnicząc m.in. w pierwszym wejściu zimowym od północnej strony na Wielką Kopę Koprową (w 1921 z Mieczysławem Świerzem, Władysławem Ziętkiewiczem i innymi). Przechodził też na nartach przez Kozią i Lodową Przełęcz.
Józef Oppenheim wniósł do narciarstwa wysokogórskiego legendarną ideę „wyrypy”, czyli kilkunastogodzinnego, bardzo długiego przejścia na nartach szeregu szczytów i przełęczy. Wśród takich wyryp należy wymienić wyprawę Oppenheima i Władysława Pawlicy z 18 kwietnia 1911 roku, kiedy to z czterema innymi przeszli na nartach grań Ornaku, Bystrą, Szeroki Upłaz, Kamienistą, Hlinę i zeszli do Podbańskiej na Słowacji.
Trasy innych „wyryp”:
Wkrótce po przybyciu do Zakopanego nauczył się fotografowania. W latach międzywojennych wydał kilka albumów tatrzańskich ("Tatry", "Tatry w zimie" itd., niektóre w kilku wydaniach), a jego zdjęcia były też reprodukowane w różnych wydawnictwach (m.in. w „Wierchach”). Głównie z jego fotografii sporządzono specjalny album zdjęć tatrzańskich i pienińskich, ofiarowany papieżowi Piusowi XI przez Polskie Towarzystwo Tatrzańskie w 1925.
W czasie II wojny światowej przebywał najpierw w okolicach Kowla, a od 1942 w Warszawie, gdzie z powodu swego żydowskiego pochodzenia ukrywał się u przyjaciół aż do powstania warszawskiego, a po jego upadku był zatrudniony przy ewakuacji szpitala z rannymi i w ten sposób wydostał się z Warszawy do znajomych w Pruszkowie.
Oppenheim jest autorem przewodnika "Szlaki narciarskie Tatr Polskich i główne przejścia na południową stronę" (Kraków 1936). Poza tym niewiele publikował – kilka sprawozdań, z tych najważniejsze to "Dokoła śmiertelnej wyprawy Wincentego Birkenmajera", "II. Akcja Pogotowia Ratunkowego" („Taternik” 17, 1933, nr 3–4) i "Jak odbyła się wyprawa po ciało śp. Birkenmajera?" („Ilustrowany Kurier Codzienny”, 24 kwietnia 1933, wywiad), a jego współautorstwa jest popularny artykulik "Powstanie Pogotowia Tatrzańskiego i jego działalność" („Płomyk” 1946, nr 7) i pośmiertnie wydane wspomnienie: "Pamięci zmarłych schronisk" („Wierchy” 18, 1948).
W okresie międzywojennym należał do najbardziej popularnych postaci Zakopanego. Zwano go Józio lub Opcio. Jest sympatycznie wspominany przez wiele osób we wspomnieniach z tamtych lat.
Pozostały w rękopisie jego wspomnienia narciarskie wykorzystane w książce Wandy Gentil-Tippenhauer i Stanisława Zielińskiego "W stronę Pysznej" (Warszawa 1961 i dalsze wydania pod nazwiskiem samego Zielińskiego). Jego życiu poświęcona jest książka Wojciecha Szatkowskiego "Józef Oppenheim, przyjaciel Tatr i ludzi" (Łomianki–Zakopane 2021, wyd. Wydawnictwo LTW i Muzeum Tatrzańskie im. Dra Tytusa Chałubińskiego).
Działalność w TOPR.
W 1912 został członkiem TOPR, a od sierpnia 1914 (gdy Mariusz Zaruski odszedł do Legionów Polskich) do wybuchu II wojny światowej w 1939, a także przez krótki okres w 1945 był naczelnikiem TOPR. W latach 1912–1939 uczestniczył w licznych wyprawach ratunkowych w lecie i w zimie. W latach 30. zapoczątkował dyżury ratowników na zawodach narciarskich, zwłaszcza gdy odbywały się w samych Tatrach.
Śmierć.
Po wojnie wrócił do Zakopanego, gdzie w 1945 był krótko kierownikiem TOPR-u, a potem organizował domy wypoczynkowe na Groniku w Kościelisku. W tym czasie, 28 lutego 1946 roku został zamordowany we własnym domu na Krzeptówkach, mordercy zostali zidentyfikowani, jak się okazało należeli do oddziału "Ognia" . Prokuratura po dochodzeniach i aresztowaniu sprawców wykluczyła jednak tezę o mordzie politycznym i stwierdziła, że zbrodnia miała charakter rabunkowy. 
Został pochowany na Nowym Cmentarzu w Zakopanem (kw. L4-3-3). Po jego śmierci Mieczysław Jastrun napisał wiersz "Pamięci Józefa Oppenheima" („Kuźnica” 1946, nr 28); w Zakopanem w 1949 zorganizowano wystawę zdjęć Oppenheima z Tatr, a Grupa Tatrzańska GOPR nosiła imię Oppenheima.
Linki zewnętrzne.
Prace fotograficzne J.Oppenheima w zbiorach Biblioteki Narodowej – Polona.pl

</doc>
<doc id="1126446" url="https://pl.wikipedia.org/wiki?curid=1126446" title="Szinpetri">
Szinpetri

Szinpetri – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126448" url="https://pl.wikipedia.org/wiki?curid=1126448" title="Szögliget">
Szögliget

Szögliget – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126449" url="https://pl.wikipedia.org/wiki?curid=1126449" title="Szőlősardó">
Szőlősardó

Szőlősardó – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126450" url="https://pl.wikipedia.org/wiki?curid=1126450" title="Szuhogy">
Szuhogy

Szuhogy – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126452" url="https://pl.wikipedia.org/wiki?curid=1126452" title="Teresztenye">
Teresztenye

Teresztenye – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126453" url="https://pl.wikipedia.org/wiki?curid=1126453" title="Tomor">
Tomor

Tomor – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126454" url="https://pl.wikipedia.org/wiki?curid=1126454" title="Tornabarakony">
Tornabarakony

Tornabarakony – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126457" url="https://pl.wikipedia.org/wiki?curid=1126457" title="Tornakápolna">
Tornakápolna

Tornakápolna – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126458" url="https://pl.wikipedia.org/wiki?curid=1126458" title="Tornanádaska">
Tornanádaska

Tornanádaska – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126459" url="https://pl.wikipedia.org/wiki?curid=1126459" title="Tornaszentandrás">
Tornaszentandrás

Tornaszentandrás – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126460" url="https://pl.wikipedia.org/wiki?curid=1126460" title="Siarczan niklu(II)">
Siarczan niklu(II)

Siarczan niklu(II), NiSO4 – nieorganiczny związek chemiczny, sól niklowa kwasu siarkowego. Jego forma siedmiowodna występuje naturalnie jako minerał morenozyt.
Właściwości.
Bezwodny siarczan niklu występuje jako żółte regularne kryształy łatwo rozpuszczalne w wodzie. Heksahydrat występuje w dwóch formach – niebieskiej tetragonalnej α, która powyżej 53,3 °C przechodzi w zieloną jednoskośną formę β izomorficzną z sześciowodnym siarczanem magnezu. Współczynnik załamania wynosi 1,511. Heptahydrat tworzy zielone romboedryczne kryształy o współczynniku załamania 1,467. Formy uwodnione tracą całą wodę krystalizacyjną pod wpływem ogrzewania ponad 100 °C. Dobrze rozpuszczają się w wodzie i alkoholu.
W temperaturze 848 °C bezwodny siarczan niklu rozkłada się do tlenku niklu i tritlenku siarki:
Otrzymywanie.
Wielkoskalowo, siarczan niklu produkowany jest w wyniku reakcji przeprowadzanej w fazie gazowej pomiędzy tetrakarbonylkiem niklu, dwutlenkiem siarki i tlenem w temperaturze 100 °C:
Siarczan niklu otrzymuje się także poprzez reakcję niklu, tlenku niklu lub węglanu niklu z kwasem siarkowym:
Dodanie do powstałego roztworu rozcieńczonego węglanu baru umożliwia usunięcie zanieczyszczeń.
Zastosowanie.
Siarczan niklu stosuje się głównie jako elektrolit do niklowania i w rafinacji elektrolitycznej. Jest także używany jako zaprawa farbiarska oraz do czernienia cynku i mosiądzu.
Otrzymuje się z niego szereg innych związków niklu. W roztworach wodnych powstają nierozpuszczalne sole niklu, np.
W reakcjach siarczanu niklu z siarczanem amonu lub siarczanami metali alkalicznych powstają sole podwójne będące izomorficzne z odpowiednimi solami m.in. żelaza, kobaltu, magnezu i cynku.

</doc>
<doc id="1126462" url="https://pl.wikipedia.org/wiki?curid=1126462" title="Tornaszentjakab">
Tornaszentjakab

Tornaszentjakab – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126463" url="https://pl.wikipedia.org/wiki?curid=1126463" title="Varbóc">
Varbóc

Varbóc – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126464" url="https://pl.wikipedia.org/wiki?curid=1126464" title="Viszló">
Viszló

Viszló – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126465" url="https://pl.wikipedia.org/wiki?curid=1126465" title="Iwona Pawlak">
Iwona Pawlak



</doc>
<doc id="1126466" url="https://pl.wikipedia.org/wiki?curid=1126466" title="Ziliz">
Ziliz

Ziliz – wieś i gmina w północno-wschodniej części Węgier, w pobliżu miasta Edelény.
Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Edelény, wchodzącego w skład komitatu Borsod-Abaúj-Zemplén i jest jedną z jego 46 gmin.

</doc>
<doc id="1126472" url="https://pl.wikipedia.org/wiki?curid=1126472" title="Metkatynon">
Metkatynon



</doc>
<doc id="1126477" url="https://pl.wikipedia.org/wiki?curid=1126477" title="Władysław Długosz">
Władysław Długosz

Władysław Długosz (ur. 24 lipca 1864 w Krakowie, zm. 24 czerwca 1937 tamże) – senator I kadencji w II RP, poseł na Sejm Krajowy, poseł do austriackiej Rady Państwa, minister dla Galicji i długoletni prezes Krajowego Towarzystwa Naftowego, członek Rady Centralnego Związku Polskiego Przemysłu, Górnictwa, Handlu i Finansów w 1920 roku.
Dzieciństwo i młodość.
Urodził się w 1864 w Krakowie i po ukończeniu 6 klas Szkoły Realnej w Krakowie odbył studia techniczne w Pradze. W 1887 przyjechał do Siar, małej wsi pod Gorlicami, zmotywowany wieściami o wielkich majątkach powstających dzięki prężnie rozwijającemu się tutaj przemysłowi naftowemu. Pracował w kopalniach ropy naftowej w Siarach, Sękowej i Ropicy Górnej i w Krygu przechodząc wszystkie szczeble kariery naftowej od pomocnika kowala do kierownika kopalni. W tym czasie zetknął się z Williamem Henrym McGarveyem, który w Krygu koło Gorlic prowadził jedne z pierwszych na ziemiach polskich wiercenia systemem kanadyjskim.
Kariera w przemyśle naftowym.
Wszystko co posiadał, w 1890 zainwestował we własną kopalnię i zbankrutował. Straciwszy cały majątek, ale bogatszy o doświadczenia, zatrudnił się w firmie Mac Garveya, którą ten założył z austriackim finansistą Johanem Simenonem Bergheimem. Długosz rozpoczął poszukiwania ropy pod Borysławiem, ale bez powodzenia tak, iż w końcu Mac Garvey postanowił zamknąć kopalnię i przenieść ją w inne miejsce. Wbrew jego woli, Władysław Długosz wraz z poznanym w Siarach Janem Rączkowskim wiercił dalej, stosując przy tym, jak się potem okazało, przełomowe dla przemysłu naftowego wynalazki. W 1896 Władysław Długosz na głębokości 900 metrów dotarł do wielkich pokładów ropy, a jego szyb zaczął produkować 40 ton ropy dziennie. W ten sposób stał się odkrywcą Zagłębia Borysławskiego, co stało się przełomem w polskim przemysłem naftowym.
Po tym wydarzeniu został dyrektorem kilku kopalni MacGarveya, wrócił do Siar i ożenił się z Kamilą Dembowską, córką Władysława Dembowskiego, właściciela wsi. Świadkami na tym ślubie byli William Henry Mac Garvey i Wojciech Biechoński, burmistrz Gorlic W początkach XX wieku. Władysław Długosz był już samodzielnym przedsiębiorcą i człowiekiem niezmiernie bogatym. Odkupił od teścia Siary i postawił tam wielki pałac w stylu secesyjnym z okazałym parkiem, oranżerią i kordegardą.
Został też obdarowany przez cesarza austriackiego Wielką Wstęgą Orderu Korony Żelaznej i tytułem tajnego radcy dworu.
Polityka.
Mając duże zaplecze materialne, związał się z ruchem ludowym i rozpoczął karierę polityczną – w 1908 został posłem do Sejmu Krajowego, a w 1911 posłem do Rady Państwa w Wiedniu. W tym samym roku został ministrem ds. Galicji. W grudniu 1913 miał miejsce burzliwy zjazd Polskiego Stronnictwa Ludowego, w czasie którego doszło do otwartej walki pomiędzy zwolennikami Wincentego Witosa i lewicującego Jana Stapińskiego. Władysław Długosz był jednym z głównych stronników Witosa. Jego postawa stanowiła "casus belli" dla stapińszczyków. W efekcie doszło do rozłamu, a ugrupowanie Długosza i Witosa przyjęło nazwę Polskie Stronnictwo Ludowe „Piast” (od nazwy swojego organu prasowego).
PSL „Piast”.
W konsekwencji politycznej rozłamu Długosz w 1914 złożył dymisję ze stanowiska ministra ds. Galicji, ale miało to już dość ograniczone znaczenie w obliczu wybuchu I wojny św. W tym momencie stał się jednym z liderów Piasta, zapewniając partii stabilność materialną i organizacyjną, a także sprawne funkcjonowanie gazety, na którą wyłożył pieniądze. Gazeta, dzięki zarządowi i za sprawą redaktora naczelnego, Józefa Rączkowskiego z Siar, w latach wojny stał się jedną z najpoczytniejszych gazet w Cesarstwie.
I wojna światowa.
W 1914 roku jako przedstawiciel ludowców był członkiem sekcji zachodniej Naczelnego Komitetu Narodowego. Władysław Długosz zasłynął podczas wojny przede wszystkim dwoma akcjami politycznymi. Wraz z Włodzimierzem Tetmajerem, swoim kolegą klubowym, w wiedeńskim domu Długosza, 28 maja 1917 opracowali rezolucję o wolnej, niepodległej i zjednoczonej Polsce z dostępem do morza. W grudniu tego samego roku, Władysław Długosz wygłosił w austriackiej Komisji Wojskowej mowę o okrucieństwach armii austriackiej i niemieckiej dokonanych na ludności Galicji. Po wygłoszeniu tej mowy Długosza potajemnie śledził wywiad austriacki.
Był zastępcą naczelnikiem wydziału rolnictwa Polskiej Komisji Likwidacyjnej w 1918 roku.
II Rzeczpospolita.
W niepodległej Polsce Władysław Długosz nadal pozostał przemysłowcem, politykiem i społecznikiem. Już w 1917 został prezesem Krajowego Towarzystwa Naftowego, a w 1921 powierzono mu prezesurę Państwowej Rady Naftowej. W 1922 z listy PSL „Piast” wybrany został do Senatu Rzeczypospolitej Polskiej. Odszedł z polityki po zamachu stanu Józefa Piłsudskiego w 1926. 9 listopada 1931 został mu nadany Krzyż Komandorski Orderu Odrodzenia Polski. Stale rozwijał z sukcesami kopalnictwo naftowe na Ziemi Gorlickiej.
Działalność społeczna.
Władysław Długosz był aktywnym działaczem na Ziemi Gorlickiej. W latach 1909–1923 piastował funkcję marszałka Rady Powiatowej w Gorlicach. Z jego inicjatywy i często za jego pieniądze powstawały związki mleczarskie, domy ludowe, szkoły. Dla młodzieży wiejskiej uczącej się w mieście wybudował dwa internaty polski i ruski (łemkowski). Był głównym inicjatorem powstania Okręgowego Towarzystwa Rolniczego i Spółki Handlowej „Sierp”. Za jego pieniądze zbudowano „Dom Sokoła” z pierwszym kinem w Gorlicach i odbudowano zniszczony kompletnie przez Austriaków kościół pw. Św. Filipa i Jakuba. W 1910 został wybrany przewodniczącym rady nadzorczej ludowego Towarzystwa Wzajemnych Ubezpieczeń „Wisła”.
Władysław Długosz zmarł w 1937 w Krakowie. Został pochowany w rodzinnym mauzoleum w Siarach.

</doc>
<doc id="1126483" url="https://pl.wikipedia.org/wiki?curid=1126483" title="AS Roma 1927/1928">
AS Roma 1927/1928

Sezon 1927/1928 klubu AS Roma.
Sezon.
Pierwszy sezon w historii klubu AS Roma. Zespół zajął 8. miejsce w Girone B oraz wywalczył puchar Coppa CONI.

</doc>
<doc id="1126489" url="https://pl.wikipedia.org/wiki?curid=1126489" title="4-Metyloaminoreks">
4-Metyloaminoreks

4-Metylaminoreks – wielofunkcyjny organiczny związek chemiczny, metylowa pochodna aminoreksu; substancja psychoaktywna o właściwościach stymulantu. .

</doc>
<doc id="1126497" url="https://pl.wikipedia.org/wiki?curid=1126497" title="Predeal (miasto)">
Predeal (miasto)

Predeal (; ) – miasto w środkowej Rumunii, w okręgu Braszów. Leży w dolinie rzeki Prahova, u stóp gór Bucegi, części Karpat Południowych. Według spisu ludności z 2002 roku miasto zamieszkiwane jest przez 5270 osób. Najbliższe osiedla to Azuga na południu, Buşteni na południowym zachodzie, Râșnov na północnym zachodzie i Braszów na północy. Stolica kraju – Bukareszt leży 147 km na południowy wschód.
Historia.
Pierwsze wzmianki o Predeal pojawiają się w 1674 roku. Miejscowość zaczęła się rozwijać w 1850 roku wraz z rozpoczęciem budowy drogi z Câmpina do Predeal (Obecnie droga DN1). 31 maja 1874 roku Austro-Węgry i Rumunia podpisały umowę dotyczącą budowy linii kolejowej z Ploeszti do Braszowa, przechodzącą przez Predeal. Pierwsze pociągi na tej trasie ruszyły w 1879 roku, wtedy też wybudowano tu dworzec kolejowy. 7 maja 1885 roku Predeal, Azuga, Buşteni i Poiana Țapului oddzieliły się od miejscowości Podul Neagului i utworzyły odrębną miejscowość pod nazwą Predeal.
Obecnie Predeal jest ośrodkiem sportów zimowych i centrum turystycznym, położonym w otoczeniu przełęczy Predeal. Jest to najwyżej położone miasto Rumunii (wysokość 1033–1110 m n.p.m.). Merem miasta od 2008 roku jest Ionel Goidescu.
W mieście rozwinął się przemysł lekki, spożywczy oraz poligraficzny.

</doc>
<doc id="1126506" url="https://pl.wikipedia.org/wiki?curid=1126506" title="AS Roma 1928/1929">
AS Roma 1928/1929

Sezon 1928/1929 klubu AS Roma.
Sezon.
Z klubu odszedł prezes Italo Foschi, a na jego miejsce przybył Renato Sacerdoti. Do zespołu sprowadził m.in. Fulvio Bernardiniego z Ambrosi i Rodolfo Volka z Fiumana. Obaj stali się gwiazdami zespołu, który zajął 3. miejsce w mistrzostwach Włoch.

</doc>
<doc id="1126510" url="https://pl.wikipedia.org/wiki?curid=1126510" title="Lehliu Gară">
Lehliu Gară

Lehliu Gară – miasto w południowej Rumunii, w okręgu Călărași (Muntenia). 
Historia.
Miejscowość powstała podczas budowy linii kolejowej Bukareszt-Feteşti. Prawa miejskie otrzymała 18 kwietnia 1989 roku. Liczy 6567 mieszkańców (dane na rok 2002). Pracują oni głównie w rolnictwie. W lutym 2007 roku Biomart Energy otworzył tu zakład produkujący biodiesel zatrudniający około 250 osób. W mieście działa od 1973 roku nowoczesny szpital Lehliu-Gară. 

</doc>
<doc id="1126517" url="https://pl.wikipedia.org/wiki?curid=1126517" title="Fernando Escartin">
Fernando Escartin



</doc>
<doc id="1126519" url="https://pl.wikipedia.org/wiki?curid=1126519" title="Alex D. Linz">
Alex D. Linz

Alexander David Linz (ur. 3 stycznia 1989 w Santa Barbara w stanie Kalifornia) – amerykański aktor, który rozpoczął swoją filmową karierę pod koniec lat 90. XX wieku. Sławę przyniosła mu główna rola w komedii "Alex – sam w domu".
Życiorys.
Urodził się w Santa Barbara w Kalifornii, jest synem prawniczki Deborah Baltaxe oraz dr. Daniela Linza – profesora psychologii na Uniwersytecie Kalifornijskim. Jego rodzice są rozwiedzeni, mieszka z matką. Alex ma młodszą siostrę Lily Alice, jest judaistą.
Alex rozpoczął karierę filmową epizodycznymi rolami w serialu "Cybill" w 1994 roku. Później pojawiał się w kilku produkcjach telewizyjnych, wystąpił jako syn postaci zagranej przez Michelle Pfeiffer w filmie z 1996 roku pt. "Szczęśliwy dzień". W 1997 roku zagrał główną rolę w filmie "Alex – sam w domu". Podkładał głos w animowanej wersji filmu "Tarzan" z 1999 roku.
Po 2000 roku Alex Linz miał kilka ról w filmach skierowanych do młodszej publiczności, np. w filmie "Wielka misja Maxa Keeble’a", gdzie zagrał tytułową rolę, a także w "Locie w kosmos" oraz w "Full Court Miracle", gdzie zagrał głównego zawodnika drużyny koszykarskiej w szkole żydowskiej. W 2007 roku zerwał z zawodem aktora.

</doc>
<doc id="1126522" url="https://pl.wikipedia.org/wiki?curid=1126522" title="Diaminobenzen">
Diaminobenzen



</doc>
<doc id="1126534" url="https://pl.wikipedia.org/wiki?curid=1126534" title="Klatka błaznów">
Klatka błaznów

Klatka błaznów (inne nazwy klatka hańby, buda, domek wariatów) – metalowa konstrukcja podobna do współczesnych klatek dla ptaków, lecz znacznie większych rozmiarów, co umożliwiało pomieszczenia do kilku osób jednocześnie, wystawiana w miejscach publicznych, najczęściej na rynkach. Klatkę wykorzystywano do wykonywania kary na honorze za drobne przestępstwa i łamanie ogólnie przyjętych norm społecznych, poprzez wystawienie skazańca na widok publiczny zazwyczaj w najbardziej ruchliwym momencie dnia, celem jego ośmieszenia i wywołania u niego poczucia wstydu. Spotykało się również klatkę, której konstrukcja była ruchoma, co umożliwiało wykonywanie nią wielu obrotów przez zgromadzonych gapiów, a siedzącego w niej nieszczęśnika doprowadzało do wymiotów i omdleń. Dodatkowo ciekawska gawiedź mogła skazańca zamkniętego na kilka minut, godzin, rzadziej dni obrzucać wyzwiskami lub różnego rodzaju przedmiotami, na przykład owocami lub warzywami (często zgniłymi).
Nie jest jasne kto „obsługiwał” klatkę – być może robił to nadzorca więzienny, kat lub jego pachołkowie. 
Klatka błaznów we Wrocławiu.
. Została ona wybudowana w okolicy dzisiejszego pomnika hrabiego Aleksandra Fredry. . 13 lutego 1676 wsadzono do niej pewną kobietę, która chodziła po mieście w męskim ubraniu; . 
Klatki błaznów na Śląsku i Słowacji.
W innych miejscowościach na terenie Śląska kroniki wspominają niejednokrotnie o wystawieniu tego typu obiektów (na przykład w Głogowie, czy Świebodzicach). Niestety, do naszych czasów nie przetrwała na ziemiach śląskich ani jedna metalowa klatka hańby. 
Doskonale zachowana klatka błaznów znajduje się w Lewoczy na Słowacji. Służyła do karania kobiet, które chodziły po ulicach miasta po zapaleniu lamp bez towarzystwa mężczyzny.

</doc>
<doc id="1126543" url="https://pl.wikipedia.org/wiki?curid=1126543" title="Jama otrzewnej">
Jama otrzewnej

Jama otrzewnej, jama otrzewnowa (łac. "cavum peritonealis", "saccus serosus peritonei") – potencjalna przestrzeń znajdująca się między otrzewną ścienną ("peritoneum parietale") a otrzewną trzewną ("peritoneum viscerale"). 
U zdrowego człowieka jama otrzewnej zawiera niewielką objętość płynu, w stanach patologii może gromadzić jego znaczne ilości (puchlina brzuszna). U mężczyzn nie ma ona połączenia z innymi jamami ciała, u kobiet otwierają się do niej ujścia jajowodów.

</doc>
<doc id="1126544" url="https://pl.wikipedia.org/wiki?curid=1126544" title="Puchlina brzuszna">
Puchlina brzuszna



</doc>
<doc id="1126545" url="https://pl.wikipedia.org/wiki?curid=1126545" title="Jama otrzewnowa">
Jama otrzewnowa



</doc>
<doc id="1126560" url="https://pl.wikipedia.org/wiki?curid=1126560" title="Skaner antywirusowy">
Skaner antywirusowy



</doc>
<doc id="1126565" url="https://pl.wikipedia.org/wiki?curid=1126565" title="Łososiowice (przystanek kolejowy)">
Łososiowice (przystanek kolejowy)

Łososiowice – przystanek kolejowy w Łososiowicach, w województwie dolnośląskim, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="1126566" url="https://pl.wikipedia.org/wiki?curid=1126566" title="AS Roma 1929/1930">
AS Roma 1929/1930

Sezon 1929/1930 klubu AS Roma.
Sezon.
Od sezonu 1929/1930 Roma zaczęła rozgrywać mecze na nowym stadionie Campo Testaccio. William Garbutt został zwolniony ze stanowiska, a nowym tymczasowym trenerem został Guido Baccani, jednak z czasem został zastąpiony przez innego Anglika Herberta Burgessa. W mistrzostwach Włoch rzymski klub zajął 6. pozycję.

</doc>
<doc id="1126572" url="https://pl.wikipedia.org/wiki?curid=1126572" title="Zamość Bortatycze">
Zamość Bortatycze

Zamość Bortatycze – stacja kolejowa na terenie wsi Wysokie, w gminie Zamość, w województwie lubelskim, w Polsce.
Nazwa stacji jest nieco myląca, ponieważ nie leży ona na terenie pobliskiej (od północy) wsi Bortatycze, a na terenie Wysokiego, a ściślej pomiędzy tą wsią (od północnego wschodu) a wsiami: Chyża (od południa i południowego wschodu) oraz Siedliska (od zachodu).
Jest to stacja towarowa obsługującą linię LHS. Znajduje się tu zaplecze techniczne kolei, tj. lokomotywownia LHS i lokomotywownia PKP Cargo, ponieważ przebiega tędy również tor normalny, który jest pozostałością po linii nr 83 Zawada – Jarosławiec. Obecnie tor ten jest używany towarowo-technicznie między Zawadą a Zamość-Bortatycze.

</doc>
<doc id="1126574" url="https://pl.wikipedia.org/wiki?curid=1126574" title="Uwulopalatofaryngoplastyka">
Uwulopalatofaryngoplastyka

Uwulopalatofaryngoplastyka (UPPP) – najczęstszy chirurgiczny sposób leczenia obturacyjnej postaci zespołu bezdechów sennych. Jest on wykonywany przez otolaryngologów.
Pierwszy raz został opisany w 1964 roku jako metoda likwidująca chrapanie. Celem zabiegu jest poszerzenie cieśni gardzieli i likwidacja oporów, jakie pojawiają się w górnych drogach oddechowych podczas chrapania. Usunięty zostaje nadmiar tkanek miękkich gardła, które podczas oddychania w czasie snu nadmiernie wibrują powodując powstawanie chrapania. Pierwszy raz metoda ta została użyta do leczenia zespołu bezdechów sennych w 1981 roku. Od tego czasu uległa pewnym modyfikacjom.
Podczas zabiegu następuje usunięcie części podniebienia miękkiego, redukcja języczka i modyfikacja położenia łuków podniebienno-językowych (przednich) i podniebienno-gardłowych (tylnych). Podczas zabiegu wykonywana jest także obustronna tonsilektomia a łuki podniebienne przednie i tylne zszywa się ze sobą.
UPPP daje poprawę w OSAS u 50% chorych, a u pacjentów z chrapaniem pierwotnym w 70% przypadków. Często stosowana jest także laserowa odmiana tego zabiegu uwulopalatoplastyka laserowa – "laser assisted uvulopalatoplasty" (LAUP).

</doc>
<doc id="1126576" url="https://pl.wikipedia.org/wiki?curid=1126576" title="UPPP">
UPPP



</doc>
<doc id="1126579" url="https://pl.wikipedia.org/wiki?curid=1126579" title="Smolec (przystanek kolejowy)">
Smolec (przystanek kolejowy)

Smolec – przystanek kolejowy w Smolcu w województwie dolnośląskim. Według klasyfikacji PKP ma kategorię dworca lokalnego. Zatrzymują się na nim tylko pociągi osobowe.
W roku 2017 stacja obsługiwała 500–699 pasażerów na dobę.

</doc>
<doc id="1126584" url="https://pl.wikipedia.org/wiki?curid=1126584" title="Cygnolina">
Cygnolina



</doc>
<doc id="1126585" url="https://pl.wikipedia.org/wiki?curid=1126585" title="Cignolina">
Cignolina



</doc>
<doc id="1126586" url="https://pl.wikipedia.org/wiki?curid=1126586" title="AS Roma 1930/1931">
AS Roma 1930/1931

Sezon 1930/1931 klubu AS Roma.
Sezon.
W sezonie 1930/1931 Roma wywalczyła wicemistrzostwo kraju. Na Campo Testaccio osiągnęła historyczny wynik - 5:0 z Juventusem. W Pucharze Europy Centralnej odpadła w półfinale po porażkach 1:3 i 2:3 z First Vienna FC. Rodolfo Volk zdobywając 29 goli w sezonie został pierwszym królem strzelców ligi w barwach Romy.

</doc>
<doc id="1126587" url="https://pl.wikipedia.org/wiki?curid=1126587" title="Port lotniczy Oulu">
Port lotniczy Oulu

Port lotniczy Oulu (fi.: "Oulun lentoasema", ang.: "Oulu Airport", kod IATA: OUL, kod ICAO: EFOU) – lotnisko położone 15 km na południowy zachód od centrum Oulu, w prowincji Oulu, w północnej Finlandii. W 2011 roku obsłużyło 973 912 pasażerów, co daje drugą (po Helsinki-Vantaa) pozycję w kraju.

</doc>
<doc id="1126588" url="https://pl.wikipedia.org/wiki?curid=1126588" title="Donżon w Lublinie">
Donżon w Lublinie

Wieża zamkowa (baszta, donżon) – lubelski zabytek sztuki romańskiej należący do kompleksu zamkowego i jedna z najstarszych budowli na Lubelszczyźnie.
Budowa i lokalizacja.
Data wzniesienia wieży nie jest pewna. Według badaczy została ona zbudowana albo w połowie XIII wieku albo w końcu XIII wieku albo na początku XIV wieku jako budowla obronno-mieszkalna (donżon). Część badaczy jako inicjatora budowy wieży w Lublinie widzi księcia Bolesława Wstydliwego lub Władysława Łokietka. W 1342 roku wieża została podwyższona przez Kazimierza Wielkiego.
Lokalizacja donżonu odzwierciedla dawną topografię wzgórza zamkowego. Wieża została zbudowana na granicy garbu położonego we wschodniej części wzniesienia. To umiejscowienie pozwala odczytać podział i funkcje lubelskiego ośrodka grodowego. W części wschodniej można sytuować kasztelański gród-zamek, do którego należała wieża, a części zachodniej podgrodzie, ze zlokalizowanym tam cmentarzem i chatami pochodzącymi z XIII stulecia.
W 2019 roku przeprowadzono badania węgli drzewnych z warstwy archeologicznej, znajdującej się bezpośrednio pod fundamentami donżonu. Pozwoliło to ustalić prawdopodobną datę rozpoczęcia budowy donżonu na 1210 rok.
Funkcje budowli.
Pierwotnie wieża pełniła funkcje obronne. Z biegiem lat jej znaczenie obronne malało. Za panowania Kazimierza Wielkiego, któremu przypisywana jest budowa gotyckiego zamku w Lublinie, donżon mógł pełnić inne funkcje. Do około połowy XVII stulecia, czyli czasu zniszczenia zamku, w donżonie działało więzienie dla szlachty. W czasie badań architektonicznych odkryto na pierwszym piętrze napisy, wyryte, czy też wyskrobane, na pięciu cegłach. Powstały w latach 1610 i 1612. Istnienie więzienia w wieży potwierdza zapis z inwentarza zamku lubelskiego z 1564 roku, jak też informacja z "Diariusza sejmu 1569 roku lubelskiego". Donżon był więzieniem do początku wieku XIX.
W czasie okupacji hitlerowskiej (1939–1944) mieścił się tam jeden z najcięższych oddziałów więzienia, określany jako "baszta I, II, III". Podobnie było w latach 1944–1954, kiedy było tam więzienie komunistyczne. Po likwidacji więzienia władze komunistyczne postanowiły przekazać gmachy zamkowe na cele kultury.
Architektura.
Lubelski donżon stylistycznie jest niejednorodny, ponieważ na trzeciej kondygnacji w murach umieszczono zarówno biforium mogące być wiązane ze stylem romańskim, ale także dwa gotyckie maswerki. Przy tym element romański byłby jedynym na Lubelszczyźnie detalem architektonicznym w tym stylu. We wnętrzu kamiennej i ceglanej części muru wieży biegnie sklepiona, spiralna klatka schodowa w której schody prowadzą od najniższej piwnicznej kondygnacji aż do samej góry.
Wieża posiada trzy kondygnacje naziemne (do XVIII wieku cztery) i kondygnację piwniczną. Przypuszcza się, że wieńczyły ją drewniane hurdycje lub krenelaż. Domniemanie, że wysokość donżonu była niegdyś inna, potwierdzają widoczne są ślady reperacji murów.
Średnica donżonu wynosi około 15 m. Grubość murów w dolnej jego części przekracza 3,5 metra. Dolne partie wzniesione są z łamanego wapienia, stosunkowo łatwo dostępnego na Lubelszczyźnie zlepieńca z okolic Sulowa. Wyższe partie oraz wnętrze zbudowano z cegły w wątkach wendyjskim i gotyckim. Jej wymiary wskazują na jednoczesność budowy wieży. Inspiracją dla budowniczych były budowle grodowe występujące m.in. w grodach niemieckich położonych nad Łabą – Magdeburgu i Halle.
Sklepienia pomieszczeń są kopulaste. Wejście do nich prowadzi ze spiralnej klatki schodowej. Na kondygnacjach występują trzy rodzaje otworów okiennych: wąskie, prostokątne z glifem do wewnątrz typu strzelniczego, prostokątne półcyrklaste z przewężeniem w środku grubości muru otwierające się glifem na zewnątrz i wewnątrz, a od strony południowej obecnej trzeciej kondygnacji – biforyjny otwór z kamienną kolumną, z kapitelem podobnym do kostkowego. Ten ostatni detal architektoniczny jest niewidoczny z zewnątrz. Badania odkryły też pierwotny otwór wejściowy na wysokości około 7 metrów ponad dzisiejszym poziomem dziedzińca.
Przebudowy i konserwacje.
W okresie Królestwa Polskiego na starych fundamentach zamku rozpoczęto wznoszenie budynków przeznaczonych na wzorcowe więzienie oraz dokonano remontu wieży.
W czasie budowy w latach 1824–1826 gmachu przeznaczonego na więzienie, wieża znalazła się w obrębie jego murów. Stała się basztą. Prawdopodobnie znacznie ją obniżono. Dawny hełm stożkowy został zamieniony płaski dach zakryty neogotyckim krenelażem oraz otrzymał wieżyczkę. Mury otynkowano „w stylu przypominającym rustykę”.
W latach 1958–1966 w donżonie były prowadzone prace konserwatorskie, w trakcie których odkryto wspomniane biforyjne okno z kolumienką, kilka otworów strzelniczych, fragment kamiennych maswerków w wykroju trójliścia w otworach okiennych oraz napisy na pierwszym piętrze wieży, a po odbiciu tynków ukazał się romański wątek murów donżonu.
W latach 2010–2012 Muzeum Lubelskie realizowało program unijny "Konserwacja najcenniejszych zabytków Lublina – Kaplicy Trójcy Świętej i zabudowy wzgórza zamkowego oraz Bramy Krakowskiej". W donżonie wykonano prace konserwatorskie, budowlane i adaptacyjne. Zewnętrzna elewacja kamienno-ceglana została gruntownie oczyszczona z nalotów, dokonano uzupełnienia i wymiany zdegradowanych partii lica muru i spoiw. Po zakończeniu prac elewację zabezpieczono środkami konserwatorskimi. Spiralna klatka schodowa została przystosowana dla ruchu zwiedzających. We wnętrzu donżonu wykonano nową instalację elektryczną i odpowiednie dla zwiedzania oświetlenie schodów oraz poszczególnych kondygnacji. Wykonano również nową stolarkę okienną i zabezpieczenie otworów przed ptakami i kunami domowymi siatką.
Turystyka.
Donżon jest częścią Muzeum Narodowego w Lublinie. Od 24 lipca 2012 baszta jest udostępniona do zwiedzania przez turystów indywidualnie i z przewodnikiem. Na wieży znajduje się taras widokowy, którego między innymi były kręcone panoramy miasta do serialu "Wszystko przed nami" i film angielski pt. "Aryjska Para".
Ze względu na przeszłość więzienną budowli i na pamięć o więźniach w dolnej kondygnacji utworzono mauzoleum poświęcone martyrologii więźniów Zamku Lubelskiego. Na wyższych kondygnacjach można oglądać zmodernizowaną wystawę historyczną poświęconą więźniom Zamku, od czasów więzienia tam pierwszych bojowników o wolność i niepodległość Polski po Wiośnie Ludów, poprzez powstanie styczniowe, drugą wojnę światową i lata 1944–1954. Na wyższym piętrze zaplanowano pokazanie materiałów, głównie zabytków archeologicznych, związanych z przeszłością wzgórza zamkowego.

</doc>
<doc id="1126589" url="https://pl.wikipedia.org/wiki?curid=1126589" title="Ghimbav">
Ghimbav

Ghimbav (, ) – miasto w okręgu Braszów w Siedmiogrodzie w środkowej Rumunii. Zamieszkane przez 4 698 mieszkańców (2011).
Znajduje się w nim fabryka helikopterów IAR Ghimbav, która wytwarza IAR 330 na licencji Aérospatiale Puma.

</doc>
<doc id="1126591" url="https://pl.wikipedia.org/wiki?curid=1126591" title="Baszta w Lublinie">
Baszta w Lublinie



</doc>
<doc id="1126604" url="https://pl.wikipedia.org/wiki?curid=1126604" title="Tour de l’Avenir">
Tour de l’Avenir

Tour de l'Avenir (dosł. "Wyścig przyszłości") to kolarski wyścig etapowy przeprowadzany we Francji.
Po raz pierwszy przeprowadzono ten wyścig w roku 1961 jako Tour de France dla amatorów. Od roku 1968 stał się niezależną imprezą, a od roku 1981 mogą w niej startować również zawodowcy. W roku 1992 organizatorem wyścigu zostało "Société du Tour de France" i udział w imprezie został ograniczony dla kolarzy poniżej 25 roku życia (amatorów i zawodowców). Obecnie startują w nim zawodnicy poniżej 23 lat reprezentujący drużyny narodowe.
Wyścig ten jest traktowany jako dobry sprawdzian dla młodych kolarzy wchodzących na ścieżkę zawodowej kariery w peletonie.
Lista zwycięzców.
Opracowano na podstawie:
Zmiany nazwy wyścigu na przestrzeni lat.
Tabela ukazuje różne nazwy wyścigu w różnych latach.

</doc>
<doc id="1126615" url="https://pl.wikipedia.org/wiki?curid=1126615" title="KLM Cityhopper">
KLM Cityhopper

KLM Cityhopper – holenderska regionalna linia lotnicza z siedzibą w Haarlemmermeer koło Amsterdamu. W całości należy do linii lotniczych KLM, a jej głównym węzłem jest port lotniczy Amsterdam-Schiphol. Linia wykonuje połączenia krótkodystansowe na rzecz linii KLM, dlatego na wszystkich połączeniach linii obowiązuje kod ICAO "KLM" a bilety wystawiane są z kodem IATA "KL".
Malowanie samolotów nie różni się niczym od malowania KLM poza dodatkowym napisem "Cityhopper" pod logiem KLM oraz brakiem napisów “The Flying Dutchman” oraz “Royal Dutch Airlines”. Obecne malowanie samolotów zostało wprowadzone w 2010 roku. Linia jest również członkiem sojuszu SkyTeam.
Model biznesowy linii opiera się na dowożeniu pasażerów do głównego hubu linii KLM - lotniska Schiphol gdzie mają możliwość skorzystania z jednego z połączeń dalekodystansowych tej linii.
Historia.
Linia KLM Cityhopper powstała w dniu 1 kwietnia 1991 roku w wyniku połączenia NLM Cityhopper i Netherlines i rozpoczęła działalność w tym samym roku. Była wówczas posiadaczem największej europejskiej floty pasażerskiej, składającej się wyłącznie z samolotów Fokker – modele 50, 70 i 100. Najmniejsze modele – Fokker 50 – były stopniowo zastępowane Embraerami 190 od 2009, aż do całkowitego ich wycofania w marcu 2010 roku. Flota Embraerów 190 stopniowo rosła, umożliwiając wycofanie ze służby również ostatniego Fokker 100 w 2012 roku. W marcu 2015 roku firma ogłosiła, że samoloty Fokker 70 zostaną zastąpione nowym modelem Embraer 175+. Pierwsze dostawy rozpoczęły się latem 2016. Pozostałe 13 samolotów Fokker 70 zostanie zastąpione w trybie 1:1, najpóźniej do 2018 roku (lub wcześniej jeśli umożliwi to negocjowany z producentem harmonogram dostaw nowych maszyn). Tym samym dobiegnie końca wymiana floty przewoźnika, która w efekcie będzie składała się jedynie z samolotów serii E-jet i będzie jedną z najmłodszych w Europie.
W ramach restrukturyzacji KLM, listopadzie 2002 roku w skład KLM Cityhopper włączone zostały inne regionalne spółki zależne (między innymi KLM uk). W rezultacie linia przejęła 5 baz operacyjnych wraz z załogami, które kontynuują obsługę połączeń między Amsterdamem a kierunkami na Wyspach Brytyjskich.
Obecnie linia jest w całości własnością KLM i zatrudniała 910 pracowników (stan na marzec 2007).
Połączenia KLM Cityhopper.
Wśród miejsc docelowych KLM Cityhopper obsługiwanych z hubu w Amsterdamie, znajdują się: 1 raz dziennie Warszawa, 2 razy dziennie Kraków (samolotem Embraer 190), a od 15 maja 2017 roku także codzienne połączenie do Gdańska (Embraer 190). Niektóre z połączeń są obsługiwane zarówno przez KLM Cityhopper jak i przez KLM.
Flota.
Stan floty KLM Cityhopper na grudzień 2016.
KLM Cityhopper operuje również samolotem Fokker 70 o numerach rejestracyjnych PH-KBX, którego właścicielem oraz dysponentem jest rząd Królestwa Niderlandów oraz Holenderska Rodzina Królewska.

</doc>
<doc id="1126618" url="https://pl.wikipedia.org/wiki?curid=1126618" title="Puchar Miast Targowych 1965/1966">
Puchar Miast Targowych 1965/1966

VIII Puchar Miast Targowych 1965/1966

</doc>
<doc id="1126619" url="https://pl.wikipedia.org/wiki?curid=1126619" title="Józef Słotwiński">
Józef Słotwiński

Józef Słotwiński , właśc. Józef Maria Antoni de Leliwa-Słotwiński (ur. 2 kwietnia 1908 w Jaśle, zm. 11 września 2005 w Warszawie) – polski reżyser i krytyk teatralny, dramaturg, dziennikarz, tłumacz, pedagog, doktor filozofii. Współzałożyciel miesięcznika „Teatr”, pionier Teatru Telewizji, twórca i główny reżyser Teatru Sensacji.
Życiorys.
Do 1945.
Prawnuk Konstantego Leliwa Słotwińskiego, dyrektora lwowskiego Ossolineum. Młodość spędził i edukację odebrał we Lwowie. Ukończył studia na lwowskim Uniwersytecie Jana Kazimierza, gdzie również doktoryzował się u Juliusza Kleinera.
Na stopień podporucznika został mianowany ze starszeństwem z 1 stycznia 1934 i 1544. lokatą w korpusie oficerów rezerwy piechoty. Zmobilizowany do walki w wojnie obronnej Polski (1939), już na jej początku trafił do niewoli niemieckiej i całą wojnę spędził w kolejnych oflagach. W Oflagu II B w Arnswalde (Choszcznie) razem z Leonem Kruczkowskim i Witoldem Korzeniowskim założył Teatr Symbolów, w którym pełnił funkcję kierownika literackiego i głównego reżysera. Następnie przebywał w oflagach II D w Gross Born (Bornem Sulinowie) i IX C w Rotenburgu, gdzie z jego inicjatywy powstały teatr i szkoła.
Lata powojenne.
Po wojnie wrócił do Polski i w 1946 z poręki L. Kruczkowskiego rozpoczął pracę w ówczesnym Ministerstwie Kultury i Sztuki jako starszy radca. Z ministerstwa oddelegowano jeszcze w tym samym roku z zadaniem zorganizowania w Warszawie pracy redakcji miesięcznika „Teatr”, w którym został sekretarzem redakcji, a następnie zastępcą redaktora naczelnego. Pracę redakcyjną dzielił z wykładaniem w Szkole Teatralnej kierowanej przez Aleksandra Zelwerowicza i na Wydziale Dziennikarstwa Uniwersytetu Warszawskiego, pisaniem recenzji dla Polskiego Radia.
Z redakcji „Teatru” przeniósł się do praskiego Teatru Powszechnego, gdzie za dyrektorowania Karola Borowskiego był kierownikiem literackim (1947–1952). Aktywnie uczestniczył w realizacji spektakli i w 1953 samodzielnie wyreżyserował sztukę "Ruchome piaski" Piotra Choynowskiego.
Na początek lat 50. datują się również pierwsze próby dramatyczne Słotwińskiego. W duecie ze Zdzisławem Skowrońskim napisał kilka sztuk, m.in. "Dwa tygodnie w Raju", "Przyjmujemy od 8.30". Z tytułów sygnowanych przez tę parę autorską największą popularność zdobyła komedia "Imieniny pana dyrektora", grana chętnie przez polskie teatry (14 realizacji w ciągu 2 lat od premiery 14 marca 1953 w Powszechnym), tłumaczona i wystawiana za granicą (m.in. w Pradze czeskiej).
W 1962 był dyrektorem Teatru Syrena w Warszawie.
Teatr Telewizji.
Od początku działalności eksperymentalnego Studia Telewizyjnego przy ul. Ratuszowej 11 (zaczątek TVP) współpracował z nim przy realizacji programów. W listopadzie 1953 był reżyserem pierwszego spektaklu Teatru Telewizji: dramatu "Okno w lesie". Pierwszym komediowym spektaklem Teatru TV były "Imieniny..." Słotwińskiego i Skowrońskiego.
Pod koniec 1953 Słotwiński z etatu w Powszechnym przeniósł się do telewizji na stałe. W 1955 razem z Illą Genachow, pełniącą w telewizji funkcję redaktorki programowej, opracował koncepcję serii tematycznych spektakli Teatru TV, która była początkiem Teatru Sensacji i Fantastyki „Kobra”. Słotwińskiemu, który wyreżyserował pierwszych kilka spektakli „Kobry” (w tym premierową „Kobrę”, "Zatrute litery" według Agathy Christie z 6 lutego 1956), powierzono funkcję reżysera prowadzącego Teatru Sensacji. Sam Słotwiński po latach przekornie twierdził, że nie lubi literatury kryminalnej i jego znajomość gatunku ogranicza się do przygód Sherlocka Holmesa i księdza Browna G.K. Chestertona.
Po 12 latach Słotwiński przeniósł się do Redakcji Rozrywki, gdzie nadal zajmował się realizacją i reżyserią programów. W latach 70. współpracował też z ośrodkami regionalnymi TVP.
W Teatrze Telewizji przepracował 25 lat, w samym tylko Teatrze Sensacji uczestniczył w realizacji około 150 spektakli, najczęściej jako reżyser.
O pracy reżysera tv mówił:
Lata 80. i schyłek życia.
Podeszły wiek nie zahamował zawodowej aktywności Słotwińskiego. Jeszcze w 1987 jego realizacja "Klubu Kawalerów" zdobyła nagrodę wojewódzką Złotej Maski dla najlepszego spektaklu minionego sezonu w Katowicach. Od 1986 do 1991 był reżyserem warszawskich Rozmaitości. Już na emeryturze, w 1994 wystawił "Zemstę" w Teatrze Dramatycznym w Wałbrzychu.
Józef Słotwiński był ostatnim żyjącym stypendystą Zakładu Narodowego im. Ossolińskich.
Pochowany na cmentarzu Bródnowskim (Kw. 114F-III-19).

</doc>
<doc id="1126621" url="https://pl.wikipedia.org/wiki?curid=1126621" title="Żywica epoksydowa">
Żywica epoksydowa



</doc>
<doc id="1126622" url="https://pl.wikipedia.org/wiki?curid=1126622" title="Pelissa">
Pelissa



</doc>
<doc id="1126625" url="https://pl.wikipedia.org/wiki?curid=1126625" title="Nielegalna">
Nielegalna

Nielegalna – pierwsza studyjna płyta Ewy Sonnet.

</doc>
<doc id="1126627" url="https://pl.wikipedia.org/wiki?curid=1126627" title="Shirley Eaton">
Shirley Eaton

Shirley Eaton (ur. 12 stycznia 1937 w Londynie) - brytyjska aktorka.
Ma 178 centymetrów wzrostu. 
Kariera.
Jej aktorska kariera rozpoczęła się kiedy była jeszcze nastolatką. Występowała wówczas w serialu komediowym realizowanym dla BBC i zatytułowanym „Parent-Craft” (1951).
W filmach zadebiutowała kilka lat później, kiedy wystąpiła w takich produkcjach jak: „Three Men In A Boat” (1956), „Date with Disaster” (1957), „Life Is a Circus” (1958) czy „The Girl Hunters” (1963). Pojawiła się również w kilku komediach: „Sailor Beware!” (1956), „Carry On Nurse” (1959) i „Eight on the Lam” (1967).
Jednak niewątpliwie rolą, dzięki której zapisała się do historii kina jest rola Jill Masterson w filmie o agencie 007 „Goldfinger”. Grała tam kobietę, której ciało zostało pokryte złotem. Pojawiła się nawet na okładce magazynu "Life" w takiej pozie i charakteryzacji jak w filmie.
W późnych latach 60. po nakręceniu filmu „The Girl from Rio” wycofała się z aktorstwa. Poświęciła się wówczas wychowaniu dwójki swoich dzieci. W 2003 pojawiła się w serialu dokumentalnym "Pogromcy mitów". Sprawdzano czy pomalowanie całego ciała może być śmiertelne. Zdementowano wówczas pogłoski jakoby miała nie przeżyć. Obecnie aktorka jest wdową, nie występuje w produkcjach, ale pojawia się czasami na oficjalnych uroczystościach filmowych.
Książki.
W 2000 opublikowała autobiografię zatytułowaną „Golden Girl”.

</doc>
<doc id="1126629" url="https://pl.wikipedia.org/wiki?curid=1126629" title="Leochares">
Leochares

Leochares – starożytny grecki rzeźbiarz żyjący w IV wieku p.n.e.
Artysta ten najprawdopodobniej pochodził z Aten. Jego mistrzem był Timoteos. Razem z największymi artystami ówczesnych czasów pracował przy dekoracji mauzoleum w Halikarnasie – jednego z siedmiu starożytnych cudów świata. Uważny jest za autora rzeźb antycznych bogów Diany i Apolla, których rzymskie kopie zachowały się do dziś. Wraz z Lizypem wykonał Ekswoto Kraterosa ustawione w Delfach w 321 r. p.n.e., ukazujące scenę Aleksandra Wielkiego polującego na lwa. Leochares wykonał również rzeźby przedstawiające dynastów macedońskich do Filipejonu w Olimpii.

</doc>
<doc id="1126631" url="https://pl.wikipedia.org/wiki?curid=1126631" title="Jeff Porcaro">
Jeff Porcaro

Jeffrey „Jeff” Thomas Porcaro (ur. 1 kwietnia 1954 w Hartford, zm. 5 sierpnia 1992 w Los Angeles) – amerykański perkusista sesyjny. 
Życiorys.
Zdobywca nagrody Grammy, wraz z grupą Toto, w której występują/występowali również jego bracia: Steve i Mike Porcaro.
Porcaro współpracował ponadto z takimi grupami muzycznymi i artystami jak: Elton John, Bee Gees, Sonny and Cher, Paul McCartney, Steely Dan, Donald Fagen, Michael Jackson, Madonna, Bonnie Raitt, Dire Straits, Mark Knopfler, Pink Floyd, David Gilmour, Boz Scaggs, Roger Waters, Paul Anka, Eric Clapton, Joe Walsh, Lionel Richie, Earth, Wind &amp; Fire, Bruce Springsteen.
Muzyk zmarł w wieku 38 lat w wyniku ataku serca, jakiego doznał 5 sierpnia 1992 w Los Angeles.

</doc>
<doc id="1126640" url="https://pl.wikipedia.org/wiki?curid=1126640" title="Detencja sądowa">
Detencja sądowa

Detencja sądowa (z łac. "detentio" 'trzymanie') – przymusowe umieszczenie osoby w szpitalu psychiatrycznym na mocy orzeczenia sądu wydanego w postępowaniu karnym lub karno-skarbowym. Detencję można stosować wobec osoby, która: 
Detencja nie jest karą, lecz jednym ze środków zabezpieczających. Detencję stosuje się wobec osób, co do których istnieje znaczne prawdopodobieństwo, że z powodu choroby psychicznej lub upośledzenia umysłowego ponownie mogą popełnić czyn zabroniony o wysokiej społecznej szkodliwości, lub mogą ponownie popełnić przestępstwo przeciwko życiu, zdrowiu lub wolności seksualnej w związku z zaburzeniem preferencji seksualnych.
O zakończeniu detencji postanawia sąd na podstawie opinii lekarzy psychiatrów, o ile oceniają oni, że dalsze stosowanie detencji nie jest konieczne.

</doc>
<doc id="1126651" url="https://pl.wikipedia.org/wiki?curid=1126651" title="Droga wojewódzka nr 671">
Droga wojewódzka nr 671

Droga wojewódzka nr 671 – droga wojewódzka przebiegająca w woj. podlaskim na terenie powiatów: wysokomazowieckiego, białostockiego, monieckiego i sokólskiego. Trasa ta łączy Sokoły (powiat wysokomazowiecki) z Sokolanami (powiat sokólski).
W Jeżewie Starym droga ta przecina drogę ekspresową S8 i drogę 64. Następnie w Knyszynie przecina drogę 65. Od Korycina do Mielnik droga ta biegnie po trasie nr 8 na długości ok. 1 km.
Ważniejsze miejscowości leżące na trasie 671.
Poniższa tabelka pokazuje główne miejscowości na trasie drogi wojewódzkiej nr 671 i drogi krzyżujące się z nią.

</doc>
<doc id="1126652" url="https://pl.wikipedia.org/wiki?curid=1126652" title="Inny w klasie">
Inny w klasie

Inny w klasie (ang. "Smart Guy") – amerykański sitcom wyświetlany w USA w latach 1997-1999 przez The WB Television Network, a w Polsce wyświetlany pod koniec 2006 roku i na początku 2007 przez telewizję Disney Channel.

</doc>
<doc id="1126654" url="https://pl.wikipedia.org/wiki?curid=1126654" title="Marian Cichoń">
Marian Cichoń

Marian Cichoń (ur. 21 czerwca 1930 w Bączalu Górnym, zm. 2 lutego 2008 w Krakowie) – polski profesor doktor habilitowany nauk ekonomicznych, wieloletni kierownik Katedry Opakowań i Przechowalnictwa Towarów Uniwersytetu Ekonomicznego w Krakowie, członek uniwersyteckiej Rady Naukowej.
Dzieciństwo i młodość.
Urodził się 21 czerwca 1930 roku w Bączalu Górnym koło Jasła na Podkarpaciu. Absolwent szkoły podstawowej (wówczas powszechnej sześcioklasowej) w Bączalu Dolnym. Szkołę tę ukończył w 1945 roku. Później uczęszczał do szkoły średniej, najpierw w Gorlicach, a następnie w Jaśle (I Liceum Ogólnokształcące im. Króla Stanisława Leszczyńskiego). Pragnął zostać lekarzem, lecz z powodu słabego wzroku nie został przyjęty na Collegium Medicum Uniwersytetu Jagiellońskiego. W latach 1950-1955 studiował na Wydziale Handlu Wyższej Szkoły Ekonomicznej w Krakowie.
Późniejsze lata życia.
W 1962 roku uzyskał stopień doktora nauk ekonomicznych, a w 1979 roku stopień naukowy doktora habilitowanego nauk ekonomicznych w zakresie towaroznawstwa przemysłowego na Wydziale Ekonomii Obrotu Akademii Ekonomicznej w Krakowie. W okresie pracy na uczelni przechodził przez wszystkie szczeble kariery pracownika naukowego. Początkowo pracował w Katedrze Towarzystwa Przemysłowego, a po habilitacji został powołany na stanowisko nowo utworzonej Katedry Opakowań i Przechowalnictwa Towarów. Odbywał staże naukowe na uniwersytetach w Helsinkach w 1963 roku oraz w ówczesnym Leningradzie w 1966 roku.
Dorobek naukowy.
Dorobek naukowy i dydaktyczny profesora Mariana Cichonia obejmuje ponad 250 pozycji samodzielnych bądź współautorskich, w tym 142 publikacje w wydaniu ogólnopolskim i zagranicznym, 5 opracowań podręcznikowych w tym w 1996 roku opublikował tzw. książkę profesorską pt. "Opakowania w towaroznawstwie, marketingu i ekologii", 12 skryptów uczelnianych, 3 zwarte monografie towaroznawcze, a także wiele opracowań o charakterze popularnonaukowym. Był recenzentem kilku prac habilitacyjnych i doktorskich.
Jego zainteresowania koncentrowały się wokół problemów opakowalnictwa towarów. Z jego inicjatywy dwukrotnie zorganizowano międzynarodowe seminaria na Międzynarodowych Targach „Krakopak”. Był też współpracownikiem czasopisma „Opakowanie”, oraz redaktorem naukowym wielu wydawnictw uczelnianych. Był członkiem kilku rad naukowych m.in. w Instytucie Towaroznawstwa w Centralnym Ośrodku Badawczo-Rozwojowym Opakowań w Warszawie.
W 1962 roku uzyskał stopnień doktora nauk ekonomicznych, natomiast w 1979 roku stopnień doktora habilitowanego nauk towaroznawczych. Na początku lat 90. został mianowany profesorem nadzwyczajnym, a w 1997 przez prezydenta Rzeczypospolitej Polskiej profesorem zwyczajnym – najwyższym tytułem naukowym. Bardzo aktywnie współpracował z uniwersytetami w Gandawie, Brukseli, Helsinkach, Wiedniu, Lipsku czy Sarajewie.
Życie prywatne.
Mąż prof. dr. hab. Zofii Cichoń – profesor Katedry Towaroznawstwa Żywności na UE w Krakowie. Kolega szkolny ks. Ludwika Wypaska – michality, misjonarza. Spoczywa na Cmentarzu Podgórskim w Krakowie (kwatera XIB, rząd 15, miejsce 1).
Odznaczenia i wyróżnienia.
W uznaniu zasług był nagradzany odznaczeniami państwowymi, regionalnymi i uczelnianymi, z których najważniejsze to:

</doc>
<doc id="1126656" url="https://pl.wikipedia.org/wiki?curid=1126656" title="Rondell Sheridan">
Rondell Sheridan

Rondell Sheridan (ur. 15 sierpnia 1958 w Chicago, Illinois) – amerykański aktor. Znany z roli Victora w serialach Świat Raven oraz Cory w Białym Domu. W obu serialach gra kucharza, tatę Raven i Cory'ego.

</doc>
<doc id="1126658" url="https://pl.wikipedia.org/wiki?curid=1126658" title="Christian Oliver">
Christian Oliver

Christian Oliver (ur. 3 marca 1972 w Celle) – niemiecki aktor, scenarzysta i producent telewizyjny i filmowy, model. 
Życiorys.
Wczesne lata.
Urodził się w Celle. Wychowywał się we Frankfurcie nad Menem, gdzie uczęszczał do Freiherr-vom-Stein-Schule. Opanował język angielski i francuski. Zakochał się w Ameryce jako student szkoły średniej. Przybył i przebywał w Stanach Zjednoczonych podczas praktyk reklamowych w Nowym Jorku. Przed podjęciem kariery aktorskiej planował studiować finanse lub reklamę. Uczył się aktorstwa w Los Angeles. 
Kariera.
Dorabiał jako model. Występował w reklamie Coca-Coli i reklamował mleko z Tiffani Thiessen.
Na srebrnym ekranie debiutował w roli szwajcarskiego studenta Briana Kellera w sitcomie NBC "" ("Saved by the Bell: The New Class", 1994), a rok potem trafił na duży ekran w komedii familijnej "Koleżanki" ("The Baby-Sitters Club", 1995) z Rachael Leigh Cook. Następnie pojawił się gościnnie w serialu przygodowym fantasy sci-fi "Sliders – Piąty wymiar" ("Sliders", 1995) oraz serialu "V.I.P." (1999) jako fotograf.
Zagrał postać Daniela Hausa, który oprócz spędzania każdej nocy z inną dziewczyną, udziela lekcji gotowania zauroczonym nim słuchaczkom we własnym telewizyjnym programie "Gotowanie na ekranie" cieszącym się ogromną popularnością w niezależnym dramacie "Przez żołądek do serca" ("Eat Your Heart Out", 2000). Sławę zdobył rolą Jana Richtera w niemieckim serialu RTL "Kobra – oddział specjalny" ("Alarm für Cobra 11 – Die Autobahnpolizei", 2002–2004).
W 2005 roku przeprowadził się do Los Angeles. Uznanie przyniosła mu kreacja Emila Brandta w dreszczowcu Stevena Soderbergha "Dobry Niemiec" ("The Good German", 2006) u boku George’a Clooneya, Tobeya Maguire i Cate Blanchett, a także rola sierżanta Adamsa w dramacie historycznym Bryana Singera "Walkiria" ("Valkyrie", 2008) z Tomem Cruise.
Znalazł się na liście pięćdziesięciu najpiękniejszych chłopaków świata magazynu „People”. Został współwłaścicielem firmy odzieżowej Enhale.

</doc>
<doc id="1126665" url="https://pl.wikipedia.org/wiki?curid=1126665" title="AS Roma 1931/1932">
AS Roma 1931/1932

Sezon 1931/1932 klubu AS Roma.
Sezon.
Już po 10 dniach sezonu 1931/1932 doszło do zmiany na stanowisku pierwszego trenera. Herberta Burgessa zastąpił Austriak Janos Baar i doprowadził on Romę do 3. miejsca w mistrzostwach Włoch.

</doc>
<doc id="1126678" url="https://pl.wikipedia.org/wiki?curid=1126678" title="Umrao Jaan (film 2006)">
Umrao Jaan (film 2006)

Umrao Jaan (urdu امراؤ جان, hindi उमराव जान) – indyjski dramat miłosny z Aishwarya Rai w roli sławnej kurtyzany wyreżyserowany w 2006 roku przez J.P. Dutta nagrodzonego Nagrodą Filmfare za "Border" i nominowanego za "LOC Kargil" (2003). W filmie wystąpili ponadto Shabana Azmi, Sunil Shetty, Abhishek Bachchan, Divya Dutta, Himani Shivpuri i Kulbhushan Kharbanda. Scenariusz filmu, podobnie jak w innych filmach J.P. Dutta, napisał jego ojciec O.P. Dutta (w oparciu o klasyczną powieść "Umrao Jan Ada" Mirza Hadi Ruswa napisaną w języku urdu). Film kręcono między innymi w pałacu w Dżajpurze w Radżastanie.
Wcześniej w 1981 powstał film na ten temat "Umrao Jaan" z Rekhą w roli tytułowej.
Opis filmu.
Mała dziewczynka – Ameeran zostaje porwana i sprzedana do domu publicznego w Lucknow. Tam dorasta, by stać się najbardziej znaną i piękną kurtyzaną swoich czasów – Umrao Jaan (Aishwarya Rai). Podczas pierwszego spotkania z mężczyzną, nazywającym się Nawab Sułtan (Abhishek Bachchan), zakochuje się w nim. Jest to uczucie odwzajemnione. Dziewczyna obiecuje być lojalna względem swego ukochanego. Widują się codziennie i są wyjątkowo szczęśliwi, ale los szykuje im co innego. Na wieść o spotkaniach z prostytutką, ojciec wydziedzicza syna i wyrzuca z domu.
Sułtan prosi Umrao by na niego czekała, po czym wyjeżdża.
Muzyka.
Muzykę skomponował Anu Malik, twórca muzyki do takich jak: "Aśoka Wielki", "Fiza" czy "Jestem przy tobie". Autorem tekstów do piosenek jest scenarzysta "Don" – Javed Akhtar.

</doc>
<doc id="1126679" url="https://pl.wikipedia.org/wiki?curid=1126679" title="Rode (córka Posejdona)">
Rode (córka Posejdona)

Rode (także Rodos; gr. Rhódē, Rhódos, łac. Rhode, Rhodus) – w mitologii greckiej jedna z nimf.
Uchodziła za córkę boga Posejdona i Halii (lub Amfitryty) albo bogini Afrodyty i nieznanego ojca. Była siostrą Trytona oraz pierwszą (lub drugą) żoną tytana Heliosa, z którym miała siedmiu synów Heliadów: Aktisa, Kandalosa, Kerkafosa, Makara, Ochimosa, Tenagesa, Triopasa.
Jej imieniem nazwano wyspę Rodos.

</doc>
<doc id="1126684" url="https://pl.wikipedia.org/wiki?curid=1126684" title="Kenshin Uesugi">
Kenshin Uesugi

 – urodził się w epoce Sengoku w prowincji Echigo, jako czwarty syn gubernatora wojskowego (shugo), Tamekage Nagao.
Był jednym z najsilnieszych przywódców klanu i zaciekłym rywalem Shingena Takedy. Dzięki swojej odwadze, strategii i wierze w boga Bishamontena zyskał wśród swoich żołnierzy przydomek "boga wojny".
Historia imienia.
Prawdziwe imię i nazwisko Kenshina Uesugi brzmiało: Kagetora Nagao. Zmienił je na Masatora Uesugi, kiedy odziedziczył tytuł namiestnika (kanrei lub kanryō) regionu Kantō, przysługujący klanowi Uesugi. Później zmienił je na Terutora Uesugi, na cześć sioguna Yoshiteru Ashikagi. Imię Kenshin przyjął, gdy został buddyjskim mnichem.
Bywał nazywany "Smokiem z Echigo" ze względu na swoje umiejętności, które prezentował na polu bitwy. Jego odwieczny rywal Shingen Takeda nazywany był "Tygrysem z Kai". Obydwa te przydomki nie są przypadkowe, ponieważ w mitologii chińskiej Smok i Tygrys prowadzą niekończącą się walkę o dominację. Kenshin Uesugi i Shingen Takeda znali tę historię ze względu na zainteresowanie pracami Sun Zi.
Życiorys.
Urodził się jako czwarty syn gubernatora-generała Tamekage Nagao. Jego ojciec był znany ze zwycięstw nad Sadanorim Uesugi i Funayoshim Uesugi. Jednakże w późniejszych latach wybuchły przeciw niemu bunty chłopów i mnichów w regionie Hokuriku. Jego polityczna władza zaczęła gwałtownie maleć, sytuacja w prowincji Echigo uległa pogorszeniu. Do rozstrzygnięcia doszło w 1536, kiedy ojciec Kenshina zebrał armię i pomaszerował na zachód. Jednak, podczas przemarszu przez Sendanno w prowincji Etchu, jego oddziały zaatakował Kazuyori Enami. Tamekage zginął, a jego armia została rozbita.
Rezultatem tych zdarzeń było przejęcie władzy w Echigo przez najstarszego brata Kenshina, Harukage Nagao, który popadł w konflikt z innym bratem, Kageyasu, w wyniku czego ten ostatni zginął. Na czas sporu Kagetora (Kenshin) został umieszczony w świątyni w Rizen, gdzie spędził 7 lat (1537-1544).
Dążenie do władzy.
W wieku czternastu lat, Kenshin spotkał Sadamitsu Usami'ego i wielu innych znajomych swojego zmarłego ojca. Namówili go, aby udał się do Echigo i zakwestionował władzę starszego brata, Harukage.
Kenshin nie chciał stawać do walki przeciwko bratu, ale w końcu został przekonany, że jest to konieczne dla dobra prowincji Echigo. Po serii bitew pod własnym dowództwem i Sadamitsu Usami'ego przejął kontrolę nad klanem Harukage w 1547. Dalsze losy Harukage nie są jasne. Jedne źródła mówią, że pozwolono mu żyć, inne zaś, iż skazano go na karę śmierci.
Wczesne lata rządów.
Władza Kenshina nad klanem Nagao była niekwestionowana, ale większa część Echigo wciąż była niezależna od młodego wojownika.
Kenshin dążył do umocnienia swojej władzy w regionie, ale jego plany zostały wstrzymane. Nagatoki Ogasawara i Yoshikiyo Murakami, dwaj daimyō z prowincji Shinano, poprosiło Kenshina o pomoc w walce przeciwko Shingenowi Takedzie. W czasie, gdy Kenshin przejął władzę w Echigo, Shingen Takeda odniósł wiele zwycięstw w Shinano. Podboje rodu Takeda zagroziły pokojowi w Echigo, Kenshin zgodził się stanąć do walki.
Uesugi i Takeda.
Początkowo Kenshin i Shingen byli bardzo ostrożni, przez wiele lat nie doprowadzając do większych starć. Sytuacja zmieniła się podczas bitew na równinie Kawanakajima.
Byli wrogami przez około 14 lat. Darzyli się wzajemnie ogromnym szacunkiem. Shingen podarował Kenshinowi niezwykle cenny miecz, co ukazywało jego stosunek do przeciwnika.
Gdy Takeda zmarł w 1573, Uesugi przysiągł, że nie zaatakuje prowincji Kai. W ciągu trzech lat klan Uesugi i klan Takeda nawiązały ścisłą współpracę. Przykładem może być czyn Kenshina, który na wieść o bojkocie dot. soli przez kilku daimyō z klanu Hōjō posłał ładunek rodowi Takeda. Kenshin uznał, iż "wojny wygrywa się za pomocą miecza i włóczni, a nie ryżu i soli". Na co jego doradcy polityczni powiedzieli mu, że "pokój utrzymuje się za pomocą soli i ryżu, a nie miecza i włóczni".
Inne wydarzenia.
W rywalizacji pomiędzy Kenshinem a Shingenem doszło do pięciu słynnych potyczek (bitwy na równinie Kawanakajima). W 1551 Kenshin został wezwany do udzielenia schronienia swojemu panu, Norimasie Uesugi, który przez kilka lat walczył w regionie Kantō z klanem Hōjō. Zgodził się udzielić schronienia, jednak nie zobowiązywał się do zbrojnego ruszenia przeciwko Hōjō. W 1559 Kenshin udał się do Kioto, aby oddać hołd siogunowi. W tym samym roku Norimasa namówił go, by udał się do Kantō i przejął tam władzę z rąk klanu Hōjō. Kenshin zajmował zamki jeden po drugim, aż do czasu przybycia do zamku Odawara w prowincji Sagami. Wprawdzie zdobył i spalił miasto, jednak twierdza pozostała nietknięta.
Kenshin interesował się również prowincją Etchu rządzoną przez klany Jinbo i Shiina. Podbój tej prowincji zakończył w 1575, zajmując główny zamek klanu Shiina.
Ostatnie lata życia.
W 1576 Kenshin zaczął rozważać kwestię zagrożenia ze strony Nobunagi Ody, ponieważ ten zaczął odgrywać coraz większą rolę. Po śmierci Shingena Takedy i Ujiyasu Hōjō Kenshin mógł się rozprawić z najsilniejszym podówczas wodzem. Po śmierci daimyō prowincji Noto Uesugi rozpoczął ekspansję na tym terenie, wykorzystując wewnętrzne konflikty możnych.
W odpowiedzi Nobunaga, wraz ze swoimi dwoma najlepszymi generałami: Katsuie Shibatą i Toshi'ie Maedą, wyruszył do Tedorigawa, aby spotkać się z Kenshinem. Uesugi widząc przewagę wroga, odmawiał walki. Gdy ulewa zniwelowała różnice między armiami, zgodził się walczyć. Shibata zarządził natychmiastowy odwrót i połączenie z główną armią Nobunagi. Następnie, Kenshin wysłał część armii w kierunku prowincji Kai. Manewr udał się, gdyż Nobunaga zdecydował się wysłać część armii na nocny wypad do obozu wroga. Jednak Uesugi wiedział, że tak się stanie i ufortyfikował obóz, a wszystkich żołnierzy postawił w pełnej gotowości. To zaskoczyło żołnierzy Nobunagi, których duża część poległa (ok. 1/4). Nobunaga wycofał się do prowincji Ōmi, a Kenshin ufortyfikował część prowincji Kaga. Zimą 1577-1578 Kenshin Uesugi zebrał armię i wyruszył na ziemie Nobunagi. Jednak ze względów zdrowotnych nie osiągnął zamierzonego celu. 9 kwietnia zatrzymał ekspansję, a 19 kwietnia zmarł.
Kenshin pozostawił po sobie wiersz śmierci 「四十九年一睡の夢 一期の栄華一盃の酒」。
 Czterdzieści dziewięć lat życia – jak krótki sen,
 życie pełne pomyślności – jak jedna czarka pełna sake.
Śmierć Kenshina Uesugi.
Sprawa śmierci Kenshina jest pełna rozbieżności. Według najbardziej prawdopodobnej wersji, zmarł z powodu nowotworu brzucha. Istnieje też opinia mówiąca o nadużywaniu alkoholu, co doprowadziło do wyniszczenia organizmu, a następnie śmierci.
Niektórzy twierdzą, iż został on zamordowany przez ninję wynajętego przez Nobunagę. Pewne jest to, że po śmierci Kenshina Nobunaga wypowiedział te słowa: "Teraz imperium jest moje".
Następstwa śmierci Kenshina.
Śmierć Kenshina była katastrofą dla klanu Uesugi. Władzę przejął Kagekatsu, jednak armia była wyniszczona wojnami z Takedą i Nobunagą, a więc ten ostatni bez większych problemów zajął prowincję Echigo.
Po śmierci Kenshina pojawiły się spekulacje, że nie był mężczyzną lub że był homoseksualistą, ponieważ szukano powodu, dla którego nigdy się nie ożenił.

</doc>
<doc id="1126691" url="https://pl.wikipedia.org/wiki?curid=1126691" title="Ledru-Rollin">
Ledru-Rollin

Ledru-Rollin – stacja linii nr 8 metra w Paryżu. Stacja znajduje się pomiędzy 11., a 12. dzielnicą Paryża. Została otwarta 5 maja 1931 r.

</doc>
<doc id="1126695" url="https://pl.wikipedia.org/wiki?curid=1126695" title="Faidherbe – Chaligny">
Faidherbe – Chaligny

Faidherbe - Chaligny – stacja linii nr 8 metra w Paryżu. Stacja znajduje się pomiędzy 11., a 12. dzielnicą Paryża. Została otwarta 5 maja 1931 r.

</doc>
<doc id="1126702" url="https://pl.wikipedia.org/wiki?curid=1126702" title="Stanisław Mielżyński">
Stanisław Mielżyński



</doc>
<doc id="1126708" url="https://pl.wikipedia.org/wiki?curid=1126708" title="Jerzy Oldenburg">
Jerzy Oldenburg



</doc>
<doc id="1126713" url="https://pl.wikipedia.org/wiki?curid=1126713" title="Tadeusz Hanausek">
Tadeusz Hanausek

Tadeusz Józef Hanausek (ur. 28 stycznia 1931 w Krakowie, zm. 15 kwietnia 2002 tamże) – polski prawnik, profesor kryminalistyki, sekretarz PZPR Wydziału Prawa i Administracji Uniwersytetu Jagiellońskiego, wieloletni I sekretarz Komitetu Uczelnianego PZPR Uniwersytetu Jagiellońskiego.
Uczeń Władysława Woltera.
Życiorys.
Był uczniem państwowego Gimnazjum św. Jacka w Krakowie gdzie zdał maturę w 1949 r. Następnie podjął studia na Wydziale Prawa i Administracji Uniwersytetu Jagiellońskiego, które ukończył w 1953. Jako magister prawa ukończył aplikację prokuratorską i został mianowany asesorem prokuratury w Nowej Hucie. W 1957 podjął pracę w charakterze asystenta w katedrze prawa karnego na macierzystej uczelni. Trzy lata później otrzymał tytuł doktora nauk prawnych i stanowisko adiunkta. Habilitacja w zakresie prawa karnego w 1966. W tym samym roku na stanowisku docenta. Po śmierci prof. dra Jana Sehna objął na prawie 35 lat kierownictwo ówczesnego Zakładu, a później Katedry Kryminalistyki UJ. W roku 1975 uzyskał tytuł profesora nadzwyczajnego, a w 1980 zwyczajnego w zakresie kryminalistyki. W latach 1975-1978 dziekan Wydziału Prawa. Odbywał staże naukowe na Uniwersytecie Karola w Pradze.
Do śmierci prowadził wykłady z kryminalistyki dla studentów prawa. Wychowawca wielu pokoleń polskich kryminalistyków.
Pochowany w alei zasłużonych na Cmentarzu Rakowickim w Krakowie (kwatera LXIX pas B-2-18).

</doc>
<doc id="1126719" url="https://pl.wikipedia.org/wiki?curid=1126719" title="Adam Adamski">
Adam Adamski

Adam Adamski (ur. 29 października 1976 r. w Strzelcach Opolskich) – polski kulturysta oraz fotomodel. Mistrz (2004) oraz wicemistrz (2003) Polski w kulturystyce w kategorii wagowej do 87,5 kg.
Życiorys.
Pochodzi ze Strzelec Opolskich. W szkole podstawowej uczęszczał do klasy o profilu sportowym, w związku z czym intensywnie trenował grę w piłkę ręczną. Następnie, zafascynowany sportem kulturystycznym, zaczął rozwijać swoją muskulaturę.
Debiutował w roku 1999 podczas Mistrzostw Województwa Lubuskiego w Kulturystyce organizowanych w Nowym Miasteczku; zajął wówczas drugie miejsce. Na Mistrzostwach Polski, które odbyły się w Mińsku Mazowieckim w 2003 roku, wywalczył srebrny medal. W trakcie Mistrzostw Europy w Petersburgu (Rosja) w tym samym roku, zajął miejsce ósme. Na Mistrzostwach Polski w Białymstoku w 2004 roku zdobył złoty medal w swojej kategorii wagowej do 87,5 kg, natomiast w kategorii "open" znalazł się na pozycji drugiej. Podczas Mistrzostw Europy w Budapeszcie (Węgry) w tym samym roku, zajął szóstą pozycję. 
Po krótkiej przerwie powrócił w 2008 roku do rywalizacji kulturystycznej, zajmując szóstą pozycję na zawodach w Opawie (Czechy), oraz szóste miejsce podczas Mistrzostw Świata w Bahrajnie w kategorii do 90 kg. Również szóste miejsce zajął podczas zawodów w Zabrzu w 2008 r. w kategorii wszechwag.
W 2010 wygrał Puchar Polski w kulturystyce wszechwag w Zabrzu, zajął trzecie miejsce podczas Grand Prix Opava w kategorii wagowej ciężkiej oraz zwyciężył międzynarodowe Grand Prix Fitness Authority w Tarnobrzegu.
Żonaty z Agnieszką, ma syna Adriana. Rezyduje w Poznaniu. Jego zawód wyszkolony to technik budowy maszyn, wykonywany zaś − grafik komputerowy.

</doc>
<doc id="1126725" url="https://pl.wikipedia.org/wiki?curid=1126725" title="Pęczyna wodna">
Pęczyna wodna

Pęczyna wodna, selery wodne ("Helosciadium inundatum" W.D.J. Koch) – gatunek roślin należący do rodziny selerowatych.
Rozmieszczenie geograficzne.
Występuje w Europie zachodniej. W Polsce rósł w okolicach Szczecina i Kołobrzegu.
Biologia i ekologia.
Bylina, hydrofit. Kwitnie w czerwcu i lipcu.
Zagrożenia i ochrona.
Gatunek umieszczony na Czerwonej liście roślin i grzybów Polski (2006) i na obszarze Polski uznany za wymarły (kategoria zagrożenia EX). W wydaniu z 2016 roku otrzymał kategorię RE (wymarły na obszarze Polski). Znajduje się także w Polskiej Czerwonej Księdze Roślin w kategorii EX.

</doc>
<doc id="1126726" url="https://pl.wikipedia.org/wiki?curid=1126726" title="AS Roma 1932/1933">
AS Roma 1932/1933

Sezon 1932/1933 klubu AS Roma.
Sezon.
Sezon 1932/1933 rozpoczął się źle dla Argentyńczyka Nicoli Italo Lombardo, który po kontuzji rozwiązał swój kontrakt z Romą. W derbach Rzymu Roma uległa 1:2 S.S. Lazio i po tym meczu trener Janos Baar został zastąpiony przez Węgra Lajosa Kovacsa. Rzymianie zakończyli rozgrywki ligowe na 5. pozycji.

</doc>
<doc id="1126734" url="https://pl.wikipedia.org/wiki?curid=1126734" title="Jean Baptiste Pelletier">
Jean Baptiste Pelletier

Jean Baptiste Pelletier (ur. 1777 - zm. 1862) – generał brygady armii Księstwa Warszawskiego, generał dywizji armii francuskiej. Francuz odkomenderowany do wojsk polskich, odznaczony w Księstwie Warszawskim Krzyżem Kawalerskim Orderu Virtuti Militari.
Od 1794 w służbie jako oficer artylerii. Brał udział w wojnach napoleońskich. W 1808 w stopniu pułkownika odkomenderowany do armii Księstwa Warszawskiego na dowódcę artylerii. Generał z 1808 z nominacją na Inspektora Artylerii i Inżynierii. Zorganizował te formacje na wzór francuski. Utworzył Biuro Topograficzne.
Brał udział w kampanii austriackiej 1809. Zasłużył się przy zdobyciu twierdzy Zamość. Podczas kampanii 1812 dostał się do niewoli rosyjskiej. Powrócił do służby francuskiej w końcu 1814. Zajmował w niej wysokie stanowiska dowódcze m.in. w stopniu generała dywizji był komendantem Szkoły Wojskowej w Metzu.

</doc>
<doc id="1126735" url="https://pl.wikipedia.org/wiki?curid=1126735" title="Olejarstwo">
Olejarstwo

Olejarstwo - rzemiosło zajmujące się produkcją olejów. Rzemieślnik zajmujący się tym to olejarz. Produkcja olejów odbywała się w olejarniach.
W Lublinie znajduje się ulica Olejna na pamiątkę sprzedawanego tam dawniej oleju.

</doc>
<doc id="1126750" url="https://pl.wikipedia.org/wiki?curid=1126750" title="Salim Alijow Ibrow">
Salim Alijow Ibrow

Salim Alijow Ibrow – somalijski polityk, tymczasowy premier Somalii od 29 października 2007 do 24 listopada 2007, po rezygnacji ze stanowiska Alego Mohammeda Ghediego.
Życiorys.
Salim Alijow Ibrow pochodzi z klanu w południowej Somalii. Ukończył weterynarię we Włoszech. W czasach rządów prezydenta Siada Barre wykładał na Uniwersytecie w Mogadiszu. 
Przed objęciem funkcji premiera, od listopada 2004 zajmował w rządzie Ghediego stanowisko wicepremiera. Ponadto, w latach 2004-2006 był ministrem finansów, a następnie od 2006 do 2007 ministrem ds. żywego inwentarza. Od lutego 2007 sprawował natomiast funkcję ministra kultury i szkolnictwa wyższego. 
Ibrow bez powodzenia ubiegał się o stanowisko przewodniczącego parlamentu w styczniu 2007. Był również Komisarzem Narodowym UNESCO w Somalii. 22 listopada 2007 prezydent Abdullahi Yusuf mianował nowym szefem rządu Nur Hassana Husseina, który objął urząd po zaprzysiężeniu w dniu 24 listopada 2007.

</doc>
<doc id="1126752" url="https://pl.wikipedia.org/wiki?curid=1126752" title="Under Wheels of Confusion">
Under Wheels of Confusion

Under Wheels of Confusion – album kompilacyjny brytyjskiej grupy Black Sabbath, zawierający utwory z lat 1970–1987.
Lista utworów.
Dysk 1
Dysk 2
Dysk 3
Dysk 4

</doc>
<doc id="1126754" url="https://pl.wikipedia.org/wiki?curid=1126754" title="Johann Wilhelm von Fürstenberg">
Johann Wilhelm von Fürstenberg

Johann Wilhelm von Fürstenberg (ur. 1500 w Neheim, zm. 1568 w Jarosławiu) – mistrz krajowy Inflant zakonu krzyżackiego do 1559 roku. 
14 września 1557 Fürstenberg zawarł traktat pozwolski pomiędzy unią polsko-litewską i zakonem krzyżackim w Inflantach.

</doc>
<doc id="1126755" url="https://pl.wikipedia.org/wiki?curid=1126755" title="Rafał Skrzynecki">
Rafał Skrzynecki

Rafał Szymon Skrzynecki (ur. 20 października 1714 w Goszczanowie, zm. 1788 r. w Kaliszu) – jezuita, historyk, polonista, tłumacz, rektor kolegium jezuitów w Krośnie w 1767, autor dzieł historycznych.
Życiorys.
Wstąpił do nowicjatu Towarzystwa Jezusowego w Krakowie w 1732 r. Uczył się w Jarosławiu, Ostrogu, Stanisławowie, Brześciu n. Bugiem i Lublinie, gdzie w latach 1741-1746 studiował teologię. W 1745 r. przyjął święcenia kapłańskie.
W 1747 r. rozpoczął nauczanie w szkołach wyższych. Wykładał w Poznaniu, Ostrogu i Krakowie. Od 1753 r. uczył teologii w kolegium jezuitów w Lublinie. Przez rok kierował tu kolegium i prowadził jego kronikę. W 1765 r. przeszedł do administracji jako doradca prowincjała wielkopolskiego, rezydującego w Krakowie. Po 1756 r. wykładał w Kaliszu i Poznaniu. W 1767 r. objął urząd rektora kolegium w Krośnie, a w rok później – rektora nowicjatu w Krakowie. Od 1772 r. był rektorem kolegium w Krakowie, gdzie zastała go kasata zakonu.
Opracował dzieła historyczne o początkach działalności zakonu jezuitów w Polsce. Ostatnie lata życia poświęcił pisarstwu i przekładom z łaciny.
Wydał drukiem "Żywot wielebnego księdza Wojciecha Męcińskiego" (Kalisz 1781), kilka tłumaczeń, m.in. "Listy św. Franciszka Ksawerego" (Kalisz 1777-1778), a w rękopisie pozostawił cenne dzieło historyczne o początkach zakonu jezuitów w Polsce "Provinciae Poloniae SJ ortus et progressus" (Biblioteka Ossolińskich).

</doc>
<doc id="1126758" url="https://pl.wikipedia.org/wiki?curid=1126758" title="AS Roma 1933/1934">
AS Roma 1933/1934

Sezon 1933/1934 klubu AS Roma.
Sezon.
Przed sezonem 1933/1934 doszło do dużej rewolucji kadrowej w zespole Romy. Odeszła legenda Rodolfo Volk, a sprowadzono zaciąg Argentyńczyków w osobach Alejandro Scopellego, Andrésa Stagnaro i Enrique Guaity. Guaita, którego nazwano "Corsaro Nero" (Czarny Korsarz), wraz ze Scopellim spisywali się nadzwyczaj skutecznie obaj zaliczając 28 goli. Do historii przeszły derby z S.S. Lazio, gdy "giallorossi" pokonali rywali aż 5:0 - hat-tricka zaliczył Ernesto Tommasi, a dwa gole dołożył Fulvio Bernardini. Przez cały sezon Roma grała w czarnych koszulkach na cześć faszystowskiego reżimu. Trener Luigi Barbesino doprowadził Romę do 5. miejsca w rozgrywkach mistrzostw Włoch.

</doc>
<doc id="1126760" url="https://pl.wikipedia.org/wiki?curid=1126760" title="Pęczyna węzłobaldachowa">
Pęczyna węzłobaldachowa

Pęczyna węzłobaldachowa, selery węzłobaldachowe ("Helosciadium nodiflorum" (L.) W.D.J. Koch) – gatunek roślin należący do rodziny selerowatych. Występuje w Europie i Afryce wokół Morza Śródziemnego, w Europie zachodniej, południowo-zachodniej Azji i Ameryce. W Polsce jest krytycznie rzadki, znane jest jedno tylko jego stanowisko (Królów w województwie lubuskim).
Biologia i ekologia.
Hydrofit, hemikryptofit. Kwitnie od czerwca do września. W jedynym miejscu swojego występowania w Polsce rośnie w rowie odwadniającym, wśród niskiego szuwaru, na powierzchni kilkunastu m². Liczba chromosomów 2n=22.
Zagrożenia i ochrona.
Gatunek objęty w Polsce od 2004 r. ochroną ścisłą. Jedyne jego stanowisko w Polsce zagrożone może być potencjalnie zarośnięciem przez roślinność łąkową, lub zmianą stosunków wodnych.
Kategorie zagrożenia gatunku:

</doc>
<doc id="1126761" url="https://pl.wikipedia.org/wiki?curid=1126761" title="Obwód uralski">
Obwód uralski

Obwód uralski (ros. "Уральская область") – jednostka administracyjna Imperium Rosyjskiego istniejąca w latach 1868-1920 na północ od Morza Kaspijskiego, obejmująca doliny rzek Ural i Emba i wschodnią część stepu samarsko-uzeńskiego. Na przestrzeni 356 573 km² mieszkało tu na przełomie XIX i XX wieku 645 tysięcy osób.
Stolicą obwodu uralskiego było miasto Uralsk. Administracyjnie obwód dzielił się na cztery ujezdy (powiaty): uralski (najliczniej zamieszkany, 292 tys. mieszkańców na 84km²), gurjewski (stolica w Gurjewie, ros. "Гурьев"), kałmykowski (Kałmykowsk) i temirski (Temir). Graniczył z obwodem zakaspijskim na południu, gubernią astrachańską na zachodzie, gubernią samarską na północy, gubernią orenburską na północnym wschodzie i obwodem turgajskim na wschodzie.
Północna część pagórkowata (odnogi wyżyny Obszczyj Syrt), pozostała część równinna. Gleby tutejsze są głównie piaszczysto-gliniaste, mało przydatne dla upraw rolniczych, natomiast nadające się na pastwiska. Lasów niewiele, przeważnie tylko nad brzegami rzeki Ural, liczne jeziora. Klimat suchy i kontynentalny. Mieszkańcy zajmowali się głównie pasterstwem (według wyników spisu z 1897 hodowano tu 443 tysiące koni, 2200 tysięcy owiec i 770 tysięcy sztuk bydła rogatego), także rybołówstwem (głównie w Morzu Kaspijskim i w rzekach Ural oraz Emba) oraz sadownictwem i ogrodnictwem.
Obwód uralski obejmował terytoria zaliczane współcześnie do Kazachstanu – obwód zachodniokazachstański, obwód atyrauski i częściowo obwód aktiubiński.

</doc>
<doc id="1126764" url="https://pl.wikipedia.org/wiki?curid=1126764" title="Rada Regencyjna Liechtensteinu w 1989">
Rada Regencyjna Liechtensteinu w 1989

Rada Regencyjna Liechtensteinu w 1989 - organ władzy w Liechtensteinie w 1989. Po śmierci Franciszka Józefa II władza przeszła w ręce Rady Regencyjnej. Po objęciu władzy przez Jana Adama II Rada podała się do dymisji.

</doc>
<doc id="1126768" url="https://pl.wikipedia.org/wiki?curid=1126768" title="Józef Toliński">
Józef Toliński

Józef Toliński (ur. 9 marca 1764 w Lataczu, zm. 6 grudnia 1823 w Warszawie) – polski żołnierz, generał brygady Wojska Polskiego Królestwa Polskiego.
Życiorys.
Od wczesnej młodości służył w wojsku austriackim, gdzie osiągnął stopień porucznika. W 1794 przeszedł do Wojska Polskiego, gdzie był mianowany do stopnia rotmistrza w 1 pułku strzelców pieszych koronnych. Po wybuchu insurekcja kościuszkowskiej (1794) organizował na Lubelszczyźnie pułk milicji konnej i był mianowany do stopnia pułkownika. Potem pozostawał poza służbą. W 1806 wszedł do Armii Księstwa Warszawskiego. Uzyskał zatwierdzenie stopnia nieliniowego, zorganizował i w kolejnych kampaniach dowodził 13 Pułkiem Huzarów. W czasie inwazji na Rosję (1812) i kampanii saskiej (1813) dowodził Brygadą Jazdy. Generał z 1813. Od kwietnia 1814 pełniący obowiązki szefa sztabu wielkiego księcia Konstantego Romanowa. W lutym 1815 formalnie szef Sztabu Głównego WP. Dużo chorował przy czym zastępował go płk Siemiątkowski.
Był członkiem loży wolnomularskiej Jedność Słowiańska
Wyróżniony Krzyżem Kawalerskim Orderu Virtuti Militari (1812), francuskimi Krzyżami Kawalerskim i Oficerskim Orderu Legii Honorowej (1812 i 1813) oraz neapolitańskim Krzyżem Kawalerskim Orderu Obojga Sycylii (1812). W Królestwie Polskim został kawalerem Orderu św. Stanisława I klasy (1818).

</doc>
<doc id="1126776" url="https://pl.wikipedia.org/wiki?curid=1126776" title="Podział administracyjny Zimbabwe">
Podział administracyjny Zimbabwe

Zimbabwe dzieli się na 8 prowincji i dwa miasta wydzielone. Niższym szczeblem administracji lokalnej są dystrykty, których w całym kraju jest 59. Jeszcze niżej sytuuje się 1200 gmin.
Prowincje i miasta wydzielone:

</doc>
<doc id="1126780" url="https://pl.wikipedia.org/wiki?curid=1126780" title="Jezioro Czarne (Równina Drawska)">
Jezioro Czarne (Równina Drawska)

Jezioro Czarne (niem. "Schwarzer See") – jezioro leżące w Drawieńskim Parku Narodowym, koło jeziora Ostrowiec w województwie lubuskim, powiecie strzelecko-drezdeneckim, gminie Dobiegniew.
Bezodpływowy akwen powstał około 10 000 lat temu jako pozostałość po bryle wytopionego martwego lodu. Jego brzegi są stosunkowo strome i w całości porośnięte lasem. Woda charakteryzuje się dużą przejrzystością, wynoszącą średnio 7 metrów. Czarne to jedno z trzech w Polsce jezior meromiktycznych. Ukształtowanie misy jeziornej i położenie w zagłębieniu terenowym powodują, że lokalne wiatry nigdy nie mieszają jego wód do samego dna. Poniżej głębokości 13 metrów woda nie zawiera tlenu – żyją tu tylko beztlenowe bakterie "Desulfovibrio desulfuricans" (producenci siarkowodoru) i rzadkie, purpurowe bakterie siarkowe "Chromatium okenii" (utleniające siarkowodór do wolnej siarki). Powyżej 13 metrów znajdują się wody mezotroficzne. Tylko wody powierzchniowe są mieszane przy pomocy wiatrów (wiosna i jesień), a pokrycie powierzchni makrofitami wynosi 27%. W różnych biotopach tego akwenu występują rzadkie i chronione rośliny, m.in. jezierza morska, zamętnica błotna, kłoć wiechowata, czy nadające mu purpurową barwę ramienice (m.in. krynicznik giętki). Z południowej części zbiornika wypływa niewielki ciek zasilający znajdujący się w pobliżu ponor. W jeziorze stwierdzono występowanie następujących ryb: leszcz, okoń, płoć, szczupak, wzdręga i sieja (ta ostatnie nie pochodzi z zarybień)
Jezioro jest udostępnione do ruchu turystycznego od strony Ostrowitego – szlak niebieski prowadzi do drewnianego pomostu widokowego.
Dane morfometryczne.
Powierzchnia zwierciadła wody według różnych źródeł wynosi od 17,5 ha przez 19,1 ha do 19,48 ha.
Zwierciadło wody położone jest na wysokości 53,4 m n.p.m.. Średnia głębokość jeziora wynosi 11,2 m, natomiast głębokość maksymalna 26,5 m lub 29.
Na podstawie badań przeprowadzonych w 2003 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Czarne Jezioro". 
Przypisy.
&lt;references &gt;
}}&lt;/references &gt;

</doc>
<doc id="1126784" url="https://pl.wikipedia.org/wiki?curid=1126784" title="Ujezd">
Ujezd

Ujezd () – jednostka administracyjna na Rusi Kijowskiej, w Carstwie Rosyjskim, od 1721 roku – w Imperium Rosyjskim, od 1918 roku – w RFSRR, w latach 1922–1929 – w ZSRR. Odpowiada polskiemu terminowi powiat i czasami stosuje się takie jego tłumaczenie na język rosyjski, w szczególności do jednostek administracyjnych Rzeczypospolitej w zaborze rosyjskim po 1795.
Ujezdy ukształtowały się już w XIII wieku, obejmowały kilka włości zarządzanych przez kniazia. W wyniku reform Piotra Wielkiego w 1708 podział kraju na ujezdy zlikwidowano, ale już w 1727 kolejna reforma przeprowadzona przez Katarzynę I przywróciła tę jednostkę do użytku. Po reformie administracyjnej w latach 20. XX wieku ujezdy zastąpione zostały rejonami, jednostkami nieco bardziej od ujezdów rozdrobnionymi.

</doc>
<doc id="1126786" url="https://pl.wikipedia.org/wiki?curid=1126786" title="Wilkoząb dwubarwny">
Wilkoząb dwubarwny

Wilkoząb dwubarwny ("Lycodon striatus") – gatunek węża z rodziny połozowatych, występujący w środkowej Azji na stepach i półpustyniach.
Wygląd.
Czarne lub czarnobrązowe ciało z poprzecznymi żółtymi pręgami i białym brzuchem.
Tryb życia.
Nocny tryb życia. Zjada jaszczurki, inne węże i duże bezkręgowce. W okresie godowym samica składa 2-4 jaja.

</doc>
<doc id="1126788" url="https://pl.wikipedia.org/wiki?curid=1126788" title="Pęczyna błotna">
Pęczyna błotna

Pęczyna błotna, selery błotne ("Helosciadium repens" (Jacq.) W. D. J. Koch) – gatunek roślin należący do rodziny selerowatych (baldaszkowatych). Występuje w Europie Zachodniej i Środkowej, wszędzie w swym zasięgu będąc rośliną rzadką. Rośnie na terenach podmokłych w miejscach, gdzie nie musi konkurować z wyższymi roślinami z powodu wypasu zwierząt, podtapiania terenu w okresach zimowo-wiosennych lub koszenia. Jest uznany za gatunek bliski zagrożenia w skali kontynentu, w Polsce jest krytycznie zagrożony i objęty prawną ochroną gatunkową. Stanowi przedmiot ochrony w europejskiej sieci Natura 2000.
Rozmieszczenie geograficzne.
Gatunek subatlantycki. Rośnie w Europie Zachodniej od Półwyspu Iberyjskiego po Wyspy Brytyjskie i Danię na północy oraz Polskę, Słowację, Węgry, Chorwację i Czarnogórę na wschodzie. Izolowane stanowiska poza zwartym zasięgiem znajdują się w Turcji, Maroku i na Wyspach Kanaryjskich. Jako gatunek naturalizowany podany został z Czech, Ameryki Północnej, a nawet z regionu Swartland w Prowincji Przylądkowej Zachodniej (Afryka Południowa).
W całym swym zasięgu gatunek jest rzadko spotykany, na co wpływają zarówno specyficzne wymagania ekologiczne, jak i słaba zdolność do rozprzestrzeniania się na większe odległości. W południowej części zasięgu rośnie na obszarach górskich (np. w Hiszpanii i w Maroku – tam na wysokościach ponad 2300 m n.p.m.).
W Polsce pęczyna błotna występuje tylko na kilkunastu stanowiskach na Pomorzu Zachodnim i w Wielkopolsce. Na Pomorzu rośnie nad jeziorami Miedwie i Liwia Łuża. Na kilku innych dawnych stanowiskach gatunek nie został od wielu lat odnaleziony (m.in. w Troszynie, Połchowie, koło Polic i Kołbacza). W Wielkopolsce ma stanowiska skupione na Pojezierzu Gnieźnieńskim i Pojezierzu Leszczyńskim. W tym pierwszym potwierdzone współcześnie populacje znajdują się w miejscowościach: Giewartów, Skubarczewo i Ostrowo, a w drugim w rejonie miejscowości: Szreniawa, Osłonin i Brenno.
Biologia.
Rozwój.
W zależności od warunków występowania gatunek może być uznawany za hemikryptofita, helofita lub hydrofita. Wśród roślin o klonalnym typie wzrostu pęczyna błotna zaliczana jest do grupy "Fragaria vesca" cechującej się dominacją rozprzestrzeniania się za pomocą rozłogów przy relatywnie krótkiej długości życia poszczególnych ramet. Kwitnienie trwa od czerwca do października. Znaczną rolę odgrywa samopylność. Owoce dojrzewają od sierpnia do października.
W Polsce (wschodnia granica zasięgu) rośliny tego gatunku wytwarzają niewiele owoców, przy czym część z nich nie uzyskuje dojrzałości. W Europie Środkowej przyjmuje się, że gatunek rozmnaża się głównie wegetatywnie poprzez rozłogi. Z drugiej strony badania nad ekologią kiełkowania nasion dowodzą, że wbrew dawniejszym poglądom, przynajmniej w północnych Niemczech, nie występują istotne problemy lub ograniczenia dla rozprzestrzeniania gatunku za pomocą nasion. Czynnikiem utrudniającym rozmnażanie generatywne może być zbyt duże zwarcie darni i brak inicjalnych mikrosiedlisk wolnych od roślinności.
Nasiona mają zdolność pływania w wodzie przez co najmniej 50 dni bez utraty zdolności do kiełkowania, co ma istotne znaczenie w kontekście ich rozprzestrzeniania (→ hydrochoria). Mogą być przenoszone przez wodę na duże odległości (w basenach jezior lub wzdłuż strumieni), ale też mogą być przemieszczane na mniejszą skalę w obrębie zbiorowisk trawiastych przez okresowe wezbrania, np. po ulewnych deszczach. Poza wodą owoce transportowane są przez wiatr i zwierzęta, zarówno przyczepione do futra i kopyt (→ epizoochoria), jak i spożyte (→ endochoria).
Nasiona przynajmniej częściowo kiełkują w tym samym sezonie, w którym dojrzały. Kiełkować zaczynają już nawet nasiona unoszące się w wodzie. Nasiona tworzą trwały bank nasion, zachowując długo zdolność do kiełkowania zagrzebane w glebie (nawet do 70 lat). Na stanowiskach gatunku zarejestrowano zagęszczenie ok. tysiąca nasion na 1 m². Kiełkowanie nasion następuje w szerokim spektrum warunków abiotycznych. W odniesieniu do temperatur limitowane jest wyraźnie tylko przez wysokie temperatury, co raczej rzadko się zdarza w zasiedlanych przez gatunek siedliskach wilgotnych i mokrych. Sprzyja mu, choć nie jest konieczna zmienność temperatur. Do kiełkowania konieczne są dobre warunki świetlne. Nasiona dobrze kiełkują na podłożu wilgotnym, jak i zalane przez okres dwóch tygodni, co też ogranicza z reguły konkurencję innych gatunków (w miejscach stagnowania wody nasiona większości gatunków wchodzą w fazę uśpienia).
Populacje pęczyny błotnej cechują się dużymi fluktuacjami liczebności osobników w zależności od panujących w danym czasie warunków wodnych lub innych oddziaływań, takich jak wypas. Na stanowiskach znajdujących się na pastwiskach rośliny mogą pozornie zanikać w okresach intensywnego żerowania krów, by w przerwach w wypasie szybko rekolonizować luki w darni. Istotne dla utrzymywania się pęczyny błotnej na pastwiskach są nagie płaty gleby odsłaniane w wyniku deptania wilgotnej gleby przez kopyta krów. Ze względu na długość rozłogów rośliny te korzystają z luk w darni powstających w odległości do 10–15 cm od nich. Dla utrzymania pęczyny na pastwiskach ważne jest występowanie wypasu z odpowiednią częstotliwością – zbyt rzadki wypas powoduje silny rozwój roślinności konkurującej z tym gatunkiem i w efekcie skutkuje jego ustępowaniem.
Genetyka.
Liczba chromosomów 2n=22. Stwierdzono małe zróżnicowanie genetyczne w obrębie populacji i w części nizinnej (północnej) Niemiec, podczas gdy na południu tego kraju (w Bawarii) zróżnicowanie między populacjami było nieco większe.
Ekologia.
Siedlisko.
Światłolubny gatunek pionierski na mokrej, bogatej w związki azotu glebie. Występuje nad brzegami wód, zwłaszcza jezior, w zbiorowiskach niskiej roślinności zalewanej poza sezonem wegetacyjnym oraz w lukach w szuwarach. Innym pierwotnym siedliskiem są niewielkie zagłębienia terenu, zalewane w okresie wiosennym i później wysychające, w Holandii także zagłębienia międzywydmowe na wybrzeżu morskim. W miejscach zalewanych zimą i wiosną, po spadku poziomu wody odsłaniana jest naga powierzchnia gleby, co umożliwia rozwój światłolubnej pęczynie błotnej. Sprzyja jej także zgryzanie konkurencyjnej roślinności przez zwierzęta. Wtórnym siedliskiem są pastwiska, zwykle rozległe (ponad 50 ha powierzchni), na których ekstensywnie wypasane jest bydło domowe, czasem też konie, także miejsca wydeptywane na brzegach wód, np. przy plażach i miejscach spuszczania (slipowania) łodzi oraz w obrębie terenów rekreacyjnych, w tym zagospodarowanych w formie trawników. Zbyt intensywne wydeptywanie i wypas zwierząt eliminuje jednak ten gatunek.
Rośliny te zasiedlają gleby żyzne, średnio żyzne i ubogie, zasobne w związki azotu, obojętne do słabo kwaśnych lub słabo zasadowych. Skład mechaniczny i chemiczny gleb jest na różnych stanowiskach zróżnicowany. Stałą cechą siedlisk jest bliski neutralnego odczyn gleby i duża wilgotność (często jednak z poziomem wody znacznie obniżającym się w końcu lata). Siedliska gatunku są okresowo podtapiane lub przez dłuższy czas zalewane wodą. W szczególności preferowane są miejsca zalewane w okresie zimowym. O ile rośliny te dobrze znoszą zalewy zimowe, o tyle długotrwałe podtopienia w okresie letnim prowadzić mogą do zamierania roślin (rośliny giną zalane dłużej niż 56 dni lub wielokrotnie podtapiane przez krótsze okresy czasu). Rośliny te mogą znosić krótsze i rzadsze zalewy, tracąc korzenie i unosząc się na powierzchni wody. Rosnąc w wodzie pęczyna błotna jednak nie kwitnie. Podtopienia stanowisk tego gatunku w okresie letnim stymulują kiełkowanie nasion. Rośliny te zamierają jednak podlewane wodą zasoloną, choć czasem rosną na słabo zasalanych aluwiach nadmorskich.
Ze względu na pionierski charakter gatunku stałą cechą zajmowanych przez niego stanowisk jest duża częstotliwość i intensywność oddziaływań powodujących ograniczane rozwoju roślinności konkurencyjnej. Do cech siedliska warunkujących rozwój pęczyny błotnej należy niewielka wysokość roślinności (optymalnie nie większa niż 20 cm) lub przynajmniej obecność luk (np. w szuwarach), brak ocienienia powodowanego przez drzewa i krzewy oraz brak konkurencyjnych gatunków ekspansywnych (silnie rosnących).
Rośliny znoszą mrozy do -20 °C.
Fitosocjologia i interakcje międzygatunkowe.
Pęczyna błotna rośnie w Europie Środkowej w zbiorowiskach muraw zalewowych ze związku "Lolio-Potentillion anserinae" ("Agropyro-Rumicion crispi"), zwykle ubogich gatunkowo oraz w bogatszych gatunkowo zespołach "Triglochino-Agrostietum stoloniferae" i "Ranunculo-Alopecuretum geniculati". Do najczęstszych gatunków towarzyszących pęczynie (rosnącej wraz z nimi na ponad 50% stanowisk w północnych Niemczech) należą: mietlica rozłogowa "Agrostis stolonifera", jaskier rozłogowy "Ranunculus repens", pięciornik gęsi "Potentilla anserina", mięta nadwodna "Mentha aquatica", sit członowaty "Juncus articulatus", turzyca owłosiona "Carex hirta", koniczyna biała "Trifolium repens", przytulia błotna "Galium palustre" i wiechlina łąkowa "Poa pratensis".
Na Wyspach Brytyjskich pęczyna błotna rejestrowana jest w zbiorowiskach traw z dominacją mietlicy rozłogowej "Agrostis stolonifera" i wyczyńca kolankowego "Alopecurus geniculatus", mietlicy i jaskra rozłogowego "Ranunculus repens" oraz w murawach wydepczyskowych wiechliny rocznej "Poa annua" i babki zwyczajnej "Plantago major". Obok dominantów w zbiorowiskach tych najczęściej rosną: mięta nadwodna "Mentha aquatica", przytulia błotna "Galium palustre", niezapominajka błotna "Myosotis scorpioides", rzepicha ziemnowodna "Rorippa palustris", przetacznik błotny "Veronica scutellata". 
We Francji gatunek wskazywany jest jako związany ze związkiem zespołów "Hydrocotylo vulgaris-Baldellion ranunculoidis", z roślinnością typową dla brzegów zbiorników oligotroficznych. Na Półwyspie Iberyjskim pęczyna błotna rośnie na brzegach górskich strumieni w towarzystwie "Glyceria declinata".
Zgryzanie pęczyny przez zwierzęta roślinożerne (np. bydło na pastwiskach) może wpływać na stan roślin, utrudniać im rozwój, w tym tworzenie owoców, jednak daje korzyść populacji i zapewnia jej trwałość poprzez ograniczanie rozwoju także roślinności konkurencyjnej oraz tworzenie mikrosiedlisk optymalnych dla tego gatunku. To z kolei umożliwia rozprzestrzenianie się pęczyny na pastwisku niezależnie od mikrosiedlisk kształtowanych samym tylko oddziaływaniem warunków wodnych – bez wypasu pęczyna ustępuje i jej rozmieszczenie ogranicza się tylko do lokalnych depresji.
Liście pęczyny błotnej są chętnie zgryzane przez ślimaki i kaczki. W Maroku żywią się nimi makaki berberyjskie. Rośliny też bywają poważnie atakowane przez mszyce żerujące zarówno na liściach, jak i na szyi korzeniowej i korzeniach. Na stanowiskach w Polsce nie stwierdzono żerowania na roślinach bezkręgowców lub oznak chorobowych wpływających na stan populacji.
Systematyka i zmienność.
Gatunek reprezentuje rodzaj pęczyna "Helosciadium" obejmujący wszystkie europejskie gatunki dawniej włączane do rodzaju selery "Apium" poza jego gatunkiem typowym – selerami zwyczajnymi "Apium graveolens". Tradycyjnie rodzaj "Helosciadium" klasyfikowany był przez znaczną część XX wieku jako sekcja w obrębie "Apium", co skutkuje znacznym rozpowszechnieniem w literaturze nazwy naukowej przypisującej go do tego rodzaju. Odrębność rodzajowa "Helosciadium" jest jednak dobrze potwierdzona analizami molekularnymi, morfologicznymi i chemicznymi. Rodzaj ten zaliczany jest do plemienia "Oenantheae", w obrębie którego blisko spokrewniony jest z rodzajami potocznik "Berula" i marek "Sium", podczas gdy rodzaj selery reprezentuje inne plemię – "Apieae". 
W obrębie rodzaju gatunek najbliżej spokrewniony jest z pęczyną węzłobaldachową "Helosciadium nodiflorum", wraz z którą tworzy grupę siostrzaną względem trzech gatunków: pęczyny wodnej "H. inundatum", "H. crassipes" i "H. bermejoi".
Pod nazwą "Apium × longipedunculatum" opisano mieszańca z pęczyną węzłobaldachową "H. nodiflorum", potwierdzonego w badaniach genetycznych. Mieszaniec ten od "H. nodiflorum" różni się płożącym i silniej korzeniącym się w węzłach pędem. Na niektórych stanowiskach, gdzie rosły razem okazy rodzicielskie, po pęczynie błotnej został tylko ten mieszaniec. Wcześniej na podstawie tylko obserwacji morfologicznych także opisano takiego mieszańca (jako "Apium × riddelsdellii" ), jednak diagnoza z 1917 uznawana jest za wątpliwą (na stanowisku stwierdzono współcześnie – poza podobnymi taksonami macierzystymi – także morfologicznie bardzo zbliżonego mieszańca międzyrodzajowego między "H. nodiflorum" i potocznikiem wąskolistnym "Berula erecta" – ×"Beruladium").
Nazewnictwo.
Gatunek został opisany naukowo po raz pierwszy jako "Sium repens" przez Nikolausa Josepha von Jacquina w wydanej w 1775 roku "Flora Austriaca". Przez Mariano Lagasca y Segura gatunek został następnie opisany jako przedstawiciel rodzaju selery pod nazwą "Apium repens" (Jacq.) Lag. (1821), a trzy lata później przez Johanna F.W. Kocha sklasyfikowany został pod nazwą "Helosciadium repens" (Jacq.) W.D.J. Koch (1824), uznawaną współcześnie za właściwą z punktu widzenia pozycji systematycznej. W 1867 Heinrich Gustav Reichenbach ponownie jednak umieścił gatunki z rodzaju "Helosciadium" w obrębie rodzaju "Apium" i taka nazwa rodzajowa została utrwalona w piśmiennictwie z drugiej połowy XIX wieku i całego wieku XX. 
Nazwa "Helosciadium" utworzona została ze złożenia greckich słów "hélos" i "skiás" oznaczających odpowiednio „bagno” i „baldachim”; zainspirowana została siedliskiem zajmowanym przez te rośliny i typem kwiatostanu. Epitet gatunkowy "repens" pochodzi z łacińskiego słowa "repo" i znaczy „ścielący się, czołgający, rozłogowy”.
W zależności od ujęcia systematycznego gatunek ma dwie polskie nazwy zwyczajowe – selery błotne i pęczyna błotna. Mimo że ta druga nazwa odpowiada klasyfikacji biologicznej gatunku, bardziej rozpowszechniona w użyciu i wciąż stosowana jest nazwa sugerująca przynależność do rodzaju selery. Stosowana jest ona także w nowych publikacjach, których autorzy wzmiankują dokonaną korektę pozycji systematycznej gatunku. Nazwa „pęczyna” na określenie rodzaju "Helosciadium" w publikacjach pojawiła się po raz pierwszy w połowie XIX wieku u Antoniego Wagi i w „Słowniku języka polskiego” wydanym w Wilnie w 1861.
Synonimy.
Gatunek opisywany był pod następującymi nazwami uznawanymi współcześnie za synonimy:
Zagrożenia i ochrona.
Gatunek nie ma globalnej oceny zagrożenia, ale niemal cały jego zasięg geograficzny mieści się w Europie, gdzie w skali kontynentu uznany został za bliski zagrożenia ("near threatened – NT"). Chroniony jest przez konwencję berneńską oraz dyrektywę siedliskową. Stanowi przedmiot ochrony w 167 obszarach Natura 2000 w Unii Europejskiej. We wszystkich krajach, w których gatunek występuje, wymieniony jest na czerwonych listach gatunków zagrożonych. Spośród zagrożonych gatunków roślin europejskich zajmuje trzecie miejsce pod względem rozprzestrzenienia (mierzonego liczbą państw, w których rośnie). 
Kategorie zagrożenia gatunku w Polsce:
Roślina ta objęta jest w Polsce ścisłą ochroną gatunkową od 2001 roku. Od 2004 obowiązuje ochrona gatunkowa z zastrzeżeniem, że gatunek wymaga ochrony czynnej, a od 2012, że ochrona prawna dotyczy także czynności związanych z prowadzeniem racjonalnej gospodarki rolnej, leśnej lub rybackiej.
Za główne przyczyny zanikania gatunku na stanowiskach uznaje się ustawanie użytkowania łąk i pastwisk, w wyniku czego następuje na nich rozwój wysokiej, konkurencyjnej roślinności łąkowej, wypierającej ten światłolubny, niski gatunek. Kolejny istotny problem stanowi osuszanie takich siedlisk, w szczególności eliminujące zimowe stagnowanie wód. Także zbyt intensywny wypas może prowadzić do zaniku pęczyny błotnej. Za zagrożenie uznaje się także niszczenie brzegów jezior spowodowane turystyką i rekreacją oraz wypieranie w wyniku naturalnej sukcesji ekologicznej przez roślinność łąkową, szuwarową czy leśną. Na Wyspach Brytyjskich populacje tego gatunku bywają zagrożone inwazjami obcego gatunku – "Crassula helmsii", w Europie Środkowej lokalnie problem stanowi tatarak zwyczajny "Acorus calamus". W Europie Zachodniej do potencjalnych zagrożeń zalicza się także mieszanie się gatunku z pęczyną węzłobaldachową "H. nodiflorum".
Z modeli zmian klimatycznych wynika, że znaczny areał zasięgu współczesnego ulegnie ograniczeniu z powodu prognozowanych w najbliższych dziesięcioleciach zmian klimatycznych (→ globalne ocieplenie). Poza optimum klimatycznym gatunku znajdą się rozległe obszary w południowej Europie, ale też na nizinach od Francji – poprzez Niemcy – po Polskę. Sprzyjające warunki dla gatunku powstaną na obszarach wyżej położonych w górach (głównie Alpy i Karpaty) oraz na obszarach pod wpływem klimatu oceanicznego w Europie Północnej (środkowa część Wielkiej Brytanii, Półwysep Jutlandzki, środkowa część Półwyspu Skandynawskiego). W Polsce pogorszą się warunki występowania gatunku na obszarach pojeziernych, a utrzymają lub poprawią na obszarze gór i wyżyn oraz na wybrzeżu.
Do działań ochronnych zalicza się m.in. tworzenie luk w zwartych płatach roślinności w obrębie siedlisk gatunku, ułatwiających kiełkowanie jego nasion (kiełkowanie stymulowane jest przez dostęp do światła i może następować w różnych porach roku z wyjątkiem zimy). Ze względu na długą żywotność nasion pęczyny w glebowym banku nasion, możliwe jest przywrócenie tego gatunku na jego stanowiskach w przypadku poprawy warunków siedliskowych (udało się w ten sposób gatunek przywrócić na niektórych stanowiskach w Wielkiej Brytanii). Kluczowe dla zachowania gatunku jest utrzymanie zalewów w okresie zimowo-wiosennym i ekstensywnego wypasu. Skuteczne przy tworzeniu stanowisk zastępczych i reintrodukcjach jest wprowadzanie siewek na nowe miejsca o odpowiednich warunkach siedliskowych.
Zabiegi ochronne polegające na pozyskaniu roślin z natury, ich namnożeniu i zasileniu populacji zagrożonych oraz odtworzeniu stanowisk zanikłych wykonano z powodzeniem także w Polsce na Pojezierzu Gnieźnieńskim oraz w Przemęckim Parku Krajobrazowym.
Zastosowanie.
Ze względu na tradycyjne, choć mylne, włączanie tego gatunku do rodzaju selery, gatunkowi temu (i innym z rodzaju "Helosciadium") przypisywano prawdopodobnie podobne właściwości żywieniowe i lecznicze jak w przypadku selerów zwyczajnych, będących popularnym warzywem. Z drugiej strony ustalenie prawdziwego pokrewieństwa i pozycji systematycznej tego gatunku może niewiele zmieniać w ocenie jego jadalności (jadalny jest też potocznik wąskolistny "Berula erecta" – z rodzaju najbliżej spokrewnionego z pęczyną). Liście selerów błotnych mają przyjemny, łagodny smak, przypominający aromat pietruszki zwyczajnej.
Uznawanie od dawna selerów błotnych za gatunek blisko spokrewniony z selerami właściwymi skutkuje podejmowaniem inicjatyw mających na celu ochronę tego gatunku jako rezerwy genetycznej dla selerów. 
Ze względu na płożący pokrój i tworzenie w dogodnych warunkach zwartych kobierców – roślina stosowana jest jako okrywowa w miejscach słonecznych na brzegach stawów.

</doc>
<doc id="1126791" url="https://pl.wikipedia.org/wiki?curid=1126791" title="Drugi rząd lorda Beaconsfielda">
Drugi rząd lorda Beaconsfielda

Drugi rząd lorda Beaconsfielda – drugi rząd pod przewodnictwem Benjamina Disraelego (kreowanego w 1876 r. hrabią Beaconsfield) powstał 20 lutego 1874 i przetrwał do 21 kwietnia 1880.

</doc>
<doc id="1126806" url="https://pl.wikipedia.org/wiki?curid=1126806" title="Huta Ludwików">
Huta Ludwików



</doc>
<doc id="1126807" url="https://pl.wikipedia.org/wiki?curid=1126807" title="Markus Kavka">
Markus Kavka

Markus Kavka(ur. 27 lipca 1967 w Ingolstadt) – niemiecki prezenter telewizyjny i DJ.
Na początku kariery prowadził programy w muzycznej telewizji Viva Zwei a później w MTV. W lutym 2007 roku zadebiutował jako pisarz powieścią "Elektrische Zahnbürsten".

</doc>
<doc id="1126814" url="https://pl.wikipedia.org/wiki?curid=1126814" title="Rocco Clein">
Rocco Clein

Rocco Clein (ur. 20 lipca 1968, zm. 1 lutego 2004) – niemiecki muzyk, prowadzący programy w telewizji muzycznej Viva Zwei. Był jednym z założycieli klubu fanów grupy Oasis. Zmarł z powodu krwawienia śródczaszkowego. Osierocił dwójkę dzieci.

</doc>
<doc id="1126817" url="https://pl.wikipedia.org/wiki?curid=1126817" title="Ill-Young Kim">
Ill-Young Kim

Ill-Young Kim (ur. 13 maja 1973 w Kolonii) – niemiecki muzyk, aktor filmowy i telewizyjny, od kwietnia 2001 do stycznia 2003 roku prowadził również program "Electronic Beats" w stacji Viva Zwei oraz VIVA.

</doc>
<doc id="1126828" url="https://pl.wikipedia.org/wiki?curid=1126828" title="Afera plakatów">
Afera plakatów

Afera plakatów (fr.: "L'affaire des placards") – wywieszenie w 1534 roku w kilku miastach Francji plakatów, negujących znaczenie mszy katolickiej. Jest to wydarzenie symboliczne, uznawane za początek reformacji we Francji. 
Historia.
W nocy z 17 na 18 października 1534 na ulicach Paryża, Tours, Orleanu, Blois i Amboise zostały wywieszone plakaty zatytułowane: "Prawdziwe artykuły na temat okropnych, wielkich i gorszących nadużyć mszy papieskiej, wymyślonej specjalnie przeciw świętej Wieczerzy Jezusa Chrystusa". 
Plakaty były wyraźnie adresowane do króla Francji Franciszka I, ponieważ wywieszono je także na zamkach królewskich, a nawet przybito na drzwiach komnaty króla w Blois. Autor tekstu plakatów – Antoine Marcourt (pastor z Neuchâtel) – głosił, że: „"Msza jest bluźnierstwem. Jedyna ofiara Chrystusa nie może być w żadnym wypadku powtarzana"”. Zarzucał także bałwochwalstwo katolickiej doktrynie o transsubstancjacji: „"W owej nieszczęsnej mszy poduszczono jakby cały świat do publicznego bałwochwalstwa, dając fałszywie do zrozumienia, że pod postaciami chleba i wina cieleśnie, prawdziwie i faktycznie Jezus Chrystus (...) zawarty jest i ukryty"”. 
Marcourt określał mszę katolicką jako „tradycję absurdalną, nieopisaną gmatwaninę dzwonienia, wycia, śpiewania, ceremonii, świateł, okadzań, maskarad i innych małpich popisów”. Oprócz tych obraźliwych określeń, Marcourt zaatakował także duchownych katolickich, określając ich jako „wilki, które żywią się kruchym mięsem swoich owieczek - zabijają, palą, niszczą, mordują niby rozbójnicy wszystkich, którzy im nie przytakują”.
Skutki.
Wywieszenie plakatów zostało potraktowane przez rządzącą dynastię jako atak na wiarę katolicką oraz na króla i spowodowało wszczęcie dochodzenia, prowokacje i brutalne represje przeciwko innowiercom. 21 stycznia 1535 zorganizowano w Paryżu uroczystą procesję przebłagalną, podczas której adorowano konsekrowaną hostię, a także spalono na stosach kilkunastu „heretyków”. W odpowiedzi na te represje Marcourt w styczniu 1535 opublikował „"Mały traktat o świętej Eucharystii"”, który atakował realną obecność ciała i krwi Chrystusa w konsekrowanym chlebie i winie oraz podkreślał absurdalność takiej koncepcji.
Afera plakatów spowodowała ostateczny rozłam doktrynalny między francuskimi katolikami i zwolennikami reform w Kościele oraz podkreśliła różnice między luterańską doktryną o konsubstancjacji i przyszłą kalwińską doktryną o wyłącznie duchowej obecności Chrystusa podczas eucharystii. 
Niektórzy historycy nadają aferze plakatów takie samo znaczenie dla reformacji we Francji, jakie dla reformacji w Niemczech miało wywieszenie tez Lutra w Wittenberdze.

</doc>
<doc id="1126829" url="https://pl.wikipedia.org/wiki?curid=1126829" title="Polmo-SHL">
Polmo-SHL



</doc>
<doc id="1126842" url="https://pl.wikipedia.org/wiki?curid=1126842" title="BBTS Bielsko-Biała (piłka siatkowa)">
BBTS Bielsko-Biała (piłka siatkowa)

BBTS Bielsko-Biała − polski męski klub siatkarski (jednosekcyjny) z siedzibą w Bielsku-Białej, założony 1 grudnia 1999 roku.
28 maja 2013 podjęto uchwałę powołującą spółkę akcyjną, której większościowym właścicielem jest stowarzyszenie TS BBTS Bielsko-Biała.
Historia.
Bielsko-Bialskie Towarzystwo Sportowe "Siatkarz - Original" powstało 1.12.1999 roku. Pierwszym Prezesem Zarządu Klubu wybrany został Józef Kapela, Dyrektor Śląskiej Wytwórni Wódek Gatunkowych, a Wiceprezesami Marek Godziszka i Piotr Pluszyński. W 2008 roku klub zmienił nazwę na TS "BBTS" Bielsko-Biała.
TS BBTS czuje się - przynajmniej w części - spadkobiercą osiągnięć BBTS-u "Włókniarz" Bielsko-Biała, klubu, którego barwy rozsławiały takie gwiazdy sportu jak w boksie: Marian Kasprzyk - Mistrz Olimpijski, Zbigniew Pietrzykowski - 4-krotny Mistrz Europy, Leszek Błażyński - medalista olimpijski.
Jednakże od początku i konsekwentnie, klub stara się pisać historię na własny rachunek. Towarzystwo postawiło na drużynę piłki siatkowej męskiej. Wybór ten okazał się trafny: w 2003 roku klub awansował do Polskiej Ligi Siatkówki i ambitnie, mimo skromnych środków, rywalizował z najlepszymi drużynami siatkarskimi w kraju. Po roku walki wśród najlepszych BBTS spadł ponownie do serii B. W sezonach 2004/2005 - 2012/2013 zespół występował w I lidze mężczyzn. W czerwcu 2013 roku władze PLPS podjęły decyzje o rozszerzeniu PlusLigi w sezonie 2013/2014 do 12 zespołów, dołączając do tych rozgrywek BBTS Bielsko-Biała i Czarnych Radom.
Od roku 2002 BBTS Bielsko-Biała jest organizatorem Międzynarodowego Turnieju Siatkarskiego Beskidy.
Bilans sezon po sezonie.
Poziom rozgrywek:

</doc>
<doc id="1126850" url="https://pl.wikipedia.org/wiki?curid=1126850" title="Artyleryjski odwód przeciwpancerny">
Artyleryjski odwód przeciwpancerny



</doc>
<doc id="1126851" url="https://pl.wikipedia.org/wiki?curid=1126851" title="Kupa (Węgry)">
Kupa (Węgry)

Kupa – wieś i gmina w północno-wschodniej części Węgier, w pobliżu miasta Szikszó.
Gmina leży na nizinnym obszarze wchodzącym w skład Średniogórza Północnowęgierskiego, pomiędzy Górami Bukowymi a pasmem Gór Zemplińskich. Administracyjnie osada należy do powiatu (węg. "kistérség") Szikszó, wchodzącego w skład komitatu Borsod-Abaúj-Zemplén i jest jedną z 23 gmin tegoż powiatu. Według danych z 2015 gmina miała 155 mieszkańców.

</doc>
<doc id="1126854" url="https://pl.wikipedia.org/wiki?curid=1126854" title="Dom Eskenów w Toruniu">
Dom Eskenów w Toruniu

Dom Eskenów w Toruniu – pałac mieszczański z XVI w. na terenie Starego Miasta w Toruniu.
Lokalizacja.
Dom Eskenów położony jest na terenie Zespołu Staromiejskiego w bliskim sąsiedztwie Bazyliki katedralnej św. Jana Chrzciciela i św. Jana Ewangelisty. Część reprezentacyjna tego gmachu i główne wejście znajduje się przy ulicy Łaziennej 16. 
Historia.
Pierwotnie Dom Eskenów został zbudowany u schyłku XIV w. przez burmistrza toruńskiego Henryka Hitfelda. Zajmował kilka parcel i prawdopodobnie był okazałą siedzibą mieszczańską. W początku XVI w. wszedł w posiadanie rodziny Eskenów - zamożnych toruńskich patrycjuszy zajmujących się handlem zbożem - stając się na prawie 200 lat siedzibą tego rodu. Około 1590 roku został przebudowany na renesansową rezydencję mieszczańską. Z tego okresu pochodzi m.in. renesansowy portal z piaskowca oraz zworniki otworów okiennych w elewacji bocznej, które zostały prawdopodobnie wykonane przez gdańskiego rzeźbiarza Willema van den Blocke. Drewniane drzwi z portalu głównego ze sceną odjazdu Syna Marnotrawnego znajdują się w Muzeum Okręgowym w Toruniu. Na piętrze zachował się polichromowany strop z tego samego czasu. Po 1703 roku kamienica znajdowała się w posiadaniu kilku różnych kupców, w 1844 roku została przystosowana do funkcji spichrza poprzez zmianę układu kondygnacji oraz przebudowę otworów okiennych. Wtedy też pokryto cały budynek kolorem czerwonym, stąd nazwa Czerwony Spichlerz. W latach 80. XX w. przeprowadzono prace konserwatorskie i przystosowano kamienicę do celów muzealnych. Obecnie mieści się w nim Muzeum Historii Torunia będące oddziałem Muzeum Okręgowego w Toruniu.

</doc>
<doc id="1126860" url="https://pl.wikipedia.org/wiki?curid=1126860" title="Urobilinogen">
Urobilinogen

Urobilinogen – organiczny związek chemiczny, pochodna bilirubiny. Powstaje w świetle przewodu pokarmowego wskutek działania enzymów bakteryjnych na powstałą z rozkładu hemoglobiny bilirubinę. W jelicie grubym powstały urobilinogen przekształcany jest, pośrednio przez sterkobilinogen lub bezpośrednio, w sterkobilinę, która odpowiada za brązową barwę kału. Część urobilinogenu ulega resorpcji i trafia do krążenia wrotnego, aby następnie ulec przekształceniu w urobilinę i zostać wydalona z moczem, któremu nadaje żółty kolor.

</doc>
<doc id="1126863" url="https://pl.wikipedia.org/wiki?curid=1126863" title="Adam Urbanek">
Adam Urbanek

Adam Urbanek (ur. 15 kwietnia 1928 w Krośnie, zm. 3 czerwca 2014 w Warszawie) – polski biolog ewolucyjny, paleontolog, paleozoolog. Honorowy Przewodniczący Komitetu „Człowiek i Środowisko” Polskiej Akademii Nauk.
Pracował w Instytucie Paleobiologii PAN, był członkiem Komitetu Biologii Ewolucyjnej i Teoretycznej PAN
Działalność naukowa.
Członek korenspondencyjny PAN od 1973, członek rzeczywisty – od 1983; członek Prezydium PAN w latach 1975–1989, 1993–1998, sekretarz Wydziału II – Nauk Biologicznych PAN w latach 1975–1986, wiceprezes PAN w latach 1987–1989. Profesor zwyczajny, dr nauk geologicznych, członek zagraniczny Rosyjskiej Akademii Nauk.
Członek Rady Naukowej Muzeum i Instytutu Zoologii PAN, przewodniczący w latach 1990–2002. Był przewodniczącym Rady Naukowej Instytutu Paleobiologii im. Romana Kozłowskiego PAN oraz zastępcą przewodniczącego Rady Upowszechniania Nauki przy Prezydium PAN.
Członek Międzynarodowego Stowarzyszenia Paleontologicznego (IPA), przewodniczący Grupy Badań nad Graptolitami w latach 1975-1978; członek Międzynarodowej Unii Nauk Biologicznych (IUBS), członek Komitetu Wykonawczego w latach 1988–1991. Członek zwyczajny Towarzystwa Naukowego Warszawskiego, Wydział IV Nauk Biologicznych.
Członek Rady Fundacji „Natura optima dux”, której nadrzędnym celem jest utworzenie Muzeum Historii Naturalnej w Warszawie.
Członek redakcji czasopisma „Paleontological Journal”.
Pochowany na cmentarzu Powązki Wojskowe w Warszawie (kwatera B40-1-5).
Działalność społeczna.
Współsygnatariusz listu otwartego naukowców polskich do Prezesa Rady Ministrów Jarosława Kaczyńskiego w związku z obroną nauczania teorii ewolucji.
Członek Komitetu Honorowego Polskiego Stowarzyszenia Racjonalistów.
W latach 1981–1982 był prezesem Polskiego Towarzystwa Przyrodników im. Kopernika.

</doc>
<doc id="1126864" url="https://pl.wikipedia.org/wiki?curid=1126864" title="Rezolucja Rady Bezpieczeństwa ONZ nr 1758">
Rezolucja Rady Bezpieczeństwa ONZ nr 1758

Rezolucja Rady Bezpieczeństwa ONZ nr 1758 została przyjęta 15 czerwca 2007 podczas 5696. posiedzenia Rady.
Najważniejsze postanowienia:

</doc>
<doc id="1126870" url="https://pl.wikipedia.org/wiki?curid=1126870" title="Phan Xi Păng">
Phan Xi Păng

Phan Xi Păng (także: "Fansipan"; ) to najwyższy szczyt Wietnamu, a zarazem całych Indochin. Położony jest w północno-zachodnim Wietnamie, 9 km od miasteczka Sa Pa. Fansipan potocznie nazywany jest dachem Indochin.
Wspinaczka na Phan Xi Păng.
Hotele oraz biura turystyczne w Sa Pa organizują jedno-, dwu-, trzy- i czterodniowe wyprawy na szczyt. Turystom o dobrej kondycji fizycznej rekomenduje się wybranie opcji dwu lub trzydniowej. Jednodniowa wyprawa uważana jest za bardzo trudną. Treking nie wymaga specjalistycznego sprzętu wspinaczkowego. Szlak biegnie przez las deszczowy. W wyższych partiach gatunkiem dominującym jest bambus - zarówno formy drzewiaste jak i krzewiaste.
Przez większą część roku widoczność na szczycie ograniczają gęste mgły. Największą szansę na lepszą pogodę daje zorganizowanie wyprawy od stycznia do kwietnia. Opady śniegu, nawet w miesiącach zimowych, są zjawiskiem niezwykle rzadkim. 

</doc>
<doc id="1126872" url="https://pl.wikipedia.org/wiki?curid=1126872" title="Łuh (ujednoznacznienie)">
Łuh (ujednoznacznienie)



</doc>
<doc id="1126875" url="https://pl.wikipedia.org/wiki?curid=1126875" title="Sygnały dnia">
Sygnały dnia

Sygnały dnia – poranna audycja nadawana od 1 marca 1973 w Programie Pierwszym Polskiego Radia. Autorem i pierwszym redaktorem audycji był Aleksander Tarnawski.
Początkowo odtwarzana była z taśmy magnetofonowej, jednak szybko zdecydowano się na prowadzenie jej na żywo. Przez pierwsze dwa lata program rozpoczynał się o godzinie 7 i trwał 17 minut, jako audycja muzyczno-informacyjna. W listopadzie 1975 „Sygnały dnia” zostały przekształcone w audycję dwugodzinną (nadawaną od godziny 6.00 do 8.00), o charakterze informacyjno-publicystycznym. W styczniu 1978 program ponownie wydłużono, tym razem do 5 godzin (od godziny 4.00 do 9.00).
Po wprowadzeniu stanu wojennego w 1981, audycję zdjęto z anteny. W styczniu 1982 wróciła pod nazwą „Poranne sygnały”, nadając na falach średnich. Na fale długie powróciła ponad półtora roku później, 1 lipca 1983, a nową nazwę zachowała aż do 1989.
Program nadawany jest od poniedziałku do piątku od 6:00 do 9:00.
1 marca 2003 w warszawskim „Hotelu Gromada”, odbyła się uroczystość z okazji jubileuszu 30-lecia „Sygnałów dnia”. W spotkaniu wzięli udział m.in. prezydent Rzeczypospolitej Polskiej Aleksander Kwaśniewski, marszałek Sejmu Marek Borowski i marszałek Senatu Longin Pastusiak.
Zwracając się do zebranych, prezydent Aleksander Kwaśniewski powiedział m.in.: 
Twórcy.
„Sygnałami dnia” kierowali kolejno: wyżej wspomniany Aleksander Tarnawski, Sławomir Szof, Lesław Nowak, Antoni Mielniczuk, Jerzy Tomaszewski, Krzysztof Grzesiowski, Paweł Kwieciński i Wiesław Molak.
Prowadzącymi byli m.in. Tadeusz Sznuk, Sławomir Szof, Andrzej Jaroszewski, Andrzej Matul, Lesław Nowak, Krzysztof Grzesiowski, Wiesław Molak, Zygmunt Chajzer, Roman Czejarek Jakub Urlich, Andrzej Klewiado, Kacper Kaliszewski, Krzysztof Kaczmarczyk i Juliusz Głuski, Zuzanna Dąbrowska, Dorota Gawryluk, Krzysztof Ziemiec, Michał Rachoń.
Audycję współtworzyli również: Piotr Sadowski (sekretarz Redakcji Aktualności), Magdalena Brudnicka, Jadwiga Paprocka, Rafał Brzeski, Tadeusz Cichomski, Grzegorz Dziemidowicz, Janusz Link, Mieczysław Marciniak, Mieczysław Smugarzewski, Andrzej Turski, Tadeusz Samitowski i Tadeusz Wojciechowski
Za muzyczną oprawę audycji odpowiadał Michał Rybczyński. Do realizatorów należeli – m.in. Zofia Michalewicz (pierwsza realizatorka), Krystyna Styrylska, Wanda Sztyber, Zbigniew Głodkowski, Roman Łazicki i Wojciech Nowak.
Do współpracowników należeli m.in. Krystyna Czubówna, Stefan Stelmaszczuk i Aleksander Żyzny.
Od 2010 zespół programu tworzyli: Wiesław Molak, Roman Czejarek Henryk Szrubarz, Jan Tomczak, Krzysztof Grzesiowski, Daniel Wydrych, Idalia Mirecka i kilkoro młodych współpracowników.
Od maja 2016 gospodarzami programu są Daniel Wydrych, Piotr Gociek, Wojciech Dąbrowski, Krzysztof Grzesiowski i Wiesław Molak.
Po niewyjaśnionym odejściu Wojciecha Dąbrowskiego z redakcji w maju 2018, jego miejsce zajęła Katarzyna Gójska z Telewizji Republika, zastępczyni redaktora naczelnego Gazety Polskiej.

</doc>
<doc id="1126876" url="https://pl.wikipedia.org/wiki?curid=1126876" title="Stanica (budowla)">
Stanica (budowla)

Stanica – dawna budowla obronna, odpowiednio obwarowana, pełniąca funkcję koszarów dla niewielkich oddziałów wojskowych wykonujących zadania o charakterze strażniczym. Stanica zwykle miała formę obszernego drewnianego budynku mieszkalnego otoczonego palisadą, stojącego pośrodku rozległego dziedzińca ze stajniami.

</doc>
<doc id="1126883" url="https://pl.wikipedia.org/wiki?curid=1126883" title="Wierzchucin (stacja kolejowa)">
Wierzchucin (stacja kolejowa)

Wierzchucin – stacja kolejowa w Wierzchucinie, w gminie Cekcyn, w powiecie tucholskim, w województwie kujawsko-pomorskim. Według klasyfikacji PKP ma kategorię dworca lokalnego.
W roku 2017 stacja obsługiwała 150–199 pasażerów na dobę.
Połączenia.
Ze stacji Wierzchucin odjeżdżają pociągi regionalne przewoźnika Arriva do stacji:
• Bydgoszcz Główna
• Tuchola
• Chojnice
• Laskowice Pomorskie
• Szlachta
• Czersk
• Grudziądz
• Kościerzyna (w okresie wakacyjnym; w soboty i niedziele; relacja: Bydgoszcz Główna-Kościerzyna)
• Toruń Główny (w okresie wakacyjnym; w niedziele; relacja: Kościerzyna-Toruń Główny)

</doc>
<doc id="1126886" url="https://pl.wikipedia.org/wiki?curid=1126886" title="Stanica kozacka">
Stanica kozacka

Stanica kozacka – kozacka jednostka administracyjno-osiedleńcza niższego rzędu w Federacji Rosyjskiej (historycznie na Rusi i później w Imperium Rosyjskim), najczęściej utożsamiana z wsią.

</doc>
<doc id="1126888" url="https://pl.wikipedia.org/wiki?curid=1126888" title="Panzertriebwagen 16">
Panzertriebwagen 16

Panzertriebwagen Nr 16 (skrót PzTrWg 16 lub PT 16) – niemiecki ciężki pancerny wagon motorowy, napędzany silnikiem Diesla o mocy 550 koni mechanicznych z przekładnią hydrauliczną Voith, wyprodukowany przez niemiecką firmę "Berliner Maschinenbau-Actien-Gesellschaft vormals L. Schwartzkopff" dla Wehrmachtu w 1942 roku. 
Opis.
Powstał na bazie lokomotywy spalinowej do pociągów pancernych typu WR 550 D14, obudowanej następnie pancerzem i wyposażonej w dwa dodatkowe opancerzone człony ze stanowiskami artyleryjskimi, na dwóch końcach jednostki. Były one uzbrojone początkowo w dwa 20 milimetrowe działka przeciwlotnicze – 2 cm Flakvierling 38, które po modyfikacji pancernych członów, zastąpione zostały wieżami artyleryjskimi uzbrojonymi w radzieckie armaty 76,2 mm FK 295/1 (takimi jak w niemieckich pociągach pancernych typu BP-42). Grubość pancerza Panzertriebwagen 16 wynosiła od 31 do 84 milimetrów, długość 22,5 metra, szerokość 3,20 metra. Pojazd ten o ciężarze 200 ton był najcięższym pojedynczym szynowym pojazdem pancernym. Zbudowano tylko jeden egzemplarz, który walczył na froncie wschodnim II wojny światowej. 
Historia.
W roku 1943 PzTrWg 16 był bronią rezerwową, którą używano do patrolowania terenów zagrożonych przez partyzantów. Wiosną i latem 1944 roku był na wyposażeniu Grupy Armii Środek. Brał udział między innymi w walkach pod Rawą Ruską i Lublinem. Następnie wycofany do Radomia po przesunięciu frontu na zachód. Od sierpnia do września 1944 roku działał na odcinku Kielce patrolując linie kolejowe do Krakowa, Skarżyska i Radomia. Po rozpoczęciu ofensywy zimowej przez Armię Czerwoną – PzTrWg 16 walczył w rejonie Kielc. Po kolejnej ofensywie został wycofany przez Olkusz – Jaworzno – Szczakową do Gliwic w celach remontowych. Do gruntownego remontu doszło jednak w Niemczech. W kwietniu 1945 roku PzTrWg 16 brał udział w walkach pod Neuruppin. W dniach 1–2 maja 1945 roku nieuszkodzony został zdobyty pod Neustadt (Dosse).
Po zakończeniu II wojny światowej w pełni opancerzony jako zdobycz wojenna służył w Wojsku Polskim w składzie jednostki wojskowej Nr 4194. W rejonie Bieszczadów służył do ubezpieczania szlaków komunikacyjnych oraz utrzymywania łączności operacyjnej z oddziałami znajdującymi się w terenie. W latach 1945–1947 komendantem pociągu był kapitan Marian Jarosz. Po utworzeniu we wrześniu 1944 roku I Rejonu Służby Ochrony Kolei (SOK), a następnie II Rejonu wojsko polskie używało tego pociągu do ochrony linii kolejowych na odcinku Sanok – Zagórz – Olszanica – Komańcza. 
W tym okresie Panzertriebwagen 16 wchodził w skład polskiego pociągu pancernego. Umieszczony był w środku składu, przed którym i za którym znajdowały się po trzy wagony bojowe oraz wagon gospodarczy i ochronny. Każdy wagon miał przedziały bojowe, w których umieszczone były działka i karabiny maszynowe. Grube stalowe blachy oraz worki z piaskiem stanowiły dodatkowe zabezpieczenie ścian wagonów. Pociąg posiadał wewnętrzny system łączności. Jego zaletą była możliwość szybkiego przemieszczania się z miejsca na miejsce, duża siła ognia oraz dobrze wyszkolona załoga. W pociągu znajdowały się także narzędzia do naprawy uszkodzonych torów. Posługiwała się nimi drużyna techniczna, złożona z najlepszych specjalistów od prac montażowych i remontowych. W razie potrzeby jego załoga mogła spełniać rolę desantu, udzielać wsparcia ogniowego lub organizować samodzielne akcje. 
Pociąg ten pełnił służbę w Bieszczadach do końca 1947 roku walcząc z oddziałami Ukraińskiej Powstańczej Armii (UPA), ochraniał szlaki kolejowe oraz punkty głosowania podczas referendum z 30 czerwca 1946 roku i wyborów do Sejmu Ustawodawczego w dniu 19 stycznia 1947 roku. Pociąg brał udział między innymi w walkach z UPA w dniach 19–20 marca 1946 roku na odcinku Szczawne – Mokre – Czaszyn. W dniach 9–10 maja 1946 roku stoczył kilka potyczek z połączonymi sotniami Bira, Stacha i Chrynia, operującymi na szlaku kolejowym Załuż – Ustjanowa – Olszanica, oraz ochraniał placówki SOK w Stefkowej i Rzepedzi.
Po wojnie pociąg został wykorzystany w filmie "Jarzębina czerwona". Następnie stał na bocznicy kolejowej w Przemyślu, a ostatecznie znalazł miejsce w Muzeum Kolejnictwa w Warszawie (czasowo był eksponowany w skansenie taboru kolejowego w Chabówce).

</doc>
<doc id="1126889" url="https://pl.wikipedia.org/wiki?curid=1126889" title="Władysław Drzewiecki">
Władysław Drzewiecki

 
Władysław Drzewiecki (ur. 28 maja 1895 w Berlinie, zm. 24 marca 1944 w Poznaniu) – pedagog, dyrygent, kompozytor, muzykolog.
Życiorys.
W 1909 Władysław Drzewiecki rozpoczął naukę w szkole przygotowawczej dla nauczycieli w Charlottenburgu, którą ukończył w 1912. Naukę kontynuował w Królewskim Seminarium Nauczycielskim w Pile. Po jego ukończeniu w 1913 uczęszczał do Cäcilien-Kurse fur Katholische Kirchenmusik w Berlinie, gdzie zdał egzamin na organistę. W 1914 rozpoczął pracę jako nauczyciel muzyki i śpiewu w Odolanowie. Zmobilizowany wziął udział w walkach pod Verdun. Zwolniony z wojska, zapisał się w 1916 do Królewskiej Akademii Muzycznej w Monachium. W 1917 został powtórnie powołany do wojska. Po zakończeniu działań wojennych przeniósł się do Poznania. Uczestniczył w 1919 w zorganizowanym, rocznym kursie dla nauczycieli szkół powszechnych. Równocześnie pracował w konserwatorium Geislera i Seligmanna. Po zdaniu egzaminu w 1920 pracował w szkołach powszechnych, kontynuując naukę w Państwowym Konserwatorium Muzycznym i kierując męskim chórem nauczycieli. Od 1922 był nauczycielem umuzykalniania w Państwowym Gimnazjum im. Św. Jana Kantego. Do jego obowiązków należała także nauka gry na instrumentach, prowadzenie orkiestry i chóru szkolnego. Pracę w tej szkole kontynuował do 1939, ucząc jednocześnie muzyki w Gimnazjum im. Bergera (1926–1939) i Gimnazjum im. I.J. Paderewskiego (1931–1939). Po zdaniu eksternistycznego egzaminu dojrzałości w 1928, odbył studia muzykologiczne na Uniwersytecie Poznańskim (1929–1933). Dyplom uzyskał w 1937. Okupację przeżył w Poznaniu. Był wybitnym pedagogiem. Jego akcja umuzykalnienia objęła duże grono młodzieży gimnazjalnej. W uznaniu jego dokonań był zapraszany na hospitacje także do innych miast. W okresie studiów współpracował w akcji zbierania folkloru dla Regionalnego Archiwum Muzycznego przy Uniwersytecie Poznańskim. W oparciu o folklor komponował utwory przeznaczone dla zespołów chóralnych.
Życiorys Władysława Drzewieckiego znajduje się w książce "Kompozytorzy polscy 1918–2000", wydanej pod zbiorową redakcją profesora Marka Podhajskiego.

</doc>
<doc id="1126892" url="https://pl.wikipedia.org/wiki?curid=1126892" title="Sen dusz">
Sen dusz

"Sen dusz" lub, prawidłowo Czuwanie dusz (gr.: "Psychopannychia" "Całonocny bankiet dusz") – to pierwszy traktat teologiczny, napisany przez Jana Kalwina w 1534.
Podtytuł dzieła brzmi: "Traktat, w którym dowiedzione jest, iż dusze czuwają i żyją po wyjściu z ciała, który skierowany jest przeciwko błędowi kilku ignorantów, mniemających, że śpią one aż do ostatniej chwili."
W oryginalnym tytule, termin Psychopannychia (Całonocny bankiet dusz) odnosi się do przekonania Kalwina, a nie do snu duszy.
Kalwin napisał ten traktat przeciwko doktrynie anabaptystów i innych, którzy wyznawali mortalizm, czyli przekonanie, że dusze zmarłych śpią aż do dnia Sądu Ostatecznego. Kalwin bronił tradycyjnego przekonania, że dusza po śmierci jest świadoma swojego przeszłego życia. Jednocześnie odrzucił katolicką koncepcję czyśćca i modlitw wstawienniczych za zmarłych, uznając jest za "niebiblijne" i przeciwne "wszechmocy Boga".
Traktat został napisany po łacinie, francuskie tłumaczenie ukazało się w 1558.

</doc>
<doc id="1126894" url="https://pl.wikipedia.org/wiki?curid=1126894" title="Stanica żeglarska">
Stanica żeglarska

Stanica żeglarska, stanica turystyczna – niewielki obiekt lądowy (schronisko turystyczne) położone nad wodą i obsługujące śródlądową turystykę wodną, wyposażone w pomieszczenia noclegowe, gastronomiczne ewentualnie pomieszczenia na łodzie.
Przystanie wyposażone są w pomosty stałe lub pływające umożliwiające bezpieczne dobijanie jednostek. Wyznacza się je w osłoniętych miejscach: brzegi rzek, jeziora czy wyspy. 
Stanice mogą być obiektami tymczasowymi, sezonowymi, lokalizowane są najczęściej w rejonach uczęszczanych szlaków wodnych (np. Szlak Wielkich Jezior Mazurskich).

</doc>
<doc id="1126902" url="https://pl.wikipedia.org/wiki?curid=1126902" title="Stanica (chorągiew)">
Stanica (chorągiew)

Stanica – u dawnych Słowian chorągiew bojowa z wyobrażeniem bóstwa, przechowywana w kącinie a wynoszona z niej podczas wypraw wojennych.

</doc>
<doc id="1126907" url="https://pl.wikipedia.org/wiki?curid=1126907" title="Parafia Matki Bożej Królowej Świata w Radomiu">
Parafia Matki Bożej Królowej Świata w Radomiu

Parafia Matki Bożej Królowej Świata w Radomiu – rzymskokatolicka parafia znajdująca się w Radomiu, w dekanacie Radom-Centrum należącym z kolei do diecezji radomskiej.
Zasięg parafii.
Parafia Matki Bożej Królowej Świata swoim zasięgiem obejmuje obszar północno-wschodniej części Radomia (głównie osiedla „Nad Potokiem”). Aktualnie liczy około 12 500 mieszkańców.
W dużej części parafię pokrywają bloki zamieszkane głównie przez środowiska robotnicze, często w wieku emerytalnym. Na jej terenie znajdują się dwa przedszkola, cztery szkoły, dom dziecka, dom opieki społecznej, ośrodek szkolno-wychowawczy dla dzieci niewidomych i niedowidzących co w znacznym stopniu kształtuje obraz aktywności duszpasterskiej.
Patronami Parafii są: Matka Boża Królowa Świata (odpust – 22 sierpnia) oraz św. Filip Neri (odpust – 26 maja). Posługę duszpasterską sprawują kapłani Kongregacji Oratorium św. Filipa Neri, kładąc szczególny nacisk na formację modlitewno-sakramentalną, wychowanie dzieci i młodzieży oraz szerzenie szeroko pojętej kultury, zachowując ducha radości i chrześcijańskiego personalizmu.
Do parafii należą mieszkańcy ulic: Batorego, Fałata, Filtrowa (nr 6, 8, 13, 15, 15a, 17a), Grzybowska, Kaliska, Katowicka, Kolberga, Lindego, Lubelska (od Żeromskiego do Wojska Polskiego), Małęczyńska, Młynarska (nr 4, 9, 8, 10a, 10b), Olsztyńska, Sadkowska, Siemiradzkiego, Sienna, Struga (nr parzyste od 58 do 134), Szklana, Wodna (od nr 5 do 26), Zbrowskiego (od nr 14 do 72), Żeromskiego (nr nieparzyste od 87 do 119).
Duszpasterstwo.
Praca duszpasterska obejmuje swym zasięgiem następujące obszary:

</doc>
<doc id="1126911" url="https://pl.wikipedia.org/wiki?curid=1126911" title="Semisonic">
Semisonic

Semisonic – amerykańska grupa grająca rock alternatywny. Powstała w 1995 roku w Minneapolis. 

</doc>
<doc id="1126913" url="https://pl.wikipedia.org/wiki?curid=1126913" title="User experience">
User experience

User experience, UX (z ang. "doświadczenie użytkownika") – całość wrażeń, jakich doświadcza użytkownik podczas korzystania z produktu.
Pojęcie to używane jest najczęściej w odniesieniu do oprogramowania, serwisów internetowych lub urządzeń elektronicznych. W kontekście interakcji człowiek-komputer stosowane było już w latach 70. XX wieku. Określenie "user experience" bywa używane wymiennie z terminem "użyteczność", jednak w odróżnieniu od UX obejmuje on tylko tę część kontaktu z produktem, dotyczącą bezpośredniego korzystania z niego.
W latach 70. XX wieku okazało się, że aby ludzie mogli korzystać z komputera osobistego (PC), należy zaprojektować go tak, żeby nie odzwierciedlał logiki maszyny, tylko logikę człowieka. Powoli łączono więc dyscypliny psychologii poznawczej z inżynierią. To w latach 70. XX wieku zapoczątkowano "user experience –" pojawiły się wówczas pierwsze rozwiązania, które w jakiś sposób odzwierciedlały to, jak myślą i działają ludzie. W tym celu specjaliści wykonywali badania z udziałem zwykłych osób, które testowały rozwiązania związane z obsługą komputera.
Projektowanie user experience (ang. "user experience design") to projektowanie produktów interaktywnych ze szczególnym zwróceniem uwagi na to, aby interakcja z nimi dostarczała użytkownikom pozytywnych doświadczeń. Produkt powinien: prezentować się w sposób atrakcyjny dla użytkownika, być funkcjonalny, ergonomiczny, użyteczny, korzystanie z niego powinno sprawiać przyjemność i dawać satysfakcję.
Aby osiągnąć swoje cele projektanci "user experience" wykorzystują zazwyczaj metodykę projektowania zorientowanego na użytkownika. Projektowanie doświadczeń użytkownika z powodzeniem stosowane może być nie tylko w odniesieniu do oprogramowania, ale również do całościowej obsługi klienta w marketingu.
Jednym z narzędzi do testowania "user experience" są testy z użytkownikami.
Badania User Experience.
Badacze User Experience UX starają się odpowiedzieć na pytania: "co ludzie robią?", "jak to robią?". Istotne dla procesu badawczego jest skupienie się na użytkowniku, dlatego stosuje się małe próby badawcze, bazuje się na obserwacjach, a głównym celem jest dogłębne poznanie zachowań użytkownika.
Do metod badawczych "user experience" zaliczą się:

</doc>
<doc id="1126914" url="https://pl.wikipedia.org/wiki?curid=1126914" title="WSbR">
WSbR



</doc>
<doc id="1126916" url="https://pl.wikipedia.org/wiki?curid=1126916" title="Tadeusz Naguszewski">
Tadeusz Naguszewski

Tadeusz Naguszewski (ur. 1 czerwca 1954 w Elblągu) – polski lekarz, samorządowiec i polityk, poseł na Sejm VI i VII kadencji.
Życiorys.
Ukończył w 1980 studia na Akademii Medycznej w Gdańsku. W 1987 uzyskał specjalizację drugiego stopnia w zakresie chorób wewnętrznych, a w 1990 specjalizację w zakresie gastroenterologii. Od 1980 pracuje w placówkach służby zdrowia. W 1994 został ordynatorem oddziału chorób wewnętrznych Wojewódzkiego Szpitala Zespolonego w Elblągu, w 1998 objął stanowisko dyrektora ds. lecznictwa tej jednostki. Od 1998 do 2007 sprawował także mandat radnego elbląskiej rady miejskiej, w 2006 powołano go na funkcję wiceprzewodniczącego.
Należał do Kongresu Liberalno-Demokratycznego i Unii Wolności. W wyborach parlamentarnych w 2001 startował z pierwszego miejsca listy UW w okręgu elbląskim do Sejmu, jednak partia nie osiągnęła progu wyborczego. Przeszedł następnie do Platformy Obywatelskiej i z jej listy ponownie kandydował bez powodzenia w wyborach w 2005.
W wyborach parlamentarnych w 2007 uzyskał mandat poselski z listy PO, otrzymując w okręgu elbląskim 15 577 głosów. W wyborach w 2011 bezskutecznie ubiegał się o reelekcję. 16 grudnia 2014 objął mandat w miejsce Adama Żylińskiego. W 2015 nie kandydował na kolejną kadencję.
Otrzymał Srebrny (2001) i Złoty (2004) Krzyż Zasługi.

</doc>
<doc id="1126919" url="https://pl.wikipedia.org/wiki?curid=1126919" title="Simtek">
Simtek

Simtek, pełna nazwa Simulation Technology – dawna brytyjska firma badawczo-konstrukcyjna oraz były zespół i konstruktor Formuły 1. Firma Simtek Research Ltd. została utworzona w 1989 roku przez Nicka Wirtha oraz Maksa Mosleya. Po wybudowaniu własnego tunelu aerodynamicznego zaangażowała się w tworzenie projektów i samochodów przeznaczonych do wyścigów w cyklu Formuły 1. W 1990 roku zbudowała samochód dla BMW. W 1993 roku doszło do utworzenia zespołu Simtek Grand Prix Ltd., który w sezonie 1994 zadebiutował w Formule 1. W ciągu całego debiutanckiego sezonu Simtek nie zdobył ani jednego punktu, ponadto podczas Grand Prix San Marino zginął kierowca zespołu – Roland Ratzenberger. W połowie 1995 roku z powodu długów oraz braku sponsorów zespół wycofał się z rywalizacji w Formule 1.
Początki.
Firma Simtek Research Ltd. została założona w sierpniu 1989 roku przez Nicka Wirtha oraz Maksa Mosleya. Początkowo Mosley, po opuszczeniu Leyton House w 1989 roku, chciał zainwestować w rozwiniętą technologicznie firmę wyścigową, ale po namowie Marka Herda (syna Robina) założył z Wirthem w jego biurze firmę Simtek, której celem było zapewnienie niedrogich usług dotyczących projektowania, badań i rozwoju na najwyższym możliwym poziomie. Siedziba firmy znajdowała się w Banbury.
Firma wybudowała tunel aerodynamiczny i dzięki koneksjom Mosleya w 1990 roku zaprojektowała samochód BMW S192, który firma BMW planowała wystawić w Mistrzostwach Świata Formuły 1. Gdy BMW zrezygnowało z uczestnictwa w Formule 1, Simtek w 1991 roku rozwijał dla BMW modele M3 E30 wystawiane w niemieckiej serii wyścigów samochodów turystycznych Deutsche Tourenwagen Meisterschaft.
Innymi klientami Simteka byli między innymi Fédération Internationale du Sport Automobile, rząd Francji oraz Ligier, dla którego Simtek zaprojektował i zbudował tunel aerodynamiczny w Magny-Cours. Firma była również zaangażowana w prace projektowe i doradztwo w Grupie C, IndyCar i Formule 3000. W 1992 roku, po zostaniu prezydentem Fédération Internationale de l’Automobile, Mosley sprzedał Wirthowi swoje udziały w firmie. 
W 1992 roku model BMW S192 został udoskonalony i sprzedany zespołowi Andrea Moda Formula jako Moda S921. Tylko raz kierowcy zespołu udało się zakwalifikować do wyścigu, a w trakcie sezonu właściciel zespołu, Andrea Sassetti, został aresztowany. W 1993 roku zaprojektowano samochód Bravo S931 dla zespołu Team Bravo España, który planował wystartować w Formule 1 w sezonie 1993. Bravo S931 był "de facto" rozwinięciem Mody S921. Team Bravo España został rozwiązany przed rozpoczęciem sezonu ze względu na śmierć założyciela, Jeana-Pierre'a Mosniera. W sierpniu 1993 roku Wirth zdecydował się na założenie własnego zespołu Formuły 1 i utworzył Simtek Grand Prix Ltd.
Formuła 1.
1994.
Zespół rozpoczął funkcjonowanie w październiku 1993 roku z budżetem około pięciu milionów funtów i personelem liczącym 35 osób, z czego część osób pracowała wcześniej wspólnie w zespole March Engineering. Wirth postanowił związać się z trzykrotnym mistrzem świata Jackiem Brabhamem, który został konsultantem oraz udziałowcem w Simteku. Wskutek tego ogłoszono, że pierwszym kierowcą zespołu będzie syn Brabhama, David. Australijski kierowca wziął wcześniej udział w 14 Grand Prix sezonu 1990 w zespole Brabham, ale zakwalifikował się do ośmiu wyścigów. Simtek wpłacił wpisowe w wysokości 500 000 dolarów, niezbędne, by zespół znalazł się na liście startowej FIA. Zapewniono sobie także silniki Ford HB, funkcjonujące w Formule 1 od 1989 roku. Silniki te miały pojemność 3497 cm³ i osiągały moc maksymalną 730 KM.
Pierwotny projekt samochodu Simtek S941 zawierał aktywne zawieszenie, ale to rozwiązanie zostało na sezon 1994 zabronione i Simtek musiał wrócić do projektu, który był konserwatywny i który sprawiał, że samochód był za ciężki. Ponadto przestarzałe silniki Ford HB miały niedostatki mocy. W grudniu rozpoczęto testy samochodu, ale zespół nadal nie miał sponsorów i finansowanie zaczęło stanowić spory problem. Stąd też Wirth chciał, by obok Brabhama drugim kierowcą był kierowca, który przyciągnie sponsorów do zespołu. Negocjowano z posiadającym wsparcie Marlboro Andreą de Cesarisem oraz Gilem de Ferranem, za którym stała firma Sadia. Gdy negocjacje z tymi kierowcami zakończyły się fiaskiem, podjęto rozmowy z Jeanem-Markiem Gounonem, który jednak miał zobowiązania na pierwszą część sezonu (starty w BMW w mistrzostwach samochodów turystycznych) i nie mógł wtedy startować w Simteku. Tuż przed rozpoczęciem sezonu zespół zdołał na pięć wyścigów podpisać kontrakt z drugim kierowcą, odnoszącym sukcesy w Japońskiej Formule 3000 debiutantem Rolandem Ratzenbergerem. W tej sytuacji Wirth był młodszy od obu kierowców swojego zespołu. Zapewniono sobie również wsparcie MTV Europe, wskutek czego zespół zmienił oficjalną nazwę na MTV Simtek Ford. Umowa z MTV oznaczała, że zespół miał wystarczająco pieniędzy, by wystartować w Formule 1, ale jednocześnie dysponował konserwatywnym samochodem, przestarzałymi silnikami i początkowo również manualną skrzynią biegów; w tej sytuacji kierownik zespołu, Charlie Moody, zachęcał członków Simteka, by traktowali sezon 1994 jako przygodę. Wydawało się także, że głównym celem zespołu będzie pokonanie drugiego debiutanta, Pacific Grand Prix.
Kwalifikacje do pierwszego wyścigu sezonu, o Grand Prix Brazylii, wygrał Ayrton Senna. Brabham stracił do Senny ponad pięć sekund, ponadto w kwalifikacjach okazał się gorszy od kierowcy Pacifika, Bertranda Gachota, mimo to zdołał zakwalifikować się do wyścigu na 26 pozycji. Ratzenberger natomiast uzyskał czas o prawie siedem sekund gorszy od Senny i kwalifikacje ukończył na 27 miejscu, wskutek czego nie zakwalifikował się do wyścigu. Wyścig Brabham ukończył ostatni, na 12 miejscu z czterema okrążeniami straty do zwycięzcy.
Drugą eliminacją sezonu było Grand Prix Pacyfiku. Ponownie pole position zdobył Senna. Brabham zakwalifikował się na 25 miejscu, tracąc do Senny 4,5 sekundy. Po raz pierwszy do wyścigu zakwalifikował się Ratzenberger, do Brabhama tracąc 1,8 sekundy i mając 0,4 sekundy przewagi nad najszybszym kierowcą Pacifika, Bertrandem Gachotem. W wyścigu Brabham odpadł już na trzecim okrążeniu na skutek problemów z elektryką, a Ratzenberger dojechał do mety na ostatnim, 11 miejscu, z pięcioma okrążeniami straty.
W trakcie sobotnich kwalifikacji do Grand Prix San Marino Ratzenberger na szykanie Acqua Minerale uszkodził przedni spojler. W osiemnastej minucie kwalifikacji, gdy Austriak postanowił przejechać pierwsze szybkie okrążenie, przed zakrętem Villeneuve spojler ten odłamał się, a samochód stracił docisk przedniej osi i przestał skręcać. Wskutek tego, nie mając kontroli nad samochodem, Ratzenberger wjechał w betonową ścianę przy prędkości 314,9 km/h. Samochód odbił się od ściany, i obracając się wokół własnej osi sunął przez kilkadziesiąt metrów, po czym zatrzymał się, a głowa Ratzenbergera bezwładnie opadła w dół. Na miejsce wypadku przybył Sid Watkins, po czym rozpoczęto masaż serca; po przywróceniu akcji serca zabrano Ratzenbergera do szpitala. Podczas transportu Ratzenberger doznał silnych krwotoków, przez co konieczna była natychmiastowa operacja. Ratzenbergera przetransportowano helikopterem do kliniki Maggiore w Bolonii, a niecałe 40 minut po wypadku wydano oświadczenie o jego śmierci. Był to pierwszy śmiertelny wypadek w Formule 1 od czasów Elio de Angelisa, który zginął podczas testów na torze Paul Ricard w 1986 roku.
Brabham postanowił wystartować w wyścigu (w kwalifikacjach zajął 24 miejsce z 5 sekundami straty do Senny), a swoją decyzję tłumaczył w następujący sposób:
Wyścigu, podczas którego zginął Ayrton Senna, Brabham nie ukończył, ponieważ na 28 okrążeniu wypadł z toru.
W Grand Prix Monako Simtek wystawił tylko jeden samochód. Powodem takiej decyzji była chęć uczczenia Ratzenbergera oraz niemożność zbudowania drugiego samochodu na czas. Ponadto przez część sezonu ku czci zmarłego Ratzenbergera w górnej części samochodu, przy airboksie, umieszczono napis "For Roland". David Brabham po wypadku Karla Wendlingera oraz wycofaniu Heinza-Haralda Frentzena startował z 22 pozycji, mając w kwalifikacjach 1,4 sekundy przewagi nad Gachotem oraz 5,3 sekundy przewagi nad drugim kierowcą Pacific Grand Prix, Paulem Belmondo, natomiast do Michaela Schumachera tracąc 6,1 sekundy. Na 46 okrążeniu doszło jednak do wypadku i Australijczyk nie ukończył wyścigu.
Na Grand Prix Hiszpanii Simtek ponownie wystawił dwa samochody. Drugim kierowcą, obok Brabhama, został Andrea Montermini. Montermini w latach 1991–1992 był kierowcą testowym Ferrari, a w roku 1993 został testerem Benettona, nigdy jednak wcześniej nie startował w wyścigu Formuły 1. Podczas sobotnich kwalifikacji chory na grypę Montermini w trakcie swojego pierwszego szybkiego okrążenia, na ostatnim zakręcie, źle wjechał na krawężnik, stracił kontrolę nad pojazdem i przy dużej prędkości uderzył w barierę z opon, po czym samochód wrócił na tor i odbił się od ściany po przeciwległej stronie. Model S941 był kompletnie zniszczony, ale Montermini odniósł jedynie niewielkie obrażenia kostki i stopy. Brabham w kwalifikacjach do Schumachera stracił ponad 6 sekund, ale ponownie znalazł się przed oboma kierowcami Pacifika i startował z 24 miejsca. Wyścig Brabham ukończył na dziesiątym miejscu, z czterema okrążeniami straty do zwycięzcy.
Wypadek Monterminiego spowodował, że na Grand Prix Kanady niemożliwe było zbudowanie nowego samochodu i Simtek po raz drugi w sezonie startował w Grand Prix z jednym kierowcą. Brabham ponownie zakwalifikował się przed kierowcami Pacifika – na 25 miejscu, a do zdobywcy pole position, Michaela Schumachera, stracił 5,5 sekundy. Ponownie Brabham zdołał ukończyć wyścig – na 14 pozycji, tracąc do zwycięzcy cztery okrążenia.
Przed Grand Prix Francji do zespołu dołączył Jean-Marc Gounon. Gounon startował wcześniej w Formule 1 w dwóch Grand Prix sezonu 1993 w zespole Minardi. Według serwisu f1rejects.com po przybyciu Gounona do Simteka powróciło "poczucie normalności", zachwiane wypadkami Ratzenbergera i Monterminiego. Do wyścigu zakwalifikowali się zarówno Brabham (24 miejsce), jak i Gounon (26 pozycja). Brabham w kwalifikacjach okazał się lepszy od Oliviera Beretty z zespołu Larrousse, co oznaczało, że w kwalifikacjach kierowca Simteka po raz pierwszy bezpośrednio był szybszy od kierowcy innego zespołu niż Pacific. Wyścigu Brabham nie ukończył (awaria skrzyni biegów na 29 okrążeniu), ale Gounon zakończył wyścig na najwyższym dla Simteka, dziewiątym miejscu, tracąc do zwycięzcy cztery okrążenia.
W trakcie testów na torze Silverstone, przed Grand Prix Wielkiej Brytanii, Brabham popełnił błąd i rozbił samochód, ale nie odniósł obrażeń. W kwalifikacjach do Grand Prix Wielkiej Brytanii kierowcy Simteka ponownie okazali się szybsi od kierowców Pacifika – Brabham startował z 25, a Gounon z 26 pozycji. Po raz pierwszy w sezonie obaj kierowcy Simteka ukończyli wyścig – Brabham finiszował na 15 miejscu z trzema okrążeniami straty do zwycięzcy, a tuż za nim wyścig ukończył Gounon.
Do Grand Prix Niemiec kierowcy Simteka ponownie startowali z ostatniego rzędu, Brabham przed Gounonem. Brabham na 38 okrążeniu wycofał się z powodu usterki sprzęgła, a Gounon dwa okrążenia później na skutek awarii silnika. Obaj kierowcy przed wycofaniem się z wyścigu jechali na dziewiątej pozycji.
Kwalifikacje do Grand Prix Węgier Brabham ukończył na 23 miejscu, okazując się lepszym nie tylko od Gounona i kierowców Pacifika, ale również od Johnny'ego Herberta (Lotus) oraz Oliviera Beretty. Gounon ponownie kwalifikacje ukończył na ostatniej premiowanej startem w wyścigu, 26 pozycji. W wyścigu Brabham był jedenasty, z trzema okrążeniami straty. Gounon zakończył rywalizację po dziewięciu przejechanych okrążeniach, ponieważ miał problemy ze sterownością samochodu.
Kwalifikacje do Grand Prix Belgii były deszczowe, chociaż pod koniec drugiej części tor zaczął przesychać; w tej sytuacji niespodziewanie pierwsze pole startowe wywalczył Rubens Barrichello z zespołu Jordan. Brabham startował z 21 miejsca, okazując się lepszym od Érika Comasa (Larrousse), Ukyō Katayamy (Tyrrell), Christiana Fittipaldiego (Footwork), Jeana-Marka Gounona, Philippe'a Adamsa (Lotus) oraz kierowców Pacific Grand Prix, którzy się nie zakwalifikowali. Comas, który startował za Brabhamem, w trakcie poprzedniego Grand Prix powiedział, że jeżeli któryś kierowca Simteka będzie w kwalifikacjach lepszy od niego, to on celowo wycofa się z wyścigu. Brabham zakończył wyścig po 29 okrążeniach po tym jak stracił koło, natomiast Gounon zakończył Grand Prix Belgii na jedenastym miejscu.
Do wyścigu o Grand Prix Włoch kierowcy Simteka startowali z ostatniego rzędu, ale Gounon po raz pierwszy przed Brabhamem. Obaj kierowcy nie zdołali ukończyć zawodów: Gounon odpadł na 21 okrążeniu z powodu awarii skrzyni biegów, a Brabham – na 47 po tym, jak przebił oponę.
W kwalifikacjach do Grand Prix Portugalii Brabham był 24, a Gounon 26. Brabham, jadąc na 21 pozycji, na 36 okrążeniu miał kolizję z dublującym go, jadącym na trzecim miejscu Jeanem Alesim. Gounon był piętnasty, okazując się lepszym od Philippe'a Adamsa.
Po Grand Prix Portugalii Gounon odszedł z zespołu. Przez wzgląd na to, że sytuacja finansowa Simteka w trakcie sezonu pogarszała się, postanowiono zatrudnić kolejnego kierowcę płacącego za start, którym był debiutant Domenico Schiattarella. Sam Schiattarella nie płacił dużo za starty, ale zatrudnienie tego kierowcy spowodowało spory dopływ gotówki poprzez jego sponsorów.
W kwalifikacjach do Grand Prix Europy kierowcy Simteka startowali z ostatniego rzędu, Brabham przed Schiattarellą. W wyścigu Brabham odpadł na 43 okrążeniu z powodu awarii silnika, natomiast Schiattarella po ostrożnej jeździe dojechał do mety dziewiętnasty, tracąc pięć okrążeń do zwycięzcy.
Jako że Simtek ciągle potrzebował pieniędzy, w Grand Prix Japonii w miejsce Schiattarelli startował kolejny płacący za start kierowca, Taki Inoue, który również debiutował w Formule 1. W kwalifikacjach Brabham był 24, wyprzedzając debiutanta Mikę Salo z Lotusa oraz Inouego. Inoue do Brabhama stracił w kwalifikacjach prawie 3,5 sekundy. Podczas deszczowego wyścigu Inoue na czwartym okrążeniu miał wypadek i zakończył jazdę. Brabham ukończył zawody na jedenastym miejscu.
Na ostatnią eliminację sezonu 1994, Grand Prix Australii, do zespołu wrócił Schiattarella. Włoch w kwalifikacjach do wyścigu o Grand Prix Australii był 26. Brabham natomiast ukończył kwalifikacje na 24 miejscu, będąc lepszym jeszcze od Jeana-Denisa Délétraza w Larroussie. Obaj kierowcy Simteka nie ukończyli wyścigu: Schiattarella odpadł na 22 okrążeniu po awarii skrzyni biegów, a Brabham wycofał się z dalszej rywalizacji po przejechaniu 49 okrążeń z powodu uszkodzenia silnika Ford.
Simtek w sezonie 1994 nie zdobył ani punktu. Mimo to strona internetowa f1rejects.com podkreśla, że pomimo traumatycznego początku sezonu (śmierć Ratzenbergera, wypadek Monterminiego) Simtek wykazał się wielkim duchem walki, nie poddając się i podejmując dalszą rywalizację. Według tygodnika "Autosport" natomiast, Brabham był jednym z bohaterów sezonu 1994, ponieważ pomimo słabego samochodu Australijczyk podejmował walkę z Larrousse'ami i Lotusami, a czasami pokonywał kierowców tych zespołów, ponadto średnia pozycja startowa Brabhama wynosiła mniej niż 23.
1995.
Po zakończeniu sezonu 1994 MTV ograniczyło wsparcie finansowe dla Simteka, co spowodowało jeszcze większe problemy finansowe zespołu. MTV zamiast pieniędzmi płacił Simtekowi raczej swoim czasem antenowym, który z kolei Simtek sprzedawał swoim sponsorom, by pokazywali reklamy. Brabham odszedł z zespołu, dołączając do zespołu BMW w serii British Touring Car Championship. W grudniu 1994 roku kierowcą zespołu został Jos Verstappen. Holender zadebiutował w Formule 1 w sezonie 1994 w zespole Benetton, gdzie w 10 Grand Prix zdobył 10 punktów. Szef zespołu, Flavio Briatore, uważał jednak, że Verstappen popełnia zbyt dużo błędów. Jako że na sezon 1995 Simtek podpisał z Benettonem umowę na dostarczanie skrzyń biegów produkcji brytyjsko-włoskiego konstruktora, Briatore uznał, że Simtek nie będzie musiał płacić za skrzynie biegów, jeśli przyjmie Verstappena, który miał przez to nabrać doświadczenia. Drugim kierowcą w pierwszej części sezonu miał być Schiattarella, natomiast na drugą część sezonu miał go zastąpić Hideki Noda, co miało zapewnić stały dopływ gotówki do zespołu.
Na kolejny sezon startów zespół przygotował bolid o oznaczeniu S951. Model ten był rozwinięciem Simteka S941 i był stosunkowo prostą konstrukcją, ale według Verstappena prowadził się łatwo, jak gokart, co zachęcało go do szybkiej jazdy. Silniki Ford HB zastąpiono jednostkami ED, które rozwijały do 600 KM mocy.
Na początku sezonu 1995 startowało 13 zespołów, co oznaczało, że każdy kierowca na pewno się zakwalifikuje. W kwalifikacjach pierwszego wyścigu sezonu, o Grand Prix Brazylii, Verstappen uzyskał 24, a Schiattarella 26 czas. Wyścigu obaj kierowcy nie ukończyli, Schiattarella wycofał się na 13 okrążeniu wskutek awarii układu kierowniczego, a Verstappen cztery okrążenia później po awarii skrzyni biegów.
Deszczowe kwalifikacje do Grand Prix Argentyny Verstappen ukończył na najlepszym w historii Simteka, 14 miejscu. Schiattarella natomiast był 20. W wyścigu Verstappen wystartował bardzo dobrze i przed pierwszą serią pit-stopów jechał na punktowanym, szóstym miejscu po tym, gdy stoczył walkę z Gerhardem Bergerem z Ferrari. Jednakże pit-stop Verstappena trwał ponad 25 sekund ze względu na to, że zespół nie dysponował szybkim systemem zmiany kół. Na następnym, 24 okrążeniu Verstappen odpadł z powodu awarii skrzyni biegów. Schiattarella natomiast do mety dotarł na ostatnim, dziewiątym miejscu, tracąc do zwycięzcy cztery okrążenia.
W kwalifikacjach do Grand Prix San Marino Verstappen był 17, a Schiattarella 23. Na 15 okrążeniu wyścigu Verstappenowi zepsuła się skrzynia biegów, a na 36 okrążeniu w samochodzie Schiattarelli awarii uległo zawieszenie, więc żaden z kierowców Simteka nie ukończył rywalizacji.
Do wyścigu o Grand Prix Hiszpanii Verstappen startował z 16, a Schiattarella z 22 miejsca. Wyścig Verstappen ukończył jako dwunasty, a Schiattarella – jako piętnasty.
Upadek.
Przed Grand Prix Monako Nick Wirth ujawnił, że w ciągu osiemnastu miesięcy istnienia zespół zadłużył się na sześć milionów funtów szterlingów, który to dług powstał między innymi wskutek niewywiązania się z umów niektórych sponsorów oraz sfałszowanych przelewów bankowych. Wirth podjął rozmowy z potencjalnymi inwestorami (wśród których wymienia się między innymi Toma Walkinshawa, Davida Richardsa, Davida Spearsa oraz Josa Verstappena), ale negocjacje zakończyły się fiaskiem. Sytuację pogarszał fakt, że główny sponsor Hideki Nody, Men's Tenoras, przestał być wypłacalny wskutek trzęsienia ziemi w Kobe. Ponadto problemy z wypłacalnością miał inny sponsor Simteka, XTC.
W związku z pogłębiającym się kryzysem finansowym w zespole Simtek przywiózł na Grand Prix Monako tylko trzy skrzynie biegów, które w dodatku sprawiały problemy. W kwalifikacjach Schiattarella był 20, a mający nieustanne problemy ze skrzynią biegów Verstappen – 23. Żaden z kierowców nie zdołał przejechać ani okrążenia: Schiattarella na pierwszym okrążeniu miał wypadek, po czym podczas powtórzonego startu Verstappenowi zepsuła się skrzynia biegów.
Po Grand Prix Monako zespół MTV Simtek Ford został rozwiązany, a 48 pracowników straciło pracę. By choć trochę zredukować zadłużenie, Wirth wystawił niektóre aktywa zespołu na aukcję. Samochód Verstappena został sprzedany za 18 tysięcy funtów, a Schiattarelli – za szesnaście tysięcy. Dwa modele S941 zostały sprzedane po mniej niż dziesięć tysięcy funtów za sztukę. Transporter Simteka za 48 tysięcy funtów nabył prywatny zespół ścigający się w serii British Touring Car Championship. Tzw. pit boardy (tablice ukazujące kierowcy jego przewagę oraz stratę do najbliższych konkurentów) zostały sprzedane za około sto funtów każdy, a balaklawa Verstappena za 14 funtów. Rower górski, który Ratzenberger podarował zespołowi w Brazylii w podzięce za możliwość debiutu w Formule 1, sprzedano za 420 funtów.
Upadek zespołu Formuły 1 spowodował, że również Simtek Research zadeklarował upadłość.
Nick Wirth po upadku Simteka dołączył do Benettona, skąd odszedł w 1999 roku.
Modele S951 w 2007 roku ścigały się w serii EuroBOSS, a ich kierowcami byli Paul Smith i Peter Alexander.

</doc>
<doc id="1126920" url="https://pl.wikipedia.org/wiki?curid=1126920" title="49 Pułk Zmechanizowany">
49 Pułk Zmechanizowany

49 Warszawski Pułk Zmechanizowany (49 pz) – oddział zmechanizowany Sił Zbrojnych PRL.
Wchodził w skład 20 Warszawskiej Dywizji Pancernej im. marsz. Konstantego Rokossowskiego. Stacjonował w garnizonie Wałcz.
Rodowód pułku.
Na podstawie rozkazu naczelnego dowódcy WP nr 58/org. z 15 marca 1945 w ramach koncepcji tworzenia 3 Armii WP i tworzonych wówczas 13 i 14 Dywizji Piechoty rozpoczęto formowanie 49 pułku piechoty. Po dokładniejszej ocenie możliwości organizacyjnych, w końcu roku zamiar ten ograniczono do utworzenia trzech dywizji odwodu Naczelnego Dowództwa (13, 14, 15 DP). Tak więc 49 pp formował się w ramach 14 Dywizji Piechoty, która początkowo podlegała Dowództwu Morskiego Okręgu Wojskowego (DOW – II), a od 27 września przeszła w skład DOW – III „Poznań”. Formowanie pułku miano zakończyć do 1 lipca 1945. Na miejsce formowania wyznaczono Koronowo. Faktycznie zadanie formowania jednostek 14 DP wykonano do 8 czerwca i dowódca dywizji rozkazem nr 0017 potwierdził wykonanie rozkazu Naczelnego Dowódcy. 10 czerwca zakończono okres formowania 49 pp i przystąpiono do programowego szkolenia. Na dzień święta pułku wyznaczono 24 czerwca. Od 1 listopada 1945 pułk przeszedł na etat pokojowy. W ramach zmian personalnych pułku, część żołnierzy zwolniono do rezerwy, większość nadwyżek skierowano do formujących się Wojsk Ochrony Pogranicza. Stan etatowy zmniejszył się z około 2500 do 1300 żołnierzy.
Tradycje.
Zgodnie z rozkaz nr 025/MON z 30.09.1967 w sprawie przekazania jednostkom wojskowym historycznych nazw i numerów oraz ustanowienia dorocznych świąt jednostek Dz. Rozk. Tjn. MON Nr 10, poz. 53 49 Pułk Zmechanizowany przyjął tradycje 1 Warszawskiego Zmotoryzowanego Batalionu Rozpoznawczego i otrzymała nazwę wyróżniającą Warszawski. Święto pułkowe obchodził 17 stycznia.
Przeformowanie.
W 1989, w związku z przeformowaniem dywizji na zmechanizowany związek taktyczny i zmianę jej nazwy na 2 Dywizję Zmechanizowaną, pułk przyjął nazwę rozformowywanego 6 pułku zmechanizowanego z Częstochowy. 
3 maja 1991, już jako 6 pułk zmechanizowany Legionów, przyjął tradycje wszystkich formacji piechoty oznaczonych cyfrą "6":
W 1995 na bazie pułku powstała 2 Brygada Zmechanizowana Legionów im. Marszałka Józefa Piłsudskiego.

</doc>
<doc id="1126921" url="https://pl.wikipedia.org/wiki?curid=1126921" title="Jan Musiał">
Jan Musiał



</doc>
<doc id="1126928" url="https://pl.wikipedia.org/wiki?curid=1126928" title="Ukraiński Kongres Narodowy">
Ukraiński Kongres Narodowy

Ukraiński Kongres Narodowy (I Ukraiński Zjazd Narodowy, Ogólnoukraiński Kongres Narodowy, ukr. "Всеукраїнський національний конгрес"), którego obrady trwały od 17 do 21 kwietnia 1917 roku w Kijowie - wydarzenie będące początkiem ukraińskiej państwowości w latach 1917-1921. 
Kongres był pierwszym przedstawicielskim forum na Ukrainie. Został zwołany przez Ukraińską Centralną Radę, która stała się kierowniczym organem ukraińskiego ruchu narodowego i przekształciła to forum z lokalnej organizacji kijowskiej na grupę o zasięgu ogólnoukraińskim. Za konieczne uznano przyznanie Ukrainie praw autonomicznych (prawo ostatecznej decyzji w sprawie statusu Ukrainy i ewentualnej federacji z Rosją pozostawiono przyszłemu Zgromadzeniu Ustawodawczemu), a tworzenie na Ukrainie podstaw jej bytu autonomicznego powinno zacząć się od zaraz.
W zjeździe wzięło udział około 1000 uczestników - delegatów reprezentujących różne ukraińskie ugrupowania polityczne, zawodowe i kulturalne, w tym również żołnierskie. Kongres odbywał się w budynku zebrania kupieckiego (dziś budynek Filharmonii Narodowej). Centralna Rada uzyskała sankcję Zjazdu Narodowego. Została zreorganizowana (odbyły się wybory) i powołała swój organ wykonawczy, "Małą Radę" (na jej czele stanął Mychajło Hruszewski).

</doc>
<doc id="1126929" url="https://pl.wikipedia.org/wiki?curid=1126929" title="Gęsiówka uszkowata">
Gęsiówka uszkowata

Gęsiówka uszkowata ("Arabis recta" Vill.) – gatunek rośliny z rodziny kapustowatych. Występuje głównie w południowej Europie i południowo-zachodniej Azji. W Polsce bardzo rzadki, występuje wyłącznie w okolicach Buska.
Biologia i ekologia.
Roślina jednoroczna. Występuje w murawach kserotermicznych. Kwitnie w kwietniu i maju. W klasyfikacji zbiorowisk roślinnych gatunek charakterystyczny dla All. "Festuco-Stipion".
Zagrożenia.
Kategorie zagrożenia gatunku:
Występuje m.in. w rezerwacie przyrody Skorocice.

</doc>
<doc id="1126931" url="https://pl.wikipedia.org/wiki?curid=1126931" title="Kosta Kotta">
Kosta Kotta

Kosta Kotta lub Kostaq Kotta (ur. 1889 w Korczy, zm. 1949 w Burrel) – premier Albanii w latach 1928–1930 oraz 1936–1939.
Pochodził z rodziny prawosławnej z południa Albanii. Studiował medycynę w Atenach, a następnie na uniwersytetach włoskich. W 1913 rozpoczął pracę urzędnika w Korczy, a wkrótce potem w albańskim ministerstwie edukacji. W 1924 po raz pierwszy uzyskał mandat deputowanego. Kierował kilkoma resortami w rządzie albańskim, zanim w 1928 objął urząd prezesa rady ministrów. W czasie II wojny światowej był związany z ruchem Legaliteti. W 1944 uciekł do Grecji, ale został schwytany przez partyzantów komunistycznych i przekazany władzom Albanii.
Po procesie politycznym w marcu 1945 skazany na karę dożywotniego więzienia. Zmarł w więzieniu, w efekcie tortur.

</doc>
<doc id="1126934" url="https://pl.wikipedia.org/wiki?curid=1126934" title="Ukraiński narodowy kongres">
Ukraiński narodowy kongres



</doc>
<doc id="1126935" url="https://pl.wikipedia.org/wiki?curid=1126935" title="Pseudalopex sechurae">
Pseudalopex sechurae



</doc>
<doc id="1126936" url="https://pl.wikipedia.org/wiki?curid=1126936" title="Berliner Schnauze (singel)">
Berliner Schnauze (singel)

Berliner Schnauze – singel niemieckiego rapera Bass Sultan Hengzt. Została wydana płyta CDM oraz nakręcony teledysk, w którym pojawiają się raperzy Sido i Harris. Premiera singla odbyła się 27 stycznia 2006 roku w Niemczech. Singiel został wydany nakładem wytwórni Amstaff/Murderbass.
Premiera albumu "Berliner Schnauze" miała miejsce 3 marca. Na singlu oprócz oryginalnej wersji kawałka znajdziemy także wersję ocenzurowaną, instrumentalną, 3 remixy oraz teledysk. 

</doc>
<doc id="1126937" url="https://pl.wikipedia.org/wiki?curid=1126937" title="24 Pułk Czołgów">
24 Pułk Czołgów

24 Drezdeński Pułk Czołgów Średnich – oddział wojsk pancernych ludowego Wojska Polskiego.
Powstał z przemianowania w 1967 20 pułku czołgów. Wchodził w skład 20 Warszawskiej Dywizji Pancernej im. marsz. Konstantego Rokossowskiego. 
Stacjonował w garnizonie Stargard Szczeciński, w „czerwonych koszarach”. Znakiem taktycznym pułku, malowanym na pojazdach, była sowa wpisana w okrąg.
Rozformowany w 1990.
Struktura organizacyjna.
Dowództwo i sztab – 1 T-55
Tradycje.
Zgodnie z rozkaz nr 025/MON z 30 września 1967 w sprawie przekazania jednostkom wojskowym historycznych nazw i numerów oraz ustanowienia dorocznych świąt jednostek Dz. Roz. Tjn. MON Nr 10, poz. 53, pułk przyjął tradycje 24 Drezdeńskiego Pułk Artylerii Pancernej z 1 Drezdeńskiego Korpusu Pancernego. Swoje święto obchodził 22 kwietnia.

</doc>
<doc id="1126940" url="https://pl.wikipedia.org/wiki?curid=1126940" title="Jan Musiał (ur. 1955)">
Jan Musiał (ur. 1955)

Jan Wiesław Musiał (ur. 5 lutego 1955 w Bochni) – polski polityk i samorządowiec, poseł na Sejm VI kadencji.
Życiorys.
Ukończył studia w Prywatnej Wyższej Szkole Ochrony Środowiska w Radomiu. Od 1989 prowadził własną działalność gospodarczą. W latach 1996–1998 sprawował mandat radnego Brzeska. W 1998 został powołany na stanowisko burmistrza Brzeska. Ponownie był wybierany na tę funkcję w wyborach bezpośrednich w 2002 i 2006 (otrzymywał poparcie ze strony Prawa i Sprawiedliwości).
Należał do Ruchu Społecznego AWS, następnie pozostawał przez kilka lat bezpartyjny. W wyborach parlamentarnych w 2007 uzyskał mandat poselski z listy Platformy Obywatelskiej, otrzymując w okręgu tarnowskim 7705 głosów. W lutym 2008 przystąpił do PO, stając na czele nowo utworzonego koła tej partii. W wyborach w 2011 bezskutecznie ubiegał się o reelekcję. W tym samym roku został wiceprezesem zarządu Wojewódzkiego Funduszu Ochrony Środowiska i Gospodarki Wodnej w Krakowie. W wyborach w 2015 ponownie bez powodzenia kandydował do Sejmu. W 2018 został wybrany na radnego powiatu brzeskiego.
W 2013 otrzymał Srebrny Krzyż Zasługi.

</doc>
<doc id="1126941" url="https://pl.wikipedia.org/wiki?curid=1126941" title="Duety do mety">
Duety do mety



</doc>
<doc id="1126942" url="https://pl.wikipedia.org/wiki?curid=1126942" title="Dora Marsden">
Dora Marsden

Dora Marsden (ur. 5 marca 1882 w Marsden, zm. 13 grudnia 1960 w Dumfries) – angielska feministka; wydawczyni awangardowych pism literackich; autorka dzieł filozoficznych.
W latach 1914–1919 Dora Marsden wydawała miesięcznik literacki „The Egoist”.

</doc>
<doc id="1126943" url="https://pl.wikipedia.org/wiki?curid=1126943" title="Rap braucht kein Abitur">
Rap braucht kein Abitur

Rap braucht kein Abitur- druga płyta niemieckiego rapera Bass Sultan Hengzt wydana w 2003 roku.

</doc>
<doc id="1126944" url="https://pl.wikipedia.org/wiki?curid=1126944" title="Mortalizm">
Mortalizm

Mortalizm – w filozofii (np. w filozofii materialistycznej) jest to pogląd, według którego kresem ludzkiego życia jest śmierć biologiczna. 
W teologii niektórych wyznań chrześcijańskich mortalizm jest mniejszościowym poglądem, według którego śmierć biologiczna człowieka oznacza również śmierć jego duszy utożsamianej z biblijnym "ruah" (dech życia dany przez Boga podczas narodzenia człowieka i oddawany w trakcie śmierci). Zdaniem mortalistów dusza oczekuje w niebycie na zmartwychwstanie (wskrzeszenie czy odtworzenie dzięki pamięci Boga) w dniu Sądu Ostatecznego. Mortalizm chrześcijański utożsamiany bywa z kondycjonalizmem; charakteryzuje on m.in. unitarian, socynian oraz Świadków Jehowy.

</doc>
<doc id="1126948" url="https://pl.wikipedia.org/wiki?curid=1126948" title="28 Pułk Czołgów">
28 Pułk Czołgów

28 Saski Pułk Czołgów Średnich (28 pcz) – oddział wojsk pancernych ludowego Wojska Polskiego.
Pułk został sformowany w 1951 roku, w garnizonie Czarne, w składzie 20 Dywizji Zmechanizowanej, a od 1955 roku - 20 Warszawskiej Dywizji Pancernej im. marszałka Konstantego Rokossowskiego.
W 1990 roku pułk został przeniesiony do Braniewa i przeformowany w 27 Pułk Zmechanizowany im. Króla Stefana Batorego.
Struktura organizacyjna.
Dowództwo
W połowie lat 80. XX w. przeformowany na strukturę batalionową

</doc>
<doc id="1126951" url="https://pl.wikipedia.org/wiki?curid=1126951" title="Rap braucht immer noch kein Abitur">
Rap braucht immer noch kein Abitur

Rap braucht immer noch kein Abitur – czwarta płyta Bass Sultan Hengzt wydana w Amstaff Muzx/Ersguterjunge w 2005 roku.

</doc>
<doc id="1126953" url="https://pl.wikipedia.org/wiki?curid=1126953" title="68 Pułk Czołgów">
68 Pułk Czołgów

68 Pułk Czołgów Średnich (68 pcz) – oddział wojsk pancernych ludowego Wojska Polskiego.
Pułk wchodził w skład 20 Warszawskiej Dywizji Pancernej im. marsz. Konstantego Rokossowskiego. Stacjonował w garnizonie Budów.
W 1989 roku został przeformowany w 33 Pułk Zmechanizowany. W 1995 roku na bazie pułku została sformowana 12 Złocieniecka Brygada Kawalerii Pancernej im. gen. Ludwika Kmicic-Skrzyńskiego.
Skład.
Dowództwo
W połowie lat 80. XX w. przeformowany na strukturę batalionową.
Dowództwo

</doc>
<doc id="1126957" url="https://pl.wikipedia.org/wiki?curid=1126957" title="Enter Sandman">
Enter Sandman

Enter Sandman – piosenka amerykańskiego zespołu Metallica, pochodząca z albumu "Metallica". Utwór trwa 5:31 min. Na albumie "S&amp;M" jest grana wraz z orkiestrą symfoniczną z San Francisco (San Francisco Symphony), gdzie trwa 7:39 min.
Została wyróżniona w Topie Wszech Czasów Programu Trzeciego Polskiego Radia, w którym zajmował pozycję 64 (2008), 65 (2007) i 90 (2006), spośród stu wybranych utworów.
Historia.
„Enter Sandman” to pierwszy utwór napisany w czasie prac nad nagranym w 1991 roku "czarnym albumem". Główny riff utworu stworzył Kirk Hammett, jednak w oryginalnej wersji składał się tylko z dwóch taktów. Lars Ulrich zaproponował, aby pierwszy takt powtórzyć trzy razy. Cały utwór został szybko skomponowany, jednak James Hetfield przez długi czas nie napisał słów i linii melodycznej. Tak więc pierwszy na „Metallice” utwór jako jeden z ostatnich doczekał się tekstu. Hetfield uważał, że Enter Sandman jest „chwytliwy i brzmiący nieco komercyjnie”, więc dla kontrastu napisał słowa o „rozpadzie idealnej rodziny i jej wielkim, straszliwym sekrecie”, co zawierało w sobie nawiązania do SIDS. Po raz pierwszy w historii zespołu, Ulrich i producent Bob Rock powiedzieli Hetfieldowi, że mógł napisać lepsze słowa. Mimo to, zdaniem Ulricha, utwór ten był wstępem, motywem przewodnim całego albumu, nawet wtedy, gdy jeszcze nie zostały ukończone słowa.
Demo zostało nagrane 13 września 1990. Większość albumu została nagrana w Los Angeles, w One on One Studios, pomiędzy październikiem 1990 i czerwcem 1991, jednak Hetfield Ulrich i Rock nagrywali także przez tydzień w Vancouver, na przełomie kwietnia i maja 1991. Jako pierwszy produkowany przez Boba Rocka, nowy album był nagrywany w znacznie inny sposób niż poprzednie. Zasugerował muzykom, aby nagrywali grając razem, zamiast rejestrować osobno wszystkie ścieżki. Ścieżka głównego riffu Enter Sandman składa się z trzykrotnie nagranych i nałożonych na siebie partii Hetfielda, którą sam określał mianem „Ściany gitar”. Partię perkusji nagrano i złożono z niemal 50 fragmentów, ponieważ Ulrich nie nagrał od razu całego utworu, pracując osobno nad kolejnymi elementami, aby uzyskać zamierzoną przez zespół „intensywność”. Jak twierdzi Randy Staub, zespół produkcyjny spędził wiele czasu, na takim przygotowaniu studia, aby jakość dźwięku była najlepsza; do nagrania partii gitar i perkusji używano od 40 do 50 mikrofonów, w celu osiągnięcia efektu koncertu na żywo. Także partiom basowym poświęcono więcej uwagi, Jason Newsted powiedział: „Wcześniej Metallica była skupiona głównie na gitarach, teraz kiedy pracujemy z Bobem Rockiem, także częstotliwości basowe mają siłę przebicia”. Jako pierwszy singiel, Enter Sandman był także pierwszym miksowanym utworem.
Kompozycja.
"Enter Sandman", podobnie jak kilka innych znajdujących się na albumie Metallica jest znacznie prostszy od złożonych kompozycji tworzących poprzednie płyty. Lars Ulrich określał go wręcz jako „piosenkę jednego riffu”, której każdy fragment jest zdeterminowany przez ten riff.
Tempo utworu wynosi 123 uderzeń na minutę. Rozpoczyna się zagranym na nieprzesterowanej gitarze wstępem zagranym przy użyciu pedału wah-wah opartym na zmniejszonym akordzie E. Perkusja z kolei wtóruje gitarzyście rytmem wybijanym na tom-tomach i floor tomie. Po 56 sekundach pojawia się gitara przesterowana wprowadzająca główny riff w całości.
Utwór ma standardową budowę, składa się z dwu cyklów zwrotki, przejścia i refrenu oraz solo Kirka Hammetta zagranego po drugim refrenie. W przejściu i refrenie riff jest modulowany o cały ton w górę.
Solo Hammetta z akompaniamentem identycznym jak w przejściu i refrenie oparte jest na różnych skalach począwszy od molowej skali pentatonicznej E, przez h-moll, fis-moll, e-moll i skalę dorycką.
Po solówce utwór zwalnia, powraca motyw ze wstępu. Hetfield uczy dziecko XVIII-wiecznej dziecięcej modlitwy angielskiej „Now I Lay Me Down To Sleep”, a także powtarza słowa popularnej kołysanki, modyfikując jednakże częściowo jej słowa. Po kolejnym powtórzeniu refrenu rozpoczyna się zakończenie, nawiązujące do wstępu.
Zapożyczenie.
Riff przewodni kompozycji Enter Sandman został zapożyczony przez polską grupę Kazik na Żywo w utworze „Kalifornia ponad wszystko” (cover Dead Kennedys) na albumie "Na żywo, ale w studio" (1994).

</doc>
<doc id="1126964" url="https://pl.wikipedia.org/wiki?curid=1126964" title="Der Schmetterlingseffekt">
Der Schmetterlingseffekt

Der Schmetterlingseffekt – czwarty solowy album studyjny niemieckiego rapera Bass Sultan Hengzt wydany 14 września 2007 roku. Gościnnie na płycie pojawili się Sido, Automatikk, Godsilla, King Orgasmus One i Xavier Naidoo.

</doc>
<doc id="1126965" url="https://pl.wikipedia.org/wiki?curid=1126965" title="SIDS">
SIDS



</doc>
<doc id="1126977" url="https://pl.wikipedia.org/wiki?curid=1126977" title="Powiat Melk">
Powiat Melk

Powiat Melk (niem. "Bezirk Melk") – powiat w Austrii, w kraju związkowym Dolna Austria, część północna w rejonie Waldviertel, południowa w rejonie Mostviertel. Siedziba powiatu znajduje się w mieście Melk.
Geografia.
Powiat Melk graniczy: na północy z powiatami Zwettl i Krems-Land, na wschodzie z powiatami St. Pölten-Land i Lilienfeld, na południu z powiatem Scheibbs i na wschodzie z powiatami Amstetten i Perg (ostatni w Górnej Austrii).
Podział administracyjny.
Powiat podzielony jest na 40 gmin, w tym cztery gminy miejskie "(Stadt)", 27 gmin targowych "(Marktgemeinde)" oraz dziewięć gmin wiejskich "(Gemeinde)".

</doc>
<doc id="1126989" url="https://pl.wikipedia.org/wiki?curid=1126989" title="Charlotte Roche">
Charlotte Roche

Charlotte Elisabeth Grace Roche (ur. 18 marca 1978 w High Wycombe w Anglii) – niemiecka prezenterka telewizyjna. Prowadziła między innymi program "Fast Forward" w telewizji Viva Zwei. Autorka skandalizującej powieści "Wilgotne miejsca" (2008).
Urodziła się w 1978 w High Wycombe w Anglii, a wychowała w Niemczech. Za prowadzenie programów m.in. w stacjach VIVA, Arte i ZDF otrzymała nagrodę im. Adolfa Grimme’a, jedną z najbardziej prestiżowych nagród telewizyjnych w Niemczech, oraz Bawarską Nagrodę Telewizyjną. "Wilgotne miejsca" są jej debiutem powieściowym.
Mieszka w Kolonii, jest mężatką i ma jedno dziecko.

</doc>
<doc id="1126993" url="https://pl.wikipedia.org/wiki?curid=1126993" title="John Flaxman">
John Flaxman

John Flaxman (ur. 6 lipca 1755 w Yorku, zm. 7 grudnia 1826 w Londynie) – angielski rzeźbiarz i rysownik; przedstawiciel klasycyzmu. 
Życiorys.
Był synem Johna Flaxmana, bratem rzeźbiarza Williama Flaxmana, a malarka Mary Ann Flaxman była jego przybraną siostrą.
W latach 1775–1787 pracował dla Josiaha Wedgwooda, właściciela znanej firmy produkującej luksusową porcelanę, projektując medaliony portretowe i plakietki. W 1778 ukazały się jego ilustracje do dzieł Homera, inspirowane greckim malarstwem wazowym; prace te przyniosły mu międzynarodowy rozgłos.
W 1810 został pierwszym profesorem rzeźby w Akademii Królewskiej.
Twórczość.
Rzeźbił pomniki kościelne. Do jego dzieł należą m.in. pomnik Nelsona w katedrze św. Pawła w Londynie oraz Burnsa i Kemble'a w Opactwie Westminsterskim.

</doc>
<doc id="1126994" url="https://pl.wikipedia.org/wiki?curid=1126994" title="David Brown">
David Brown



</doc>
<doc id="1126995" url="https://pl.wikipedia.org/wiki?curid=1126995" title="EuroNCAP">
EuroNCAP



</doc>
<doc id="1127009" url="https://pl.wikipedia.org/wiki?curid=1127009" title="Agota Kristof">
Agota Kristof

Agota Kristof, Kristóf Ágota (ur. 30 października 1935 w Csikvánd, zm. 27 lipca 2011 w Neuchâtel) – węgierska pisarka tworząca w języku francuskim.
Życiorys.
W 1956 roku, po stłumieniu przez zbrojną interwencję armii radzieckiej powstania węgierskiego, w wieku 21 lat, opuściła Węgry. Razem z mężem, nauczycielem historii i ich 4-miesięczną córką uciekła do Neuchâtel w Szwajcarii, gdzie przez 5 lat pracowała w fabryce zegarków. Z czasem rozstała się z mężem. Na Uniwersytecie w Neuchâtel uczyła się języka francuskiego i zaczęła pisać powieści w tym języku. W Neuchâtel mieszkała już do śmierci.
Twórczość.
Pierwsze kroki w literaturze Agota Kristof poczyniła w dziedzinie poezji i teatru ("John et Joe, Un rat qui passe"). W 1986 roku ukazała się pierwsza powieść Kristof zatytułowana "Zeszyt", która zapoczątkowała trylogię, należącą do klasyki współczesnej literatury francuskojęzycznej. Następna część trylogii ukazała się 2 lata później pod tytułem "Dowód". Trzecia część, zatytułowana "Trzecie kłamstwo" została opublikowana w 1991 roku.
Najważniejszym tematem trylogii jest wojna, zniszczenie, miłość i samotność, pożądanie i strata, prawda i fikcja. Debiut prozatorski Agoty Kristof "Zeszyt" został uhonorowany Europejską Nagrodą ADELF (Stowarzyszenia Pisarzy Francuskojęzycznych) i przetłumaczony na ponad 30 języków.
W 1995 roku Kristof opublikowała powieść "Hier".
W 2004 roku Agota Kristof wydała "Analfabetkę". W tym krótkim autobiograficznym tekście, prostym i celnym językiem autorka opisała swoje życie, swoją miłości do literatury już od najmłodszych lat, los emigrantów po rewolucji węgierskiej, izolację kulturalną spowodowaną nieznajomością języka.
Jej ostatnią pracą był zbiór krótkich opowiadań zatytułowanych "C'est égal", który został opublikowany w 2005 rok w Paryżu.
Większość twórczości pisarki została wydana przez Éditions du Seuil.

</doc>
<doc id="1127011" url="https://pl.wikipedia.org/wiki?curid=1127011" title="Traditio Legis">
Traditio Legis

Traditio Legis − w sztukach plastycznych przedstawienie Jezusa Chrystusa, znajdującego się między św. Piotrem i Pawłem i przekazującego Piotrowi prawo prymatu pod postacią zwoju.
Nazwa motywu zaczerpnięta została z napisu DOMINUM LEGEM DAT, który umieszczony został na zwoju, trzymanym przez Chrystusa na mozaice w Baptysterium św. Jana in Fonte w Neapolu.
Temat ten powstał w sztuce wczesnochrześcijańskiej w oparciu o podobny motyw ze sztuki cesarskiej, w której istniało wyobrażenie cesarza wręczającego dygnitarzowi dekret nominacyjny. "Traditio Legis" najpierw pojawiło się w malarstwie monumentalnym (do którego zalicza się także mozaiki), a następnie na sarkofagach.
Najstarszym z zachowanych przykładów jest mozaika z absydy mauzoleum Konstancji w Rzymie (IV wiek). Na mozaice tej Chrystus w aureoli w triumfalnym geście przekazuje Piotrowi – swojemu następcy na ziemi – zwój z napisem "Dominus Pacem dat" (zdanie to zostało błędnie zrekonstruowane i zamiast "Pacem" – "pokój" powinno być "Legem" – "prawo"). Motyw ten znajdował się również w apsydzie starożytnej bazyliki św. Piotra na Watykanie.
Przedstawienie "Traditio Legis" podkreśla pochodzenie bezpośrednio od Boga władzy Piotra, a dalej także i następujących po nim biskupów.

</doc>
<doc id="1127015" url="https://pl.wikipedia.org/wiki?curid=1127015" title="Bernard Plockhorst">
Bernard Plockhorst



</doc>
<doc id="1127017" url="https://pl.wikipedia.org/wiki?curid=1127017" title="Trypanosomy">
Trypanosomy



</doc>
<doc id="1127018" url="https://pl.wikipedia.org/wiki?curid=1127018" title="Niels Ruf">
Niels Ruf

Niels Ruf (ur. 21 maja 1973 w Wormacji) – niemiecki prezenter telewizyjny, aktor, reżyser i scenarzysta. Prowadził muzyczny program "Kamikaze" (1998-2000) w telewizji Viva Zwei i programy w telewizji Sat 1.
Życiorys.
Zaraz po ukończeniu gimnazjum Rhein-Wied Gymnasium Neuwied rozpoczął pracę w telewizji. Po roku pracy dla "Rhein-Zeitung", mając dwadzieścia jeden lat był związany z publiczną stacją telewizyjną ZDF jako moderator programu "X Base" (1994-95). Następnie był moderatorem rozmowy na kanale DSF w programie "Niels' Ruf", ale po dziewięciu odcinkach został odrzucony przez przedsiębiorcę Leo Kircha. Równocześnie pisał scenariusz programu dla dzieci "Clubhous". Tymczasowo pracował jako wolny strzelec dla "Focus TV", a także otrzymał kilka propozycji jako aktor, m.in. pojawił się w telewizyjnej komedii Sat 1 "Charleys Tante" (1996) oraz zagrał niewielką rolę w telewizyjnej komedii "A wszystko z powodu mamy" ("Und alles wegen Mama", 1998). 
Na początku 1998 roku miał 8000 uczestników rozmowy na kanale muzycznym Viva Zwei, gdzie był gospodarzem i producentem własnego programu "Kamikaze" (1998-2000). Pojawił się jako gość talk-show RTL "Die Karl Dall-Show" (1999), programie dokumentalnym ZDF "Die WIB-Schaukel" (2001) oraz talk-show WDR "Schmidt &amp; Pocher" (2008). Następnie prowadził program komediowy w telewizji Sat 1 "Die Niels Ruf Show" (2006-2008). 
Studio Piranha Bytes inspirowało się Rufem tworząc postać tzw. Wrzoda z gry Gothic z 2001 roku.
W sitcomie RTL "Herzog" (2007-2008) zagrał główną rolę paskudnego rozwiedzionego adwokata Simona C. Herzoga. Wiosną 2014 Ruf wziął udział w programie Sat.1 "Hell's Kitchen". 

</doc>
<doc id="1127025" url="https://pl.wikipedia.org/wiki?curid=1127025" title="Tom McLoughlin">
Tom McLoughlin

Tom McLoughlin (ur. 19 lipca 1950) – amerykański reżyser, scenarzysta oraz producent filmowy.
Życiorys.
Tom napisał scenariusze m.in. do filmów: "" (ten film też wyreżyserował), "Randka z aniołem" i "Elfy z ogrodu czarów". Wykreował m.in. "Szkolny terror", "Milczenie", "Fatalną miłość" czy popularne pozycje tv: "Koszmary Freddy'ego", "Trzeciego bliźniaka" i dwa epizody serialu "Friday the 13th" (bazującym na fali uwielbienia wobec serii "Piątku, trzynastego").
Gościnnie wystąpił w dwóch filmach: ekranizacji "Alicji w Krainie Czarów" z 1985 roku oraz w "Critters 2" (1988). Ręce, które można dojrzeć podczas pierwszych minut trwania szóstej części "Piątku, trzynastego", należą do niego, ponieważ Thom Mathews nie był obecny na planie, gdy realizowano tę scenę.
Od 1984 roku żonaty z Nancy McLoughlin (mają dwójkę dzieci: syna i córkę).

</doc>
<doc id="1127026" url="https://pl.wikipedia.org/wiki?curid=1127026" title="Mięsień czworogłowy">
Mięsień czworogłowy



</doc>
<doc id="1127028" url="https://pl.wikipedia.org/wiki?curid=1127028" title="Trójkąt ostrzegawczy">
Trójkąt ostrzegawczy

Trójkąt ostrzegawczy (trójkąt awaryjny, trójkąt bezpieczeństwa, trójkąt odblaskowy) − odblaskowy trójkąt ustawiany na drodze za zepsutym pojazdem albo zakładany z tyłu zepsutego pojazdu, aby zapobiec najechaniu na ten pojazd. Trójkąt ostrzegawczy wchodzi w Polsce w skład wyposażenia obowiązkowego pojazdu samochodowego z wyjątkiem motocykla jednośladowego.
W myśl Kodeksu drogowego (art. 50) postój pojazdu silnikowego lub przyczepy z powodu uszkodzenia lub wypadku należy sygnalizować w sposób następujący:

</doc>
<doc id="1127030" url="https://pl.wikipedia.org/wiki?curid=1127030" title="Falk Schacht">
Falk Schacht

Falk Schacht, pseudonim Hawkeye (ur. w 1974 w Hanowerze) – niemiecki prezenter telewizyjny. Prowadził programy w Viva Zwei. Od dzieciństwa fascynował się hip-hopem i breakdancem, nagrał mixtape.

</doc>
<doc id="1127038" url="https://pl.wikipedia.org/wiki?curid=1127038" title="Gubernator Marylandu">
Gubernator Marylandu

Gubernator Marylandu – najwyższy urzędnik władzy wykonawczej w amerykańskim stanie Maryland i głównodowodzącym stanowych sił zbrojnych. 
Historia i ewolucja urzędu gubernatora Marylandu.
W czasach kolonialnych brytyjscy baronowie Baltimore (właściciele prowincji Maryland) mianowali jej gubernatora, który zarządzał kolonią w ich imieniu. W latach 1692–1715, gdy Maryland był brytyjską kolonią królewską, gubernatora mianowali królowie Wielkiej Brytanii. Baronowie Baltimore odzyskali kontrolę nad kolonią w 1715 i ponownie mianowali gubernatorów, aż do czasów rewolucji amerykańskiej.
Zgodnie z zapisem pierwszej konstytucji stanowej z 1776, gubernator stanu Maryland był wybierany corocznie przez wspólne zgromadzenie obu izb stanowego parlamentu. Począwszy od 1838, zgodnie z poprawką do konstytucji, gubernator był wybierany na okres 3 lat w głosowaniu powszechnym w jednym z trzech okręgów wyborczych. W każdych kolejnych wyborach tylko wyborcy z jednego okręgu uprawnieni byli do głosowania i okręgi zmieniały się na zasadzie rotacji. W 1851 kadencja urzędu gubernatora została przedłużona z trzech do czterech lat. Nowa konstytucja, z 1864, wyeliminowała rotację trzech okręgów wyborczych i, począwszy od 1868, gubernator wybierany jest przez wszystkich uprawnionych do głosowania mieszkańców stanu.
Wybory gubernatora Marylandu.
Współcześnie, wybierany w listopadowych wyborach na czteroletnią kadencję, gubernator obejmuje urząd w trzecią środę stycznia. Gubernator może zostać ponownie wybrany tylko raz. Bierne prawo wyborcze przysługuje osobom, które mają ukończone 30 lat i od co najmniej 5 lat posiadają czynne prawo wyborcze i mieszkają na terenie stanu Maryland.
Obowiązki i uprawnienia gubernatora Marylandu.
Gubernator Marylandu przedstawia co roku obu izbom parlamentu stanowego propozycję ustawy budżetowej. Ma on również prawo w dowolnej chwili poinformować parlament o sytuacji w stanie, co zwykle czyni w corocznym orędziu.
Każda ustawa, poza budżetową, uchwalona przez parlament Marylandu musi zostać zaakceptowana przez gubernatora. W przypadku weta parlament musi przegłosować ustawę ponownie większością co najmniej 3/5 głosów w obu izbach.
Gubernator jest głównodowodzącym stanowych sił zbrojnych, wchodzących w skład Gwardii Narodowej Stanów Zjednoczonych, z wyjątkiem okresu, gdy jest ona wezwana to służby przez rząd federalny. W takim przypadku gubernator ma prawo powołania oddzielnej armii stanowej.
Gubernator ma prawo mianowania wielu urzędników stanowych, prawo do ekstradycji osób podejrzanych o przestępstwa w innych stanach oraz występowania o ekstradycję osób podejrzanych o popełnienie przestępstwa w Marylandzie. Gubernator ma również prawo łaski wobec osób skazanych za złamanie prawa stanowego.
Z racji piastowanego urzędu gubernator również przewodniczy lub zasiada w licznych radach i komisjach stanowych.

</doc>
<doc id="1127041" url="https://pl.wikipedia.org/wiki?curid=1127041" title="Nikołaj Miaskowski">
Nikołaj Miaskowski

Nikołaj Jakowlewicz Miaskowski (; ur. w Nowogeorgiewsk, zm. 8 sierpnia 1950 w Moskwie) – rosyjski kompozytor, twórca 27 symfonii.
Życiorys.
Uczeń Reinholda Gliera, Anatolija Ladowa, Nikołaja Rimskiego-Korsakowa. Prowadził klasę kompozycji w Konserwatorium Moskiewskim. Jego uczniami byli m.in. Aram Chaczaturian oraz Dmitrij Kabalewski.
Miaskowski został uhonorowany Nagrodą Stalinowską aż 5 razy, najwięcej ze wszystkich kompozytorów. Ponadto był odznaczony Orderem Lenina, Medalem „Za ofiarną pracę w Wielkiej Wojnie Ojczyźnianej 1941–1945” i Medalem „W upamiętnieniu 800-lecia Moskwy”. Ludowy Artysta ZSRR i Zasłużony Działacz Sztuk RFSRR.
Pochowany na Cmentarzu Nowodziewiczym w Moskwie.
Twórczość.
W swojej twórczości nawiązywał do tradycji muzyki rosyjskiej z XIX wieku, zwłaszcza Piotra Czajkowskiego. Oprócz 27 symfonii, do kompozycji Miaskowskiego można zaliczyć m.in.: 3 sinfonietty (1910–46), poematy symfoniczne ("Mołczanije" 1910, "Ałastor" 1913), uwertury, koncerty: skrzypcowy (1939) i wiolonczelowy (1945), 13 kwartetów smyczkowych, sonety, marsze, utwory fortepianowe, chóralne, kantaty oraz pieśni solowe.

</doc>
<doc id="1127049" url="https://pl.wikipedia.org/wiki?curid=1127049" title="Przebendowscy herbu Kuna">
Przebendowscy herbu Kuna

Przebendowscy herbu Kuna – ewangelicka rodzina szlachecka wywodząca się z księstwa słupskiego. Na przełomie XVI i XVII w. poprzez związki rodzinne z Mortęskimi i Krokowskimi oraz w wyniku przyłączenia ziemi lęborsko-bytowskiej do Rzeczypospolitej przeniknęli na obszar Prus Królewskich i osiedli w północnych obszarach województwa pomorskiego.
Należeli do szlachty średniozamożnej sprawującej niższe urzędy ziemskie. Podwaliny fortuny majątkowej rodziny zaczął budować Piotr Przebendowski sędzia ziemski lęborski, który dorobił się znacznego majątku na administracji puszcz Wielkiego Księstwa Litewskiego. Jego syn Jan Jerzy Przebendowski podskarbi wielki koronny wydźwignął rodzinę do grupy najmożniejszych w Rzeczypospolitej. Przy nim kariery polityczne zaczęli robić inni przedstawiciele rodu. Po jego śmierci w 1729 r. na pierwszy plan zaczęli wysuwać się stryjeczni bracia Jana Jerzego, którzy również otrzymali godności senatorskie w Prusach Królewskich. Główną postacią rodziny w tym czasie był wojewoda malborski Piotr Jerzy Przebendowski. Po jego śmierci w 1755 na czele rodziny stanął Ignacy Franciszek Przebendowski – jeden z czołowych przedstawicieli "familii" Czartoryskich w Prusach Królewskich i zagorzały zwolennik króla Stanisława Augusta. I rozbiór Polski odbił się bardzo niekorzystnie na kondycji majątkowej rodziny. Ignacy musiał sprzedać dobra rzucewsko-wejherowskie. Inni przedstawiciele rodziny nie odegrali już znaczącej roli w dziejach Rzeczypospolitej. Od końca XVIII w. rodzina zaczęła tracić na znaczeniu, by wygasnąć w XIX wieku. aczkolwiek jej potomkowie żyją po dziś dzień.

</doc>
<doc id="1127050" url="https://pl.wikipedia.org/wiki?curid=1127050" title="They've Actually Gotten Worse Live">
They've Actually Gotten Worse Live

They've Actually Gotten Worse Live – płyta punkrockowego zespołu NOFX wydana w 2007 roku. Album jest drugim albumem z nagraniami na żywo po "I Heard They Suck Live" (1995).

</doc>
<doc id="1127052" url="https://pl.wikipedia.org/wiki?curid=1127052" title="Pierwszy rząd lorda Salisbury’ego">
Pierwszy rząd lorda Salisbury’ego

Pierwszy rząd pod przewodnictwem Roberta Gascoyne’a-Cecila, 3. markiza Salisbury. powstał 23 czerwca 1885 r. i przetrwał do 28 stycznia 1886 r.

</doc>
<doc id="1127054" url="https://pl.wikipedia.org/wiki?curid=1127054" title="Zbigniew Werner">
Zbigniew Werner

Zbigniew Henryk Werner (ur. 2 sierpnia 1925 w Krakowie, zm. 30 października 2013 w Pilaszkowie) – polski geolog, specjalista geologii złóż surowców chemicznych, a zwłaszcza złóż soli, oraz geologii gospodarczej.
Życiorys.
Z Krakowa cała rodzina przeniosła się do Zawiercia, gdzie ojciec, podpułkownik Wojsk Polskich, był komendantem miasta. Po kilku latach powrócił do Krakowa i wstąpił do Szkoły Podstawowej im. Św. Wojciecha, jednej z najstarszych szkół publicznych Krakowa (założona w 1797). Po sześciu latach Szkoły Podstawowej wstąpił do gimnazjum im. Króla Jana III Sobieskiego, w której ukończył dwa lata. Trzeci rok został przerwany przez II wojnę światową.
Następnie uczył się na dwuletnich Kursach Przygotowawczych do Szkół Zawodowych stopnia wyższego oraz w dwuletniej Szkole Technicznej Górniczo-Hutniczo-Mierniczej. Obydwa kursy ukończył z wyróżnieniem. Po ich ukończeniu zatrudniony został w Staatliche Technische Prüfanstalt jako kreślarz u prof. Andrzeja Bolewskiego.
W 1946 otrzymał świadectwo dojrzałości z tytułem technika hutniczego. Absolwent Akademii Górniczo-Hutniczej w Krakowie (1951). Dyplom magistra nauk technicznych i inżyniera geologa otrzymał na Oddziale Poszukiwawczym Wydziału Geologiczno-Mierniczego na podstawie pracy "Złoże solne okolic Rybnika".
W l. 1945-1953 pracował na AGH w Zakładach: Mineralogii i Petrografii (u prof. Andrzeja Bolewskiego), Geologii Ogólnej i Paleontologii (u prof. Walerego Goetla) oraz Halurgii (u prof. Józefa Poborskiego).
Decyzją Prezesa Centralnego Urzędu Geologii podjął w 1953 pracę w Państwowym Instytucie Geologicznym na stanowisku kierownika Zakładu Złóż Soli. Stanowisko to utrzymał podczas kolejnych zmian nazwy (i zakresu merytorycznego) Zakładu na Zakład Złóż Ropy i Soli oraz Zakład Soli i Surowców Chemicznych. Następnie sprawował funkcje kierownika Zakładu Badań Geologicznych za Granicą, Zakładu Geologii i Prognoz Surowcowych Świata i Zakładu Geologii Gospodarczej.
W l. 1955-1962 nadzorował i prowadził prace geologiczno-dokumentacyjne złóż soli kamiennych i soli potasowo-magnezowych w Kłodawie, Lubieniu, Łaniętach, Rogóźnie, Mogilnie, Górze oraz w Damasławku. Począwszy od 1963 prowadził poszukiwania złóż soli kamiennych i soli potasowo-magnezowych nad Zatoką Gdańską. Wynikiem poszukiwań było odkrycie złoża soli kamiennej i czterech soczewowych siarczanowych złóż soli potasowo-magnezowych (polihalit).
Od 1963 Samodzielny Pracownik Naukowo-Badawczy w PIG. W 1966 uzyskał na AGH stopień doktora nauk technicznych na podstawie pracy "Poszukiwania i badania złóż soli na Niżu Polskim na tle stratygrafii i tektoniki zagłębia cechsztyńskiego" (promotor prof. Józef Poborski).
W l. 1968-1970 był ze strony polskiej zastępcą koordynatora Projektu UNDP "Poszukiwanie złóż soli potasowych w Polsce". W ramach tego projektu, w l. 1967-1968 był stypendystą ONZ w USA i w Kanadzie. W 1973 został mianowany na stanowisko docenta w PIG.
W l. 1972-1977 brał udział w Sesjach Komitetu Zasobów Naturalnych ONZ w Kenii (Nairobi), Indiach (Delhi), Japonii (Tokio) i Szwajcarii (Genewa).
Brał udział w realizacji szeregu projektów geologicznych za granicą: 1976 Libia – jako konsultant General National Organization for Industrialization w Trypolisie (złoża soli kamiennej i solanki Abu Kammash nad Morzem Śródziemnym); 1977 i 1984-1987 Algieria – jako konsultant SONAREM w zakresie występowania soli potasowych w Algierii; 1982 Irak – jako ekspert State Organization for Minerals (SOM) do opracowania programu badań dla rozpoznania zasobów soli jeziora Shari.
Brał udział w geologicznych studiach porównawczych złóż surowców chemicznych w Angoli, Chinach, Czechosłowacji, Kolumbii, na Kubie, w Mongolii, Nigerii, Panamie, Peru, Rumunii, Wenezueli, na Węgrzech i w Związku Radzieckim.
W l. 1988-1989 sprawował funkcję Sekretarza Naukowego PIG. W l. 1988-1990 był też koordynatorem studium wyboru lokalizacji składowiska odpadów promieniotwórczych, m.in. w krajowych złożach soli kamiennej. Zagraniczne studia magazynów odpadów promieniotwórczych odbył w Niemczech, Szwecji i Japonii.
W 1983 uzyskał stopień Dyrektora Górniczego I Stopnia.
W 1997 przeszedł na emeryturę. Od 2010 przebywał w Domu Opiekuńczo-Leczniczym Opatrzności Bożej w Pilaszkowie.
Autor około 60 publikacji i 80 opracowań archiwalnych.
Odznaczenia i nagrody.
Uhonorowany: Zespołową Nagrodą IV Stopnia Państwowej Rady ds. Pokojowego Wykorzystania Energii Jądrowej za opracowanie metody profilowania radiometrycznego poziomych otworów wiertniczych (sole potasowe), Zespołową Państwową Nagrodą II Stopnia w dziedzinie techniki za udział w odkryciu złoża soli potasowych, polihalitowych w Zatoce Puckiej oraz Zespołową Nagrodą Prezesa Centralnego Urzędu Geologii za dokumentację geologiczną złoża soli kamiennej w kat. C2 "Wojnicz".
Odznaczony: Złotym Krzyżem Zasługi i Krzyżem Kawalerskim Orderu Odrodzenia Polski.
Wyróżniony: odznaką Zasłużony Pracownik Instytutu Geologicznego, złotą odznaką Państwowego Instytutu Geologicznego, złotą odznaką Zasłużony dla polskiej geologii, srebrną odznaką Zasłużony dla górnictwa PRL, odznaką Zasłużonego Działacza SITG.
Został pochowany na Cmentarzu Wojskowym przy ul. Prandoty w Krakowie.

</doc>
<doc id="1127055" url="https://pl.wikipedia.org/wiki?curid=1127055" title="Satanic Surfers">
Satanic Surfers

Satanic Surfers był to szwedzki zespół, który grał melodyjny punk rock. Był jednym z zespołów, które budowały fundamenty szwedzkiej sceny punk rockowej. Nazwa grupy jest hołdem dla szanowanych przez nią artystów. "Satanic" jest nawiązaniem do amerykańskiej grupy Misfits; "Surfers" natomiast do australijskiego zespołu Hard-Ons. Teksty Satanic Surfers mają wymiar niekiedy infantylny oraz błahy, lecz także mocno zabarwiony politycznie. Poruszane przez nich tematy to między innymi: seksizm, rasizm, globalizacja, codzienność, jazda na deskorolce, hipokryzja polityków, miłość do muzyki, przemoc w rodzinie, przyjaźń, powierzchowność, przedwczesne osądy czy masturbacja. Zespół grał trasy koncertowe w Kanadzie, Ameryce Południowej, Europie, Australii i Stanach Zjednoczonych. Nigdy nie zagrał w Polsce. Płyty Satanic Surfers wydawały Bad Taste oraz Burning Heart Records. 10 lutego 2007 członkowie Satanic Surfers postanowili zakończyć działalność zespołu. Po niemal osiemnastu latach zespół Satanic Surfers przestał istnieć. Wokalista zespołu udzielał się także w zespołach: Intensity (głos), Everyday Madness (perkusja) oraz obecnie w Enemy Alliance na perkusji.

</doc>
<doc id="1127058" url="https://pl.wikipedia.org/wiki?curid=1127058" title="Inwestycja krótkoterminowa">
Inwestycja krótkoterminowa

Inwestycje krótkoterminowe – inwestycje w aktywa posiadające termin wymagalności krótszy niż 12 miesięcy (licząc od dnia bilansowego) albo przeznaczone do obrotu w ciągu najbliższych 12 miesięcy. Ich celem jest osiągnięcie korzyści ekonomicznych wynikających z przyrostu wartości tych aktywów, uzyskania z nich przychodów (np. odsetek, dywidend) lub innych pożytków. 
W ujęciu bilansowym inwestycje krótkoterminowe są podkategorią aktywów obrotowych, do których zalicza się krótkoterminowe aktywa finansowe (w tym m.in. akcje, udziały, pożyczki, środki pieniężne) oraz inne inwestycje krótkoterminowe. 

</doc>
<doc id="1127059" url="https://pl.wikipedia.org/wiki?curid=1127059" title="Amerykański wilk stepowy">
Amerykański wilk stepowy



</doc>
<doc id="1127060" url="https://pl.wikipedia.org/wiki?curid=1127060" title="Manewr Phalena">
Manewr Phalena



</doc>
<doc id="1127061" url="https://pl.wikipedia.org/wiki?curid=1127061" title="Artabanos I">
Artabanos I



</doc>
<doc id="1127064" url="https://pl.wikipedia.org/wiki?curid=1127064" title="Glinka ogniotrwała">
Glinka ogniotrwała

Glinka ogniotrwała – ilasta skała osadowa o barwie od jasnoszarej do brunatnoczarnej, niekiedy czerwonawa.
Jej głównym składnikiem jest kaolinit, prócz tego zawiera illit, kwarc, rutyl i zwęglone szczątki roślinne. Dobrej jakości glinkę ogniotrwałą cechuje plastyczność. Poprzez ciśnienie warstw nadległych skała ta twardnieje i przechodzi w łupki ogniotrwałe. W Polsce występuje w Górach Świętokrzyskich, na Dolnym Śląsku i w okolicach Krakowa.
Używana jako surowiec w produkcji materiałów ogniotrwałych w przemyśle ceramicznym, w przemyśle chemicznym, papierniczym i gumowym. Wykorzystuje się ją także jako środek oczyszczający, np. do oczyszczania wody, olei. Cegły z glinki ogniotrwałej służą do wyrobu cegieł lub płytek umieszczanych np. we wnętrzu pieców, kominków, kominów. Zwykle wytworzone materiały wytrzymują temperaturą do 1650°C, przy wysokiej odporności do 1775°C.

</doc>
<doc id="1127065" url="https://pl.wikipedia.org/wiki?curid=1127065" title="Żółw pawiooki">
Żółw pawiooki

Żółw pawiooki, morenia pawiooka ("Morenia ocellata") – gad z rodziny batagur występujący w wodach Mjanmy.
Wygląd.
Brązowy karapaks z czarnożółtymi plamami, plastron żółty, ciało szare, na głowie żółte plamy.
Pożywienie.
Roślinożerny.

</doc>
<doc id="1127066" url="https://pl.wikipedia.org/wiki?curid=1127066" title="Żywiec dziewięciolistny">
Żywiec dziewięciolistny

Żywiec dziewięciolistny ("Cardamine enneaphyllos" (L.) Crantz) – gatunek rośliny należący do rodziny kapustowatych.
Rozmieszczenie geograficzne.
W górach spotykany pospolicie, na nizinach jest rzadkością. Podelement środkowoeuropejski, typ zasięgowy alpejsko-środkowoeuropejski. W Polsce występuje w górach, głównie w Sudetach oraz bardzo rzadko w Karpatach Zachodnich, na Wyżynie Krakowsko-Częstochowskiej i w Górach Świętokrzyskich. Najdalej wysunięte na północ stanowisko żywca dziewięciolistnego w Polsce znajduje się na północny wschód od Poznania w Parku Krajobrazowym „Puszcza Zielonka”. Roślina jest reliktem gatunków roślin z minionych okresów klimatycznych, obecnie uznawana za gatunek górski.

</doc>
<doc id="1127069" url="https://pl.wikipedia.org/wiki?curid=1127069" title="Władimir Gil-Rodionow">
Władimir Gil-Rodionow

Władimir Władimirowicz Gil-Rodionow (; ur. w Wilejce w guberni wileńskiej, zm. 15 maja 1944 w rejonie chutoru Nakoł, w rejonie głębockim w obwodzie witebskim) – radziecki oficer, pułkownik, założyciel i przywódca Wojskowego Związku Rosyjskich Nacjonalistów oraz dowódca kolaboracyjnej 1 Rosyjskiej Brygady Narodowej SS, a następnie 1 Antyfaszystowskiej Brygady Partyzanckiej podczas II wojny światowej.
Życiorys.
W wieku 20 lat wybrał karierę wojskową, wstępując do Armii Czerwonej. Doszedł do stopnia podpułkownika. W 1939 r. ukończył Akademię Wojskową im. M. Frunzego. W momencie ataku Niemiec na ZSRR 22 czerwca 1941 r. zajmował funkcję szefa sztabu 229 Dywizji Strzeleckiej. Podczas walk w rejonie Witebska został ranny, po czym dostał się do niewoli niemieckiej i został osadzony w obozie jenieckim w Suwałkach.
Na pocz. 1942 r. podjął kolaborację z okupantami. W kwietniu tego roku – po rozmowach z przedstawicielami SD – utworzył w obozie antysowiecką organizację pod nazwą Wojskowy Związek Rosyjskich Nacjonalistów (BSNR). W jej skład wchodzili b. oficerowie i żołnierze Armii Czerwonej. W czerwcu został ogłoszony program BSNR i odbyła się konferencja, na której W. W. Gil, który przyjął pseudonim "Rodionow", zapowiedział powołanie przedstawicielstwa „nowej Rosji”. Miał on nadzieję, że Niemcy przekażą mu administrowanie okupowanymi obszarami ZSRR. W tym celu zaczął formować kolaboracyjną jednostkę wojskową w sile batalionu nazwaną „Druschina Verband”. Batalion został następnie przeniesiony do Starego Bychowa. W grudniu 1942 r. Niemcy sformowali spośród jeńców sowieckich ze stalagu 319 na Śląsku kolejny batalion pod nazwą „Druschina II” pod dowództwem A. E. Błażewicza. W marcu 1943 r. w Łużkach na Nowogródczyźnie oba bataliony połączono w 1 Rosyjski Pułk Narodowy SS, liczący ok. 2 tys. żołnierzy. Wkrótce przekształcono go w 1 Rosyjską Brygadę Narodową SS, która urosła do ok. 2,5 tys. ludzi. Została ona skierowana na Białoruś w rejon Mohylewa do walki z partyzantami. Władimir W. Gil-Rodionow zaczął występować w roli gospodarza miejscowej ludności. Próbował też usamodzielnić swoją jednostkę. Jednakże było to wbrew planom Niemców, którzy wprowadzili do Brygady swoich oficerów. Ponadto powstała sieć informatorów SD pod przywództwem b. dowódcy sowieckiej 48 Dywizji Strzeleckiej gen. mjr. Pawła Bogdanowa.
Po pewnym czasie W. Gil-Rodionow zorientował się w rzeczywistych zamiarach Niemców. Jego Brygada ponosiła coraz większe straty w ciężkich walkach z partyzantami. W tej sytuacji nawiązał kontakt z partyzantami, po czym podjął decyzję o przejściu na ich stronę. 16 września 1943 r. część Brygady wraz z ppłk. W. Gilem-Rodionowem – po zabiciu niemieckich instruktorów i części Rosjan, którzy nie chcieli zdradzić – przeszła na stronę partyzantów podporządkowanych Białoruskiemu Sztabowi Partyzanckiemu. Pomimo okrucieństw popełnianych przy pacyfikowaniu wsi białoruskich przemianowano ją na 1 Antyfaszystowską Brygadę Partyzancką i rzucono do walki z Niemcami. W Berlinie pojawiła się nawet wiadomość, jakoby W. Gil-Rodionow miał samolotem być przetransportowany do Moskwy i nagrodzony przez samego Józefa Stalina. Prawdą natomiast było odznaczenie go Orderem Czerwonej Gwiazdy i mianowanie do stopnia pułkownika. Niemcy nie darowali jednak zdrady. Na początku maja 1944 r. przeprowadzili operację przeciwpartyzancką pod kryptonimem „Fruhlingsfest”, w wyniku której rozbili Brygadę i ciężko ranili jej dowódcę. Władimir Gil-Rodionow zmarł od ran 15 maja.

</doc>
<doc id="1127079" url="https://pl.wikipedia.org/wiki?curid=1127079" title="Piaskowiec trawiasty">
Piaskowiec trawiasty

Piaskowiec trawiasty ("Eremogone saxatilis" ) – gatunek roślin należący do rodziny goździkowatych. W Polsce jest rzadki, ujmowany zwykle pod nazwą synonimiczną "Arenaria graminifolia".
Ochrona.
Kategorie zagrożenia gatunku:

</doc>
<doc id="1127080" url="https://pl.wikipedia.org/wiki?curid=1127080" title="Drogi">
Drogi

„Drogi” – miesięcznik Głównej Kwatery Harcerek ZHP wydawany w Warszawie w latach 1946-1948.

</doc>
<doc id="1127081" url="https://pl.wikipedia.org/wiki?curid=1127081" title="Morenia ocellata">
Morenia ocellata



</doc>
<doc id="1127082" url="https://pl.wikipedia.org/wiki?curid=1127082" title="Władysława Papis">
Władysława Papis

Władysława Papis (właśc. Eugenia Władysława Papis; ur. 13 sierpnia 1930 w Warszawie, zm. 16 kwietnia 2016 tamże) – polska krawcowa, tercjarka, znana jako osoba mająca objawienia w Warszawie w latach 1943–1949.
Życiorys.
Urodziła się jako córka Jana i Józefy Fronczaków w wielodzietnej rodzinie robotniczej. W 1936 rodzice zakupili działkę na Siekierkach i postawili na niej dom, który został spalony w trakcie II wojny światowej. Odtąd rodzina zamieszkiwała w wynajętym mieszkaniu. 20 czerwca 1941 przystąpiła do pierwszej komunii świętej w kościele św. Kazimierza w Warszawie. W 1942 rodzina przeniosła się na poddasze drewnianego domu przy ulicy Gościniec 6 na Siekierkach. Tutaj w okresie od 3 maja 1943 do 15 września 1949 miała się jej objawiać Maryja, a następnie Jezus. Jak twierdziła, widziała i słyszała Jezusa oraz Matkę Bożą. Objawienia te zapoczątkowały szerzący się do dziś kult. Staraniem władz kościelnych w miejscu, gdzie miało do nich dojść w Warszawie-Siekierkach, w 1946 wybudowano kaplicę, a następnie sanktuarium Matki Bożej Nauczycielki Młodzieży.
W międzyczasie 8 grudnia 1947 wstąpiła do Franciszkańskiego Zakonu Świeckich w parafii św. Bonifacego w Warszawie, a w latach następnych ukończyła kurs dla katechetów. Po wojnie ukończyła również państwowe gimnazjum krawieckie, zostając krawcową. 5 czerwca 1949 wyszła za mąż za Adolfa Papisa, doczekawszy się czwórki potomstwa. W 2003 wydała książkę pt. "Spotkania z Matką Bożą w Warszawie na Siekierkach 1943-2003" na podstawie prowadzonego przez nią dzienniczka, którego pisanie polecił jej zmartwychwstaniec o. Feliks Szmit. W 2013 ojcowie pijarzy zwrócili się do warszawskiego ordynariusza kard. Kazimierza Nycza z prośbą o potwierdzenie prawdziwości wizji i orędzi przekazanych Władysławie Papis. Kuria warszawska powołała komisję historyczno-teologiczną, która badała treści i pozytywnie oceniła fakt tych objawień, przekazując sprawę pod osąd teologów.
Zmarła 16 kwietnia 2016 w swoim mieszkaniu na Sadybie, a następnie 22 kwietnia została pochowana na cmentarzu Czerniakowskim w grobowcu rodzinnym.

</doc>
<doc id="1127083" url="https://pl.wikipedia.org/wiki?curid=1127083" title="Muzeum Warszawy">
Muzeum Warszawy

Muzeum Warszawy (od 1936 jako Muzeum Dawnej Warszawy, w latach 1948–2014 jako Muzeum Historyczne m.st. Warszawy) – muzeum gromadzące i prezentujące zbiory związane z historią Warszawy.
Siedziba muzeum mieści się w jedenastu połączonych ze sobą staromiejskich kamienicach – ośmiu po stronie Dekerta na Rynku Starego Miasta i trzech przy ul. Nowomiejskiej.
Historia muzeum.
Placówka powstała w 1936 jako oddział Muzeum Narodowego, będącego w tamtym czasie instytucją należącą do miasta, pod nazwą "Muzeum Dawnej Warszawy". Mieściła się w trzech zakupionych przez magistrat kamienicach na rynku: Baryczkowskiej, Kleinpoldowskiej i Pod Murzynkiem. Od 1937 kustoszem placówki był Antoni Wieczorkiewicz. W 1941 został on aresztowany przez niemieckich okupantów i zmarł w kolejnym roku w Auschwitz-Birkenau.
Siedziba muzeum wraz z dużą częścią zbiorów uległa zniszczeniu w 1944 podczas powstania warszawskiego, późniejszych kradzieży oraz w wyniku wilgoci w staromiejskich piwnicach. Po wojnie, decyzją Zarządu Miejskiego, muzeum zostało reaktywowane w 1948 pod nazwą "Muzeum Historyczne m.st. Warszawy". Zaadaptowane na siedzibę muzeum kamienice odbudowano w latach 1948–1954 w ramach rekonstrukcji zabytkowego zespołu miejskiego Starego Miasta.
W 1947 w inwentarzu muzeum znajdowało się 169 przedmiotów, jednak zbiory zaczęły szybko się zwiększać. Muzeum zostało otwarte 17 stycznia 1955. Pierwsza stała ekspozycja nosiła nazwę "Dzieje Warszawy od X wieku do czasów obecnych". 
W latach 2010–2012 przeprowadzono całościową renowację piwnic znajdujących się w głównej siedzibie muzeum pod ośmioma kamienicami po stronie Dekerta, obejmujących powierzchnię 1142 m². Podczas prowadzonych wykopalisk archeologicznych odnaleziono skarb składający się z 1211 monet wybitych pomiędzy pierwszą połową XVII wieku a początkiem XVIII wieku (najmłodszymi numizmatami były dwugrosze Augusta II Mocnego z 1707). Natrafiono także na studnię z drugiej połowy XVII wieku.
Podczas Nocy Muzeów w maju 2012 zwiedzającym po raz pierwszy udostępniono wyremontowane piwnice. Stanowią one obecnie najważniejszy spośród pięciu elementów Szlaku Kulturalnych Piwnic Starego Miasta.
W kwietniu 2014 nazwę placówki zmieniono na "Muzeum Warszawy".
W maju 2017 udostępniono zwiedzającym zmodernizowaną siedzibę główną muzeum oraz jej nową wystawę główną "Rzeczy warszawskie". W czerwcu 2018 udostępniono zwiedzającym kompletną wystawę stałą "Rzeczy warszawskie". Ekspozycja składa się z 21 gabinetów tematycznych, prezentujących 7352 obiekty.
Działalność.
Muzeum gromadzi zbiory z zakresu: archeologii, malarstwa, grafiki, ikonografii, rzeźby, rzemiosła artystycznego, numizmatyki i rysunków architektonicznych. Ich liczba to ok. 300 tys. eksponatów. Zbiory są przechowywane m.in. w magazynach w Pałacu Kultury i Nauki, magazynach Muzeum Warszawskiej Pragi oraz w Pruszkowie. W zbiorach znajdują się m.in. dwie unikalne kolekcje kolorowych fotografii wykonane podczas powstania warszawskiego przez Ewę Faryaszewską i Gerharda Wiechmanna. 
Do czasu rozpoczęcia remontu piwnic MW w kwietniu 2010 varsaviana były udostępniane na ekspozycji stałej "Siedem wieków Warszawy", pokazującej dzieje miasta od jego założenia po czasy współczesne. Zbiory eksponowane były także na wystawach czasowych.
Poza działalnością ekspozycyjną muzeum ma pokaźny dorobek wydawniczy (m.in. wydaje uhonorowaną w 2010 Nagrodą Klio serię „Biblioteka Warszawska”), a także liczne publikacje poświęcone zbiorom własnym i dziejom Warszawy. MW organizuje lekcje i konkursy dla szkół oraz otwarte wykłady w Centrum Interpretacji Zabytku (m.in. o społeczeństwie Warszawy, warszawskiej kartografii, architekturze mieszkalnej, pomnikach, dobrach kultury, transporcie publicznym, a także o muzeach głównych miast europejskich), projekcje filmowe i cykle spacerów (poświęcone m.in. historycznym ogrodom, dekoracjom architektonicznym, kamienicom, architekturze sportowej, szyldom i ich typografii). Jest także organizatorem konferencji naukowych. Uczestniczy we wszystkich znaczących wydarzeniach warszawskich: Nocy Muzeów, Pikniku Naukowym Polskiego Radia i Centrum Nauki Kopernik, Festiwalu Nauki oraz Uniwersytecie III Wieku. Jest także współproducentem filmów dokumentalnych poświęconych stolicy.
Oddziały.
Muzeum Warszawy ma 9 oddziałów. W sezonie letnim czynna jest również stała wystawa Muzeum w warszawskim Barbakanie poświęcona Staremu Miastu i murom obronnym Starej Warszawy.

</doc>
<doc id="1127086" url="https://pl.wikipedia.org/wiki?curid=1127086" title="Lycodon striatus">
Lycodon striatus



</doc>
<doc id="1127087" url="https://pl.wikipedia.org/wiki?curid=1127087" title="Zakochać się jeszcze raz">
Zakochać się jeszcze raz

Zakochać się jeszcze raz (hindi जान-ए मन, urdu جان من, "Jaan-E-Mann") – bollywoodzka komedia romantyczna z 2006 roku.
Film wyreżyserował debiutant Shirish Kunder, który też napisał scenariusz i dialogi do filmu. W rolach głównych wystąpili Salman Khan, Akshay Kumar i Preity Zinta. Salman Khan i Akshay Kumar wystąpili znów razem po sukcesie w "Mujhse Shaadi Karogi" (2004). Film opowiada o grze i manipulacji cudzymi uczuciami oraz o miłości gotowej poświęcić się dla szczęścia ukochanego, o bawieniu się w życie i dojrzewaniu do odpowiedzialności za innych.
Opis fabuły.
Suhaan (Salman Khan) marzy o karierze gwiazdy filmowej. Kiedy otrzymuje swoją pierwszą szansę na wielką rolę, jego menadżer uważa, że zaprzepaści ją, jeśli do prasy dotrze informacja o tym, że właśnie ożenił się z Piyą (Preity Zinta). Aby spełnić swoje marzenie, opuszcza dom i żonę. Mimo to ponosi klęskę. Podwójną. Strata pieniędzy zainwestowanych w film z jego udziałem powoduje, że nikt go nie chce zaangażować. Tonie w długach. Żona natomiast przysyła mu papiery rozwodowe, a potem grozi procesem za niepłacenie jej alimentów. Zaprzyjaźniony prawnik (Anupam Kher) wpada na pomysł dzięki, któremu Suhaan nie będzie musiał płacić alimentów żonie. Trzeba tylko znaleźć kolejnego kandydata na męża dla niej. Udaje się z Mumbaju do Nowego Jorku, gdzie przebywa Piya, aby zakochanemu w niej od czasu studiów nieśmiałemu naiwniakowi Agastyi (Akshay Kumar) pomóc zdobyć jej względy. Gdy serce Piyi zaczyna się już skłaniać ku Agostyi i pojawia się nadzieja na ich rychły ślub, Suhaan zaczyna żałować tego, co traci rezygnując z żony.
Muzyka.
Muzykę skomponował Anu Malik.

</doc>
<doc id="1127088" url="https://pl.wikipedia.org/wiki?curid=1127088" title="Afropavo congensis">
Afropavo congensis



</doc>
<doc id="1127089" url="https://pl.wikipedia.org/wiki?curid=1127089" title="Ludność Bielawy">
Ludność Bielawy



</doc>
<doc id="1127090" url="https://pl.wikipedia.org/wiki?curid=1127090" title="Poślubione armii">
Poślubione armii

Poślubione armii (ang. Army Wives) – amerykański serial telewizyjny emitowany w Polsce w telewizji Fox Life. Światową premierę miał 3 czerwca 2007. Serial opowiada historię czterech kobiet i jednego mężczyzny, których małżonkowie służą w armii. Serial oparty jest na książce „Niepisany kodeks kobiet armii” Tanyi Biank. Serial „Poślubione armii” produkowany był przez ABC Studios oraz Mark Gordon Company, twórców serialu „Chirurdzy”. Stacja Lifetime podjęła decyzja o anulowaniu serialu, po 7 sezonie.
Obsada.
i inni
Sezony.
Sezon 1.
Światową premierę miał 3 czerwca 2007. Pierwszy sezon w Polsce miał swoją premierę 6 listopada 2007na kanale Fox Life.
Sezon 3.
Sezon będzie miał swoją premierę 7 czerwca 2009.
Sezon 4.
26 lutego 2009 Lifetime ogłosiła, że zamówiła 18 odcinków 4 sezonu Poślubione armii. Swoją premierę będzie miał w kwietniu 2010.
Sezon 5.
Premiera sezonu w USA 6 marca 2011. Ten sezon będzie liczył 13 odcinków.
Sezon 6.
Stacja Lifetime 3 maja 2011 zamówiła kolejny już 6 sezon Poślubione armii Premiera tego sezonu jest przewidziana na wiosnę 2012.

</doc>
<doc id="1127093" url="https://pl.wikipedia.org/wiki?curid=1127093" title="Romuald i Roman">
Romuald i Roman

Romuald i Roman (zapisywane jako "Romuald &amp; Roman") – polski zespół rockowy założony w maju 1968 roku we Wrocławiu. Legenda muzycznego undergroundu.
Historia.
Okres pierwszy (1968–1972).
Romuald i Roman powstał na bazie dwóch wrocławskich zespołów: ELAR 5 i Grupa I. Zespół został założony przez Romualda Piaseckiego (śpiew, gitara) i Romana Runowicza (śpiew, gitara). W skład grupy wchodzili także: Jacek Baran (ps. Baron) (gitara basowa) i Andrzej Tylec (perkusja). Zespół w założeniu miał grać rock psychodeliczny i awangardowy z wielominutowymi solówkami gitarowymi i z dużą dozą improwizacji, czego zwolennikiem był Runowicz. Menedżerem zespołu był Tomasz Tłuczkiewicz, teksty zaś do kompozycji członków grupy pisali Ryszard Wojtyłło (10 tekstów) i Andrzej Kuryło (12 tekstów). Nazwa „Romuald &amp; Roman” pochodzi od imion założycieli i została wymyślona podczas występu we wrocławskim Technikum Chemicznym, ponieważ formacja była też bardzo dobrą orkiestrą taneczną zapełniającą wrocławskie kluby i zabawy szkolne (w pierwszej części swoich występów grywał covery z rep. The Rolling Stones, The Animals, czy The Artwoods), a nieco później także kołobrzeskie i sopockie (Teatr Letni w 1970 roku) „Non Stopy”.
Muzycy, mający wówczas za sobą pierwsze estradowe doświadczenia, zabrali się za organizowanie nowej grupy metodycznie, poważnie i zawodowo, o czym świadczą choćby nazwiska kierownictwa artystycznego i ekipy technicznej na czele ze Stanisławem Lose (scenograf, reżyser widowisk scenicznych), Wojciechem Hornowiczem (reżyser dźwięku), Andrzejem Wallem, Andrzejem „Anzelmem” Knapczyńskim (oświetleniowiec) i Tadeuszem Grzebieniem (specjalista od efektów filmowych na scenie). Widowiska sceniczne grupy wzbogacone były efektami wizualnymi i świetlnymi (w ich skład wchodziły projekcje filmów animowanych – głównie Normana McLarena, dokumentalnych, fabularnych, przeźroczy, a także efekty pirotechniczne i tzw. olejowe projekcje psychedelic), które w połączeniu z muzyką stanowiły swoisty spektakl wzbogacony o taniec Alicji Sierszulskiej, a także (przez pewien czas) pierwszego fotografa zespołu Jacka Samotusa, mającego za sobą półroczny staż w Studenckim Teatrze Pantonimy „Gest” (oboje tańczyli za oświetlonym parawanem).
Romuald i Roman zadebiutował w czerwcu 1968 roku na Wiosennym Przeglądzie Zespołów Muzyki Rytmicznej we Wrocławiu, gdzie zdobyli nagrodę publiczności i wyróżnienie jury. Kolejnymi sukcesami okazały się zwycięstwa grupy na Ogólnopolskim Festiwalu Muzyki Młodzieżowej w Częstochowie (listopad 1968, I nagroda), gdzie wyprzedziła Pięciu z Warszawy i gliwickim konkursie Studencka Estrada '68 (I nagroda) – przedstawiony na obydwu imprezach ambitny i efektowny program odbiegał nieco od pewnych konwencji obowiązujących wówczas w muzyce rozrywkowej, zaś najbardziej reprezentatywnym dla tych tendencji jest kompozycja "Requiem dla pastora Kinga". W lutym 1969 roku zespół dokonał pierwszych nagrań dla Polskiego Radia Wrocław, które wydano na singlu Polskich Nagrań "Pytanie czy hasło" / "Człowiek" i został laureatem I miejsca dolnośląskich eliminacji II Młodzieżowego Festiwalu Muzycznego w Rybniku. W repertuarze Romualda i Romana z tego występu wyróżniał się "Psalm 97" Jana Kochanowskiego z muzyką Marka Dyżewskiego, późniejszego rektora Akademii Muzycznej im. Karola Lipińskiego we Wrocławiu. Zespół wykonywał dwa psalmy Kochanowskiego, zaś sam kompozytor nazwał je „Renesansowym bigbitem”.
W finale II Ogólnopolskiego Młodzieżowego Festiwalu Muzycznego, zespół zajął II miejsce, zdystansowany przez Dżamble z Krakowa. Rekompensatą za gorycz drugiego miejsca było otrzymanie prestiżowej nagrody Romana Waschki ze Sztandaru Młodych – „Złotej Ważki 1969” – za próbę widowiska młodzieżowego z wykorzystaniem form pozamuzycznych. W marcu 1969 roku Romuald i Roman czterokrotnie wystąpił w Sali Kongresowej. Występ wrocławskiej grupy podczas VII międzynarodowej edycji Musicoramy obok zespołów: Bizony, a także The Free, The Freelations i The Famous Bells – po raz kolejny przyniósł jej uznanie publiczności. 24 kwietnia 1969 roku powołano do wojska Jacka Barana, a jego miejsce zajął grający dotychczas w Drumlersach basista Leszek Muth. W czerwcu 1969 roku zespół wziął udział w starowłoskiej komedii „Dziewczyna z Ankony”, autorstwa Angelo Beolco w reż. Włodzimierz Herman z muz. Jerzego Pakulskiego, wystawionym na deskach sceny kameralnej Teatru Polskiego we Wrocławiu. Romuald i Roman wykonywał w trakcie przedstawienia muzykę autorstwa Pakulskiego i proste zadania aktorskie, co zwiększyło jego atrakcyjność wśród młodzieży, która wypełniła widownię. Zagrano 52 przedstawienia.
W lipcu 1969 roku zespół przez dwa tygodnie występował na warszawskim Solcu, we wrześniu zaś jako gwiazda wziął udział w inauguracji I Przeglądu Amatorskich Grup Muzycznych w Chodzieży. W listopadzie 1969 roku na I Ogólnopolskim Festiwalu Awangardy Beatowej (OFAB) w Kaliszu przyznano grupie I miejsce i Polskiej Federacji Jazzowej. W ankietach miesięcznika "Jazz" (lata 1969 i 1970), w kategorii „Zespół” zajął kolejno X i VIII miejsce, natomiast w kategorii „Odkrycie roku” IV miejsce. Było to duże osiągnięcie, ponieważ muzyka Romualda i Romana wymykała się tradycyjnej klasyfikacji, a sama formacja nie należała do pupili władzy. W 1970 roku psychodeliczna piosenka zespołu, a zarazem największy przebój „Romków” "Bobas" (muz. R. Piasecki, sł. R. Wojtyłło) ukazała się na składance "Przeboje non stop" oraz na dwóch pocztówkach dźwiękowych. Utwór przez wiele tygodni zajmował I miejsce na Radiowej Liście Przebojów Polskiego Radia. Także piosenka "Będziesz panią w moim piekle" (muz. R. Runowicz, sł. A. Kuryło) wielokrotnie znajdowała się na listach przebojów. Wiosną 1970 podczas VII Festiwalu Jazz nad Odrą odbył się koncert zespołów spod znaku tzw. awangardy beatowej, w którym wzięli udział: Klan, Pięciu i Romuald i Roman. Występ został niebawem powtórzony pod nazwą "Konfrontacje Jazzowe", lecz tym razem wrocławska grupa wystąpiła z towarzyszeniem free-jazzowej formacji Ryszarda „Gwalberta Miśka „Freedom”.
W 1970 odszedł Lose, a w 1971 Tłuczkiewicz, którego zastąpił Bogdan Piwowarczyk (1971–1973). Wiosną tego samego roku Czesław Niemen zadał grupie "śmiertelny cios" "podkradając" do swojego zespołu Niemen Enigmatic perkusistę Andrzeja Tylca. Romuald i Roman w nowym składzie, który tworzyli: Romuald Piasecki (gitara), Roman Runowicz (śpiew, gitara), Kazimierz Cwynar (gitara basowa; równolegle Nurt) i Stanisław Kasprzyk (perkusja), wystąpił w filmie „Trąd” (reż. Andrzej Trzos-Rastawiecki; premiera: 2 grudnia 1971), wykonując utwór "Gdyby przebaczać mogli wszyscy" (muz. R. Runowicz, sł. A. Kuryło). Zdjęcia były kręcone w nieistniejącej już wrocławskiej kawiarni „Narcyz”, która mieściła się na ul. Piastowskiej (opodal skrzyżowania z ul. Grunwaldzką). Wraz z odejściem Romana Runowicza do Nurtu, zespół został skazany na wegetację. W styczniu 1972 roku wystąpił jeszcze na Festiwalu Młodzieżowej Muzyki Współczesnej w Kaliszu, lecz został chłodno przyjęty przez publiczność i wkrótce przestał istnieć. Niejako łabędzim śpiewem wrocławskiej formacji z pierwszego okresu działalności można nazwać ostatnie nagrania radiowe z tego okresu, czyli dwie akustyczne ballady: "Jak dwie rzeki" (muz. A. Tylec, sł. A. Kuryło) i "W białą Noc Narodzenia" (muz. R. Piasecki, sł. R. Wojtyłło). Obydwie piosenki zostały zarejestrowane w 1971 roku.
Z kolei zarejestrowane w 1972 roku utwory "Spacer mleczną drogą" i "Towarowy rusza do Indii", obrazują kolejne poszukiwania muzyczne zespołu w których nadal pobrzmiewały echa psychodelicznego rocka. "Spacer mleczna drogą" rozpoczynają melancholijne, niepokojące dźwięki, a później następuje rockowa eksplozja, nagrany zaś po kryjomu we wrocławskim Akademickim Studiu Radiowym "Towarowy rusza do Indii" to w swojej drugiej części jeszcze bardziej niepokojąca, narkotyczna „piosenka”, w której doszukiwano się propagowania znajdującego się w wolnym handlu rozpuszczalnika chemicznego o nazwie Trichloroeten, w skrócie TRI – którym odurzała się wówczas hipisująca polska młodzież (Kuryło świadomie zaszyfrował w tytule nazwę tego środka). Nagrań tych dokonało trio: Romuald Piasecki (śpiew, gitara), Andrzej Pluszcz (gitara basowa), Ireneusz Nowacki (perkusja).
Okres drugi (1973–1980).
W 1973 roku Romuald Piasecki (lider; śpiew, gitara) reaktywował zespół Romuald i Roman, który powrócił na rynek muzyczny ponownie jako trio, mające w składzie podnownie Andrzeja Pluszcza (równolegle Big Band „Wrocław” i Spisek Sześciu; gitara basowa, wokal wspierający) i ponownie Stanisława Kasprzyka (perkusja). Nowym menedżerem w latach 1973–1974 był Ryszard Osmulski. W marcu 1973, z gościnnym udziałem Włodzimierza Wińskiego (Big Band „Wrocław” i Spisek Sześciu; saksofon tenorowy i sopranowy) zespół zarejestrował utwory autorstwa Piaseckiego (muzyka) i A. Kuryły (słowa): "Spacer po mlecznej drodze" (tytuł podobny do "Spaceru mleczną drogą"), "Gdzie nie szedł nikt", "Coś we mnie drzemie" i "Przeciwny wiatr". Utwory z tej sesji nie ukazały się do tej pory na żadnym nośniku, jedynie "Przeciwny wiatr" był emitowany w czerwcu 2017 roku w audycji radiowej „Ze szpulowca bigbitowca”. Styl grupy oscylował wówczas wokół mieszanki jazz-rocka, hard rocka i bluesa.
Po kilku miesiącach Piaseckiemu towarzyszyła nowa sekcja rytmiczna tworzona przez: Włodka Krakusa (eks-Nurt; gitara basowa) i Irka Nowackiego (perkusja). Wiosną 1974 roku do zespołu Hokus odszedł Krakus i Nowacki, który współpracował z Kwartetem Jazzowym Wiktora Zydronia i również z Hokusem, Piasecki zaś powiększył skład zespołu do kwartetu, w którym znaleźli się: Jacek Krzaklewski (gitara, wokal wspierający), Zbigniew Wrzos (gitara basowa, wokal wspierający) i ponownie Stanisław Kasprzyk (perkusja). W styczniu 1975 roku dołączył członek pierwszego składu grupy Jacek Baran (ps. Jan Jacek Baron; śpiew). Kolejnym menedżerem formacji został Marek Łaciak (1974–1977). W takim składzie Romuald i Roman wystąpił w warszawskiej Sali Kongresowej na imprezie z cyklu Eurorock (26 lutego 1975), a z końcem marca wziął udział w XII Festiwalu Jazz nad Odrą. W maju 1975 roku na dużej scenie Teatru Polskiego we Wrocławiu (sezon 1975/76), zespół wziął udział w polskiej prapremierze sztuki Jean-Louisa Barraulta "Rabelais. Gargantua I Pantagruel" (reż. Bogdan Jerković), prezentując muzykę autorstwa Zbigniewa Piotrowskiego i Juliana Kurzawy.
23 czerwca 1975 wystąpił podczas imprezy "Rock przez cały rok – jazz, czyli jak polubić ptaka" w ramach XIII KFPP w Opolu, wykonując m.in. utwory "Towarowy rusza do Indii" (muz. R. Piasecki, sł. A. Kuryło) i "Coś we mnie drzemie" (muz. R. Piasecki, sł. P. Iłżański), natomiast w sierpniu 1975 roku (starym zwyczajem) grał w tanecznym „Non Stopie” w hali warszawskiej „Gwardii”. Podczas tych dwóch koncertów śpiewał już w zespole wokalista Lesław Kot (grał także na flecie oraz instrumentach perkusyjnych), Baran zaś nadal sporadycznie współpracował z zespołem. Na początku 1976 roku do Piaseckiego, Krzaklewskiego i Kota dołączyli: Michał Kieńko (pianino Fendera, trąbka), Maciej Roda (eks-MSA 1111; gitara basowa) i Sarandis Juwanudis (perkusja). W marcu 1976 roku Romuald i Roman wystąpił na XIII Festiwalu Jazz nad Odrą we Wrocławiu. Zespół starał się usilnie korzystać ze swoich doświadczeń związanych z muzyką hard rockową i bluesową, ulegając równocześnie presji swego lidera, zafascynowanego amerykańskim jazz-rockiem spod znaku Weather Report i Return to Forever i nadal eksperymentując z improwizowanymi formami muzycznymi.
W wyniku kolejnych roszad personalnych, odszedł Krzaklewski, a do Piaseckiego, Kota i Juvanudisa dołączyli: Marek Purzycki (gitara basowa), Zbigniew Stemplowski (organy) i Krzysztof Orłowski (pianino, flet, instr. perkusyjne). W tym składzie zespół pojawił się na II Międzynarodowych Konfrontacjach Muzycznych „Pop Session” (1 sierpnia 1976) i nagrał w październiku 1976 roku kilka utworów dla Polskiego Radia (m.in. instrumentalną, jazz-rockową "Patrycję", autorstwa Orłowskiego, "Wieczorny nokturn" z muzyką Kota do słów Krzysztofa Zuchory, czy utwory spółki Piasecki-Kuryło, jak np. "XXI zbliża się wiek", "Idź dalej"). W utworze "Idź dalej" solówkę na trąbce zagrał M. Kieńko. Muzyk ten zaaranżował również cały materiał nagrany z myślą o longplayu, który nigdy się nie ukazał. Przygotowania trwały dwa tygodnie. W nagraniach tych sześcioosobowy skład wspomagała sekcją dęta, czyli Kieńko i Stanisław Siudak (saksofon, puzon). W listopadzie 1976 roku Romuald i Roman pojawił się w niemieckim programie telewizyjnym „Rund” (NRD). W połowie lat 70. przez zespół przewinął się także gitarzysta Zdzisław Janiak (później Budka Suflera).
Zespół czasy świetności miał już za sobą, lecz nadal grał dużą liczbę koncertów, a w swoich szeregach miał znakomitych muzyków. W 1977 roku, nowy skład grupy tworzyli: Mirosław Bielawski (śpiew; później Bank), Romuald Piasecki (śpiew, gitara), Jacek Krzaklewski (gitara), Janusz „Kuba” Góralski (instrumenty klawiszowe), Mieczysław Jurecki (eks-MSA 1111; gitara basowa), Leszek Chalimoniuk (eks-MSA 1111; perkusja; później Porter Band). W sierpniu 1977 roku Romuald i Roman wystąpił podczas gdańskiej imprezy „Rock Disco”, brał także udział w imprezach z cyklu Lato z radiem. Wkrótce do grupy Spisek odchodzą Łaciak i Góralski. Krzaklewski, Jurecki i Chalimoniuk po pewnym czasie również przeszli do Spisku, natomiast od 1978 Piasecki i Bielawski i kilkukrotnie powracający do zespołu Krzaklewski, występowali z nowymi muzycznymi partnerami, którymi byli: Zbigniew Lorentowicz (pianino Fendera), Wojciech Błażejewski (gitara basowa) i Ryszard Huczko (perkusja). W momencie, gdy nowy kierunek w polskiej muzyce rockowej zaczął wytyczać ruch Muzyka Młodej Generacji, Romuald &amp; Roman zaczął tracić kontakt ze swoją publicznością, co automatycznie zepchnęło go na obrzeża rynku muzycznego.
Od 30 stycznia 1978 roku w zespole grał gitarzysta Zbigniew Żabowski (w miejsce Krzaklewskiego) – po pewnym czasie odszedł Lorentowicz. Formacja nadal koncertowała w wielu miastach Polski, m.in. w Częstochowie, Warszawie (po Homo Homini), Zielonej Górze ("Dni Zielonej Góry"), na III Ogólnopolskim Przeglądzie Twórczości Studenckiej "Sabatar’78". W tym okresie oprócz autorskiego repertuaru lidera, zespół grał utwory Erica Claptona, Deep Purple i Edgara Wintera. Ostatnie 3 premierowe kompozycje Piaseckiego (m.in. "Kto mnie tak odmienił") Romuald i Roman nagrał w kwietniu 1980 roku w Polskim Radiu Poznań w składzie: Mirosław Bielawski (śpiew), Romuald Piasecki (gitara, śpiew), Zbigniew Żabowski (gitara solowa), Wojciech Błażejewski (gitara basowa), Ryszard Huczko (perkusja), po czym zakończył swą wieloletnią działalność. W roku 1994 ukazał się album "Romuald &amp; Roman" zawierający nagrania radiowe z różnych okresów działalności zespołu.
Reaktywacja (2001).
17 lutego 2001 roku próbę reaktywacji grupy podjął jej były menedżer, obecnie właściciel Agencji Artystycznej „Jedynka” – Marek Łaciek. Zespół Romuald &amp; Roman zebrał się w składzie, który tworzyli: Romuald Piasecki (śpiew, gitara), Jacek Baran (śpiew, gitara), Krzysztof Orłowski (instrumenty klawiszowe), Kazimierz Cwynar (gitara basowa, śpiew) i Mirosław Krawczyk (perkusja), z myślą o występie na jubileuszowym koncercie we wrocławskim klubie „Stajnia 8 A”. Przed występem Romuald Piasecki i Marek Łaciak udzielili wywiadu Piotrowi Metzowi w RMF FM. Mimo wielu planów i nadziei związanych z powrotem na scenę skończyło się tylko na zagraniu kilku okolicznościowych koncertów. W roku 2009 Bogusław Klimsa zrealizował dla TVP Kultura poświęcony grupie Romuald &amp; Roman film dokumentalny "Gdzie chłopaki z tamtych lat?". Założyciele formacji dawno wyemigrowali poza granicę kraju: Runowicz do Niemiec (menedżer i zespół przez długi czas nie miał z nim kontaktu), Piasecki do Anglii, Tylec zaś zmarł 11 grudnia 1990 roku we Wrocławiu (z tego powodu Runowicz i Tylec nie mogli wziąć udziału w zorganizowanym w 2001 koncercie). W roku 2007 ukazał się kolejny album – dwupłytowa kompilacja "Z Archiwum Polskiego Radia, Vol. 5 – Romuald i Roman". W 2016 i 2019 roku, nakładem Kameleon Records, na rynku pojawiły się dwie części winylowej kompilacji pod wspólnym tytułem "The Polish Psychedelic Trip". Pierwszy album zawiera trzy opublikowane po raz pierwszy utwory, zrealizowane w 1969 roku dla Telewizyjnego Ekranu Młodych: "Słońce do rąk", "R i R" i "Kamień", natomiast na drugim krążku opublikowano wersję radiową piosenki "R i R" z 1969 roku – wyemitowaną w grudniu 2013 roku w audycji „Ze szpulowca bigbitowca”.
Muzycy.
Źródło: rateyourmusic.com.

</doc>
<doc id="1127094" url="https://pl.wikipedia.org/wiki?curid=1127094" title="Zacky Vengeance">
Zacky Vengeance

Zacky Vengeance, właśc. Zachary James Baker (ur. 11 grudnia 1981 w Olympii) – amerykański gitarzysta rytmiczny, członek zespołu Avenged Sevenfold.
Życiorys.
Był członkiem zespołu punkowego o nazwie MPA (Mad Porn Action). Avenged Sevenfold założył razem z Mattem Sandersem (znanym jako M. Shadows), który dotychczas śpiewał w grupie Successful Failure. Pseudonim Zacky Vengeance przyjął, oznajmiając, że czuje urazę do wielu osób, które wątpiły w jego sukces. Jest twórcą skrótu nazwy zespołu – A7X (A oznacza ‘Avenged’, 7 to ‘seven’, a ‘X’ to znak wielokrotności, przez co poprawne rozwinięcie skrótu to ‘Avenged Seven Times’ – Pomszczony Siedmiokrotnie).
Jest leworęczny. Pierwsza gitara, na której grał, należała do jego praworęcznego ojca. Samodzielnie nauczył się grać na gitarze w wieku 13 lat. Tymi, którzy wpływali na jego styl, byli Rancid, Misfits i Bad Religion.

</doc>
<doc id="1127096" url="https://pl.wikipedia.org/wiki?curid=1127096" title="Merganetta armata">
Merganetta armata



</doc>
<doc id="1127098" url="https://pl.wikipedia.org/wiki?curid=1127098" title="Ludność Dzierżoniowa">
Ludność Dzierżoniowa



</doc>
<doc id="1127099" url="https://pl.wikipedia.org/wiki?curid=1127099" title="Karol d’Abancourt de Franqueville">
Karol d’Abancourt de Franqueville



</doc>
<doc id="1127101" url="https://pl.wikipedia.org/wiki?curid=1127101" title="Dzioborożec abisyński">
Dzioborożec abisyński



</doc>
<doc id="1127102" url="https://pl.wikipedia.org/wiki?curid=1127102" title="Pawieł Bogdanow">
Pawieł Bogdanow

Pawieł Wasiljewicz Bogdanow (ur. w Orle, zm. 24 kwietnia 1950 w Moskwie) – radziecki generał major, szef kontrwywiadu w 1 Rosyjskiej Brygadzie Narodowej SS podczas II wojny światowej.
Życiorys.
W okresie międzywojennym służył w Armii Czerwonej, dochodząc do stopnia generała majora. Od 1935 r. dowódził 59, a następnie 114 Pułkami Strzeleckimi. W 1938 r. objął funkcję szefa sztabu 67 Dywizji Strzeleckiej. W 1939 r. został dowódcą 48 Dywizji Strzeleckiej, na czele której walczył z Niemcami. W 1941 r. dostał się do niewoli i został osadzony w oflagu. Wkrótce podjął kolaborację z okupantami. Wstąpił do Rosyjskiej Armii Wyzwoleńczej (ROA) gen. Andrieja Własowa. Na pocz. 1943 r. został szefem kontrwywiadu i sieci SD w ramach 1 Rosyjskiej Brygady Narodowej SS dowodzonej przez ppłk. Władimira Gila-Rodionowa. 16 sierpnia tego roku część Brygady wraz ze swoim dowódcą przeszła na stronę partyzantów. Pawieł Bogdanow, który był temu zdecydowanie przeciwny, został aresztowany i przekazany stronie partyzanckiej. W 1950 r. został skazany na karę śmierci, natychmiast wykonaną.
Linki zewnętrzne.
Służba wojskowa gen. Pawła B. Bogdanowa (jęz. angielski)

</doc>
<doc id="1127103" url="https://pl.wikipedia.org/wiki?curid=1127103" title="Proces r">
Proces r

Proces r (ang. "r-process", "rapid neutron captures process") – reakcja jądrowa polegająca na wychwycie prędkich neutronów przez nuklidy. Proces ów występuje w końcowym etapie życia masywnych gwiazd – podczas wybuchu supernowych i kilonowych, gdy podczas jednoczesnego wychwytu wielu neutronów powstają nuklidy cięższe od żelaza.
Nuklidem, od którego zaczyna się łańcuch reakcji jest jądro żelaza-56.
Proces powstawania jąder o większej liczbie atomowej polega zazwyczaj na:
Przykładowy ciąg reakcji procesu
czyli
Izotopy, dla których izotop zawierający o jeden neutron mniej nie jest trwały (np.: kadm-116, cyna-122, cyna-124, antymon-123), mogą powstać tylko w wyniku tego procesu.
W procesie r, jądro przyłącza kolejne neutrony aż do osiągnięcia stanu marginalnej stabilności, w którym energia wiązania kolejnego neutronu byłaby równa zeru. Wówczas dopiero skala czasowa wychwytu neutronu zbliża się do skali czasowej rozpadu beta i jądro ulega rozpadowi, po czym przyłącza kolejne neutrony. Proces wymaga zatem bardzo gęstych strumieni neutronów, rzędu 1022 neutronów na cm² na sekundę, oraz ogromnych temperatur, możliwych do uzyskania tylko podczas wybuchu supernowej (typ Ib/c oraz II).
Powstają w ten sposób jądra o maksymalnej liczbie neutronów dla danej liczby masowej. Ciąg ten kończy się na jądrach z liczbą masową około 300, czyli superciężkich.
Proces r został opisany w 1957 roku w pracy Margaret i Goeffreya Burbidge’ów oraz Williama Fowlera i Freda Hoyle’a, do wyjaśnienia obserwowanych we Wszechświecie obfitości pierwiastków ciężkich.
Miejsce występowania procesu.
Proces r może zachodzić w masywnych gwiazdach (olbrzymach). Reakcje te mogą również przebiegać podczas zlewania się dwóch gwiazd neutronowych lub gwiazdy neutronowej z czarną dziurą w przejściowo istniejącym bogatym w neutrony dysku akrecyjnym otaczającym obiekt zwarty. Tego typu zlewanie się gwiazd zwartych jest jednym z proponowanych mechanizmów powstawania krótkich błysków gamma.
Obserwacje gwiazd ciągu głównego wskazują, że w gwiazdach o małej metaliczności proporcje ilości ciężkich pierwiastków, wskazują na to że powstały one w procesie r, przez co sugeruje się, że proces ten może także zachodzić w takich gwiazdach

</doc>
<doc id="1127104" url="https://pl.wikipedia.org/wiki?curid=1127104" title="Thalurania furcata">
Thalurania furcata



</doc>
<doc id="1127105" url="https://pl.wikipedia.org/wiki?curid=1127105" title="Stefan Havlik">
Stefan Havlik

Štefan Havlík . Mistrz Świata w kulturystyce amatorskiej (kat. wagowa do 85 kg, 2003), a także czterokrotny zdobywca tytułu Mistrza Europy (kat. do 90 kg w 2001, 2006 i 2010, w 2011 kat. ciężka) i czterokrotny Mistrz Słowacji (1999, 2001, 2005, 2006) w tej dziedzinie sportu. Zamieszkał w Bratysławie.

</doc>
<doc id="1127113" url="https://pl.wikipedia.org/wiki?curid=1127113" title="Cervus alfredi">
Cervus alfredi



</doc>
<doc id="1127114" url="https://pl.wikipedia.org/wiki?curid=1127114" title="Simon Rex">
Simon Rex

Simon Rex, właściwie Simon Rex Cutright (ur. 20 lipca 1974 w San Francisco) – amerykański aktor, komik, osobowość telewizyjna, raper i model.
Życiorys.
Wczesne lata.
Urodził się i wychował w San Francisco w stanie Kalifornia jako jedyne dziecko Paula i Zoe Cutright. Jego ojciec pochodził z Ameryki Południowej i miał angielskie pochodzenie, a matka była Żydówką. W wieku siedemnastu lat po użyciu znalezionej w portfelu karty kredytowej został zatrzymany przez policję za oszustwo i zastosowano wobec niego środki probacyjne polityki karnej. W 1992 roku ukończył szkołę średnią Alameda High School w Alameda w stanie Kalifornia.
Kariera.
W 1993, mając 19 lat, w Los Angeles pod pseudonimem Sebastian wziął udział w sesji zdjęciowej Brada Poseya. Następnie wystąpił w kilku filmowych produkcjach pornograficznych Club 1821 (Marina Pacific): "Hot Sessions 3" (1994), "Hard, &amp; Solo #2" (1996) i "Hard, &amp; Solo #3" (1996), gdzie pokazał się w solowych scenach masturbacji. W 1997 roku film "Hot Sessions 3" (1994) z jego udziałem otrzymał nagrodę AVN Award w kategorii „Best Gay Solo Video”.
Dorabiał jako model. Uczestniczył w kampanii reklamowej "L’Oréal", Tommy’ego Hilfigera, Calvina Kleina i Levi’s. W 1995 rozpoczął karierę jako VJ i przez dwa lata pracował jako prezenter kanału telewizyjnego MTV.
Po udziale w serialu "Słoneczny patrol" ("Baywatch", 1996), zagrał gościnnie w serialach Warner Bros.: sitcomie "Zoe i przyjaciele" ("Zoe, Duncan, Jack &amp; Jane", 1999), "Felicity" (1999), "Jack i Jill" (1999-2001) jako Michael „Mikey” Russo, "Siostrzyczki" ("What I Like About You", 2002-2003) jako Jeff, "Summerland" (2004-2005) i "Everwood" (2005). Na dużym ekranie zadebiutował w komedii grozy "Piszcz, jeśli wiesz co zrobiłem w ostatni piątek trzynastego" ("Shriek If You Know What I Did Last Friday the Thirteenth", 2000) z Tiffani Thiessen i Coolio.
Wystąpił również w horrorze "Straceni" ("The Forsaken", 2001), w komedii "Straszny film 3" ("Scary Movie 3", 2003) oraz w jej sequelach "Straszny film 4" ("Scary Movie 4", 2006) i "Straszny film 5" ("Scary Movie 5", 2013). Pojawił się w teledysku N.E.R.D do utworu „She Wants to Move” (2004). W przebojowej parodii filmów o komiksowych superbohaterach "Superhero" ("Superhero Movie", 2008) odegrał rolę Ludzkiej Pochodni.
W 2007 zapoczątkował karierę jako raper Dirt Nasty na MySpace. Pierwszy singiel z jego autorskiego krążka „Cracker Ass Fantastic” jest 3-minutową odą do jego fikcyjnej dziewczyny i ich międzyrasowej miłości. Nisko budżetowy film miał prawie 250 tys. odsłon na YouTube, a film do jego piosenki „1980” zdobył ponad milion odsłon. Kolejne utwory z płyty to „Baby Dick” i „Wanna Get High”. Koncertował wraz z innymi raperami, Mickeyem Avalonem i Andre Legacy oraz zespołem Dyslexic Speedreaders. 10 sierpnia 2010 ukazał się album "Nasty As I Wanna Be". Nagrał też duet z amerykańską gwiazdą Ke$hą zatytułowany „Miami Nighst” (2010).
W komediodramacie "Red Rocket" (2021) wystąpił jako Mikey Saber, wyblakła gwiazda porno, która powraca do swojego małego rodzinnego miasteczka w Teksasie. Film miał swoją światową premierę na 74. Festiwalu Filmowym w Cannes w konkursie w lipcu 2021.
Życie prywatne.
Jest współwłaścicielem prywatnego nowojorskiego klubu nocnego The Plumm. Był związany z Jasmine Waltz, Bobbie Brown, Jaime Pressly (2000-2001), Nicole Marie Lenz (2003-2004) i Paris Hilton (2004-2008). We wrześniu 2004 spotykał się z Meghan Markle. Od grudnia 2014 do stycznia 2015 związany był z Kirstiną Colonną.

</doc>
<doc id="1127118" url="https://pl.wikipedia.org/wiki?curid=1127118" title="Tajpak">
Tajpak

Tajpak (kaz. "Тайпақ" - تايپاق ) – wieś (dawniej miasto) w Kazachstanie (obwód zachodniokazachstański), w dolinie rzeki Ural (na wysokości jednego metra n.p.m.), na prawym jej brzegu, około 250 km na południe od miasta Uralsk. Założone pod nazwą Kałmykowsk (ros. "Калмыковск", albo w archaicznej pisowni rosyjskiej sprzed 1917 – "Калмыковскъ") – jako ośrodek administracyjny jednego z czterech ujezdów Obwodu Uralskiego, potem przemianowane na Kałmykowo, ros. "Калмыково". W 1899 utraciło prawa miejskie, a centrum administracyjne przeniesione zostało do położonego około 130 km na północ Łbiszczeńska.
Po upadku i rozwiązaniu ZSRR miasto znalazło się w granicach Kazachstanu pod nazwą zmienioną na Tajpak. W roku 1999 w Tajpaku mieszkało 5,1 tysiąca osób.

</doc>
<doc id="1127119" url="https://pl.wikipedia.org/wiki?curid=1127119" title="Jeannine Taylor">
Jeannine Taylor

Jeannine Taylor (ur. 2 czerwca 1954 w Hartford w stanie Connecticut w USA) – amerykańska aktorka filmowa, telewizyjna i estradowa.
Absolwentka Wheaton College.
Wystąpiła w jednej z drugoplanowych ról w kultowych horrorze Seana S. Cunninghama "Piątek, trzynastego" (1980). Pojawiła się także jako Samantha Edwards w telewizyjnym dramacie Petera Levina "The Royal Romance of Charles and Diana" (1982).
Od 3 lutego 1990 roku jest żoną Jamesa McConnella, z którym pracuje w charytatywnej firmie „Serval NY Plays” pod nazwiskiem meżą. Obecnie Taylor i jej mąż mieszkają w Keene w New Hampshire. W 2013 Taylor pojawiła się we własnej osobie w filmie dokumentalnym "".

</doc>
<doc id="1127120" url="https://pl.wikipedia.org/wiki?curid=1127120" title="Kałmykowsk">
Kałmykowsk



</doc>
<doc id="1127121" url="https://pl.wikipedia.org/wiki?curid=1127121" title="Kałmykowo">
Kałmykowo



</doc>
<doc id="1127123" url="https://pl.wikipedia.org/wiki?curid=1127123" title="Georg Elser">
Georg Elser

Johann Georg Elser (ur. 4 stycznia 1903 roku w Hermaringen, zabity 9 kwietnia 1945 w Dachau) – niemiecki stolarz, socjalista i przeciwnik nazizmu, jeden z najbardziej znanych samotnych zamachowców na Adolfa Hitlera.
Życiorys.
Pochodził z niezamożnej rodziny. Edukację zakończył na szkole podstawowej. Terminował jako czeladnik stolarski, pracował też w pracowni zegarmistrzowskiej, gdzie nabył umiejętność konstruowania mechanizmów zegarowych, co wykorzystał do przygotowania bomby do zamachu na Adolfa Hitlera po wybuchu II wojny światowej.
Zamach na Adolfa Hitlera, 8 listopada 1939.
Po ataku na Polskę, Hitler, wówczas naczelny dowódca Wehrmachtu, nie zrezygnował z ceremonialnych uroczystości partyjnych, do których należały coroczne spotkania 8 listopada w "Piwnicy Mieszczańskiej" ("Bürgerbräukeller") w Monachium ku czci poległych towarzyszy z ruchu narodowosocjalistycznego oraz "marszu na Feldherrenhalle". 8 listopada 1939 roku o 20.00 Hitler przybył do "Piwnicy Mieszczańskiej" i wygłosił przemówienie. Mimo aplauzu zebranych i wbrew swoim zwyczajom skrócił o 30 minut swoje wystąpienie i już o 21:00 opuścił lokal, gdyż spieszył się do Berlina, gdzie przygotowywano atak na Francję i Wielką Brytanię. W 20 minut później "Piwnicą Mieszczańską" wstrząsnął wybuch, załamał się filar i runął sufit sali biesiadnej w pobliżu podium, na którym chwilę wcześniej zakończył przemówienie Hitler. Spod rumowiska wyciągnięto 8 ciał i ponad 60 rannych.
Zamachowca Georga Elsera ujęto przypadkowo na granicy niemiecko-szwajcarskiej w okolicy Jeziora Bodeńskiego, gdy próbował opuścić Niemcy, jeszcze zanim nastąpił wybuch. Został zatrzymany przez straż graniczną z Konstancji. Rewizja bagaży Elsera wykazała, że zawierały one dane dotyczące bomb i materiałów wybuchowych, detale metalowe oraz widokówkę "Piwnicy Mieszczańskiej" z zaznaczonymi na niej niektórymi elementami konstrukcji. Nieco dziwne wydaje się, że Elser zatrzymał tego rodzaju dowody przy sobie. To przez nie stał się głównym podejrzanym o dokonanie zamachu w Monachium.
Gestapo w Monachium rozpoczęło niezwłocznie śledztwo, które jednak na polecenie Heinricha Himmlera przejął Główny Urząd Bezpieczeństwa Rzeszy () w Berlinie. Himmler podejrzewał, że Elser nie działał w pojedynkę. Ponieważ w nocy z 8 na 9 listopada 1939 roku w holenderskiej miejscowości Venlo oddział specjalny SS uprowadził dwóch oficerów wywiadu brytyjskiego kpt. Besta i mjr. Stevensa (tzw. incydent w Venlo), zaczęto snuć podejrzenia, że Elser działał z polecenia brytyjskich służb specjalnych. Sądzono też, że zamach mógł być zemstą Ottona Strassera za śmierć jego brata Gregora. Nie rozstrzygnięto jednak, czy Himmler faktycznie podejrzewał brytyjskie służby specjalne i Ottona Strassera o współudział w zamachu, czy też chodziło mu jedynie o pozyskanie odpowiedniego materiału dla propagandy hitlerowskiej.
Wątpliwości budzi przygotowanie zamachu w pojedynkę. Możliwe zatem, że współpracowały z Elserem osoby wtajemniczone, które umożliwiły mu pozostawanie w "Piwnicy Mieszczańskiej" po zamknięciu lokalu (w godzinach nocnych). W tym czasie wydrążył on otwór w głównej kolumnie (usuwając za każdym razem ślady swojej działalności), po czym umieścił w nim i zamaskował bombę zegarową własnej konstrukcji, nie budząc niczyjego podejrzenia. Śledztwo prowadzone przez SS, połączone z torturami, nie ujawniło jednak współsprawców zamachu. Elsera do końca wojny osadzono w obozach koncentracyjnych Sachsenhausen i Dachau, a ostatecznie zgładzono go 9 kwietnia 1945.
Kontrowersje.
Niemiecki teolog protestancki Martin Niemöller twierdził, że od współwięźnia w obozie koncentracyjnym usłyszał, że rzekomo Elser był członkiem SS, a zamach miałby być dziełem nazistów. Jeden z programów Bogusława Wołoszańskiego „Sensacje XX wieku" w odcinku pt. „Pojedynek w Venlo" wysunął hipotezę, że zamach był intrygą Heinricha Himmlera, który chciał przejąć władzę po Hitlerze. A dzień po zamachu (czyli 9 listopada 1939) w przygranicznej miejscowości Venlo miało dojść do porozumienia między SS a brytyjskim wywiadem. Lecz po nieudanym zamachu Himmler postanowił zatrzeć wszystkie ślady i przerwać rozmowy z Brytyjczykami. Dopiero pod koniec wojny Himmler ponowił znów kontakt.
Upamiętnienia.
W Monachium jedna z sal koncertowych upamiętnia jego imię.

</doc>
<doc id="1127126" url="https://pl.wikipedia.org/wiki?curid=1127126" title="Józef Krzysik">
Józef Krzysik

Franciszek Krzysik (Krzysikiewicz), w zakonie kapucynów o. Józef, (ur. 31 sierpnia 1800 w Woli Jasienickiej, zm. 24 maja 1882 w Krośnie) – malarz, opiekun powstańców, autor prac teologicznych. 
Święcenia kapłańskie przyjął 10 października 1830 we Lwowie. Studiował teologię i filozofię. Pracował w klasztorach i kościołach w Sędziszowie, Krośnie, Rozwadowie. W latach 1843-1873 był prowincjałem prowincji galicyjskiej z siedzibą w Sędziszowie, a potem w Krośnie. Był miłośnikiem sztuki, jej mecenasem i kustoszem.
Został pochowany na Starym Cmentarzu w Krośnie.
W Kościele oo. Kapucynów w Krośnie została ustanowiona tablica upamiętniająca jego zasługi.

</doc>
<doc id="1127127" url="https://pl.wikipedia.org/wiki?curid=1127127" title="Lebiediew">
Lebiediew

Lebiediew (ros. "Лебедев") – szóste na liście najpopularniejszych nazwisk rosyjskich. Pochodzi od rzeczownika pospolitego "лебедь" (łabędź). Forma żeńska – Lebiediewa.

</doc>
<doc id="1127132" url="https://pl.wikipedia.org/wiki?curid=1127132" title="Korowódkowate">
Korowódkowate

Korowódkowate (Thaumetopoeinae) – podrodzina owadów rodziny garbatkowatych (Notodontidae), w obrębie rzędu motyli, do niedawna traktowana jako samodzielna rodzina Thaumetopoeidae.
Cechy charakterystyczne.
Imago.
Korowódkowate to motyle średniej wielkości, o szarawym, brunatnym lub brązowym ubarwieniu skrzydeł. Deseń stanowią najczęściej ciemne, lekko ukośne przepaski na przedniej parze skrzydeł. Krępe, średniej wielkości ciało pokrywają często dość długie włoski. Rurka ssąca jest zredukowana (dorosłe owady nie pobierają pokarmu). Samce mają szerokie, dwustronnie pierzaste czułki. Motyle latają w nocy.
Larwy.
Silnie owłosione gąsienice pojawiają się wiosną. Oprócz długich włosków, tworzących kępki, u nieco starszych osobników pojawiają się krótkie (0,1–0,2 mm), łamliwe włoski parzące. Roznoszone przez wiatr mogą powodować u ludzi i zwierząt silne podrażnienie skory i błon śluzowych. Gąsienice żyją gromadnie; w ciągu dnia spędzają czas we wspólnie sporządzonych oprzędach. Wieczorami wychodzą z nich do miejsc żerowania, by o poranku powrócić do gniazda. Podczas tych wędrówek tworzą charakterystyczne korowody (długości nawet kilku metrów), tzw. procesje (stąd nazwa rodziny). Każda z nich zachowuje kontakt dotykowy z poprzedniczką, a w razie zagubienia, szuka grupy do skutku. „Złośliwe” wytrącenie jednej z gąsienic z szeregu powoduje, że gąsienice znajdujące się za powstałą luką poruszają się szybciej, aż dogonią pochód. Ponadto gąsienica, która została przesunięta, usiłuje wepchać się z powrotem do szeregu; jeśli trafi przy tym na sztukę mniejszą i słabszą od siebie – zajmuje jej miejsce, w przeciwnym wypadku udaje jej się dołączyć dopiero na koniec korowodu. Francuski biolog, Jean Henri Fabre, wykazał w XIX wieku, że wędrówki te są zachowaniem automatycznym. Wykonał on eksperyment polegający na utworzeniu zamkniętego korowodu, poruszającego się po obwodzie koła. Gąsienice krążyły po tym torze przez 7 dni aż do całkowitego wycieńczenia i śmierci.
Występowanie.
Na całym świecie występuje niespełna 100 gatunków korowódek, z czego w Palearktyce 9, a w Polsce tylko 2.
Korowódkowate w Polsce.
Występujące w Polsce korowódkowate są motylami średniej wielkości, o krępej budowie ciała i rozpiętości skrzydeł od 3 do 4 cm. Są to:
Korowódkowate na świecie.
Wybrane gatunki korowódkowatych występujące na świecie:

</doc>
<doc id="1127137" url="https://pl.wikipedia.org/wiki?curid=1127137" title="U.S. Census Bureau">
U.S. Census Bureau



</doc>
<doc id="1127139" url="https://pl.wikipedia.org/wiki?curid=1127139" title="Katarzyna Matusik-Lipiec">
Katarzyna Matusik-Lipiec

Katarzyna Irena Matusik-Lipiec (ur. 29 czerwca 1975 w Gorlicach) – polska polityk, samorządowiec, posłanka na Sejm VI i VII kadencji.
Życiorys.
Ukończyła studia politologiczne na Wydziale Prawa i Administracji Uniwersytetu Jagiellońskiego. Pracowała w Stowarzyszeniu „Małopolskie Forum Edukacji Europejskiej”, następnie w Urzędzie Marszałkowskim województwa małopolskiego. W 2004 bez powodzenia kandydowała do Parlamentu Europejskiego, a w 2005 do Sejmu. W 2006 została wybrana radną krakowskiej rady miejskiej, w której objęła funkcję wiceprzewodniczącej.
W wyborach parlamentarnych w 2007 uzyskała mandat poselski z listy Platformy Obywatelskiej, otrzymując w okręgu krakowskim 15 130 głosów. W wyborach w 2011 z powodzeniem ubiegała się o reelekcję, otrzymując 22 178 głosów. Nie kandydowała w kolejnych wyborach w 2015.
Życie prywatne.
Była żoną Grzegorza Lipca, również polityka PO. Była także związana z Jakubem Szulcem.

</doc>
<doc id="1127144" url="https://pl.wikipedia.org/wiki?curid=1127144" title="Robbi Morgan">
Robbi Morgan

Robbi Morgan, właściwie Robyn Morgan (ur. 19 lipca 1961 r.) – amerykańska aktorka filmowa i telewizyjna.
Życiorys.
Morgan jako aktorka debiutowała na dużym ekranie w nagrodzonej Złotym Globem tragikomedii "Me, Natalie" (1969) z Patty Duke, Martinem Balsamem i Bobem Balabanem. Występując w filmie miała zaledwie osiem lat. Odegrała potem rolę sympatycznej Annie w klasycznym już dziś dreszczowcu Seana S. Cunninghama "Piątek, trzynastego" ("Friday the 13th", 1980). Wcześniej swoje talenty ujawniała między innymi w spotach reklamowych, parokrotnie w popularnych serialach. Zniknęła z mediów aż do roku 2009, kiedy to najpierw spontanicznie pojawiła się w dokumentalnym filmie "" (przedstawiającym kulisy powstawania serii "Piątek, trzynastego"), a następnie − w marcu − wystąpiła jako gość talk show "The Tyra Banks Show".
Grała także na deskach teatru broadwayowskiego w komediowym musicalu "Barnum" (1980-'82). Kariery aktorskiej nie kontynuuje od końca lat 80.
Jest żoną aktora i słynnego prezentera telewizyjnego Marka Lewisa Walberga. Pobrali się w 1987 roku (na przyjęciu weselnym gościła między innymi Demi Moore), mają dwójkę dzieci.

</doc>
<doc id="1127146" url="https://pl.wikipedia.org/wiki?curid=1127146" title="Dzwony Rachmaninowa">
Dzwony Rachmaninowa



</doc>
<doc id="1127149" url="https://pl.wikipedia.org/wiki?curid=1127149" title="Michał Marcinkiewicz">
Michał Marcinkiewicz

Michał Piotr Marcinkiewicz (ur. 26 lutego 1984 w Szczecinie) – polski polityk, poseł na Sejm VI kadencji.
Życiorys.
Ukończył studia na Wydziale Nauk Ekonomicznych i Zarządzania Uniwersytetu Szczecińskiego.
Był asystentem posła do PE Zdzisława Chmielewskiego. Należy do Platformy Obywatelskiej, z listy której w wyborach samorządowych w 2006 został wybrany na radnego Szczecina (wówczas jako najmłodszy radny w historii miasta), funkcję tę pełnił do 2007. W wyborach parlamentarnych w tym samym roku, kandydując w okręgu szczecińskim, zdobył 22 073 głosy, uzyskując mandat poselski. Został też prezesem drużyny siatkarskiej Morze Bałtyk Szczecin i działaczem Stowarzyszenia „Młodzi Demokraci”. W 2011 nie ubiegał się o reelekcję do Sejmu (został skreślony z listy kandydatów PO). W 2012 został konsulem RP w Helsinkach, a w 2014 dyrektorem gabinetu politycznego ministra spraw zagranicznych, następnie zatrudniony jako dyrektor gabinetu marszałka Sejmu.

</doc>
<doc id="1127154" url="https://pl.wikipedia.org/wiki?curid=1127154" title="Drugi rząd lorda Salisbury’ego">
Drugi rząd lorda Salisbury’ego

Drugi rząd pod przewodnictwem Roberta Gascoyne’a-Cecila, 3. markiza Salisbury. powstał 25 lipca 1886 i przetrwał do 11 sierpnia 1892.

</doc>
<doc id="1127155" url="https://pl.wikipedia.org/wiki?curid=1127155" title="Wonones I">
Wonones I

Wonones I (? – zm. 19) – król Partów w latach 8/9–11/12 i Armenii w latach 12–15.
Życiorys.
Wonones był najstarszym synem Fraatesa IV, który ok. 10 r. p.n.e. zdecydował się go wysłać wraz z trzema braćmi do Rzymu, by tron mógł objąć jego najmłodszy syn Fraates V. Po obaleniu Orodesa III partyjska arystokracja poprosiła Augusta o przysłanie do Partii jednego z synów Fraatesa IV, i cesarz przysłał Wononesa. Objął on władzę w 8 lub 9 roku, jednak rychło zniechęcił do siebie wcześniej proszących o jego przybycie arystokratów restrykcyjną polityką finansową oraz swoimi grecko-rzymskimi obyczajami. Tacyt opisał postać króla nieprzestrzegającego partyjskich zwyczajów:
W roku 10 lub 11 wystąpił przeciwko niemu nowy pretendent do tronu, pochodzący z Hyrkanii Artabanus. Początkowo Wonones pokonał go, ale jego niepopularność sprawiła, że w 11 lub 12 roku musiał ostatecznie całkowicie wycofać się z Partii do Armenii, gdzie objął niedawno opuszczony tron tego królestwa. Artabanus, teraz nowy król Partów, naciskał go jednak również na terenie Armenii, a co więcej w roku 14 nowy cesarz rzymski Tyberiusz wycofał swoje wsparcie, nie chcąc otwartej wojny z Partami. W tej sytuacji w roku 15 Wonones uciekł na terytorium rzymskie, a w roku 18 zgodnie z pokojem zawartym przez Rzym z Artabanusem znalazł się w Cylicji, pod nadzorem miejscowego namiestnika. Zginął w roku 19, kiedy próbował uciec spod rzymskiej kurateli.

</doc>
<doc id="1127158" url="https://pl.wikipedia.org/wiki?curid=1127158" title="Taste the Poison">
Taste the Poison

Taste the Poison to ostatni album szwedzkiej grupy Satanic Surfers. Płyta została wydana przez Bad Taste Records roku. Do piosenki U+I R 1 został nakręcony teledysk. Nagrano i zmiksowano w studiu w Malmö w maju i czerwcu 2005. Mastering Berno Paulsson and Patrik Wulf. Okładkę zaprojektował Robert Samsonowitz.

</doc>
<doc id="1127159" url="https://pl.wikipedia.org/wiki?curid=1127159" title="13 Pułk Czołgów">
13 Pułk Czołgów

13 Warszawski Pułk Czołgów Średnich (13 pcz) – oddział wojsk pancernych ludowego Wojska Polskiego.
Sformowany w 1951 jako 13 samodzielny pułk czołgów na podstawie „Planu zamierzeń organizacyjnych na lata 1951–1952”. Stacjonował w garnizonie Opole.
Struktura pułku.
Uzbrojenie pułku stanowiły: 63 czołgi średnie T-34/85 i 18 dział pancernych
W grudniu 1952 zmieniono etat. W pułku zmniejszono liczbę kompanii czołgów średnich do trzech i jednej kompanii dział pancernych. Ogólna liczba podstawowego sprzętu bojowego wynosiła wtedy 30 czołgów i 5 dział pancernych.
W składzie 2 Dywizji Zmechanizowanej i 10 Dywizji Pancernej.
W 1956 r. 13 pułk czołgów wszedł w skład 2 Dywizji Zmechanizowanej. W 1957 r. przeformowano go na 13 pułk czołgów i artylerii pancernej. W 1962 r. pułk włączono w skład 10 Sudeckiej Dywizji Pancernej im. Bohaterów Armii Radzieckiej jako 13 pułk czołgów średnich.
Rozformowany 4 marca 1989 roku.
Organizacja.
Dowództwo i sztab – 1 T-55 AK (w składzie trzech kompanii czołgów)
Tradycje.
Zgodnie z rozkazem nr 07/MON z 4 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, Dz. Roz. Tjn. MON Nr 5, poz. 21, pułk przyjął tradycje 13 Warszawskiego Pułku Artylerii Pancernej.

</doc>
<doc id="1127164" url="https://pl.wikipedia.org/wiki?curid=1127164" title="Unconsciously Confined">
Unconsciously Confined

Unconsciously Confined ("Nieświadomie więziony") to studyjny album szwedzkiej grupy Satanic Surfers.

</doc>
<doc id="1127165" url="https://pl.wikipedia.org/wiki?curid=1127165" title="Taste The Poison">
Taste The Poison



</doc>
<doc id="1127167" url="https://pl.wikipedia.org/wiki?curid=1127167" title="10 Pułk Czołgów">
10 Pułk Czołgów

10 Drawski Pułk Czołgów Średnich (10 pcz) – oddział wojsk pancernych ludowego Wojska Polskiego.
Formowanie i zmiany organizacyjne.
Pułk został sformowany w 1957 roku, w garnizonie Opole, w koszarach przy ul. Domańskiego, w składzie 10 Sudeckiej Dywizji Pancernej im. Bohaterów Armii Radzieckiej. Jednostka została zorganizowana na bazie 10 batalionu czołgów i artylerii pancernej oraz 7 szkolnego batalionu czołgów.
4 października 1973 roku oddział przejął dziedzictwo tradycji 10 pułku piechoty i otrzymał nazwę wyróżniającą „Drawski”.
W 1989 roku jednostka została przeformowana w 10 pułk zmechanizowany i podporządkowana dowódcy 10 Sudeckiej Dywizji Zmechanizowanej.
W 1994 roku pułk został przeformowany w 10 Opolską Brygadę Zmechanizowaną im. płk. Piotra Wysockiego.
Skład i uzbrojenie (lata 70.).
Podstawowe uzbrojenie pułku: 81 czołgów średnich T-55A, 10 transporterów opancerzonych SKOT-2A, 4 przeciwlotnicze działa samobieżne ZSU-23x4 Szyłka

</doc>
<doc id="1127168" url="https://pl.wikipedia.org/wiki?curid=1127168" title="2 Sudecki Pułk Czołgów">
2 Sudecki Pułk Czołgów

2 Sudecki Pułk Czołgów Średnich (2 pcz) – oddział wojsk pancernych ludowego Wojska Polskiego.
Historia.
Pułk powstał 19 marca 1946 w wyniku przeformowania 2 Brygady Pancernej, która wcześniej wchodziła w skład 1 Drezdeńskiego Korpusu Pancernego (Korpus rozformowano w październiku 1945).
W latach 1946-1948 pułk był samodzielną jednostką podporządkowaną bezpośrednio dowódcy Okręgu Wojskowego Poznań. Stacjonował we Wrześni. W kwietniu 1949 pułk włączono w skład 10 Sudeckiej Dywizji Pancernej i przeniesiono do Opola (zajmował koszary przy ul. Niemodlińskiej). W latach 1950-1954 pułk znajdował się w składzie 10 Dywizji Zmechanizowanej (przeformowanej z 10 Dywizji Pancernej), a od 1955 ponownie w składzie 10 Dywizji Pancernej (utworzonej na bazie 10 Dywizji Zmechanizowanej).
Pułk należał do przodujących jednostek zarówno w składzie 10 Dywizji Pancernej, jak i Śląskiego Okręgu Wojskowego. Za wysokie wyniki szkoleniowe był wielokrotnie wyróżniany w rozkazach dowódcy okręgu i ministra ON. 
W 1989 roku 2 Pułk Czołgów przekształcono w 59 Pułk Zmechanizowany znajdujący się w składzie 10 Dywizji Zmechanizowanej (powstała na bazie 10 Dywizji Pancernej w ramach reorganizacji wszystkich dywizji pancernych i zmechanizowanych WP na strukturę zunifikowaną). 
W momencie przejścia dywizji na strukturę brygadową w 1994 roku pułk został rozformowany.
Struktura organizacyjna i uzbrojenie (1978).
Podstawowe uzbrojenie pułku: 81 czołgów średnich T-55A, 10 transporterów opancerzonych SKOT-2A, 4 przeciwlotnicze działa samobieżne ZSU-23x4 Szyłka
Żołnierze pułku.
Dowódcy pułku:
Oficerowie

</doc>
<doc id="1127170" url="https://pl.wikipedia.org/wiki?curid=1127170" title="Bronisław Jóźwik">
Bronisław Jóźwik

Bronisław Jóźwik (ur. 14 maja 1923 w Chłopicach, zm. 2 marca 1971 w Przemyślu) – kanonier Polskich Sił Zbrojnych na Zachodzie, żołnierz 17 Pułku 6 Lwowskiej Dywizji Piechoty, 7 Batalionu 3 Dywizji Strzelców Karpackich oraz Dywizjonu Artylerii Przeciwpancernej 1 Samodzielnej Brygady Spadochronowej, z którym wziął udział w Operacji Market Garden.
Elementy biograficzne.
Służbę wojskową rozpoczął w trakcie II wojny światowej. Podczas zesłania na Syberię wcielony został 13 września 1941 r. do Armii Polskiej na Wschodzie. Przydzielony do 17 Pułku 6 Lwowskiej Dywizji Piechoty, a następnie do 7 Batalionu 3 Dywizji Strzelców Karpackich przebył Bliski Wschód.
Następnie przeniesiony został do Wielkiej Brytanii, gdzie służbę rozpoczął w 1 Samodzielnej Brygadzie Spadochronowej.
Razem z Dywizjonem Artylerii Przeciwpancernej 1 SBS wziął udział w Operacji Market Garden.
Do bitwy w ramach Operacji Market Garden włączony został 19 września 1944 r. razem z II rzutem szybowcowym 1 SBS. Lądował na lądowisku LZ – L w szybowcu Horsa nr 129.
W trakcie bitwy pod Arnhem-Driel w Holandii 20 września 1944 r. wzięty został do niewoli, a następnie osadzono go w obozie jenieckim w Dachau. W niewoli niemieckiej przebywał do 16 kwietnia 1945 r.
Po ucieczce z obozu przekroczył linię frontu, a następnie przedostał się do Wielkiej Brytanii i macierzystej 1 SBS.
Bronisław Jóźwik za udział w Operacji Market Garden odznaczony został Bojowym Znakiem Spadochronowym o numerze:
- Zwykły Znak Spadochronowy nr 4233,
- Wieniec Bojowy nr 1561.
Otrzymał także Medal Wojska, Gwiazdę za wojnę 1939-1945, Gwiazdę za Francję i Niemcy, Medal Obrony, Medal Wojny 1939-1945.
Dnia 18 grudnia 1946 r. zwolniony został ze służby w Polskich Sił Zbrojnych w Wielkiej Brytanii, po czym repatriował do Polski.
Po powrocie do ojczyzny był wielokrotnie przesłuchiwany i represjonowany przez UB i SB.
Zmarł 2 marca 1971 r. w Przemyślu. Pochowany jest na cmentarzu głównym w Przemyślu.

</doc>
<doc id="1127174" url="https://pl.wikipedia.org/wiki?curid=1127174" title="25 Pułk Zmechanizowany">
25 Pułk Zmechanizowany

25 Nyski Pułk Zmechanizowany (25 pz) - oddział Wojsk Zmechanizowanych Sił Zbrojnych PRL.
Historia pułku.
30 września 1967 roku 40 Pułk Zmechanizowany przejął dziedzictwo tradycji 25 Pułku Piechoty i został przemianowany na 25 Pułk Zmechanizowany. Jednocześnie dzień 16 kwietnia został ustanowiony świętem pułku .
Pułk wchodził w skład 10 Sudeckiej Dywizji Pancernej im. Bohaterów Armii Radzieckiej. Stacjonował w garnizonie Opole.
4 października 1973 roku pułk otrzymał nazwę wyróżniającą "Nyski" .
W grudniu 1981 roku stan ewidencyjny pułku liczył 1430 żołnierzy (około 65% stanu etatowego "W"). W dniu 16 grudnia 1981 roku, w Katowicach, wydzielone siły pułku prowadziły działania "odblokowujące" KWK „Wujek”. 
12 września 1991 roku pułk utracił prawo do nazwy wyróżniającej.
W 1990 roku oddział został przeniesiony do garnizonu Gliwice. W 2001 roku pułk został rozformowany. Na jego bazie powstała 23 Śląska Brygada Obrony Terytorialnej.

</doc>
<doc id="1127175" url="https://pl.wikipedia.org/wiki?curid=1127175" title="Fragments and Fractions">
Fragments and Fractions

Fragments and Fractions – album szwedzkiej grupy Satanic Surfers.

</doc>
<doc id="1127177" url="https://pl.wikipedia.org/wiki?curid=1127177" title="Leki analeptyczne">
Leki analeptyczne



</doc>
<doc id="1127182" url="https://pl.wikipedia.org/wiki?curid=1127182" title="Lek analeptyczny">
Lek analeptyczny



</doc>
<doc id="1127184" url="https://pl.wikipedia.org/wiki?curid=1127184" title="Songs From the Crypt">
Songs From the Crypt

Songs From the Crypt – album-kompilacja utworów szwedzkiej grupy Satanic Surfers. Na płycie znajdują się utwory z pierwszego minialbumu Skate to Hell oraz wcześniej niepublikowane piosenki. Płyta została wydana z okazji dziesiątych urodzin zespołu.

</doc>
<doc id="1127186" url="https://pl.wikipedia.org/wiki?curid=1127186" title="Brazylijska gorączka krwotoczna">
Brazylijska gorączka krwotoczna

Brazylijska gorączka krwotoczna – słabo poznana choroba wirusowa, opisana po raz pierwszy w 1994 roku w miejscowości Sabiá w brazylijskim stanie São Paulo. Kolejne dwa przypadki dotyczyły pracowników laboratoriów, mających kontakt z materiałem zakaźnym.
Etiologia.
Czynnikiem etiologicznym brazylijskiej gorączki krwotocznej jest RNA wirus Sabiá (SABV) zaliczany do arenawirusów Nowego Świata (kompleks Tacaribe).
Uważa się, że udział w przenoszeniu zarazka mogą mieć gryzonie. Do zakażeń laboratoryjnych doszło drogą wziewną, poprzez aspirację cząsteczek wirusa.
Objawy.
W przebiegu choroby obserwowano wystąpienie objawów rzekomogrypowych (osłabienie, wysoka gorączka, dreszcze, bólu gardła, głowy, mięśni), zapalenia spojówek, objawów dyspeptycznych (bóle brzucha, biegunka, nudności i wymioty) prowadzących do odwodnienia.
Pierwsze opisane wystąpienie choroby zakończyło się zgonem pacjentki. Wystąpiły u niej krwawienia z dróg rodnych i krwiste wymioty. W preparacie sekcyjnym stwierdzono obrzęk płuc, ogniska krwotoczne i martwicze w wątrobie oraz krwawienia do przewodu pokarmowego.
W badaniach laboratoryjnych obserwowano leukopenię i podwyższenie poziomu aminotransferaz.
Leczenie.
Nie opracowano leczenia przyczynowego.

</doc>
<doc id="1127187" url="https://pl.wikipedia.org/wiki?curid=1127187" title="Thaumetopoea processionea">
Thaumetopoea processionea



</doc>
<doc id="1127191" url="https://pl.wikipedia.org/wiki?curid=1127191" title="HMS Javelin">
HMS Javelin

HMS Javelin – brytyjski niszczyciel z okresu II wojny światowej, należący do typu J (J/K/N), w służbie Royal Navy w latach 1939-1949. Nosił znak taktyczny F61, od czerwca 1940 G61. Był jednym z dwóch niszczycieli typu J, które przetrwały wojnę.
Podczas wojny, "Javelin" otrzymał osiem wyróżnień bitewnych ("Battle Honours"): za Norwegię 1940, Dunkierkę 1940, Atlantyk 1940, Diego Suarez 1942, Arktykę 1942, Morze Śródziemne 1942, Normandię 1944 i kanał La Manche 1945.
Budowa.
Okręt zamówiono 25 marca 1937 w ramach programu z 1936 roku. Stępkę pod budowę położono 11 października 1937 w stoczni John Brown &amp; Company w Clydebank w Szkocji, kadłub wodowano 21 grudnia 1938. Budowę rozpoczęto jako niszczyciela typu K o nazwie "Kashmir", lecz przed wodowaniem zamieniono go nazwą z równolegle budowanym niszczycielem "Javelin" (pol. oszczep) identycznego typu J (późniejszy HMS "Kashmir"). Okręt wszedł do służby w Royal Navy jako HMS "Javelin" 10 czerwca 1939 (był to drugi okręt o tej nazwie). W tej samej stoczni budowano też równocześnie niszczyciel tego typu HMS "Jackal", a następnie HMAS "Nizam" i "Nerissa" (późniejszy polski "Piorun" identycznego typu N. Koszt budowy, bez uzbrojenia i wyposażenia łączności, wyniósł £391.570.
Służba.
Północna Europa 1939–1942.
Podobnie jak inne okręty typu J, "Javelin" wszedł do służby wkrótce przed wybuchem II wojny światowej, w skład 7. Flotylli Niszczycieli Floty Metropolii. Flotylla ta po wybuchu wojny bazowała w ujściu rzeki Humber, jako część sił "Humber Force" Dowództwa Nore. Przez pierwsze miesiące wojny niszczyciele flotylli głównie patrolowały na Morzu Północnym i eskortowały tam konwoje przybrzeżne. Podczas pierwszych miesięcy służby, "Javelin" kilkakrotnie atakował okręty podwodne, lecz bezskutecznie.
22 września 1939, podczas operacji SK przeciw niemieckiej żegludze, "Javelin" został poważnie uszkodzony w kolizji z niszczycielem HMS "Jersey" w Skagerraku, lecz zdołał dopłynąć o własnych siłach do Anglii. Przed ukończeniem remontu, został podczas przebazowania ponownie uszkodzony w kolizji z parowcem SS "Mordant" 22 października 1939 pod Whitby (2 zabitych), remont w Middlesbrough trwał łącznie do stycznia 1940.
W kwietniu i maju 1940 "Javelin" wziął udział w kampanii w Norwegii. 9 kwietnia wyszedł w morze w eskorcie pancernika HMS "Warspite", dołączając do głównych sił brytyjskiej Home Fleet adm. Forbesa. Następnie głównie eskortował konwoje pomiędzy Norwegią i Wielką Brytanią, często z niszczycielem "Jackal", bazując w Scapa Flow. 22 kwietnia był nieskutecznie atakowany przez lotnictwo w fiordzie Heisse. 29 kwietnia-1 maja 1940 eskortował (wraz z "Jackal") krążownik HMS "Glasgow" ewakuujący króla Norwegii i zapas złota z Molde do Tromsø. 11 maja osłaniał wraz z "Jackal" ewakuację odciętych brytyjskich żołnierzy z Mosjøen do Bodø.
Podporządkowano go następnie w połowie maja do Dowództwa Nore ("Nore Command"), z bazą w Harwich. Osłaniał m.in. trałowce przecinające kable telefoniczne u wybrzeża francuskiego (operacja "Quizote"). Wziął następnie udział w kampanii francuskiej, ewakuując 28-29 maja na swoim pokładzie żołnierzy z Dunkierki do Wielkiej Brytanii (operacja Dynamo), m.in. z bliźniaczym "Jaguar". 28 maja został lekko uszkodzony przez niemieckie lotnictwo w Dunkierce. W dniach 6-16 czerwca 1940 był remontowany w Hull, otrzymał wówczas radar Type 286. "Javelin" został następnie przydzielony do 5. Flotylli Niszczycieli kmdra Louisa Mountbattena, operował na Morzu Północnym, na północnych podejściach z bazy Scapa Flow i nad kanałem La Manche.
W październiku został podporządkowany z grupą niszczycieli Dowództwu Zachodnich Podejść. Zajmował się wciąż głównie eskortą konwojów. W nocy 10-11 października 1940 wziął udział w operacji "Medium", ostrzeliwując wraz z pancernikiem HMS "Revenge" i niszczycielami 5. Flotylli port w Cherbourgu.
24 listopada 1940 uczestniczył w bezskutecznej próbie przechwycenia niemieckich niszczycieli, przeprowadzających rajd pod brytyjskie wybrzeże. W nocy 29 listopada 1940 wziął udział wraz z HMS "Jackal", "Kashmir", "Jersey" i "Jupiter" w potyczce z niemieckimi niszczycielami "Karl Galster", "Hans Lody" i "Richard Beitzen", przeprowadzającymi ponowny rajd. "Javelin" jako jedyny został ciężko uszkodzony dwiema torpedami niszczyciela "Hans Lody", które urwały mu całą część dziobową i rufową, lecz dzięki sprawnej pracy drużyn przeciwawaryjnych zdołał utrzymać się na wodzie. Zginęło 3 oficerów i 43 marynarzy.
Remont w Devonport trwał aż do 17 stycznia 1942. Po ukończeniu, pełnił zadania eskortowania okrętów Home Fleet z bazy Scapa Flow, na początku marca osłaniał konwoje arktyczne PQ-12 i QP-8.
Ocean Indyjski 1942.
W marcu i kwietniu 1942 "Javelin" brał udział w eskorcie konwoju WS-17 i WS-17A przez Freetown do Durbanu w Południowej Afryce. W maju wziął udział w lądowaniu na Madagaskarze (operacja "Ironclad") – 5 maja wspierał ogniem lądowanie w Diego Suarez, pełnił następnie patrole przeciwpodwodne.
Morze Śródziemne 1942−1943.
"Javelin" został następnie w maju 1942 przeniesiony do 14. Flotylli Niszczycieli Floty Śródziemnomorskiej, bazującej w Aleksandrii, w składzie której działały pozostałe ocalałe niszczyciele tego typu. Brał aktywny udział w działaniach przeciw flocie i żegludze włoskiej i operacjach konwojowych na Maltę. M.in. 14-16 czerwca 1942 brał udział w osłonie konwoju "Vigorous", który spotkał się z silnym przeciwdziałaniem lotnictwa wroga. Podczas tej operacji "Javelin" holował 15 czerwca poważnie uszkodzony niszczyciel HMAS "Nestor", lecz z powodu uszkodzeń i obawy ataków lotniczych 16 czerwca rano dobił go bombami głębinowymi, po zdjęciu załogi. 19 lipca 1942 z krążownikami "Dido" i "Euryalus" i niszczycielami "Jervis", "Pakenham" i "Paladin", ostrzeliwał niemieckie pozycje w Marsa Matruh. Od 10 sierpnia 1942 osłaniał pozoracyjny konwój na wschodnim Morzu Śródziemnym, a 13 sierpnia 1942 wraz z krążownikami HMS "Arethusa" i "Cleopatra" i niszczycielami "HMS Kelvin", "Sikh" i "Zulu" bombardował Rodos (operacje dywersyjne dla konwoju operacji "Pedestal"). W listopadzie brał udział w osłonie konwoju MW-13 (operacja "Portcullis").
Wszedł następnie w skład Zespołu K ("Force K"), działającego z Malty. 2 grudnia 1942 wziął udział, w składzie Zespołu K, wraz z niszczycielami "Jervis", "Nubian" i "HMS Kelvin" w potyczce, w której zatopiono włoski torpedowiec "Lupo" koło wysp Karkanna, ratujący rozbitków i dobito parowiec "Veloce" (5451 BRT).
17 stycznia 1943 "Javelin" z "Pakenham" zatopił mały okręt pomocniczy. 20 stycznia wraz z "Kelvinem" zatopił pod Trypolisem 11 małych włoskich statków i eskortujących je pomocniczych trałowców. W nocy 22/23 stycznia z krążownikami "Cleopatra" i "Euryalus" oraz niszczycielami "Jervis", "Nubian" i "Kelvin" ostrzeliwał drogi odwrotu włoskich jednostek pancernych pod Zuwara.
W czerwcu 1943 "Javelin" wspierał desant na Pantellerii, po czym został skierowany do Wielkiej Brytanii do remontu w Portsmouth, gdzie przybył 15 czerwca.
Północna Europa 1944.
Po remoncie, w lutym 1944 został włączony w skład 10. Flotylli Niszczycieli Floty Metropolii w Scapa Flow i działał na Morzu Północnym. W maju przeniesiony z flotyllą do Plymouth, brał następnie w czerwcu udział w osłonie lądowania w Normandii. 9 czerwca 1944 wziął udział w bitwie koło wyspy Ushant (Ouessant) z niemieckimi niszczycielami (w składzie półdywizjonu prowadzonego przez ORP Błyskawica).
7 lipca 1944 doznał uszkodzenia rufy w kolizji z HMS "Eskimo" (3 zabitych). Remontowany w Plymouth i Belfaście do końca grudnia 1944..
Morze Śródziemne 1945–1946.
W lutym 1945 został ponownie przebazowany do 14. Flotylli na Morze Śródziemne i 19 lutego dotarł do Aleksandrii. Od 9 marca do maja przechodził tam remont kotłów. Działał na Morzu Śródziemnym po zakończeniu wojny w Europie, do kwietnia 1946.
Po przybyciu 17 maja 1946 do Portsmouth, został następnie wycofany do rezerwy. 31 lipca 1946 przeniesiono go do Floty Rezerwowej, później był odstawiony w Harwich. 31 października 1948 skreślony z listy floty, po czym używany jako okręt-cel i w końcu sprzedany na złom do West of Scotland Shipbreaking w Troon w Szkocji, gdzie przybył 11 czerwca 1949.
Dowódcy
"Opis okrętu i szczegółowe dane – zobacz Niszczyciele typu J/K/N"
Dane techniczne.
Uzbrojenie i wyposażenie:
"Uwaga – dane dotyczące uzbrojenia dotyczą ogólnie okrętów typu J, daty zmian w konkretnym przypadku są orientacyjne."
Wyposażenie

</doc>
<doc id="1127192" url="https://pl.wikipedia.org/wiki?curid=1127192" title="Humphrey Davy">
Humphrey Davy



</doc>
<doc id="1127193" url="https://pl.wikipedia.org/wiki?curid=1127193" title="Descalzas Reales">
Descalzas Reales

Klasztor klarysek Descalzas Reales w Madrycie, (dosłownie: "Klasztor Bosych Królewskich") (hiszp. "El Monasterio de las Descalzas Reales") – królewski klasztor klarysek w Madrycie zarządzany przez Patrimonio Nacional.
Historia.
Klasztor powstał z fundacji Joanny Austriackiej (Juana de Austria), córki cesarza Karola V i matki króla Sebastiana Portugalskiego. Zajmuje on budynki dawnego pałacu Karola V i Izabeli Portugalskiej, które w 1557 r. zostały z inicjatywy Juany de Austria przekazane klaryskom. Budynki te w zasadniczej części sięgają czasów Alfonso XI i zgodnie z tradycją to tutaj miały miejsce pierwsze Kortezy w Madrycie (1339).
Pierwsze mniszki sprowadził z Gandii św. Franciszek Borgia (Francisco de Borja) domniemany kochanek Juany de Austria. Zgodnie z założeniem fundatorki, Descalzas Reales stał się elitarnym schronieniem dla młodszych córek szlacheckich oraz owdowiałych monarchiń. Każda z nowicjuszek przekazywała na rzecz klasztoru swój posag, natomiast hojne donacje królewskie, w szczególności infantki Izabeli Klary, uczyniły z Descalzas Reales jeden z najbogatszych klasztorów w Europie. Był tu zatrudniony (1587-1611) jako kapelmistrz słynny kompozytor hiszpański Tomás Luis de Victoria.
Najbardziej znane mniszki to m.in.:
Architektura.
Kościół.
Kościół powstał według projektu Antonio Sillero, autorem fasady był Juan Bautista de Toledo (1559) (projektant Eskurialu), zaś absyda, chór i zakrystia są dziełem Juana Gómeza de Mora (1612) (projektant Plaza Mayor).
Ołtarz główny Gaspara Becerry (1565) wraz z obrazami Juana Pantoja de la Cruz ucierpiał znacznie w pożarze kościoła w 1862.
We wnętrzu przyciągają uwagę liczne dzieła wspomnianego Becerry oraz wybitnego rzeźbiarza hiszpańskiego manieryzmu Gregorio Fernándeza, jak również marmurowa statua grobowa Juany de Austria przedstawionej jako orantka, dłuta Pompeo Leniego.
Klasztor.
Klasztor jest znany z organizowanych na jego dziedzińcu procesji w czasie Wielkiego Tygodnia w szczególności w Wielki Piątek.
Klasztorne muzeum przechowuje wiele wysokiej klasy dzieł sztuki jak tapiserie flamandzkie z brukselskich warsztatów Raesa i Geubelsa wykonane według kartonów Rubensa (20 sztuk), uchodzące za najpiękniejsze barokowe tkaniny na świecie. Powstały one na zamówienie infantki Izabeli Klary, która następnie przekazała je do klasztoru. Miejscem ich ekspozycji jest dawne dormitorium zakonne.
Tutaj także, do roku 1862, przechowywany był obraz "Zwiastowanie" autorstwa Fra Angelico, który to w 1611 r. otrzymał w prezencie od rodziny Farnese książę Lermy, a który obecnie można podziwiać w Muzeum Prado. Ściany zdobią obrazy manierystów hiszpańskich Alonsa Coello, Juana Pantoja de la Cruz, Bartolome Gonzaleza, Rodriga Villandrando oraz wielkich malarzy złotego wieku m.in. José Jiméneza Donoso i Claudio Coello. Nisze wypełniają ołtarze bogato zdobione złotem, koralem i malowidłami. Sąsiadują z nimi dzieła mistrzów niderlandzkich (Jana Brueghla Aksamitnego i Rubensa) oraz włoskich (Tycjan). Można podziwiać niezwykłe i kosztowne dary pochodzące z różnych zakątków Imperium Hiszpańskiego z Sycylii, Meksyku, Peru, Filipin, czy Indii (Goa), oraz portrety dzieci króla Polski Zygmunta III Wazy, przesłane Filipowi III jako wyraz solidarności rodzinnej (królowa Hiszpanii Małgorzata i królowa Polski Konstancja były siostrami).
Wspaniałe wrażanie robi również dekoracja głównej klatki schodowej ("gran escalera") ozdobionej izuzjonistycznymi freskami, gdzie przedstawiono scenę dworską czasów Diego Velázqueza – klęczącą rodzinę królewską – Króla Filipa IV z żoną Marianną Austriaczką i dziećmi. Inicjatorką tej dekoracji była ksieni Anna Dorota; inskrypcja zamieszczona na fresku mówi:

</doc>
<doc id="1127196" url="https://pl.wikipedia.org/wiki?curid=1127196" title="Going Nowhere Fast">
Going Nowhere Fast

Going Nowhere Fast – ostatni studyjny album szwedzkiej grupy Satanic Surfers wydany przez wytwórnię Burning Heart.

</doc>
<doc id="1127197" url="https://pl.wikipedia.org/wiki?curid=1127197" title="666 Motor Inn">
666 Motor Inn

666 Motor Inn – studyjny album szwedzkiej grupy Satanic Surfers.
Lista utworów.
Ścieżki:

</doc>
<doc id="1127199" url="https://pl.wikipedia.org/wiki?curid=1127199" title="Mukesh Ambani">
Mukesh Ambani

Mukesh Ambani (hindi मुकेश अंबानी, ur. 19 kwietnia 1957 w Adenie) – indyjski przedsiębiorca. Właściciel 48 procent akcji spółki "Reliance Industries Limited".
Życiorys.
Ukończył studia na Uniwersytecie w Bombaju (Bachelor of Arts) oraz rozpoczął studia MBA na Stanford University, których nie ukończył.
Mukesh Ambani ma żonę, troje dzieci. W Bombaju zbudował duży apartamentowiec dla swojej rodziny: „Antilia”. Projekt wykonała firma Perkins and Will z Chicago, a inspiracją była architektura wiszących ogrodów Semiramidy.
Budynek został ukończony we wrześniu 2008 r. Koszt sięgnął miliard dolarów.
W 2008 Ambani zapowiedział zainwestowanie w Polsce sumy 1,8 mld złotych, w branży petrochemicznej.
Majątek.
29 października 2007 roku, w wyniku znacznego wzrostu cen akcji przedsiębiorstw
które posiada Ambani, wyceniono jego udziały na 63,2 mld $, co według indyjskich
mediów czyniłoby go najbogatszym człowiekiem na świecie.
Twierdzenie takie zostało jednak odrzucone przez samą firmę Reliance Industries, która stwierdziła, że wycena wartości została przeprowadzona błędnie. W 2021 roku znalazł się na 10 miejscu listy najbogatszych ludzi świata magazynu Forbes z majątkiem 84,5 mld. USD.

</doc>
<doc id="1127201" url="https://pl.wikipedia.org/wiki?curid=1127201" title="Gaussian">
Gaussian



</doc>
<doc id="1127203" url="https://pl.wikipedia.org/wiki?curid=1127203" title="Hero of Our Time">
Hero of Our Time

Hero of Our Time – pierwszy pełny, studyjny album szwedzkiej grupy Satanic Surfers. Płyta sprzedała się w nakładzie 60 000.

</doc>
<doc id="1127204" url="https://pl.wikipedia.org/wiki?curid=1127204" title="Antoni Suchanek">
Antoni Suchanek

Antoni Suchanek (ur. 27 kwietnia 1901 w Rzeszowie, zm. 19 listopada 1982 w Gdyni) – polski malarz, marynista.
Życiorys.
Urodził się w rodzinie Henryka i Zofii z Kamińskich.
W czasie wojny polsko-bolszewickiej służył ochotniczo w 5 pułku piechoty Legionów.
W czasie II wojny światowej 5 czerwca 1943, podczas ślubu córki, aresztowany; więzień Pawiaka i obozu w Auschwitz, zwolniony na początku listopada 1943. Walczył w powstaniu warszawskim.
Spoczywa na Cmentarzu Witomińskim obok swojej trzeciej żony, Stanisławy (kwatera 59-28-26).
Wykształcenie.
Ukończył szkołę średnią. Zdolności plastyczne przejawiał od wczesnych lat młodości. W związku z czym odebrał wykształcenie w Akademii Sztuk Pięknych w Krakowie. Był uczniem Józefa Mehoffera i Leona Wyczółkowskiego.
Działalność artystyczna.
Osiadł w Gdyni, gdzie czerpał inspirację z powstającego miasta, portu i stoczni – w czym był prekursorem. Tworzył z perspektywy Kamiennej Góry i Kępy Oksywskiej. Za "Panoramę Gdyni II" na III Wystawie Morskiej otrzymał I nagrodę. W momencie rozpoczęcia kampanii wrześniowej 1939 roku zastępował Macieja Nehringa na stanowisku dyrektora muzeum „Zachęty”. Nadzorował zabezpieczenie i pakowanie zbiorów muzeum, w tym „Bitwy pod Grunwaldem” Jana Matejki. W 1946 powrócił do Gdyni i osiedlił się w Orłowie. Tworzył kronikę ilustrującą podnoszenie się z ruin zniszczonego portu (cykl "Stocznia buduje"). Aktywny uczestnik życia artystycznego w Trójmieście, czego efektem było stworzenie w kawiarni artystycznej Cyganeria Grupy Polskich Marynistów Plastyków. Wsparł go w tym Marian Mokwa. Malował ilustracje do wielu czasopism ukazujących się na Wybrzeżu. Tworzył wystrój statków, wykonując obrazy do mes MS Oliwa, MS Koszalin i MS Modlin. Był częstym uczestnikiem indywidualnych wystaw, między innymi w:
Twórczość artysty znajduje się obecnie m.in. w: Muzeum Narodowym w Gdańsku, Muzeum Narodowym w Warszawie, Narodowym Muzeum Morskim w Gdańsku, Muzeum Miasta Gdyni, Muzeum Okręgowym w Bydgoszczy, Muzeum Okręgowym w Nowym Sączu oraz w zbiorach instytucji związanych z gospodarką morską i kolekcjach prywatnych na całym świecie.
Upamiętnienie.
31 maja 2009 w Orłowie przy molo została odsłonięta rzeźba przedstawiająca artystę, która stanęła na skwerze nazwanym jego imieniem.

</doc>
<doc id="1127207" url="https://pl.wikipedia.org/wiki?curid=1127207" title="HMS Javelin (1939)">
HMS Javelin (1939)



</doc>
<doc id="1127208" url="https://pl.wikipedia.org/wiki?curid=1127208" title="Rzeka Hudson">
Rzeka Hudson



</doc>
<doc id="1127210" url="https://pl.wikipedia.org/wiki?curid=1127210" title="John Smit">
John Smit

John William Smit (ur. 3 kwietnia 1978 w Pietersburg) – były rugbysta południowoafrykański, , grający ostatnio w angielskim klubie Saracens F.C. Mistrz świata 2007.
Kariera sportowa.
W reprezentacji debiutował w 2000 w meczu z Kanadą i od tego czasu rozegrał w niej 74 spotkania i zdobył 20 punktów. W 2004 został mianowany przez trenera Jake White’a kapitanem reprezentacji.
Uczestnik trzech Pucharów Świata: w Australii w 2003 roku, Nowej Zelandii w 2011 roku oraz we Francji w 2007 roku, na którym jako kapitan poprowadził rugbystów Republiki Południowej Afryki do kompletu zwycięstw i drugiego w historii tego kraju mistrzostwa świata.
Na gali IRB Awards 24 października 2011 r. wprowadzony do IRB Hall of Fame.

</doc>
<doc id="1127211" url="https://pl.wikipedia.org/wiki?curid=1127211" title="Keep Out">
Keep Out

Keep Out – minialbum szwedzkiej grupy Satanic Surfers. Wokalistą na tym wydawnictwie jest Ulf. W piosence "Don't Skate on My Ramp" głosu udziela także perkusista i późniejszy wokalista grupy Rodrigo.

</doc>
<doc id="1127212" url="https://pl.wikipedia.org/wiki?curid=1127212" title="Cumbernauld">
Cumbernauld

Cumbernauld (gael. "Comar nan Allt") – miasto w Szkocji w hrabstwie North Lanarkshire, oddalone około 21 km na północny wschód od Glasgow i około 60 km na zachód od Edynburga. Cumbernauld położone jest pomiędzy rzekami Clyde i Forth. 
Populacja w roku 2000 szacowana była na około 50.000 mieszkańców.
Nazwa Cumbernauld (ze gaelickiego "comar nan allt" - miejsce spotkania wód) znana była już w czasach rzymskich. Obecny układ miasta wykształcił się w 1963 roku za sprawą architekta Geoffreya Copcutta, którego projekt przewidywał miasto przyjazne dla pieszych.

</doc>
<doc id="1127214" url="https://pl.wikipedia.org/wiki?curid=1127214" title="Skate to Hell">
Skate to Hell

Skate to Hell – pierwszy minialbum szwedzkiej grupy Satanic Surfers. Wokalistą na tym krążku jest Eric – współzałożyciel grupy. Płyta została wydana przez zespół metodą DIY a następnie przez Bad Taste Records.

</doc>
<doc id="1127216" url="https://pl.wikipedia.org/wiki?curid=1127216" title="As a Matter of Fact">
As a Matter of Fact

As a Matter of Fact – split, na którym usłyszeć można czterech wykonawców: Satanic Surfers, Ill Repute, Good Riddance oraz The Almighty Trigger Happy. Płyta została wydana przez Bad Taste Records.

</doc>
<doc id="1127219" url="https://pl.wikipedia.org/wiki?curid=1127219" title="Mercyhurst College">
Mercyhurst College

Mercyhurst College – katolicki college, założony w 1926 roku przez Sisters of Mercy (Siostry Miłosierdzia). 
Jest szkołą katolicką, zlokalizowaną w Erie (Pensylwania). Obecnie na Mercyhurst studiuje około 3000 studentów. Początkowo szkoła była miejscem edukacji tylko dziewcząt. Status szkoły koedukacyjnej uzyskała w 1969 roku. Budżet roczny wynosi ok. 75 milionów dolarów.
Historia.
Mercyhurst College rozpoczął swoją działalność 20 września 1926 roku. Pierwszym rektorem szkoły była Matka M. Borgia Egan. Do 1972 roku uczelnią zarządzały Siostry Miłosierdzia. Ostatnie 20 lat to czas rozwoju szkoły. Mercyhurst otworzył trzy filie: w North East oraz Mercyhurst West w Girard (Pensylwania). Trzecia filia uczelni jest zlokalizowana w Corry (Pensylwania).
Wydziały.
Mercyhurst jest znany głównie za swoje programy z archeologii, wywiadu oraz tańca i muzyki.
Sport.
W strukturze uczelni została powołana drużyna hokeja na lodzie, występująca w rozgrywkach akademickich NCAA. W barwach zespołu występowali Ryan Zapolski, Jeff Terminesi, Adam Carlson.

</doc>
<doc id="1127220" url="https://pl.wikipedia.org/wiki?curid=1127220" title="Satanic Surfers / Ten Foot Pole Split">
Satanic Surfers / Ten Foot Pole Split

Jest to split szwedzkiego zespołu Satanic Surfers z amerykańskim Ten Foot Pole. Zespoły prezentują tu po trzy wcześniej niepublikowane utwory.

</doc>
<doc id="1127222" url="https://pl.wikipedia.org/wiki?curid=1127222" title="Ewa Bugno-Zaleska">
Ewa Bugno-Zaleska

Ewa Maria Bugno-Zaleska (ur. 14 grudnia 1949 w Przedborzu, zm. 27 października 2005 w Koninie) – polska działaczka opozycji demokratycznej, specjalistka od reklamy.
Życiorys.
Ukończyła Szkołę Podstawową nr 1 w Przedborzu, w 1967 liceum ogólnokształcące w tym samym mieście, a w 1970 Pomaturalne Studium Reklamy i Dekoratorstwa przy Zespole Szkół Zawodowych w Mińsku Mazowieckim. Należała m.in. do Polskiego Czerwonego Krzyża, Związku Harcerstwa Polskiego, Towarzystwa Przyjaciół Dzieci, Towarzystwa Przyjaźni Polsko-Radzieckiej i Zjednoczonego Stronnictwa Ludowego. Od 1970 do 1976 była kierownikiem dekoratorni w Powiatowym/Wojewódzkim Związku Gminnych Spółdzielni „Samopomoc Chłopska” w Koninie. W 1976 pracowała w Domach Towarowych Centrum w Koninie, a w latach 1976–1982 kierowała dekoratornią w Wojewódzkim Związku Spółdzielni Rolniczych w Koninie. Od 1982 do likwidacji zakładu w 1988 była referentem księgowym w Wojewódzkiego w Zakładzie Usług Inwestycyjnych, Socjalnych i Administracyjnych Związku Gminnych Spółdzielni Rolniczych w Koninie.
Od września 1980 działała w konińskiej „Solidarności”, internowana dwukrotnie za działanie „na szkodę Polskiej Republiki Ludowej” (od 13 do 24 grudnia 1981 i od 11 maja 1982 do 24 lipca 1982). Była redaktorką zerowego, 1 i 2 numeru (w lutym i marcu 1982) „Azylu Wojennego”. Od października 1983 do lutego 1984 redagowała i kolportowała konińską wersję biuletynu „Solidarność Walcząca”. Współpracowała, a od 1987 współredagowała również pismo „Solidarni”.
W 1984 została członkinią Konfraterni im. ks. Jerzego Popiełuszki przy Parafii św. Wojciecha w Koninie. W 1985 brała udział w głodówce na rzecz uwolnienia więźniów politycznych w Głogowcu koło Konina. W 1986 została członkinią Krajowej Komisji Interwencji i Praworządności NSZZ „Solidarność”. Od 1986 do 1993 społecznie prowadziła wraz z mężem związkową aptekę leków pochodzących z darów zagranicznych. Od września 1989 przez rok pracowała w Konińskiej Spółdzielni Handlowo-Produkcyjnej „Rolnik”. Od lutego 1990 do 1992 była przewodniczącą Komisji Rewizyjnej Zarządu Regionu „Solidarności” w Koninie (potem wystąpiła ze związku). W latach 1990–1994 była katechetką w Szkole Podstawowej nr 8 w Koninie.
Była główną dekoratorką Międzynarodowej Konferencji Praw Człowieka i Obywatela w Warszawie w 1998. W 2000 wraz z mężem była autorką książki "Zakazana „Solidarność”", obszernej monografii "podziemnej „Solidarności” w regionie konińskim w okresie 13 XII 1981 – 17 IV 1989" (). W tym samym roku została kustoszem wystawy plakatu „Polska droga do Wolności”, która zawierała 100 plakatów z okresu od nocy stalinizmu, przez wizyty Jana Pawła II w Polsce, aż do przemian demokratycznych w Polsce w 1989. Wystawa została wyeksponowana m.in. w Hawanie i Pinar del Río na Kubie, Lyonie, Petersburgu, Budapeszcie, Strasburgu czy Kopenhadze.
W 2003 znalazła się wśród założycieli partii Suwerenność-Praca-Sprawiedliwość (wyrejestrowanej 10 dni przed jej śmiercią). Jako jej członkini w 2005 dwukrotnie kandydowała do parlamentu. W styczniu, w wyborach uzupełniających do Senatu, zajęła 7. miejsce spośród 8 kandydatów w okręgu, otrzymując 1283 głosy. We wrześniu, w wyborach parlamentarnych, startowała do Sejmu z listy Ruchu Patriotycznego, uzyskując 194 głosy.
Życie prywatne.
Jej ojcem był cieśla Marian Bugno, a matką krawcowa Marianna (z domu Gawrońska). Jej mężem był nauczyciel języka polskiego Wojciech Zaleski, mieli troje dzieci – Szymona, Marię i Leszka. Od lat 70. mieszkała w Koninie. Pochowana została 31 października 2005 w Przedborzu.
Wyróżnienia i upamiętnienie.
Za działalność wydawniczą z okresu PRL w 2001 została odznaczona tytułem Zasłużony Działacz Kultury. W 2004 czytelnicy „Przeglądu Konińskiego” wybrali ją na „Człowieka ćwierćwiecza”.
13 grudnia 2006 została pośmiertnie uhonorowana Krzyżem Oficerskim Orderu Odrodzenia Polski. Odznaczenie z rąk Prezydenta RP – Lecha Kaczyńskiego – odebrały jej dzieci – Maria i Leszek.
W 2007 w Koninie Krzysztof Dobrecki wydał książkę zatytułowaną "Zakazana Ewa", poświęconą Ewie Bugno-Zaleskiej.

</doc>
<doc id="1127247" url="https://pl.wikipedia.org/wiki?curid=1127247" title="Hrabstwo Salem">
Hrabstwo Salem



</doc>
<doc id="1127252" url="https://pl.wikipedia.org/wiki?curid=1127252" title="Dysplazja stawów biodrowych">
Dysplazja stawów biodrowych



</doc>
<doc id="1127254" url="https://pl.wikipedia.org/wiki?curid=1127254" title="T’aego Pou">
T’aego Pou

T’aego Pou (lub Taego Bou) (kor. 태고 보우 ur. 1301, zm. 24 grudnia 1382) – koreański mistrz sŏn, który wprowadził do Korei chińską szkołę chan linji (kor. imje) oraz zjednoczył wszystkie szkoły sŏn w jedną nazwaną chogye.
Życiorys.
Mimo tego, iż T’aego Pou jest uważany za jednego z kilku najważniejszych mistrzów sŏn w historii Korei, to o jego życiu nie wiadomo zbyt wiele. Wszystkie biografie skupiały się na najważniejszych momentach, jak. np. oświecenie i podróż do Chin, ale o tym, co działo się pomiędzy tymi kluczowymi momentami, właściwie nic nie wiadomo.
Urodził się w 1301 r. w Gwangju w południowej części Korei. Został mnichem w wieku 13 lat w klasztorze Hwaŏm u mistrza Kwangjo. Jeszcze jako nastolatek odwiedził wielu mistrzów sŏn. Odbywanie pielgrzymek od klasztoru do klasztoru w celu znalezienia odpowiedniego mistrza sŏn, było typowe dla młodych mnichów. Co prawda nie wiadomo czy studiował także sutry, jednak z jego tekstów można wywnioskować, że odbył także gruntowne studia doktrynalne. Gdy miał 19 lat otrzymał słynny kongan (chiń. Koan) "Dziesięć tysięcy rzeczy powraca do jednego; do czego powraca to jedno"? T’aego pracował nad tym konganem do 32 roku życia przebywając w klasztorze Kamno w stolicy Koryŏ, Kaesŏngu. Wtedy osiągnął swoje pierwsze przebudzenie. Napisał wtedy krótki wiersz:
Kontynuował w dalszym ciągu praktykę, tym razem z konganem "mu" (chiń. wu) i po pięciu latach osiągnął ostateczne oświecenie. Miał 37 lat. Napisał wtedy następny wiersz:
W cztery lata później zatrzymał się w klasztorze Chunghŭng na górze Samgak (pol. Trzech Rogów) w pobliżu Hanyangu. Rozpoczął nauczanie i w krótkim czasie przyciągnął tylu uczniów, że trzeba było w bliskim sąsiedztwie wybudować drugi klasztor, który otrzymał nazwę T’aego po mistrzu.
W 1346 r. mistrz udał się do Chin. Był to okres panowania mongolskiej dynastii Yuan i T’aego przybył do stolicy Dadu (dzisiejszy Beijing, czyli Pekin). Przebywał w klasztorze Daguan. W lipcu 1347 r. udał się na południe Chin w celu znalezienia mistrzów chan. Głównym jego celem było odnalezienie znanego wówczas mistrza Zhuyuana, jednak gdy okazało, że mistrz ten zmarł, T’aego spotkał na górze Xiawu (obecnie Xiamu, na północ od Huzhou w prowincji Zhejiang) innego znanego mistrza Shiwu Qinggonga (1272–1352), w 18 pokoleniu spadkobiercę mistrza Linjiego Yixuana. Porozumiewali się ze sobą najpewniej pisząc chińskie znaki. Shiwu rozpoznał oświecenie T’aego i przyznał mu inga (chiń. inke).
Po opuszczeniu Shiwu mistrz udał się do stolicy Yuanów Yanjingu, gdzie odbył serię publicznych wykładów cieszących się olbrzymim zainteresowaniem tłumów. Po usłyszeniu o jego sławie został wezwany na cesarski dwór i obdarowany złotą szatą. Dla arystokracji mongolskiej wygłosił w pałacu kilka wykładów.
W 1348 r. T’aego powrócił do ojczyzny. Zamieszkał na górze Sosŏl i przez cztery lata zajmował się rolnictwem.
W 1352 r., gdy nowy król Kongmin (공민; pan. 1351–1374) zasiadł na tronie, T’aego został wezwany na dwór królewski, gdzie w swojej mowie podkreślał konieczność oczyszczenia rządu z ludzi czyniących zło. Król odparł, że naciski ze strony Mongołów ograniczają jego możliwości. Mistrz podsumował rozmowę stwierdzeniem, że niezależnie od tego jakim jest zagorzałym buddystą, to jeśli nie będzie w stanie wziąć spraw państwowych w swoje ręce, nie będzie miał żadnych zasług. Doradził królowi, aby ten nie budował więcej żadnych nowych świątyń buddyjskich, a raczej zatroszczył się o już istniejące. Ostrzegł go także przed przekazywaniem ziemi w ręce wojskowych. W czasie pobytu w stolicy mistrz był dosłownie oblegany przez chcących wysłuchać jego nauk.
T’aego ponownie usunął się w cień i powrócił na górę Sosŏl. Jednak w 1356 r. król znowu zaprosił go do pałacu. I tam w pałacowej Sali Buddy wobec znanych mnichów i arystokracji nadał mu tytuł Królewskiego Nauczyciela wraz z odpowiednimi insygniami. Przez dwa lata działał w stolicy między innymi mianując opatów głównych klasztorów. Zaczął używać także swojego autorytetu w zwalczaniu sekciarskich różnic w łonie sŏn. Propagował zjednoczenie wszystkich szkół sŏn i przywrócenie pierwotnej energii koreańskiego sŏn. Zaproponował aby posługiwano się "Czystymi regułami Baizhanga", a więc tekstem, który było ogólnie znany, ale niewykorzystywany.
W 1356 r. jego działalność doprowadziła go do zjednoczenia wszystkich szkół sŏn w jednej szkole nazwanej chogye. Jest ono nazywane Pierwszym Zjednoczeniem.
W 1357 r. poprosił o zgodę na opuszczenie stolicy, jednak król nie wyraził zgody. Mimo tego T’aego potajemnie opuścił stolicę. Po jakimś czasie król ustąpił i posłał mu jego emblematy rangi w zakonie.
W 1362 r. został powołany przez króla do prowadzenia klasztoru na górze Huiyang, a potem na górze Kaji. Po czterech latach T’aego zwrócił insygnia swojej władzy i poprosił o zwolnienie go z wszelkich obowiązków. I w 1366 r. król wyraził zgodę.
W 1368 r. mistrz T’aego ponownie udał się do południowych Chin, jednak nic nie wiadomo w jakim celu i co tam robił
W tym czasie z powodu intrygi będącego wówczas w łaskach królewskich mnicha Sintona, został oskarżony o spisek przeciw władzom. Król pozbawił T’aego wszelkich tytułów, honorów itd. oraz bycia kapłanem. Jednak w rok później król ułaskawił mistrza i pozwolił mu powrócić do Korei. T’aego ponownie osiadł na górze Sosŏl.
W 1371 r. wyszły na jaw wszystkie intrygi Sintona i mistrzowi przywrócono tytuł Narodowego Nauczyciela (kor. "kuksa"). Mimo prób nieprzyjęcia funkcji, został mianowany opatem klasztoru i pełnił to stanowisko przez siedem lat.
W 1381 r. przeniósł się do klasztoru Yangsan i gdy nowy król wizytował świątynię nadał mu znów tytuł Narodowego Nauczyciela.
W 1382 r. T’aego powrócił na górę Sosŏl do świątyni Hyŏngwŏn.
Zmarł 24 grudnia 1382 r.
Król obdarzył go pośmiertnym tytułem "Mistrza sŏn Doskonałego Urzeczywistnienia".
Znaczenie.
Mistrz T’aego jest pamiętany dzisiaj przede wszystkim jako ten, który zjednoczył popadające w sekciarskość szkoły sŏn. Domagał się także aby mnisi sŏn stosowali się do reguł stworzonych przez chińskiego mistrza chan Baizhanga Huaihaia znanych jako "Czyste reguły Baizhanga". Być może zawarty w nich postulat pracy fizycznej mnichów na swoje utrzymanie, pomógł koreańskiemu sŏnowi przetrwać w dalekich zakątkach górskich 500 lat prześladowań.
Nie zależało mu na tytułach i zaszczytach; nieustannie prosił o zwolnienie go z pełnienia wszelkich religijnych obowiązków na dworze królewskim. Nie wahał się także przed wmieszaniem w politykę dla dobra Korei, chociaż ryzykował swoim życiem. Nie wykorzystywał w tym celu swojego stanowiska Narodowego i Królewskiego Nauczyciela, ale służył radą jako doradca duchowy.
Miał krytyczny stosunek do stanu ówczesnego buddyzmu w Korei i starał się to zmienić, i to bynajmniej nie przez zwiększenie bogactwa klasztorów i jeszcze większej ich ilości, ale po prostu przez mocną praktykę, przestrzeganie reguł i nie unikania odpowiedzialności.
Jako mistrz sŏn kładł mocny nacisk na praktykę sŏn, której podstawą była praca z konganami (chiń. Koanami) zwana praktyką hwadu (chiń. huatou, zob. kanhua chan).
Jak ważnym był nauczycielem świadczy to, że właściwie wszystkie linie przekazu dzisiejszego koreańskiego sŏnu wywodzą się od niego.
Pozostawił po sobie 90 wielkich mistrzów sŏn, 101 mistrzów sŏn, 1003 wędrownych mnichów i 21 świeckich wyznawców.
Linia przekazu Dharmy.
Pierwsza liczba: kolejność w linii przekazu od Buddy. Druga liczba: kolejność linii przekazu od Bodhidharmy. Trzecia liczba: kolejność linii przekazu w danym kraju (w Korei od T’aego Pou)

</doc>
<doc id="1127258" url="https://pl.wikipedia.org/wiki?curid=1127258" title="Trybunały Kabaretowe">
Trybunały Kabaretowe

Festiwal Trybunały Kabaretowe – festiwal kabaretowy, który odbywa się co roku (październik) w Piotrkowie Trybunalskim, jest propozycją ogólnopolskich spotkań kabaretowych. 
Ideą powstania Trybunałów Kabaretowych było stworzenie "Konstytucji Kabaretowej", którą oficjalnie zatwierdzono w 2017, w 800-lecie Piotrkowa Trybunalskiego znanego z Trybunałów Koronnych. Oprócz prezentacji konkursowych każdy z uczestników ma obowiązek zaprezentować publiczności własny pomysł na "Wpis do Konstytucji Kabaretowej". Pierwszy festiwal TK odbył się w 2003 roku. Pomysłodawcami i twórcami Trybunałów Kabaretowych są kabaret Nie My oraz Stowarzyszenie Busola, zaś organizatorami są: Stowarzyszenie Dla Artystycznie Uzdolnionych Dzieci BUSOLA, Miejski Ośrodek Kultury oraz Urząd Miasta w Piotrkowie Trybunalskim.
Do kabaretowej rywalizacji przez 15 lat stanęły kabarety: Limo, Fraszka, Zachodni, Puk, Paranienormalni, Chyba, Mimika, Świerszczychrząszcz, Róbmy swoje, Weźrzesz, Snobów, Czesuaf i inni.
W jury Trybunałów zasiadali m.in. Joanna Kołaczkowska, Maria Czubaszek, Krzysztof Jaślar, Rafał Kmita, Andrzej Poniedzielski, Artur Andrus, Wojtek Kamiński, Agnieszka Litwin i Elżbieta Adamiak.

</doc>
<doc id="1127264" url="https://pl.wikipedia.org/wiki?curid=1127264" title="Włodzimierz Krzyżosiak">
Włodzimierz Krzyżosiak

Włodzimierz Józef Krzyżosiak (ur. 28 stycznia 1949 w Rawiczu, zm. 21 grudnia 2017 w Poznaniu) – polski biolog molekularny, profesor nauk biologicznych, długoletni pracownik naukowy Instytutu Chemii Bioorganicznej PAN w Poznaniu.
Życiorys.
Stn Teofila i Łucji. Absolwent I Liceum Ogólnokształcącego w Rawiczu z 1966. Był absolwentem chemii na Wydziale Matematyki, Fizyki i Chemii Wyższej Szkoły Pedagogicznej w Opolu, gdzie studiował w latach 1966–1971. W 1975 roku, po studiach doktoranckich odbytych pod kierunkiem profesora Wiesława Antkowiaka, w Instytucie Chemii Uniwersytetu im. Adama Mickiewicza w Poznaniu nadano mu stopień doktora. Stopień doktora habilitowanego ze specjalnością z zakresu chemii bioorganicznej uzyskał w 1984 roku, a tytuł profesora nauk biologicznych w 1993 roku. Odbył liczne staże naukowe w renomowanych ośrodkach badawczych w Wielkiej Brytanii, Francji, Stanach Zjednoczonych i Japonii.
Zawodowo był związany z UAM, następnie z Instytutem Chemii Bioorganicznej PAN w Poznaniu, gdzie doszedł do stanowiska profesora zwyczajnego. Objął też kierownictwo Pracowni Genetyki Nowotworów, przekształconej później w Zakład Biomedycyny Molekularnej.
W swojej pracy naukowej zajmował się początkowo kwasami nukleinowymi, następnie zajął się zagadnieniami genetycznymi związanymi z powstawaniem chorób u człowieka – genetycznej predyspozycji do rozwoju pewnych chorób nowotworowych. Jako pierwszy odkrył w populacji polskiej nowe mutacje w genach BRCA1 i BRCA2 w raku sutka i jajnika. Odkrył także nowe struktury RNA tworzone przez krótkie sekwencje powtarzające się, a także wykazał ich rolę w patogenezie niektórych dziedzicznych chorób neurologicznych. Badał rolę sekwencji powtarzających się w genomie i transkryptomie człowieka. Był redaktorem książki "Genom człowieka. Największe wyzwanie współczesnej genetyki i medycyny molekularnej", napisanej wraz z grupą studentów w początkach ery genomowej.
Od 2004 roku był członkiem korespondentem PAN. Był członkiem licznych towarzystw naukowych, m.in. Polskiego Towarzystwa Biochemicznego, Polskiego Towarzystwa Genetyki Człowieka, American Society for Biochemistry and Molecular Biology, American Association for the Advancement of Science i European Union for RNA Interference Technology.
Odznaczenia i wyróżnienia.
Odznaczony Krzyżem Kawalerskim (2000) i Krzyżem Oficerskim (2013) Orderu Odrodzenia Polski.
W 2007 roku otrzymał Nagrodę Fundacji na rzecz Nauki Polskiej w dziedzinie nauk przyrodniczych i medycznych za odkrycie mechanizmu selektywnego wyciszania informacji genetycznej mogącej prowadzić do chorób neurodegeneracyjnych.

</doc>
<doc id="1127267" url="https://pl.wikipedia.org/wiki?curid=1127267" title="Dysplazja zębiny">
Dysplazja zębiny

Dysplazja zębiny (ang. dentin dysplasia) – zaburzenie rozwoju zębiny. Wyróżnia się dwa typy schorzenia: typ I i typ II. Dysplazja zębiny typu I polega na szczątkowym wykształceniu korzeni zębów. Na obraz kliniczny choroby składa się wczesna utrata uzębienia stałego i towarzyszący niedorozwój szczęk. Na radiogramie można stwierdzić skrócenie korzeni zębów i nieprawidłową morfologię tych części zębów, z obecnością punktowej zwiększonej przejrzystości lub torbieli. Kanały korzeni zwykle są nieobecne, komora miazgi jest częściowo lub całkowicie zamknięta. Kolor i morfologia uzębienia mlecznego i stałego są zazwyczaj prawidłowe, chociaż niekiedy zęby mogą być matowe, niebieskawe lub brązowawe. W typie II zęby mleczne są brązowawe lub niebieskawe, komora miazgi jest nieobecna; zęby stałe mają prawidłową morfologię (kształt i wielkość) i barwę lub są delikatnie przebarwione, w komorze miazgi mogą być obecne kamienie (ang. pulp stones). Leczenie polega na zastosowaniu implantów.

</doc>
<doc id="1127269" url="https://pl.wikipedia.org/wiki?curid=1127269" title="GTPS Gorzów Wielkopolski">
GTPS Gorzów Wielkopolski

GTPS Gorzów Wielkopolski – polski klub siatkarski z Gorzowa Wielkopolskiego. Klub został rozwiązany w 2015 roku.
Historia klubu.
Klub Stilon Gorzów Wielkopolski powstał w 1947 a sekcja piłki siatkowej mężczyzn powstała w 1951 roku. W 1956 drużyna wywalczyła awans do II ligi, a w 1961 na jeden rok do I ligi przegrywając wszystkie spotkania, po czym zespół spadł do III ligi.
W 1974 zespół siatkarski przekazano do klubu AZS AWF Gorzów, a w 1983 do ZKS Stilon.
W 1985 drużyna wywalczyła awans do II ligi, a w 1987 na jeden rok do I ligi. Kolejny awans do I ligi wywalczono w 1992.
W 1997 roku awansował do I ligi serii A oraz zdobył Puchar Polski w siatkówce mężczyzn i uczestniczył w rozgrywkach europejskich. Historyczny start w Pucharze Zdobywców Pucharów rozpoczęli stilonowcy od eliminacyjnego dwumeczu ze słabiutkim mołdawskim zespołem Stredo Strasheni. Potem do Gorzowa przyjeżdżały na rozgrywki grupowe hiszpański CS Gran Canaria, niemiecki ASV Dachau, chorwacki Akademicar Zagrzeb, oraz słoweński OK Maribor. Stilon z tych czterech spotkań wygrał trzy, niestety wszystkie wyjazdy (do Grecji - Olympiakos Pireus, Słowacji - Matador Puchov i Belgii - Go Pass Brabant Lennik) zakończyły się przegranymi i odpadnięciem z dalszych gier. 
W 1999 zajął trzecie, a w 2000 drugie miejsce w kraju. Zawodnikiem Stilonu był Sebastian Świderski. Trenerem klubu byli m.in.: Hubert Wagner i Waldemar Wspaniały.
Po sezonie 2011/2012 i apogeum problemów finansowych GTPS Gorzów Wielkopolski był zmuszony sprzedać swoje miejsce w I lidze (mimo że się utrzymał) Camperowi Wyszków. Pozwoliło to klubowi znad Warty uregulować swoje zadłużenie. W sezonie 2012/2013 II ligi GTPS wygrywając w barażach utrzymał się w II lidze.
Chronologia nazw:
Bilans sezon po sezonie.
Poziom rozgrywek:

</doc>
<doc id="1127271" url="https://pl.wikipedia.org/wiki?curid=1127271" title="Gwardia Wrocław (piłka siatkowa)">
Gwardia Wrocław (piłka siatkowa)

Gwardia Wrocław – męska drużyna siatkarska istniejąca od 1948 roku. Trzykrotny zdobywca krajowego tytułu (1980, 1981, 1982), Pucharu Polski (1981) oraz brązowego medalu Pucharu Europy Mistrzów Krajowych (1981). W swoim dorobku sekcja męska siatkarskiej Gwardii Wrocław (żeńska występująca jako Impel Wrocław, następnie #VolleyWrocław) ma łącznie 14 medal MP.
Po zakończeniu sezonu 2018/19 roku męska sekcja piłki siatkowej została przejęta przez spółkę Gwardia Wrocław sp. z o.o. Zespół seniorów występujący w rozgrywkach 1. Ligi Mężczyzn jest kontynuatorem legendarnego klubu, występując już jednak jako podmiot jednosekcyjny, w przeciwieństwie do lat wcześniejszych. Gwardia zyskała również nowe logo.
Wychowankami Gwardii Wrocław są m.in.: Marcel Gromadowski, Krzysztof Rejno, Jakub Jarosz, Maciej Muzaj. W czasach największych sukcesów, na przełomie lat 70. i 80., gwardyjskich barw bronili również: Ireneusz Kłos, Maciej Jarosz, Lech Łasko. Legendami Gwardii są również: Władysław Pałaszewski, Stanisław Gościniak, Zbigniew Barański, Sławomir Skup.
Historia.
AZS Wrocław - pierwsze drużynowe złoto dla Wrocławia.
Pierwsze wzmianki prasowe o istnieniu sekcji siatkówki Gwardii Wrocław pojawiły się jesienią 1948 roku. Najpierw były występy w rozgrywkach klasy B (1948 r.), potem awans do klasy A (1949 r.) i wreszcie generalny przełom w 1951 r., kiedy wrocławianie wygrali Spartakiadę Zrzeszeń. Wówczas też Gwardię zasilili zawodnicy mistrza Polski — AZS-u Wrocław.
– "Zacznijmy od tego, że mało ludzi wie, że w 1948 i 1950 AZS Wrocław był Mistrzem Polski. Pierwsza reprezentacja Polski siatkarzy na MŚ 1949 w Pradze wyglądała tak, że było tam na dziesięciu – czterech z wrocławskiego AZS. Bracia Tadeusz i Witold Maliszewscy, Henryk Antczak i Adam Piechura. Potem była taka kombinacja, że policyjny klub potrafił wszystko i cały AZS przeszedł do Gwardii. I na bazie tego akademickiego klubu powstał silna gwardyjska drużyna. Która była czołówką, zdobywając m.in. wicemistrzostwo Polski" – wspomina Władysław Pałaszewski.
Pełna kadra mistrzów Polski z 1949 roku: Henryk Antczak, Adam Piechura, Witold Maliszewski, Tadeusz Maliszewski, B. Popiołek, J. Stroński, C. Kluk, S. Podstolski, Zbigniew Hawrylak, Zbigniew Ubisz oraz trener Tadeusz Osiński. Większość z wymienionych w 1952 stanęła na drugim stopniu podium (wcześniej jeszcze 1949 srebro i 1950 złoto!) będąc już siatkarzami Gwardii Wrocław.
Historyczny krążek MP siatkarzy GWR - srebro z 1952.
Turniej finałowy o złoto MP mężczyzn w 1952 roku był dla dolnośląskiej siatkówki sporym wydarzeniem, pierwszym na taką skalę po II wojnie światowej. Gospodarze przystępowali do rywalizacji w roli obrońcy tytułu z roku 1950, skład „złotej drużyny” praktycznie się nie zmienił, dlatego można było oczekiwać, że kolejny skalp zostanie zdobyty. Dodatkowego smaku dodawał fakt, że siatkarze tacy jak: Henryk Antczak, Józef Śliwka czy Adam Piechura – nie występowali pod szyldem AZS – a byli już oficjalnie siatkarzami Gwardii. Zmiana klubowej przynależności nie przyniosła jednak szczęścia siatkarzom z Wrocławia. „"Finał mistrzostw Polski 1952 r. rozegrany we Wrocławiu był pasjonujący. O tytuł ubiegały się dwie drużyny: warszawski AZS AWF oraz wrocławska Gwardia. Akademicy pokonali 3:2 najgroźniejszego rywala, ale ich nieoczekiwana porażka 2:3 z Jednostką Wojskową Warszawa spowodowała, że zakończyli turniej z taką samą ilością zwycięstw i identycznym stosunkiem setów, co gwardziści. Zgodnie z regulaminem o tytule musiał rozstrzygać barażowy mecz, który 2 listopada w obecności ponad 3 tysięcy osób rozegrano w Hali Ludowej. Ku rozpaczy publiczności, po raz drugi lepsi okazali się akademicy, którzy wygrali ten mecz 3:1".”. Trzy tysiące kibiców – to robiło wrażenie. Tym bardziej szkoda, że wrocławianie przegrali ze swoim największym wówczas rywalem.
Skład srebrnej Gwardii z 1952 roku, czyli pierwszego medalu w historii dla klubu w siatkówce męskiej, tworzyli: W. Maliszewski, T. Maliszewski, H. Antczak, S. Czerski, J. Śliwka, J. Stroński, A. Piechura, J. Jarosiński, a trenerem był „nowy” na tym stanowisku, ciągle Tadeusz, ale nie Osiński, a Maliszewski.
Kolejne medale Gwardzistów - lata 50 i 60.
Brązowy (1953): Brązowy skład gwardzistów z Wrocławia z 1953 roku prezentował się następująco: H. Antczak, Stanisław Czerski, Zenon Kurpios, Jan Śliwka, T. Maliszewski, W. Maliszewski, J. Jarosiński, Henryk Tuziński oraz trener T. Maliszewski.
Srebrny (1954): Co ciekawe Wrocław mógł kibicować w siatkarskiej elicie nie tylko gwardzistom, ale także zespołowi Budowlanych. Pozostałe ekipy to: warszawskie AZS AWF, Gwardia i CWKS; Gwardia Gdańsk; AZS Kraków oraz AZS Gliwice. Wygrali ci pierwsi z wymienionych, ponosząc tylko jedną porażkę w całym sezonie, choć nie będąc aż tak wyraźnie poza zasięgiem reszty stawki. Srebrny skład Gwardii Wrocław z 1954 roku to: H. Antczak, W. Maliszewski, J. Śliwka, S. Czerski, Z. Kurpios, R. Mazurek, J. Jarosiński, Bogdan Skórski, Adolf Tumalewicz oraz trener: T. Maliszewski.
Srebrny (1955): „"Po zakończeniu rozgrywek, które tradycyjnie wygrała drużyna AZS AWF Warszawa nie wiadomo było, kto tak naprawdę zdobył wicemistrzostwo – Legia czy Gwardia. Wszystko za sprawą meczu rozegranego podczas turnieju w Krakowie między Gwardią a walczącą o utrzymanie drużyną AZS Łódź. Po dramatycznym meczu sensacyjnie wygrał AZS 3:2. Arbiter meczu tak jednak tendencyjnie sędziował to spotkanie, że Gwardia zdecydowała się złożyć protest do Prezydium Sekcji Siatkówki GKKF. Przy wyniku 16:16 w piątym secie sędzia tego spotkania uznał dwa punkty zdobyte przez AZS Łódź bezpośrednio z zagrywki, które łodzianie wykonali bez gwizdka. Prezydium nakazało mecz powtórzyć, AZS na niego się nie stawił i Gwardia otrzymała punkt walkowerem na wagę wicemistrzowskiego tytułu".”. Srebrny zespół Gwardii Wrocław z roku 1955 tworzyli: H. Antczak, W. Maliszewski, J. Śliwka, S. Czerski, Z. Kurpios, R. Mazurek, B. Skórski, A. Tumalewicz, J. Jarosiński oraz trener T. Maliszewski.
Brązowy (1956): Ponownie na czele zameldowały się ekipy ze stolicy, jako pierwszy AZS AWF, a na drugim miejscu CWKS. Z wrocławskich ekip warto odnotować, że wysoko, na piątej lokacie skończyli Budowlani, a AZS finiszował na 9. pozycji. Brązowy skład Gwardii Wrocław z roku 1956: H. Antczak, W. Maliszewski, Z. Kurpios, B. Tomaszewski, B. Mrowiec, J. Śliwka, S. Czerski, B. Skórski, A. Tumalewicz oraz trener T. Maliszewski.
Srebrny (1964): O rozgrywkach 63/64 można śmiało powiedzieć, że dla kilku ligowych ekip miały dosyć nieoczekiwany przebieg. A gwardzistom do złota zabrakło naprawdę niewiele… „"Sezon 1963/64 zakończył się ogromną sensacją, gdyż broniący tytułu AZS AWF Warszawa zakończył rozgrywki bez medalu, zajmując dopiero czwarte miejsce. Po raz drugi po tytuł mistrzowski sięgnęła warszawska Legia, która wzmocniła się przed rozgrywkami reprezentantem Polski – Zbigniewem Ruskiem. Oprócz niego podstawową szóstkę tworzyli najczęściej: Schlief, Paszkiewicz, Kamiński, Sierszulski i Rutkowski. Wojskowi toczyli bardzo zaciętą rywalizację z wrocławską Gwardią, którą wyprzedzili zaledwie o jeden punkt. Przyjście kadrowicza Suchanka skonsolidowało wrocławski zespół, który znów zaczął się liczyć w walce o medale. Oprócz niego grali najczęściej Koczerkiewicz, Pałaszewski, Baran, Kiełpiński, Kotowski i Zbigniew Jarosz – ojciec późniejszego wicemistrza Europy Macieja."”. Pełny skład srebrnej drużyny z sezonu 1963/64 prezentował się następująco: T. Kiełpiński, J. Suchanek, L. Koczerkiewicz, W. Pałaszewski, B. Baran, Z. Jarosz, M. Michocki, S. Czerski, H. Jaros oraz trener Z. Kurpios.
Brązowy (1965): W sezonie 1964/65 skład Gwardii wyglądał następująco: T. Kiełpiński, J. Suchanek, L. Koczerkiewicz, B. Baran, S. Gościniak, A. Andruszko, J. Śliwka, Z. Jarosz, W. Pałaszewski, H. Jaros, J. Marszałek. W kwestii trenerskiej, pierwsza runda to J. Śliwka, a później sprawę w swoje ręce wziął W. Pałaszewski. Reprezentantami kraju byli wówczas: Suchanek, Kiełpinski, Koczerkiewicz i Baran.
Brązowy (1966): Skład trzeciej drużyny w Polsce prezentował się następująco: T. Kiełpiński, J. Suchanek, S. Gościniak, A. Andruszko, B. Baran, L. Koczerkiewicz, Z. Jarosz, H. Jaros, J. Marszałek, J. Kotowski oraz trener W. Pałaszewski, który przepracował tym samym pierwszy samodzielny sezon za sterami seniorskiego zespołu męskiej Gwardii.
Spadek - żeby wylądować na szczycie - lata 70 i 80.
W 1969 roku drużyna zajęła V miejsce w I lidze i stanowiło to sygnał, że w zespole następuje regres. Przewidywania te, niestety, rychło miały się sprawdzić. Już w następnym roku gwardziści opuszczają I ligę, ale tym razem tylko na jeden sezon. Już bowiem w 1971 roku awansują do I ligi. Niestety, ponowny spadek, w 1972 roku po rocznym pobycie w I lidze, trwał już dłużej. Powodem tego były niedociągnięcia organizacyjno-szkoleniowe oraz niska przeciętna wieku pierwszego zespołu. W sezonie 1971/72 zakończyli karierę sportową czołowi zawodnicy pierwszej drużyny, T. Kiełpiński, J. Suchanek i B. Baran. Optymizmem napawał jednak wyraźne odmłodzenie pierwszego zespołu. Sekcja dochowała się rokujących duże nadzieje utalentowanych juniorów Z. Woźniaka (powołany do kadry olimpijskiej), K. Maćkowiaka i M. Ciaszkiewicza – reprezentantów Polski i członków kadry młodzieżowej.
Kolejny moment – można powiedzieć – z gatunku tych historycznych, patrząc przez pryzmat sukcesu naszej męskiej reprezentacji siatkówki na MŚ w Meksyku (1974). Sukces kadry dowodzonej przez Huberta Jerzego Wagnera gwardziści organizacyjnie przespali grając poza I ligą, teraz była zatem okazja, żeby wykorzystać siatkarskim „boom” po sukcesie reprezentacyjnym i zaprezentować się z dobrej strony. W roli beniaminka Gwardia na powitanie zajęła przyzwoite 5. miejsce. Taki sam wynik wrocławianie powtórzyli także rok później, w sezonie 1976/77. Kiedy w kolejnej odsłonie MP gwardziści ponownie zajęli miejsce „na piątkę”, wydawało się, że ciężko będzie przeskoczyć pewien pułap, mający medalowy smak. Z drugiej jednak strony osiągnięcie ciągłości, tzn. trzy razy piąta lokata – w walce o MP – pokazywało, że we Wrocławiu jest stabilizacja i kolejne lata mogą być bardzo udane.
Drugi raz z rzędu nieudaną próbę walki w I lidze podjął Chełmiec Wałbrzych. Wałbrzyski klub wrócił w sezonie 1976/77 do siatkarskiej elity, ale tylko po to, żeby… zająć ostatnie miejsce i ponownie spaść.
Brązowy (1979): Skład brązowej drużyny Gwardii 1978/79: Z. Barański, M. Ciaszkiewicz, M. Jarosz, I. Kłos, L. Łasko, S. Skup, L. Milewski, B. Ludwikowski, B. Marszałek, B. Mielnikiewicz, A. Śledziewski, Z. Woźniak, W. Zachciał, J. Żytko oraz trener J. Suchanek. Nazwiska zatem zupełnie inne, mniej znane, aniżeli we wcześniejszych medalowych zestawieniach Gwardii Wrocław. Brązowy medal z sezonu 1965/66 pamiętał jedynie Jerzy Suchanek, który zdobywał wówczas krążek jako siatkarz, teraz za to odbierał laur już jako szkoleniowiec.
Złoty (1980): Gwardziści sięgnęli po złoto, a ich skład prezentował się następująco: Z. Barański, M. Ciaszkiewicz, M. Jarosz, I. Kłos, L. Łasko, B. Marszałek, B. Mielnikiewicz, L. Milewski, K. Olszewski, S. Skup, W. Zachciał oraz trener W. Pałaszewski. „"I rzeczywiście w sezonie 1979/80 zaczęła się w polskie lidze era wrocławian. W tym sezonie w pięknym stylu wywalczyli mistrzostwo Polski. Wszyscy podstawowi gracze trenerskiego duetu Władysław Pałaszewski i Jerzy Suchanek należeli w tym czasie bądź do kadry seniorów, bądź juniorów. Próbował walczyć z wrocławianami AZS Olsztyn, ale musiał się zadowolić wicemistrzostwem, brązowy medal przypadł Legii".”. Siatkarze z Wrocławia sięgnęli zatem po mistrzowską koronę po 30 latach przerwy. Wcześniej w 1950 roku takim tytułem mogła się bowiem poszczycić legendarna drużyna AZS.
– "Myśmy ćwiczyli dwa razy dziennie, mieliśmy do dyspozycji salę. To był zespół, który o 12 w nocy się budziło i oni grali. Był taki moment, że mieliśmy sześciu siatkarzy w kadrze. Czyli pół narodowej dumy było z Gwardii Wrocław. Później przyszedł jednak stan wojenny, który rozpieprzył sprawę" – w swoim stylu przyznaje ówczesny szkoleniowiec Gwardzistów.
Złoty (1981): Złoty skład z sezonu 1980/81 prezentował się następująco: W. Baranowicz, Z. Barański, M. Ciaszkiewicz, M. Jarosz, I. Kłos, L. Łasko, B. Marszałek, B. Mielnikiewicz, L. Milewski, K. Olszewski, S. Skup, W. Zachciał oraz trener W. Pałaszewski. W porównaniu z pierwszym tytułem zmiany były właściwie jednostkowe. Z ekipy z sezonu 1979/80 nikogo nie zabrakło, doszedł jedynie W. Baranowicz.
„"W 1981 r. Puchar Polski odzyskał należną mu rangę i do rywalizacji o to cenne trofeum włączyli się już wszyscy najlepsi siatkarze Polski. Bezkonkurencyjna w lidze drużyna wrocławskiej Gwardii potwierdziła swój krajowy prymat w finale Pucharu Polski rozegranym w Bydgoszczy. Zespół Władysława Pałaszewskiego nie miał sobie równych, ale miał w składzie przecież takie asy polskiej siatkówki jak Lech Łasko, Maciej Jarosz, Marek Ciaszkiewicz, Sławomir Skup, czy Krzysztof Olszewski."”. W pokonanym polu w PP gwardziści pozostawili: Beskid Andrychów, Stal Stocznię Szczecin, Hutnik Kraków, Czarnych Radom i AZS AWF Warszawa.
Zwycięski skład wrocławian z PP wyglądał następująco: I. Kłos, M. Ciaszkiewicz, M. Jarosz, L. Łasko, L. Milewski, B. Marszałek, S. Skup, W. Baranowicz, B. Mielnikiewicz, K. Olszewski, W. Zachciał, Z. Barański oraz trener W. Pałaszewski. Wyjściowa szóstka najczęściej prezentowała się następująco: Jarosz, Łasko, Kłos, Ciaszkiewicz, Skup, Baranowicz.
Wyniki finałowego turnieju oraz pucharowy skład Gwardii w PEMK:
20 lutego 1981: GWR – CSKA MOSKWA 0:3 (-7, -9, -6)
mecz w Palma di Mallorca (turniej finałowy)
21 lutego 1981: GWR – DINAMO BUKARESZT 0:3 (-7, -9, -6)
mecz w Palma di Mallorca (turniej finałowy)
22 lutego 1981: GWR – PIEKSAMAEKI 3:2 (2, -12, 12, -9, 8)
mecz w Palma di Mallorca (turniej finałowy)
Skład Gwardii Wrocław: I. Kłos, K. Olszewski, M. Ciaszkiewicz, M. Jarosz, W. Baranowicz, S. Skup, L. Łasko, B. Marszałek, W. Zachciał, B. Mielnikiewicz, Z. Barański, L. Milewski. Trener: W. Pałaszewski.
Złoty (1982): Złota drużyna prezentowała się następująco: W. Baranowicz, M. Ciaszkiewicz, M. Jarosz, I. Kłos, L. Łasko, B. Marszałek, K. Olszewski, Z. Barański, B. Mielnikiewicz, S. Skup, T. Swędrowski, M. Karpienko, W. Kuncewicz, T. Żmich, J. Żytko oraz trener W. Pałaszewski.
Sezon 1981/82 był trzecim i ostatnim w dziejach klubu, kiedy siatkarze sięgnęli po tytuł mistrzowski. Zespół jeszcze raz udowodnił, że nieprzypadkowo cyklicznie ogrywał Legię przez poprzednie dwie edycje MP.
Zwycięstwo rzutem na taśmę w Krakowie i spalony beret szkoleniowca wrocławskiej drużyny odcisnął się mocno w pamięci trenera Wagnera. Jak wiadomo, przegrywać bardzo nie lubił. Cóż jednak z tego, skoro w kolejnych latach to „Kat” odnosił sukcesy. Gwardia po trzecim tytule z rzędu nie mogła za to odpowiednio „skonsumować” swojego krajowego sukcesu na arenie międzynarodowej.
Stan wojenny to była jedna strona medalu. We Wrocławiu niezależnie od panującej sytuacji politycznej, można było mówić o prawdziwym siatkarskim „dream teamie”. Coś jednak pękło i zwycięska karta odwróciła się od wrocławian. Na pytanie o gwardyjski „dream team” – jak na polskie warunki – odpowiada rozgrywający złotego pokolenia wrocławskiej siatkówki: – "Faktycznie tak było. Choć przyznam, żałuję, że nie zdobyliśmy pięciu tytułów z rzędu. Trzy razy wygraliśmy mistrzostwo Polski, a w kolejnych dwóch latach kończyliśmy rozgrywki jako wicemistrzowie. Mieliśmy szansę zapisać się na kartach historii jak Kędzierzyn-Koźle czy Bełchatów. Trochę żałuję, bo dwukrotnie przegraliśmy mistrzostwo z Legią Warszawa, którą dwa razy z rzędu pokonaliśmy w finale" – wspomina po latach Ireneusz Kłos. Wydaje się, że to często od współpracy „Dzidka” z Jaroszem zależało, jaki wynik osiągnie zespół. Siła tamtej Gwardii opierała się w znacznej mierze na tej współpracy, choć błędem byłoby napisanie, że dwójka ta miała wyłączność na kreowanie gry we wrocławskiej ekipie. „"Uwielbiałem grać z Maćkiem – mówi Kłos. – Świetny w przyjęciu, jeszcze lepszy w ofensywie. W końcówkach wiedziałem, że mnie nie zawiedzie. Obojętnie czy wstawię mu na pojedynczy, czy podwójny blok. Mieliśmy taki umówiony znak, na który wystawiałem mu piłkę w siatkę, a on zawsze potrafił ją przepchnąć na drugą stronę. Nigdy nie przegrywał takich przepychanek na siatce.”"
Srebrny (1983): Srebrne medale w sezonie 1982/83 zdobyli: W. Baranowicz, M. Ciaszkiewicz, M. Jarosz, I. Kłos, L. Łasko, S. Skup, B. Mielnikiewicz, K. Olszewski, W. Zimny, J. Żytko, T. Sobolski, T. Żmich, W. Kuncewicz, T. Swędrowski oraz trener W. Pałaszewski.
– "Czwarty raz mogliśmy zdobyć mistrzostwo, ostatni mecz grając na terenie Legii. Kto wygrywał, zgarniał złoto. Wówczas grało się na małej sali Legii. Skurczybyki tak napalili w piecu, że my po pierwszych piłkach mieliśmy dość. Lało się z nas, a legioniści tam trenowali, także byli przyzwyczajeni. Także zaskoczyli nas tym, ostatecznie wygrali 3:2 i zgarnęli złote krążki, a my srebro. Także z tym czwartym tytułem faktycznie mogę się zgodzić, ale ten piąty do zdobycia?" – pyta trener Pałaszewski, odpowiadając po chwili namysłu: – "Pięć tytułów? Można by tak powiedzieć. Podobnie jak można powiedzieć, że jakby Kłos i Jarosz mniej wódki wypili, to wówczas zwycięstwo byłoby bardziej prawdopodobne. Jemu jako siatkarzowi łatwo jest się wypowiadać. Skoro można było, to dlaczego nie zdobyli? Kto im przeszkadzał? A tak na poważnie, nie było to łatwe. W tym czasie bardzo mocne były: Hutnik Kraków, Płomień Sosnowiec i Legia" – wylicza mocne wówczas ekipy szkoleniowiec Gwardii.
Srebrny (1984): Srebro w 1984 roku wywalczyli dla Wrocławia: W. Baranowicz, M. Jarosz, I. Kłos, W. Kuncewicz, L. Łasko, K. Olszewski, B. Mielnikiewicz, S. Skup, T. Sobolski, T. Swędrowski, W. Zimny, T. Żmich, J. Żytko, R. Daniszewski i oczywiście trener W. Pałaszewski. Warto dodać, że gwardziści dwa razy kończyli w najlepszej czwórce w walce o Puchar Polski. W finale z 1983 roku (rozegrany w Tomaszowie Mazowieckim) zwyciężyła Resovia Rzeszów, na drugim miejscu sklasyfikowano AZS Olsztyn, a podium uzupełniła warszawska Legia.
Warto dodać, że gwardziści dwa razy kończyli w najlepszej czwórce w walce o Puchar Polski. W finale z 1983 roku (rozegrany w Tomaszowie Mazowieckim) zwyciężyła Resovia Rzeszów, na drugim miejscu sklasyfikowano AZS Olsztyn, a podium uzupełniła warszawska Legia. Wrocławianom przyszło zająć najgorszą z możliwych, czwartą lokatę. Swoje miejsce gwardziści poprawili rok później (w 1984 finałowy turniej w Częstochowie), gdzie skończyli oczko wyżej, wyprzedzając Avię Świdnik (wygrana Legii przed Płomieniem Sosnowiec).
Trudne lata 90 i przełom wieków.
Z Wrocławia siatkarze faktycznie zaczęli masowo wyjeżdżać. Sytuacja stawała się coraz trudniejsza, o sportowym powrocie do siatkarskiej elity nie było nawet mowy. Początek lat 90. to był zresztą trudny okres nie tylko dla klubowej siatkówki we Wrocławiu, ale całej dyscypliny w skali ogólnopolskiej, poczynając od reprezentacji. Co ciekawe, męska kadra narodowa była prowadzona przez byłych gwardzistów. Pod koniec lat 80. selekcjonerem był Stanisław Gościniak (pod jego wodzą m.in. nie udało się przebrnąć – po raz pierwszy w historii – eliminacji do finałów ME 1987). Brak udziału w czempionacie Starego Kontynentu był dla biało-czerwonych jednoznaczny z brakiem możliwości kwalifikacji do Igrzysk Olimpijskich w Seulu w 1988 roku.
W 1995 roku siatkarze Gwardii odnieśli w tzw. makroregionie 29 zwycięstw, w świetnym stylu, zapewniając sobie powrót na zaplecze siatkarskiej elity w Polsce. Trenerem zespołu nadal był Piotr Wolny. W pierwszej szóstce Gwardii z 1995 występowali: Arkadiusz Stadnik i Maciej Krupnik (dwójka środkowych); Mariusz Mierzejewski bądź Mariusz Dutkiewicz (obaj rozgrywający); Krzysztof Kaniak, Sebastian Staniewski, Sławomir Skup (atakujący). Co do zmienników, w składzie Gwardii byli jeszcze: Mariusz Pędziwiatr, Piotr Biliński, Rafał Zawalniak, Waldemar Binkowski, Juliusz Misztal, Tomasz Pilarczyk, Tomasz Laferi.
W 2001 roku awansowali do najwyższej klasy rozgrywkowej - PLS. W całym sezonie 2000/01 wrocławianie wygrali 22 na 26 rozegranych meczów ligowych. Sporym osiągnięciem było wygranie wszystkich 14 spotkań na swoim terenie, z łącznym bilansem setów: 42 zdobytych i 12 straconych.
Gwardziści po udanym sezonie 2001/02 (tj. piąte miejsce), zdobyli przepustkę do europejskich rozgrywek. Siatkarze GWR wystąpili w Pucharze Konfederacji.
Przygoda pucharowa zakończyła się na drugim stopniu. Białorusinów gwardziści ograli bez problemów, ale później przyszło pojechać na turniej do Moskwy, gdzie Gwardia przegrała m.in. z Iskrą Odincowo, ostatecznie odpadając z dalszej części rozgrywek.
2 listopada 2002: 1044 GWARDIA WROCŁAW – TECHNOPRIBOR MOGILEV 3:0 (17, 21, 18)
mecz we Wrocławiu (I runda)
3 listopada 2002: TECHNOPRIBOR MOGILEV – GWR 0:3 (-18, -19, -23)
mecz we Wrocławiu (I runda)
6 grudnia 2002: ISKRA ODINTSOVO – GWR 3:0 (23, 12, 16)
mecz w Odincowie (turniej kwalifikacyjny)
7 grudnia 2002: GWR – ALCOM CAPELLE 1:3 (-17, 21, -20, -10)
mecz w Odincowie (turniej kwalifikacyjny)
8 grudnia 2002: ROYAL FOODS SOFIA – GWR 0:3 (-22, -17, -24)
mecz w Odincowie (turniej kwalifikacyjny)
Skład wyglądał następująco: Łukasz Kruk i Pavel Reznicek na rozegraniu; Maciej Krupnik, Jakub Markiewicz oraz rekonwalescent Marcin Prus tworzyli trio środkowych; Krzysztof Janczak, Marcin Owczarski, Adam Kurek, Krzysztof Śmigiel, Jarosław Śmigiel – to przyjmujący; Grzegorz Górnik, Rafał Kwasowski – dwójka libero. Trenerem Maciej Jarosz.
Koniec ekstraklasowej siatkówki w stolicy Dolnego Śląska – w męskim wydaniu. Gwardziści w rywalizacji play-out przegrywają z Delectą Bydgoszcz. Tym samym Gwardia żegna się z Polską Ligą Siatkówki. Rozpoczyna się trudny okres dla wrocławskiej siatkówki…
Powrót do 1. Ligi Mężczyzn po przeszło 10 latach przerwy. Gwardziści w roli beniaminka ostatecznie zajmują 8. miejsce na koniec sezonu 2018/19.
Mecze Gwardii rozgrywane były do końca 2018 roku w hali przy ulicy Krupniczej 15. Gwardziści zagrali również w „Orbicie” po ponad dekadzie przerwy, wypełniając wrocławski obiekt.
Bilans sezon po sezonie.
Poziom rozgrywek:

</doc>
<doc id="1127278" url="https://pl.wikipedia.org/wiki?curid=1127278" title="AS Roma 1934/1935">
AS Roma 1934/1935

Sezon 1934/1935 klubu AS Roma.
Sezon.
Przed sezonem 1934/1935 doszło do pierwszej napiętej sytuacji pomiędzy Romą a S.S. Lazio. Kapitan „giallorossich” Attilio Ferraris odszedł do rywala, a „tifosi” podenerwowani sytuacją wymusili dymisję prezesa klubu Renato Sacerdotiego. Jego miejsce zajął Vittorio Scialoja, jeden z założycieli klubu. Enrico Guaita zdobył 28 goli w 29 spotkaniach stając się drugim królem strzelców w barwach Romy. Wcześniej przyjął włoskie obywatelstwo i wystąpił w mistrzostwach świata 1934, z których przywiózł złoty medal. Doszło też do kłótni pomiędzy Fulvio Bernardinim a Andrésem Stagnaro o pozycję na boisku. W lidze Roma zajęła 4. miejsce, a z Pucharu Europy Centralnej odpadła po pierwszej rundzie (3:0 i 0:8 z Ferencvárosi TC).

</doc>
<doc id="1127279" url="https://pl.wikipedia.org/wiki?curid=1127279" title="Tajemna Ewangelia Marka">
Tajemna Ewangelia Marka

Tajemna Ewangelia Marka – hipotetyczna ewangelia, której autorem miał być św. Marek Ewangelista. Mogłaby powstać na początku lat 70. I w. n.e. O jej istnieniu świadczy jedynie list Klemensa Aleksandryjskiego do Teodora z przełomu II i III w. n.e. Tekst listu odnalazł w 1958 r. w bibliotece prawosławnego klasztoru Mar Saba z Uniwersytetu Columbia. List opisuje okoliczności powstania i przechowywania Tajemnej Ewangelii Marka:
Z tekstu wynika, że Ewangelia Marka byłaby późniejszą, okrojoną wersją Tajemnej Ewangelii Marka. Stanowisko to podzielają niektórzy uczeni – np. Helmut Koester, Hans-Martin Schenke czy John Dominic Crossan. Inni z kolei, np. Stephen Carlson twierdzą nawet, że Morton Smith dopuścił się fałszerstwa. W liście Klemensa Aleksandryjskiego do Teodora znajdują się fragmenty Tajemnej Ewangelii Marka, które nie zostały zamieszczone w Ewangelii Marka:
Klemens Aleksandryjski twierdzi w swym liście, że fragmenty te zostały podstępem zdobyte przez Karpokratesa, przywódcę gnostyckiej sekty i „zgodnie z jego bluźnierczymi i cielesnymi poglądami” zinterpretowane. Według Karpokratesa i karpokratian świat mieli stworzyć archonci, władający duszami ludzkimi za pomocą namiętności.
Smith sugeruje, że młodzieniec, o którym mowa jest tożsamy z postacią pojawiającą się w Ewangelii Marka podczas pojmania Jezusa w ogrodzie Getsemani (Mk 14, 51-52).

</doc>
<doc id="1127283" url="https://pl.wikipedia.org/wiki?curid=1127283" title="Chiptune">
Chiptune

Chiptune (Chip music) – określenie ogółu muzyki generowanej przez układy dźwiękowe.
Ideą jest wykorzystywanie syntezy dźwięku, czyli jego generowania zamiast odtwarzania gotowych próbek. Stosuje się do tego celu takie układy jak np. MOS 6581 lub CO12294, stąd nazwa "chiptune" (chip – układ scalony). Brzmienia uzyskiwane w ten sposób subiektywnie mogą wydawać się surowe lub też ubogie. Dzieje się tak za sprawą realizowania prostego w porównaniu do syntezatorów, toru syntezy.
Powstało wiele aplikacji przeznaczonych dla współczesnych komputerów, zdolnych do odtwarzania rozmaitych formatów, stosowanych w dawnej muzyce komputerowej. Metoda zapisu w niektórych z nich wzorowana jest na trackerach.
Historia.
Złoty wiek "chip music" przypada na połowę lat 80. / początek lat 90., kiedy to układy dźwiękowe były najpowszechniej stosowane w komputerach domowych oraz konsolach gier wideo. W tamtym okresie powstała również demoscena, której członkowie tworzyli muzykę za pomocą ówczesnych komputerów.
Aktualnie.
Dziś "chiptune" uważane jest za odrębny gatunek muzyki elektronicznej. Dzieje się tak za sprawą popularności (głównie w Europie) specyficznych brzmień, generowanych przez chipy dźwiękowe. Nadmienić należy jednak, że w przeciwieństwie do pierwotnych kompozycji "chiptune", dzisiejsza forma wzbogacana jest o dodatkowe elementy. Praktyka ta ma na celu zniesienie ograniczeń płynących z samych, oryginalnych układów scalonych.
Istnieją także sprzętowe przystawki w formie kart dźwiękowych, pozwalające na uzyskanie pełnej wierności z oryginalnymi chipami.
Muzyka z gatunku "chiptune" jest obecnie często stosowana w keygenach, crackach, trainerach.

</doc>
<doc id="1127290" url="https://pl.wikipedia.org/wiki?curid=1127290" title="Górnik Zabrze (piłka ręczna)">
Górnik Zabrze (piłka ręczna)

Górnik Zabrze – polski męski klub piłki ręcznej, kontynuujący tradycje założonej w 1947 Pogoni Zabrze – mistrza Polski w sezonach 1988/1989 i 1989/1990 oraz trzykrotnego zdobywcy Pucharu Polski. Występuje w Superlidze.
Historia.
Sekcja piłki ręcznej w Pogoni Zabrze, której twórcą był Józef Cholewa, powstała w 1947. W 1959 szczypiorniści Pogoni uzyskali awans do I ligi, zajmując w niej w debiutanckim sezonie 6. miejsce. W sezonie 1966/1967 klub wywalczył brązowy medal mistrzostw Polski. Następnie spadł do niższej klasy rozgrywkowej. W latach 1973–2000 ponownie występował w I lidze, odnosząc swoje największe sukcesy. W sezonach 1975/1976 i 1978/1979 wywalczył srebrne medale mistrzostw kraju.
W latach 80. Pogoń Zabrze zdobyła pięć medali mistrzostw Polski, w tym dwa złote. W sezonie 1988/1989 Pogoń uplasowała się na 2. miejscu w tabeli z dorobkiem 40 punktów i stratą 16 punktów do Wybrzeża Gdańsk. W finale rozgrywek pokonała faworyzowany zespół z Gdańska, zostając mistrzem Polski (19:18, 17:24, 24:21 – decydujący mecz odbył się 28 maja 1989 w Gdańsku). W sezonie 1989/1990 Pogoń zdecydowanie dominowała w rozgrywkach, które z dorobkiem 56 punktów w 28 meczach zakończyła na 1. miejscu, zdobywając drugie mistrzostwo Polski. W kończącej sezon serii spotkań, rozegranej w pierwszej połowie maja 1990, Pogoń dwukrotnie pokonała wicemistrza kraju, Wybrzeże Gdańsk (23:20, 27:26). W tym okresie Pogoń wywalczyła też trzy Puchary Polski (1984, 1988, 1990). W sezonie 1999/2000 spadła z ekstraklasy. W ostatnim meczu w najwyższej klasie rozgrywkowej pod nazwą Pogoń przegrała ze Spójnią Gdańsk (20:22).
W sezonie 2001/2002, już jako MOSiR Zabrze, klub wygrał rozgrywki I ligi (odniósł 20 zwycięstw w 22 meczach) i awansował do ekstraklasy. Występował w niej w latach 2002–2005, plasując się w dolnej części tabeli. W tym okresie najlepszymi strzelcami drużyny byli Tomasz Rosiński i Remigiusz Lasoń. W latach 2005–2009 klub ponownie rywalizował w I lidze. W sezonie 2007/2008, po zaangażowaniu się firmy NMC i zmianie nazwy na NMC Powen Zabrze, zabrzańscy szczypiorniści zajęli w niej 2. miejsce, tracąc trzy punkty do Stali Mielec. W sezonie 2008/2009, dzięki 18 zwycięstwom w 22 meczach, klub zakończył rozgrywki na 1. pozycji, awansując od ekstraklasy. W rundzie zasadniczej ekstraklasowego sezonu 2009/2010 szczypiorniści z Zabrza wygrali cztery spotkania, co spowodowało, że znaleźli się w strefie spadkowej. W sześciu meczach o miejsca 9–12 odnieśli dwa zwycięstwa (ze Śląskiem Wrocław), kończąc rozgrywki na ostatnim miejscu w tabeli, oznaczającym degradację do I ligi. W sezonie 2010/2011 NMC Powen Zabrze wygrał w I lidze 21 z 22 meczów (uzyskał 10 punktów przewagi nad drugą w tabeli Gwardią Opole) i awansował do najwyższej klasy rozgrywkowej.
W sezonach 2011/2012 i 2012/2013 zespół kończył rywalizację w Superlidze na 6. miejscu. W 2013 ze sponsorowania klubu wycofała się firma Powen, zmieniono też nazwę na Górnik Zabrze, przyjmując biało-niebiesko-czerwone barwy piłkarskiej drużyny Górnika, ale zachowując swój zarząd i historię. W rundzie zasadniczej sezonu 2013/2014 Górnik Zabrze wygrał 14 z 22 meczów i z 3. miejsca przystąpił do gry w play-offach. W ćwierćfinale pokonał Chrobrego Głogów (33:24; 30:28), a następnie przegrał w półfinale z Wisłą Płock (26:38, 29:32, 32:36). W rywalizacji o 3. pozycję pokonał 17, 18 i 24 maja 2014 Azoty-Puławy (34:33, 30:29, 29:26), wywalczając brązowy medal mistrzostw Polski. Najskuteczniejszym graczem Górnika w rozgrywkach ligowych był Michał Kubisztal, który zdobył 194 gole i został królem strzelców Superligi. Wysoko w klasyfikacji najlepszych rzucających ligi znaleźli się również Mariusz Jurasik (167 bramek) oraz Bartłomiej Tomczak (148 goli).
W sezonach 2014/2015 i 2015/2016 zabrzańska drużyna kończyła rywalizację w Superlidze na 5. miejscu. W październiku 2016 zespół zmienił nazwę na NMC Górnik Zabrze (w celu podkreślenia roli głównego sponsora klubu, firmy NMC). W sezonie 2016/2017 Górnik Zabrze wygrał 16 meczów i 10 przegrał. Z dorobkiem 39 punktów zajął 5. miejsce w tabeli zbiorczej i 4. pozycję w grupie pomarańczowej. Przystąpił następnie do rywalizacji o dziką kartę do finałów, w której pokonał Stal Mielec (28:27, 34:27). W ćwierćfinale play-off przegrał z Vive Kielce (23:33, 32:19), co spowodowało, że trafił do grupy Select, w której wygrał wszystkie trzy spotkania, ostatecznie kończąc rozgrywki na 5. miejscu. Zdobył ponadto Puchar Superligi – 25 maja 2017 pokonał Pogoń Szczecin (34:25). Zawodnik Górnika Zabrze Marek Daćko, który w 33 meczach rzucił 203 bramki, zajął 2. miejsce w klasyfikacji najlepszych strzelców Superligi, a także został wybrany najlepszym graczem i najlepszym obrotowym rozgrywek.
W sezonie 2017/2018 trenerem Górnika został czeski szkoleniowiec Rastislav Trtík. Pod jego wodzą zabrzańska drużyna odniosła w fazie zasadniczej 23 zwycięstwa i poniosła siedem porażek, kończąc zmagania z dorobkiem 80 punktów na 4. miejscu w tabeli zbiorczej i 2. pozycji w grupie granatowej. W 1/4 finału play-off, której mecze rozegrano 29 kwietnia i 6 maja 2018, została pokonana przez Gwardię Opole (24:28; 25:23), odpadając z dalszej rywalizacji o medale mistrzostw Polski. Najskuteczniejszym zawodnikiem Górnika był w rozgrywkach ligowych Bartłomiej Tomczak, który rzucił 158 goli. Ponadto zabrzański zespół sprawił niespodziankę w Pucharze Polski, wygrywając 14 marca 2018 we własnej hali z wicemistrzem kraju i uczestnikiem Ligi Mistrzów, Wisłą Płock (33:30), eliminując ją tym samym z rozgrywek. W następnej rundzie krajowego pucharu Górnik przegrał jednak z Vive Kielce (28:46; 29:35) i nie awansował do finału.
W fazie zasadniczej sezonu 2018/2019 Górnik odniósł 20 zwycięstw w 26 meczach i z dorobkiem 59 punktów uplasował się na 3. miejscu w tabeli. W 1/4 finału play-off Superligi, której mecze odbyły się 23 i 30 kwietnia 2019, zabrzański zespół zmierzył się z MMTS-em Kwidzyn. W pierwszym spotkaniu Górnik zwyciężył na wyjeździe różnicą dwóch bramek (21:19), lecz w rozegranym we własnej hali rewanżu przegrał różnicą pięciu goli (26:31) i nie awansował do półfinału. Rozstrzygnięcie rywalizacji między Górnikiem a MMTS-em na korzyść tego drugiego został uznane za niespodziankę. Najlepszym strzelcem Górnika w sezonie 2018/2019 był Holender Iso Sluijters, który zdobył 146 goli, a także został wybrany najlepszym bocznym rozgrywającym Superligi (nominowany był też w kategorii "zawodnik sezonu"). Indywidualnie doceniony został również Jan Czuwara, który odebrał nagrodę Gladiator Publiczności. Po zakończeniu rozgrywek z klubu odszedł trener Rastislav Trtík, którego zastąpił Marcin Lijewski.
W sezonach 1989/1990 i 1990/1991 Pogoń Zabrze występowała w Pucharze Europy Mistrzów Krajowych. W debiucie w tych rozgrywkach zabrzańscy szczypiorniści zostali pokonani przez Chromos Zagrzeb (39:46 w dwumeczu). W sezonie 1990/1991 zwyciężyli w pierwszej rundzie duński Kolding IF, a w 1/8 finału przegrali z jugosłowiańskim Proleterem Zrenjanin.
W sezonie 2013/2014, po rezygnacji Stali Mielec, Górnik przystąpił do gry w Challenge Cup, docierając w nim do 1/16 finału, w której przegrał z rumuńskim HC Odorheiu (22:23, 28:32).
W sezonie 2014/2015 Górnik Zabrze wystąpił w Pucharze EHF, w którym dotarł do drugiej rundy, w której został pokonany przez białoruski SKA Mińsk. W sezonie 2015/2016 zabrzańska drużyny dotarła do trzeciej rundy Pucharu EHF, w której przegrała z niemieckim Frisch Auf Göppingen (29:39, 29:38), nie wywalczając awansu do fazy grupowej. W sezonie 2016/2017 Górnik pokonał w drugiej rundzie Pucharu EHF grecki ACC Filippos Verias, natomiast w trzeciej rundzie przegrał z fińskim Riihimäki Cocks (19:30, 30:29). W sezonie 2017/2018 zabrzański klub zrezygnował z gry w Pucharze EHF.
Drużyna.
Kadra w sezonie 2022/2023.
"Stan na 20 sierpnia 2022."
Transfery w sezonie 2022/23.
"Stan na 20 sierpnia 2022."
Mistrzowskie składy.
Bramki zdobywali liczba spotkań/bramki L. Sadowy 28/208 ; J. Kalisz 26/115 ; Sz. Dobrzyński 28/94 ; Z. Jędrzej 28/87; W. Markowski 22/68 ; R. Masłoń 21/60 ; A. Staszewski 25/26 ; J. Frąckowiak 15/32 ; W. Piątek 28/25 ; M. Kąpa 23/15 ; K. Kędra 12/11 ; R. Niedziwiecki 20/5;

</doc>
<doc id="1127294" url="https://pl.wikipedia.org/wiki?curid=1127294" title="EKS Skra Bełchatów">
EKS Skra Bełchatów

EKS Skra Bełchatów - wielosekcyjny klub siatkarski, należący do klubu sportowego PGE Skra Bełchatów, występujący w lidze: młodzików, kadetów, kadetek, juniorów i juniorek w województwie łódzkim. Na mocy porozumienia podpisanego 18 maja 2008 z Siatkarzem Wieluń w sezonie 2008/09 Skra II zagrała w II lidze. W 2010 r. część zawodników klubu została przeniesiona do Młodej Ligi, a zespół wycofany z rozgrywek II ligi. W sezonie 2010/2011 żeńska sekcja grała w II lidze.

</doc>
<doc id="1127296" url="https://pl.wikipedia.org/wiki?curid=1127296" title="No Longer Music">
No Longer Music

No Longer Music (NLM) – zespół muzyczny, założony w Amsterdamie przez Davida Pierce'a, posiadający międzynarodowy skład.
Historia zespołu.
1985: Thank you good night we love you!
David Pierce zainicjował powstanie No Longer Music w Amsterdamie, w Holandii w 1985 roku. Oprócz koncertów w kraju zespół zaczął wyjeżdżać poza Holandię. Otworzyły się przed nim możliwości grania we Wschodniej Europie i to przed upadkiem Muru Berlińskiego. NLM zagrał wtedy na Festiwalu w Jarocinie. Następnie wydał pierwszy album: "Thank you good night we love you!". Następnie NLM koncertował w Związku Radzieckim.
1987: No sex.
W 1987 roku wydano drugi album: "No Sex". NLM wyruszył w tournée i zagrał 32 koncerty na trasie "Od Moskwy do Mongolii". Następnie założyciel zespołu David Pierce wydał książkę "Rockpriest" (Rockowy kapłan), opisującą historię NLM. Zespół przeniósł się następnie do Nowej Zelandii, by tam koncertować i przygotować się do trasy w Azji.
1989: Hang by your feet and sing.
Dwa lata później został wydany trzeci album: "Hang by your feet and sing". Zespół ruszył też w trasę koncertową po Wietnamie i w końcu trasę koncertową po Polsce, po której NLM aktywnie zaangażował się w pierwszy SLOT festival. Kolejno miały miejsce trasy koncertowe po Nowej Zelandii, Polsce, Niemczech z przygotowaną przez NLM Rock-operą. Później wyruszyli w trasę z rock-operą "Passion (and act of)" – Nowa Zelandia, USA, Niemcy, Polska, Serbia, Indie i Singapur.
1997: Passion (and act of).
W 1997 NLM wydał czwarty album: "Passion (and act of)" zawierający muzykę do rock-opery.
2000: Primordial.
W 2000 roku NLM wydał piąty album: "Primordial", a w grudniu tego samego roku NLM gościł w Polsce na trasie z 2Tm2,3. W 2001 po raz pierwszy występował w Brazylii i Jamajce. Po kolejnej trasie po Polsce latem 2001, z niemieckim zespołem Noisetoys, NLM zjawił się na SLOT festiwal. Przez cały ten okres główną siedzibą NLM była Nowa Zelandia, a w latach 2002 - 2004 poprowadzono trasy koncertowe po Azji i Brazylii. 
W 2005 roku zespół zagrał 10 koncertową trasę po Polsce wraz z zespołem Pytki Doś. W 2008 roku zespół ponownie zagrał w Polsce na SLOT ART FESTIVAL. 
Podczas trasy koncertowej w 2009 roku, która obejmowała takie kraje jak USA, Liban, Chorwację i Finlandię w składzie zespołu było aż 4 Polaków: Darek Pilch (aktor), Grażyna Słaboń i Basia Pilch (tancerki) oraz Anna Greenwood (kamerzystka). Podczas trasy koncertowej min. po Polsce i Albanii w 2012 roku w skład zespołu wchodziła również Ewa Wań (aktorka, tancerka).

</doc>
<doc id="1127297" url="https://pl.wikipedia.org/wiki?curid=1127297" title="Tocja">
Tocja



</doc>
<doc id="1127298" url="https://pl.wikipedia.org/wiki?curid=1127298" title="TIE Fighter">
TIE Fighter



</doc>
<doc id="1127299" url="https://pl.wikipedia.org/wiki?curid=1127299" title="Tozzia">
Tozzia



</doc>
<doc id="1127300" url="https://pl.wikipedia.org/wiki?curid=1127300" title="NLM">
NLM



</doc>
<doc id="1127305" url="https://pl.wikipedia.org/wiki?curid=1127305" title="Robert de Niro">
Robert de Niro



</doc>
<doc id="1127311" url="https://pl.wikipedia.org/wiki?curid=1127311" title="Anielin (powiat nakielski)">
Anielin (powiat nakielski)

Anielin – nieoficjalna osada wsi Ślesin w Polsce położona w województwie kujawsko-pomorskim, w powiecie nakielskim, w gminie Nakło nad Notecią.
W latach 1975–1998 miejscowość należała administracyjnie do województwa bydgoskiego.

</doc>
<doc id="1127312" url="https://pl.wikipedia.org/wiki?curid=1127312" title="Bogacin">
Bogacin

Bogacin – wyludniona osada w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodziła w skład sołectwa Michalin.
W latach 1975–1998 miejscowość należała administracyjnie do województwa bydgoskiego.

</doc>
<doc id="1127314" url="https://pl.wikipedia.org/wiki?curid=1127314" title="Nowakówko">
Nowakówko

Nowakówko – wieś w Polsce położona w województwie kujawsko-pomorskim, w powiecie nakielskim, w gminie Nakło nad Notecią. Miejscowość wchodzi w skład sołectwa Karnowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="1127318" url="https://pl.wikipedia.org/wiki?curid=1127318" title="Jonatan Warschauer">
Jonatan Warschauer

Jonatan Warschauer (ur. 2 marca 1820, zm. 10 listopada 1888 w Krakowie) – polski lekarz żydowskiego pochodzenia związany z Krakowem.
Życiorys.
Po dwuletnim kształceniu w Gimnazjum św. Anny, w 1835 podjął studia na Wydziale Lekarskim Uniwersytetu Jagiellońskiego, na którym w 1843 uzyskał stopień doktora nauk medycznych. Przez całe życie mieszkał przy ulicy Ubogich na Kazimierzu i pracował w starym szpitalu żydowskim, pomagając najuboższym mieszkańcom Kazimierza.
Uczestnik powstania krakowskiego w 1846 oraz powstania wielkopolskiego w 1848. Popularyzator rozwijania polskich dążeń patriotycznych wśród ludności żydowskiej. Był członkiem Akademii Umiejętności i prezesem w 1880 Towarzystwa Lekarskiego. W 1848 został wybrany do Rady Miasta Krakowa (ponownie w 1866).
Na cześć zasług Jonatana Warschauera, jego nazwiskiem nazwano ulicę, dotychczas nazywaną Ubogich. Został pochowany na nowym cmentarzu żydowskim przy ulicy Miodowej w Krakowie.

</doc>
<doc id="1127320" url="https://pl.wikipedia.org/wiki?curid=1127320" title="KS Poznań">
KS Poznań

Klub Siatkarski Poznań – polska męska drużyna siatkarska z Poznania.
Klub Siatkarski Poznań powstał w 2005 roku w wyniku połączenia sekcji siatkarskiej UKS Budowlanka Poznań z Politechniką Poznań. Drużyna rozpoczęła rozgrywki w II lidze i w pierwszym sezonie swojej gry awansowała do I ligi. Nie potrafiła się jednak utrzymać na zapleczu Polskiej Ligi Siatkówki, lecz dzięki kłopotom finansowym Jokera Piła, poznański klub przejął zespół z Piły i miejsce w I lidze. Tym razem wzmocniony zespół zajął 2. miejsce. W rozgrywkach play-off rywalizację o bezpośredni awans do wyższej klasy ligowej przegrała z Treflem Gdańsk. Baraże o ekstraklasę zakończyły się wynikiem na korzyść rywala, Politechniki Warszawskiej.
4 lipca 2008 roku działacze klubu ogłosili rozwiązanie sekcji piłki siatkowej i tym samym niezgłoszenie się do rozgrywek I ligi. Przyczyną tej decyzji było wycofanie się z dalszego finansowania głównego sponsora, firmy Inotel. Trenerzy i zawodnicy otrzymali wolną rękę w poszukiwaniu klubów.

</doc>
<doc id="1127322" url="https://pl.wikipedia.org/wiki?curid=1127322" title="Dariusz Bugalski">
Dariusz Bugalski

Dariusz Bugalski (ur. 16 października 1961 w Augustowie) – polski poeta, dziennikarz oraz prezenter radiowo-telewizyjny.
Życiorys.
Ukończył, zdając maturę w 1979, I Liceum Ogólnokształcące im. Grzegorza Piramowicza w Augustowie. Później studiował historię sztuki na Uniwersytecie Warszawskim i filozofię na Uniwersytecie Łódzkim, a ukończył na tej uczelni kulturoznawstwo (specjalizacja filmoznawstwo) w 1986.
Po studiach podjął pracę w Muzeum Sztuki w Łodzi, gdzie był m.in. autorem programu edukacyjnego. Pracę dziennikarską rozpoczął w 1998 w radiu Tok FM, następnie pracował w telewizji TVN, prowadząc przez kilka miesięcy program interwencyjny "Uwaga". W 2001 przeszedł do Programu 3 Polskiego Radia. Prowadził audycje "Polska według Polaków", "Wszystko, co najważniejsze" oraz "Według Polaków". Na antenie TVP2 był jednym z gospodarzy programu "Pytanie na śniadanie". Od 2008 do 2020 prowadził "Klub Trójki" oraz "Trójkę pod Księżycem". Od 2020 autor podcastu K3.
Dariusz Bugalski jest również pisarzem i poetą. Publikował między innymi w "Twórczości", "Frazie", "Czasie Kultury", "Toposie", "Nowym Nurcie". Był współzałożycielem Stowarzyszenia Literackiego im. K. K. Baczyńskiego, powołanego w Łodzi w 1990. W 1992 otrzymał za tomik "Turtle, turtle, turtle" nagrodę Polskiego Towarzystwa Wydawców za debiut. Zajmował się również krytyką sztuki ("Format", "Exit", "Pokaz", "Fraza").

</doc>
<doc id="1127323" url="https://pl.wikipedia.org/wiki?curid=1127323" title="Gubernia kazańska">
Gubernia kazańska

Gubernia kazańska (ros. Казанская губерния; tatarski "Qazan gubernası" / Казан губернасы, czuwaski Хусан кěперниě) – gubernia rosyjska ze stolicą w Kazaniu, funkcjonująca w latach 1708–1781 i 1796-1920 w ramach Imperium Rosyjskiego oraz Rosji Radzieckiej.
Utworzona przez Piotra Wielkiego jako jedna z ośmiu guberni Rosji obejmowała wówczas ziemie dawnych chanatów tatarskich: Kazańskiego, Syberyjskiego i Astrachańskiego z częścią ziem Ordy Nogajskiej. W późniejszych latach kilkakrotnie wydzielano z jej terytorium mniejsze gubernie (w 1717 astrachańską, w 1719 niżnonowogrodzką, w 1744 orenburską oraz w 1781: wiacką, symbirską i ufijską). W latach 1781–1796 namiestnictwo kazańskie. Gubernia graniczyła od południa z gubernią samarską i symbirską, od zachodu z gubernią niżnonowogrodzką, od północy i północnego wschodu z gubernią wiacką, od południowego wschodu z gubernią ufijską.
Powierzchnia guberni wynosiła w 1897 - 63 676,56 km² (55 954,8 wiorst ²). Gubernia w początkach XX wieku była podzielona na 12 ujezdów.
Demografia.
Ludność, według spisu powszechnego 1897 - 2 170 665 osób – Rosjan (38,4%), Tatarów (31,1%), Czuwaszy (23,1%), Maryjczyków (5,7%), Mordwinów (1,0%) i Udmurtów.
Ludność w ujezdach według deklarowanego języka ojczystego 1897.
W 1920 r. władze radzieckie zlikwidowały gubernię kazańską, a na jej terytorium w ramach polityki "korienizacji" utworzono Tatarską oraz Czuwaską ASRR. Współcześnie na terytorium historycznej guberni znajduje się Republika Tatarstanu, Republika Czuwaska i Republika Mari El - autonomiczne republiki w ramach Federacji Rosyjskiej.

</doc>
<doc id="1127325" url="https://pl.wikipedia.org/wiki?curid=1127325" title="HMS Javelin (F61)">
HMS Javelin (F61)



</doc>
<doc id="1127329" url="https://pl.wikipedia.org/wiki?curid=1127329" title="AS Roma 1935/1936">
AS Roma 1935/1936

Sezon 1935/1936 klubu AS Roma.
Sezon.
W sezonie 1935/1936 do drużyny przybyli dwaj reprezentanci Włoch Eraldo Monzeglio z FC Bologna i Luigi Allemandi z Ambrosiany. Na 2 dni przed rozpoczęciem rozgrywek trzej "oriundi" Alejandro Scopelli Casanova, Enrique Guaita i Andrés Stagnaro uciekli z Włoch ze strachu przed armią. Do drużyny ściągnięto nowych napastników, m.in. Dante Di Benedettiego, który został najlepszym strzelcem zespołu. Roma wywalczyła wicemistrzostwo i odpadła w 1/4 finału Pucharze Europy Centralnej po dwumeczu ze Spartą Praga (1:1, 0:3).

</doc>
<doc id="1127330" url="https://pl.wikipedia.org/wiki?curid=1127330" title="Puurs">
Puurs

Puurs — miejscowość i gmina w Belgii w prowincji Antwerpii, ludność - 17 452 (2018). 
Od 1980 roku współpracowało z Dębicą, a formalną umowę partnerską podpisało 11 listopada 1999 roku. W 2020 roku, a dokładniej 13 listopada, współpraca została zawieszona , która , co było powodem przez belgijskie miasto do zawieszenia współpracy, .

</doc>
<doc id="1127339" url="https://pl.wikipedia.org/wiki?curid=1127339" title="Homodimer">
Homodimer



</doc>
<doc id="1127341" url="https://pl.wikipedia.org/wiki?curid=1127341" title="Heterotrimer">
Heterotrimer



</doc>
<doc id="1127343" url="https://pl.wikipedia.org/wiki?curid=1127343" title="Heterodimer">
Heterodimer



</doc>
<doc id="1127344" url="https://pl.wikipedia.org/wiki?curid=1127344" title="Black Country">
Black Country

Black Country – obszar w środkowej Anglii, znajdujący się pomiędzy miastami Wolverhampton i Birmingham. 
W wieku XIX był to obszar koncentracji przemysłu wydobywczego i metalowego. Swą nazwę (z ang. dosł. „czarny kraj”) zawdzięcza ogromnym ilościom zanieczyszczeń powietrza, które pokryły cały obszar warstwą czarnej sadzy.

</doc>
<doc id="1127348" url="https://pl.wikipedia.org/wiki?curid=1127348" title="MCKiS Jaworzno (piłka siatkowa mężczyzn)">
MCKiS Jaworzno (piłka siatkowa mężczyzn)

MCKiS Jaworzno – polska męska drużyna siatkarska z Jaworzna. Jest to pierwszy zespół seniorów sekcji piłki siatkowej klubu MCKiS Jaworzno. Do sezonu 2010/11 klub nazywał się MCKiS PKE Energetyk Jaworzno. Obecnym trenerem drużyny z Jaworzna jest Mariusz Łoziński. Sponsorem MCKiS-u jest firma BadGe4u. „Sokoły” występują w pierwszej lidze mężczyzn. Jaworznianie w sezonie 2016/2017 zajęli 3. miejsce w turnieju półfinałowym o I ligę siatkówki. Rywalizowali z LKPS Lublin, MKS-em Andrychów, Karpaty Krosno. W sezonie 2017/2018 awansowali do I ligi. Sezon 2018/2019 "Sokoły" zakończyły ostatecznie na miejscu 9.
Sukcesy.
Podczas przygotowań do sezonu 2018/19 wygrali Międzynarodowy Turniej Siatkarski Beskidy 2018 pokonując w finale gospodarzy BBTS 3:2. W drodze do finału zwyciężyli z czeską drużynę VK Ostrava 3:2.
Bilans sezon po sezonie.
Poziom rozgrywek:

</doc>
<doc id="1127352" url="https://pl.wikipedia.org/wiki?curid=1127352" title="AS Roma 1936/1937">
AS Roma 1936/1937

Sezon 1936/1937 klubu AS Roma.
Sezon.
Roma przeżywała kłopoty finansowe i z tego też powodu nowym prezydentem został Igino Betti. Z Juventusu do drużyny trafił reprezentant Włoch Pietro Serantoni. Natomiast Guido Masetti i Dante Di Benedetti ulegli wypadkowi, przez co stracili kawałek sezonu. W drużynie zadebiutował 17-letni Amedeo Amadei, który po latach stał się legendą klubu. W lidze Roma zajęła niskie 10. miejsce.

</doc>
<doc id="1127354" url="https://pl.wikipedia.org/wiki?curid=1127354" title="Krzysztof Radosław Mazurski">
Krzysztof Radosław Mazurski

Krzysztof Radosław Mazurski (ur. 13 sierpnia 1946 w Warszawie, zm. 30 marca 2016 we Wrocławiu) – profesor nauk ekonomicznych, geograf, krajoznawca, podróżnik, działacz PTTK i autor przewodników turystycznych.
Życiorys.
Od 1947 mieszkał we Wrocławiu. W 1964 ukończył I Liceum Ogólnokształcące, a następnie w 1969 geografię na Uniwersytecie Wrocławskim. Pracował w Zarządzie Okręgu PTTK we Wrocławiu (1969–1970) i w Wojewódzkim Biurze Geodezji i Terenów Rolnych (1970–1982), skąd został zwolniony podczas stanu wojennego i internowany, aresztowany i skazany za działalność w NSZZ Solidarność.
W 1980 obronił doktorat na Akademii Ekonomicznej we Wrocławiu. W latach 1982–1983 był zatrudniony w Bibliotece Uniwersyteckiej we Wrocławiu. W latach 1983–1999 pracował na Akademii Ekonomicznej we Wrocławiu jako pracownik naukowy. W 1987 habilitował się, a w 1998 otrzymał tytuł profesora nauk ekonomicznych, od września 2009 był profesorem zwyczajnym. Od września 1991 pracował jako profesor Katedry Gospodarki Przestrzennej Wydziału Gospodarki Regionalnej i Turystyki Akademii Ekonomicznej w Jeleniej Górze. Od 1999 pracował na Politechnice Wrocławskiej. Wykładał także na uczelni w Kłodzku. Od września 2008 wiceprezes Naturefriends International. Wieloletni członek Rady Naukowej Karkonoskiego Parku Narodowego, w tym jako jej przewodniczący.
Jest autorem kilkudziesięciu naukowych publikacji w kraju i za granicą. Był uznanym regionalistą i krajoznawcą Dolnego Śląska, ziemi kłodzkiej i Łużyc. Pracował jako członek zespołu redakcyjnego miesięcznika "Słowo i Myśl", redaktor naczelny magazynu PTTK "Na szlaku". Działacz społeczny w Dolnośląskim Towarzystwie Społeczno-Kulturalnym i PTTK. Uzyskał odznaki Zasłużonego Instruktora Krajoznawstwa, przodownika turystyki górskiej, instruktora fotografii krajoznawczej oraz przewodnika sudeckiego i dolnośląskiego. W 2001 został odznaczony Krzyżem Kawalerskim Orderu Odrodzenia Polski.
W 2010 partia Związek Słowiański zgłosiła jego kandydaturę w przedterminowych wyborach prezydenckich. Kandydat nie zebrał 100 000 podpisów i nie został zarejestrowany.
W 2013 podczas Walnego Zjazdu PTTK została mu nadana godność członka honorowego PTTK.

</doc>
<doc id="1127355" url="https://pl.wikipedia.org/wiki?curid=1127355" title="HCI">
HCI



</doc>
<doc id="1127357" url="https://pl.wikipedia.org/wiki?curid=1127357" title="Karol d’Abancourt de Franqueville (wojskowy)">
Karol d’Abancourt de Franqueville (wojskowy)

Karol d’Abancourt de Franqueville (ur. 1811, zm. 16 października 1849) – polski wojskowy, uczestnik walk na Węgrzech w 1848.
Pochodził z rodziny francuskich emigrantów; jego ojciec Augustyn był bratankiem ministra wojny Ludwika XVI, Charlesa Xaviera Abancourta. Młodszy brat Karola Franciszek Ksawery (1815-1892) został działaczem narodowym i publicystą.
Kształcił się w Samborze i Przemyślu, decydując się następnie na karierę w wojsku austriackim. Jako kadet wstąpił do 30 pułku piechoty hrabiego Nugenta. W 1837, zamieszany w spisek wojskowy, został zadenuncjowany, uwięziony i skazany na karę śmierci. Wyrok zamieniono na 20 lat twierdzy. Opuścił więzienie w 1848 na mocy amnestii.
Krótko po zwolnieniu zaciągnął się w szeregi powstańczej armii węgierskiej. Dowodził 12 pułkiem huzarów na południu Węgier, słynąc z waleczności. „Ubóstwiany przez żołnierzy, porywał ich swą szaloną odwagą” (Helena d’Abancourt de Franqueville); nie chcąc porzucać podkomendnych, wśród których cieszył się takim mirem, nie przyjął propozycji objęcia szarży majora w 51 batalionie honwedów. Udział w walkach przerwał jedynie na krótko po bitwie pod Szolnok, gdzie był ranny i utracił głos.
Służył następnie jako adiutant generała Henryka Dembińskiego, kwatermistrza armii południowej. Po jednej z przegranych bitew trafił do niewoli austriackiej; za działalność agitacyjną wśród Polaków i Węgrów, a także czyny bojowe przeciwko wojskom austriackim, skazany został na karę śmierci i stracony razem z Peterem Gironem i księciem Mieczysławem Woronieckim.

</doc>
<doc id="1127358" url="https://pl.wikipedia.org/wiki?curid=1127358" title="Interakcja człowieka z komputerem">
Interakcja człowieka z komputerem



</doc>
<doc id="1127363" url="https://pl.wikipedia.org/wiki?curid=1127363" title="Arne Jacobsen">
Arne Jacobsen

Arne Jacobsen (ur. 11 lutego 1902 w Kopenhadze, zm. 24 marca 1971 tamże) – duński architekt i projektant wnętrz.
Jako pierwszy w Danii wcielił w życie idee pionierów modernizmu: Le Corbusiera i L. Mies van der Rohe. Projektował przede wszystkim gmachy użyteczności publicznej i osiedla. Był również twórcą sztuki użytkowej.
W swoim rozwoju wyewoluował od pozycji bardzo tradycyjnych (ceglana architektura duńska) w kierunku racjonalnego modernizmu. Studiował w Szkole Technicznej w Kopenhadze (1919-1924) oraz w Akademii Sztuk Pięknych tamże (1924-1927). Był to okres ścierania się różnych poglądów na współczesną architekturę duńską (zwłaszcza neoklasycznego i narodowego), w cieniu których dojrzewał Jacobsen. W kształtowaniu się poglądów architekta ważną rolę odegrały wycieczki naukowe organizowane przez Akademię, m.in. na Wystawę Paryską w 1925. To tam Jacobsen zetknął się bliżej z ideami Le Corbusiera i Gropiusa i wykształcił swój warsztat rysunkowy, charakteryzujący się eliminacją nieistotnych szczegółów kosztem uwypuklenia istotnych elementów konstrukcyjnych projektowanych obiektów. Po 1927 zatrudnił się w biurze architekta miejskiego Kopenhagi. Rezultatem tego były pierwsze drobne projekty w parku Enghaveparken (bramy, estrady, altany), a później pierwsze projekty domów jednorodzinnych (za dom prof. Wandela przy Knutsvej 9 otrzymał nagrodę gminy Gentofte). Stopniowo projekty Jacobsena stają się coraz bardziej nowoczesne i uproszczone, jednak nadal osadzone są w duńskiej tradycji architektonicznej: użycie żółtobrązowej cegły i strome, kryte ceramiczną dachówką dachy. Drugi nurt, nawiązujący do idei wielkiego europejskiego modernizmu, architekt zapoczątkował domem własnym przy Rodesvej 2 w Kopenhadze z lat 1928–1929.
Arne Jacobsen jest projektatentem fotelu Egg, który został zaprojektowany dla hotelu SAS Royal w Kopenhadze (obecnie Radisson Blu Royal). Jacobsen opracował nie tylko plany budynku, ale również projekty wnętrz wraz z pełnym wyposażeniem. Po otwarciu hotelu w 1960 roku, fotele Egg stały w recepcji. Jego projekt, odmienny od panujących wówczas norm, zwracał uwagę gości hotelu, z których wielu pragnęło się dowiedzieć, gdzie takie fotele można kupić. Mebel pojawiał się później na planach takich filmów jak „Na pomoc!”, serii o „Austinie Powersie” czy „Zoolander”.

</doc>
<doc id="1127371" url="https://pl.wikipedia.org/wiki?curid=1127371" title="AS Roma 1937/1938">
AS Roma 1937/1938

Sezon 1937/1938 klubu AS Roma.
Sezon.
Z powodu remontu Campio Testaccio Roma przeniosła się na Stadio Flaminio. Wyprzedano kilku piłkarzy, dzięki czemu zmniejszono deficyt budżetowy. Odkryto też nowy talent - Danilo Micheliniego z AS Lucchese, który strzelił 16 goli w sezonie i stał się najlepszym strzelcem zespołu. Zespół poprowadził Guido Ara, były szkoleniowiec Fiorentiny i doprowadził on "giallorossich" do 6. pozycji w lidze.

</doc>
<doc id="1127373" url="https://pl.wikipedia.org/wiki?curid=1127373" title="Władcy Wielkopolski">
Władcy Wielkopolski

Książęta wielkopolscy – lista obejmuje władców Wielkopolski. Wielkopolska w 1138 roku, na mocy ustawy sukcesyjnej Bolesława III Krzywoustego, przypadła jego synowi Mieszkowi III Staremu. Dzielnicą tą rządzili Piastowie wielkopolscy, a przejściowo także Henryk I Brodaty i Henryk II Pobożny, przedstawiciele śląskiej linii tej dynastii.
Po wygaśnięciu męskiej linii Piastów wielkopolskich w 1296 roku Wielkopolska stała się przedmiotem rozgrywek między Henrykiem III głogowskim a Władysławem I Łokietkiem. W latach 1299-1305 władał nią Wacław II, król czeski z dynastii Przemyślidów. Ostatecznie w 1314 roku Wielkopolskę opanował Władysław Łokietek. W ten sposób Wielkopolska weszła w skład odrodzonego Królestwa Polskiego (Łokietek koronował się na króla w 1320 roku).
Z dzielnicowych władców Wielkopolski koronacji dostąpili Przemysł II w 1295 roku i Wacław II w 1300 roku.
Księstwo wieluńskie (Ziemia rudzka/wieluńska, 1234-1392).
"1326–1370 – ziemia wieluńska częścią Królestwa Polskiego"
"Od 1392 ziemia wieluńska do Królestwa Polskiego"
Uwagi.
Uwaga! Daty w wielu przypadkach są tylko orientacyjne. Uwzględniono te księstwa, nad którymi panowali odrębni książęta. Zostawiono Wacława II i Wacława III z rodu Przemyślidów, aby nie powodować przerw chronologicznych. Również przynależność niektórych ziem do poszczególnych Piastowiczów może być dyskusyjna.

</doc>
<doc id="1127375" url="https://pl.wikipedia.org/wiki?curid=1127375" title="SMS PZPS Spała">
SMS PZPS Spała

SMS PZPS Spała (pełna nazwa: Niepubliczne Liceum Ogólnokształcące Szkoły Mistrzostwa Sportowego Polskiego Związku Piłki Siatkowej w Spale) – szkoła mistrzostwa sportowego, powołana w 1995 roku w Rzeszowie. Cztery lata po jej założeniu została przeniesiona do Spały.
Opiera się głównie na szkoleniu siatkarskiej młodzieży w kategoriach kadet i junior, a jej uczniowie regularnie występują w młodzieżowych reprezentacjach Polski m.in. w mistrzostwach świata.
Historia.
Niepubliczne LO.
Niepubliczne Liceum Ogólnokształcące Szkoła Mistrzostwa Sportowego Polskiego Związku Piłki Siatkowej – rozpoczęła działalność 01.09.1995 r w Rzeszowie. Została powołana z myślą o szkoleniu uzdolnionej siatkarsko młodzieży. Uczniowie szkoły są jednocześnie trzonem reprezentacji Polski kadetów i juniorów. Właścicielem szkoły jest Polski Związek Piłki Siatkowej. Pierwszym dyrektorem szkoły został Andrzej Grzyb.
Trenerami byli: Edward Sroka, Jan Such, Grzegorz Ryś, Jan Ryś, Marek Bernat, Wojciech Kasza i trener akrobatyki – Wiktor Broński. Szkoła w Rzeszowie funkcjonowała do 1 września 1999 roku kiedy to przeniesiona została do Spały i ma swoją siedzibę w Ośrodku Przygotowań Olimpijskich.
Dyrektorem z ramienia PZPS został Marek Hertel, długoletni zawodnik i trener klasy mistrzowskiej. Pracują w niej wybrani trenerzy i nauczyciele z dużymi osiągnięciami i doświadczeniem zawodowym. Do szkoły trafiają uczniowie wyłonieni drogą selekcji w poszczególnych etapach.
I etap – Turniej Nadziei Olimpijskich
II etap – obserwacje zawodników na rozgrywkach młodzieżowych tj. Mistrzostwa Polski Kadetów i Juniorów
III etap – obserwacje zawodników powołanych na konsultacje szkolne.
Najlepsi zostają wybrani do dalszego szkolenia.
O przyjęciu do szkoły decydują także wyniki nauczania ze szkoły niższego szczebla – wg ogólnych przepisów przyjęć do szkół ponadgimnazjalnych. Szkoła Mistrzostwa Sportowego jest szkołą średnią licealną. Dotowana jest przez Ministerstwo Edukacji Narodowej i Sportu, Starostwo Powiatowego w Tomaszowie Mazowieckim oraz sponsorów. Szkoła liczy 32 uczniów w trzech klasach licealnych. Młodzież ma do dyspozycji rozległą bazę treningową i rekreacyjną dostępną w COS – sale treningowe, siłownię, basen, salę odnowy biologicznej itp.
Zajęcia sportowe odbywają się co najmniej dwa razy dziennie. W ramach szkolenia SMS uczestniczy w rozgrywkach I i II Ligi Piłki Siatkowej – jako „SMS Spała”. Wielu uczniów szkoły należy do reprezentacji Polski w swoich kategoriach wiekowych. Młodzież kończąca szkołę często trafia do najlepszych klubów w Polsce – wielu z nich zostaje powołanych do Reprezentacji Polski już jako seniorzy.
Od 2000 – I liga.
W 2000 roku decyzją Zarządu PZPS do rozgrywek I ligi (seniorów) dołączono SMS. Według regulaminu, juniorzy ze Spały – mimo że przystępują do rozgrywek jako ich normalny uczestnik – nie podlegają ostatecznej weryfikacji, jak pozostałe kluby. Biorą oni udział wyłącznie w zasadniczej fazie sezonu (tj. mecz i rewanż – każdy z każdym) i niezależnie od miejsca zajętego w końcowej tabeli kończą udział w zmaganiach, pozostając na tym szczeblu przez kolejne sezony (dlatego nie mogą ani awansować do PlusLigi, ani spaść do II ligi, ani nawet walczyć w turze play-off).
Decyzją Zarządu Polskiego Związku Piłki Siatkowej z dnia 15 września 2010 r., SMS I PZPS Spała będzie występował w rozgrywkach na tych samych zasadach co pozostałe zespoły. Zniesione zostało automatyczne pozostanie w lidze bez względu na wynik sportowy, tj. zespoły te obowiązują ogólne zasady dotycząc spadku i awansu.

</doc>
<doc id="1127383" url="https://pl.wikipedia.org/wiki?curid=1127383" title="AS Roma 1938/1939">
AS Roma 1938/1939

Sezon 1938/1939 klubu AS Roma.
Sezon.
Przed sezonem 1938/1939 Amedeo Amadei został wypożyczony do Atalanty BC, a do zespołu wrócił Attilio Ferraris, który w Romie spędził rok i następnie zakończył karierę. Był to także ostatni sezon innej legendy klubu, Fulvio Bernardiniego. Guido Ara zajął z zespołem 5. miejsce w mistrzostwach Włoch.

</doc>
<doc id="1127384" url="https://pl.wikipedia.org/wiki?curid=1127384" title="Trefl Gdańsk">
Trefl Gdańsk

Trefl Gdańsk SA – założony w 2005 roku polski klub siatkarski z Gdańska, w skład którego wchodzi występująca w PlusLidze drużyna oraz grupy młodzieżowe, występujące pod nazwą Trefl Gdańsk.
Historia.
Powstanie i awanse.
W 2004 roku Gedania Gdańsk stworzyła męską sekcję piłki siatkowej, która rozgrywała swoje spotkania w II lidze. Po dwóch sezonach i przegranych play-offach raz z Olimpią Sulęcin i raz z Orłem Międzyrzecz, postanowiono zlikwidować tę sekcję nie przynoszącą większych korzyści dla klubu, gdyż męska Gedania Gdańsk borykała się wiecznie z problemami finansowymi. Inicjatywa właściciela firmy Trefl S.A. - Kazimierza Wierzbickiego sprawiła, że klub Energa Trefl Gdańsk powstał w 2005 i zaczynał swoje rozgrywki również od II ligi. Pozostałe dwa zespoły wydzielone z sekcji Gedanii - GTS Gdańsk i Czarni Pruszcz Gdański - zaczynali swoje rozgrywki odpowiednio od II i III ligi. Trefl Gdańsk w sezonie 2006/2007 wywalczył awans do I ligi po wygranych 3:0 barażach z Juventurem Wałbrzych bez ani jednego przegranego meczu w sezonie. Już sezon później - 2007/2008 - siatkarze wywalczyli po 2 latach awans do PlusLigi (przemianowany PLS) w składzie: Wojciech Winnik, Witold Chwastyniak, Marcin Drabkowski, Krzysztof Hajbowicz, Krzysztof Kocik, Łukasz Kruk, Piotr Poskrobko, Wojciech Serafin, Jarosław Stancelewski, Wojciech Szczurowski, Dariusz Szulik, Waldemar Świrydowicz.
Sponsorzy.
Sponsorzy tytularni:
Bilans sezon po sezonie.
Poziom rozgrywek:
Sukcesy.
 Mistrzostwa Polski:
 Puchar Polski:
 Superpuchar Polski:
Kadra w sezonie 2022/2023.
Sztab szkoleniowy

</doc>
<doc id="1127385" url="https://pl.wikipedia.org/wiki?curid=1127385" title="Kwasica metaboliczna">
Kwasica metaboliczna

Kwasica metaboliczna – stan zaburzenia równowagi kwasowo-zasadowej, w którym dochodzi do nagromadzenia we krwi nadmiernych ilości substancji o charakterze kwaśnym lub zmniejszania się stężenia substancji o charakterze zasadowym (głównie anionów wodorowęglanowych) i w efekcie tego do obniżenia jej pH.
Przyczyny.
Spadek stężenia jonów wodorowęglanowych i pH krwi może mieć następujące przyczyny:

</doc>
<doc id="1127386" url="https://pl.wikipedia.org/wiki?curid=1127386" title="Izoenzym">
Izoenzym



</doc>
<doc id="1127392" url="https://pl.wikipedia.org/wiki?curid=1127392" title="Roberto Rosato">
Roberto Rosato

Roberto Rosato (ur. 18 sierpnia 1943 w Chieri, zm. 20 czerwca 2010 tamże) – włoski piłkarz występujący na pozycji obrońcy. Z reprezentacją Włoch, w której w latach 1965–1973 rozegrał 37 meczów, wystąpił na Mistrzostwach Świata 1966 i 1970 oraz Euro 1968. W dniu śmierci piłkarza reprezentacja Włoch rozgrywająca mecz mistrzostw świata z Nową Zelandią w celu uczczenia pamięci Rosato wystąpiła z czarnymi opaskami.

</doc>
<doc id="1127394" url="https://pl.wikipedia.org/wiki?curid=1127394" title="Wytrysk na twarz">
Wytrysk na twarz

Wytrysk na twarz (ang. "facial cumshot") – praktyka seksualna, w której mężczyzna dokonuje wytrysku nasienia na twarz lub do ust partnerki, zazwyczaj bezpośrednio po seksie oralnym, stosunku, masturbacji lub innej formie stymulacji.
Przegląd informacji.
Dokonanie wytrysku na twarz jest zazwyczaj poprzedzone aktywnością, która prowadzi do pobudzenia seksualnego, i stymulacją partnera mającego wytrysk. Po osiągnięciu wstępnego poziomu pobudzenia seksualnego i zbliżającej się ejakulacji mężczyzna umieszcza swojego penisa tak, by większość nasienia podczas wytrysku znalazła się na twarzy partnerki.
Przemieszczenie nasienia zachodzi siłą samego wytrysku lub jest wspomagane jeszcze siłą grawitacji. Mężczyzna może zdecydować o wytrysku na wybraną okolicę twarzy lub przemieszczać prącie, by pokryć nasieniem większą przestrzeń.
Choć nasienie może być skierowane na każdą okolicę twarzy (policzki, czoło, usta, nos, itp.), celem jest skierować jego większość na powierzchnię twarzy, a nie na któryś z otworów, jak np. usta. Stanowi to różnicę w stosunku do wytrysku do ust w seksie oralnym, w którym celem jest umieścić większość ejakulatu w ustach partnera.
Objętość ejakulatu zależy od różnych czynników, takich jak zdrowie mężczyzny, jego wiek, poziom pobudzenia seksualnego i okresu, który upłynął od ostatniego wytrysku. Standardowa objętość ejakulatu to 2 do 5 mililitrów. Kilka sekund po wytrysku sperma gęstnieje, pozostaje widoczna na 15–30 minut, po czym upłynnia się.
Rola w pornografii.
Wytrysk na twarz często pojawia się w filmach pornograficznych, zazwyczaj jako zakończenie sceny. W tym zakresie wytrysk na twarz zastąpił w dużym stopniu najbardziej rozpowszechniony wcześniej wytrysk skierowany na brzuch lub plecy (po stosunku od tyłu) partnerki. Istnieją rozliczne serie filmów pornograficznych poświęcone fellatio z naciskiem na wytrysk na twarz, a także strony internetowe, których tematyka skupia się wyłącznie na wytryskach na twarz.
Powstał nawet specjalny niszowy rynek filmów pornograficznych skoncentrowanych na wytrysku na twarz. Także wiele witryn internetowych specjalizuje się w oferowaniu zdjęć czy filmów o takiej treści.
Wytrysk na twarz był także opisywany w literaturze. Przykładem jest opis z książki 120 dni Sodomy czyli szkoła libertynizmu markiza de Sade'a pochodzącej z 1785 roku.
Analiza treściowa najlepiej się sprzedającej heteroseksualnej pornografii wskazuje na to, że 96% wszystkich scen kończy się wytryskiem mężczyzny na partnerkę. Usta były najpopularniejszą okolicą, w której był wykonywany wytrysk. 62% scen dotyczyło wytrysku na twarz.
Bukkake to pokrewne zachowanie seksualne, polegające na ejakulacji grupy mężczyzn na jedną osobę (zazwyczaj na kobietę), popularne w pornografii japońskiej.
Postrzeganie wytrysku na twarz w pornografii.
Emocjonalne, psychologiczne i społeczne znaczenie obrazowania wytrysku na twarz w pornografii jest źródłem licznych kontrowersji. Istnieje szereg poglądów na ten temat, od traktowania tej praktyki seksualnej jako przejawu mizoginii czy upokorzenia do zdrowej ekspresji seksualności człowieka.
Działaczka kobieca Beatrice Faust w swojej książce "„Women, Sex, and Pornography: A Controversial Study”" argumentuje, że jeśli seks jest czynnością naturalną i nasienie jest naturalną wydzieliną ciała, to nie ma powodu, by interpretować ejakulację jako przejaw wrogości.
Feministki były w tej materii znacznie bardziej krytyczne. Działająca przeciw pornografii aktywistka Andrea Dworkin wygłosiła na konferencji w Chicago pogląd, że fakt, iż nasienie jest na kobiecie, a nie w jej ciele, należy do konwencji pornografii. I kontynuowała, że jest to forma zaznaczenia przez mężczyznę kobiety jako jego własności, pokazania, że jest ona naznaczona przez jego brud; że jest brudna.
Socjolodzy Gail Dines, Robert Jensen and Russo powtarzają to w książce "Pornography: The Production and Consumption of Inequality", pisząc, że wytrysk na twarz w pornografii jest drogą do zamiany kobiety w coś (nie kogoś), czego głównym przeznaczeniem jest współżycie z mężczyznami.
Użycie kosmetyczne.
Poza motywami seksualnymi nasienie było także aplikowane na twarz z powodów kosmetycznych. Założycielka "Cosmopolitan" Helen Gurley Brown zalecała kobietom nakładanie spermy na twarz, jako że jest ona pełna białka. Podaje się także, że Kleopatra VII wcierała nasienie w twarz, by utrzymać młody wygląd swojej cery.
Zagrożenia dla zdrowia.
Potencjalne zakażenie.
Każda aktywność seksualna, która wiąże się z kontaktem z płynami ciała innej osoby, wiąże się z ryzykiem przekazania choroby przenoszonej drogą płciową. Nasienie nie jest niebezpieczne, jeśli znajduje się na skórze lub zostanie połknięte. Niemniej jednak nasienie może przenosić wiele chorób przenoszonych drogą płciową, jak AIDS czy WZW.
Różnice w ryzyku zakażenia.
Partner mający wytrysk nie ponosi praktycznie żadnego ryzyka. Inaczej ma się sytuacja w wypadku partnera przyjmującego wytrysk na twarz, szczególnie jeśli nasienie wejdzie w kontakt z przerwaną błoną śluzową oczu czy ust.
Reakcje alergiczne.
W rzadkich przypadkach pojawiają się reakcje alergiczne po kontakcie z nasieniem. Objawy mogą być miejscowe lub ogólnoustrojowe. Obejmują świąd, zaczerwienienie, opuchliznę i pęcherze po 30 minutach od kontaktu. W skrajnych przypadkach następuje reakcja ogólnoustrojowa z dusznością.

</doc>
<doc id="1127399" url="https://pl.wikipedia.org/wiki?curid=1127399" title="AS Roma 1939/1940">
AS Roma 1939/1940

Sezon 1939/1940 klubu AS Roma.
Sezon.
Sezon 1939/1940 był dla Romy ostatnim na Campo Testaccio. Do drużyny wrócił Amedeo Amadei, który wywalczył sobie miejsce na prawym skrzydle. Przybyli też inni zawodnicy, w tym czterej oriundi Antonio Campilongo, Miguel Angel Pantó, Francesco Eugenio Provvidente i Cataldo Spitale. W trakcie sezonu Gudio Arę zastąpił Austriak Alfred Schaffer. W 1939 roku Benito Mussolini ogłosił przyłączenie się Włoch do II wojny światowej, toteż piłkarze łączyli grę z przebywaniem na froncie wojennym. W lidze Roma zajęła 7. pozycję.

</doc>
<doc id="1127403" url="https://pl.wikipedia.org/wiki?curid=1127403" title="Pivovar Náchod">
Pivovar Náchod

Browar Náchod – czeski browar regionalny w Náchodzie.
Browar w Nachodzie został założony w 1872 roku. Zakład znany jest z produkcji różnych stylów piwa pod marką Primátor.

</doc>
<doc id="1127404" url="https://pl.wikipedia.org/wiki?curid=1127404" title="Alexander von Oppeln-Bronikowski">
Alexander von Oppeln-Bronikowski

Alexander August Ferdinand von Oppeln-Bronikowski (także, w Polsce, Aleksander August Ferdynand Bronikowski) herbu własnego (ur. 28 lutego 1783, Drezno, zm. 21 stycznia 1834 tamże, pseudonim "A.Fd. von Oppeln") – pisarz, autor powieści historycznych, major Wojska Polskiego Królestwa Kongresowego.
Życiorys.
Alexander Bronikowski był synem podczaszyca ostrzeszowskiego, późniejszego generała – adiutanta elektora saskiego, Jana Piotra Fryderyka Oppeln-Bronikowskiego i Krystyny Karoliny Wilhelminy von Thiele ze starej i ustosunkowanej rodziny saskiej. Jako młody człowiek Jan Piotr zaciągnął się do armii saskiej. W czasie wojny siedmioletniej był już pułkownikiem gwardii saskiej, po zakończeniu wojny powrócił do Polski i działał m.in. w konfederacji toruńskiej dysydentów. W roku 1769 przeniósł się na stałe do Saksonii. Młodszy brat Samuel pozostał w Polsce i dużo później pomógł bratankowi Aleksandrowi jako b. szambelan dworu Stanisława Augusta, gdy przyszły pisarz osiedlił się czasowo w Warszawie.
W wieku lat 12 Alexander wstąpił jako junkier do wojska pruskiego i przebywał w Brzegu, później, już jako oficer, był stacjonowany w Erfurt i przebywał tam do roku 1802. W Erfurcie wraz z kolegami z pułku założył kółko literackie i w jego almanachu zamieścił parę swoich wierszy. Później był stacjonowany w Warszawie i Wrocławiu, gdzie mieszkał do roku 1807. Po klęsce Prus po bitwie pod Jeną-Auerstedt (1806) poprosił o abszyt z armii pruskiej, przeniósł się do Pragi i później do Drezna. Od 1809 służył w Legii Nadwiślańskiej. Po wybuchu wojny Napoleona z Rosją wstąpił do wojsk Księstwa Warszawskiego i wziął udział w kampaniach lat 1812 (za zasługi w tej kampanii otrzymał order Legii Honorowej) i 1813. W roku 1815 wstąpił do wojsk Królestwa Polskiego w stopniu kapitana i zamieszkał w Warszawie, gdzie pozostał do roku 1823. W roku 1817 postąpił na majora. W swych warszawskich czasach poznał lepiej język polski i utrzymywał żywe kontakty z polskimi literatami epoki romantyzmu. W roku 1823 wziął abszyt z armii polskiej i powrócił do Drezna, skąd przeniósł się w 1830 do Halberstadt. Za swą pracę o historii Polski (1828) otrzymał na wniosek prezesa J.U. Niemcewicza członkostwo warszawskiego Towarzystwa Przyjaciół Nauk, co mu pomogło w późniejszych trudnościach finansowych, gdyż przysyłano mu zapomogi. Ostatnie dwa lata przed śmiercią przebył w rodzinnym grodzie. Zmarł podobno w więzieniu za długi. Grobu jego szukał na cmentarzach drezdeńskich J.I. Kraszewski, nie udało go się odnaleźć.
Bronikowski zadebiutował w roku 1825 opowiadaniami w drezdeńskiej gazecie "Abendzeitung". W tym samym roku wydał czterotomową powieść historyczną "Hipolit Boratyński". Wątki swej twórczości czerpał głównie z historii Polski i polskich legend. Dzieła tego niegdyś bardzo poczytnego i znanego pisarza o sławie europejskiej, dziś zupełnie zapomniane i nie wznawiane od początku XX wieku, obejmują 21 tomów. Większość z nich przetłumaczono na polski, bardzo wiele na inne języki. Ostatnie wydanie polskie w 10 tomach ukazało się ok. roku 1905. Pisarstwo Bronikowskiego wywarło duży wpływ na twórczość J. I. Kraszewskiego, był niejako jego prekursorem. Sam pozostawał pod wpływem Waltera Scotta, ale wykazywał większą dbałość o prawdę historyczną, nie dając się na ogół ponieść fantazji.

</doc>
<doc id="1127411" url="https://pl.wikipedia.org/wiki?curid=1127411" title="Replikon">
Replikon

Replikon – jednostka DNA replikowana z jednego punktu wyjściowego. U większości prokariontów występuje jedno miejsce inicjacji, natomiast u eukariontów do wielu tysięcy (w komórkach ssaków od 50 do 100 tysięcy). W fazie S replikacja jest uruchamiana jednocześnie przez zespoły składające się z około 50 replikonów.

</doc>
<doc id="1127438" url="https://pl.wikipedia.org/wiki?curid=1127438" title="Samozatrudnienie">
Samozatrudnienie

Samozatrudnienie – sytuacja, w której osoba fizyczna podejmuje działalność gospodarczą na własny rachunek, własną odpowiedzialność i na własne ryzyko.
Samozatrudnienie w Polsce.
Wprowadzenie.
W Polsce termin samozatrudnienie odnosi się typowo do osób działających jako przedsiębiorca będący osobą fizyczną, jednak status prawny samozatrudnionych może różnić się w zależności od kraju.
Zjawisko przechodzenia z pracy etatowej (na podstawie umowy o pracę) na samozatrudnienie wiązane jest przez wielu komentatorów z sytuacją, w której pracodawca zmusza pracownika do podjęcia działalności gospodarczej, obniżając w ten sposób swoje koszty oraz unikając ograniczeń i obowiązków nakładanych na pracodawców przez kodeks pracy. Nie jest to jednak regułą: choć w wielu przypadkach stroną inicjującą jest rzeczywiście pracodawca, również samozatrudnieni czerpać mogą ze swojego statusu różnego rodzaju korzyści: od większej satysfakcji zawodowej i możliwości wykonywania zadań dla wielu zleceniodawców, poprzez elastyczność czasu i miejsca pracy, aż do zmniejszenia obciążeń podatkowych.
Według informacji Głównego Urzędu Statystycznego, pod koniec 2006 r. było w Polsce blisko 3 mln samozatrudnionych (co stanowiło blisko 19% ogółu zatrudnionych). Stosunek do ogółu zatrudnionych utrzymuje się na relatywnie stałym poziomie. Mimo braku dokładnych danych statystycznych na ten temat, wielu komentatorów uważa, iż większość z nich (ok. 2 mln) uruchomiło własną działalność gospodarczą w rezultacie mniejszych lub większych nacisków ze strony pracodawcy. Tej opinii przeczą jednak wyniki badania „Pracujący Polacy 2007” przeprowadzonego przez PKP Lewiatan. Objęło ono m.in. grupę pracowników samozatrudnionych, z których większość (59,7%) wybrała ten sposób pracy z własnej woli, a jedynie 8% została do tego nakłoniona przez pracodawcę. 75% z ankietowanych przedsiębiorców deklaruje zadowolenie z samozatrudnienia, zaś 19,7% mówi, że czasami jest zadowolona, a czasami nie. Nikt nie deklaruje niezadowolenia. Niestety brak badań przeprowadzonych przez podmiot niezależny, z którymi można by ten, korzystny właśnie dla Konfederacji Pracodawców Prywatnych Lewiatan (i pracodawców w ogóle), a sprzeczny z opiniami wspomnianych wyżej komentatorów wynik porównać.
Sytuacja legislacyjna.
Od 1 stycznia 2007 r. definicja działalności gospodarczej nie obejmuje osób, które spełniają jednocześnie wszystkie poniższe przesłanki, tzn:
Wprowadzenie tej zmiany, zgodnie z deklaracjami Ministerstwa Finansów, miało służyć pracownikom, którzy byli zmuszani przez pracodawcę do zarejestrowania działalności i rezygnacji z pracy na etacie.
Wady i zalety.
Zazwyczaj przejście z etatu na samozatrudnienie opłaca się finansowo obu stronom: pracodawca ponosi niższe koszty (przy obecnych obciążeniach podatkowych i parapodatkowych do każdej przekazanej pracownikowi złotówki muszą oni dopłacić dodatkowo ok. 70 groszy), mogąc przy tym zaoferować pracownikowi wyższą kwotę, niż w przypadku zatrudnienia na podstawie umowy o pracę. Z kolei samozatrudnieni, jako przedsiębiorcy, mają prawo do rozliczania się według podatku ryczałtowego bądź też według liniowej, 19% stawki podatku dochodowego. Osoby fizyczne (a więc – pracownicy etatowi) muszą zaś płacić podatek progresywny wg progów 18% i 32% (od 2009 roku). Samozatrudnieni bez względu na dochody ponoszą także stałe opłaty na ZUS. W 2015 opłaty te były na drugim miejscu co wysokości w Unii Europejskiej, a w większość krajów nie ma opłat takiego rodzaju. Podstawa tych opłat to 60% przeciętnego wynagrodzenia, co w porównaniu do zatrudnienia na etacie w przypadku osób mniej zarabiających jest bardziej kosztowne a w przypadku osób więcej zarabiających opłaty te są niższe.
Minusem dla pracobiorcy jest natomiast na pewno mniejsza stabilność zatrudnienia oraz konieczność prowadzenia księgowości. Przy pracy na samozatrudnieniu należy pamiętać również, że w sensie prawnym osoba wykonująca usługę nie jest pracownikiem. Nie obowiązuje ją prawo pracy oraz zleceniodawca nie jest za nią odpowiedzialny. Nie musi wysyłać pracownika na szkolenia BHP oraz nie przysługują np. dotacje na okulary korekcyjne. Samozatrudnionym nie przysługuje również prawo do urlopu wypoczynkowego, opłacają również niższe składki ZUS, co ma wpływ na wysokość ich przyszłej emerytury. Te niedogodności mogą być jednak zrekompensowane w umowie w sposób ustalony ze zleceniodawcą.
Samozatrudnienie to druga najpopularniejsza po umowie zlecenie forma zatrudnienia w Polsce, jak wynika z danych GUS. Popularność tą można przypisać temu, że pracodawcy ponoszą dzięki niej mniejsze koszta, a pracownicy otrzymują w efekcie więcej pieniędzy do własnej kieszeni.

</doc>
<doc id="1127441" url="https://pl.wikipedia.org/wiki?curid=1127441" title="As-Samad">
As-Samad

As-Samad (arab. الثمد, "Ath-Thamad") – miejscowość w Egipcie, w górzystej części półwyspu Synaj – muhafaza Synaj Północny (jego południowo-wschodnia część) – leżąca na trasie "nr 03" Nachl - Taba.
30 października 1956 roku armia izraelska zdobyła egipski posterunek wojskowy w As-Samad.
6 maja 2007 roku w okolicach miejscowości rozbił się francuski samolot należący do międzynarodowych sił pokojowych MFO ("Multinational Force and Observers").

</doc>
<doc id="1127445" url="https://pl.wikipedia.org/wiki?curid=1127445" title="Siatkarz Wieluń">
Siatkarz Wieluń

WKS Wieluń – polski klub siatkarski z Wielunia, założony w 2006 roku. W latach 2007-2009 na licencjach innych klubów grał w II lidze (SPS Zduńska Wola), a następnie w I lidze (Skra II Bełchatów). W sezonie 2008/2009 po wygraniu rozgrywek zaplecza PlusLigi awansował do najwyższej klasy ligowej.
W 2012 r. zespół zrezygnował z prawa gry w I lidze mężczyzn, a także w II lidze. Władze klubu pozostawiły tylko zespoły juniorskie. Od sezonu 2013/14 do 2019/2020 zespół występował w III lidze łódzkiej. Aktualnie od sezonu 2020/2021 zespół występuje w II lidze.
Historia.
Droga do PlusLigi.
Klub MUKS Siatkarz Wieluń założony został w 2006 roku, przejmując wszystkie siatkarskie sekcje od Wieluńskiego Klubu Sportowego. 
W sezonie 2006/2007 zespół występował w III lidze. Zakończył swój udział na półfinałowym turnieju rozgrywanym w Rzeszowie, w którym zajął 3. miejsce. 
W 2007 roku klub pozyskał tytularnego sponsora – firmę Pamapol. Dzięki wykupieniu licencji na grę w II lidze od Stowarzyszenia Piłki Siatkowej w Zduńskiej Woli w sezonie 2007/2008 klub pod nazwą Pamapol Siatkarz Wieluń grał w II lidze, kończąc rozgrywki na 8. miejscu.
W 2008 roku Pamapol Siatkarz Wieluń wymienił się licencjami z drugim zespołem Skry Bełchatów. Pozwoliło to zająć miejsce Skry II Bełchatów w I lidze. W swoim pierwszym sezonie drugiego poziomu rozgrywek siatkarskich w Polsce klub z Wielunia zajął 2. miejsce w fazie zasadniczej, co dało mu awans do fazy play-off (półfinałów). W fazie play-off pokonał kolejno zespoły ASPS Avia Świdnik i BBTS Bielsko-Biała i tym samym awansował do PlusLigi.
Występy w PlusLidze.
Pamapol Siatkarz Wieluń zadebiutował w PlusLidze 9 października 2009 roku spotkaniem z PGE Skrą Bełchatów, ulegając mistrzom Polski 1:3 (19:25, 21:25, 25:20, 23:25). Pierwsze zwycięstwo w najwyższej klasie ligowej odniósł w swoim drugim meczu, pokonując AZS UWM Olsztyn 3:0 (26:24, 25:22, 25:17). Fazę zasadniczą zakończył na ósmej lokacie z dorobkiem 16 punktów, awansując tym samym do fazy play-off. Po potrójnej przegranej ze Skrą podjął walkę o miejsca 5-8. Wieluń dwukrotnie uznał wyższość AZS Częstochowy, kończąc sezon na 8. miejscu.
W kolejnym sezonie zespół zajął przedostatnie miejsce w Pluslidze po rundzie zasadniczej, ale w meczach o 9. miejsca przegrał rywalizację z Fartem Kielce i spadł z ligi.
Bilans klubu sezon po sezonie.
Rozgrywki ligowe
Puchar Polski
Hala sportowa.
Zawodnicy WKSu Wieluń korzystają z Hali Sportowej Wieluńskiego Ośrodka Sportu i Rekreacji, położonej przy ul. Częstochowskiej. Obiekt posiada łącznie 297 miejsc siedzących, a z trybunami rozkładanymi 609. Budynek jest połączony bezpośrednim przejściem z I Liceum Ogólnokształcącym.

</doc>
<doc id="1127446" url="https://pl.wikipedia.org/wiki?curid=1127446" title="Łódzkie Wiadomości Dnia">
Łódzkie Wiadomości Dnia

Łódzkie Wiadomości Dnia (ŁWD) – główny program informacyjny TVP3 Łódź. Jest to drugi, po Telewizyjnym Kurierze Warszawskim, najstarszy tego typu program w Polsce.
Historia wydań.
W dniach 28 września 2009 – 13 czerwca 2010 wydanie główne przeniesione zostało na godz. 17:30 i było ono równolegle emitowane na antenach TVP Info i TVP2. Jednak z nową wiosenną ramówką „Dwójki” pasmo lokalne przesunięto na godzinę 16:00. W związku z tym, a także po sygnałach od telewidzów, z dniem 14 czerwca 2010 powrócono do poprzedniej pory emisji głównego wydania, czyli do godz. 18:00. Natomiast od 4 maja do 31 sierpnia w TVP2 w paśmie lokalnym o 16:00 emitowany był na żywo program „Popołudnie z Telewizją Łódź”.
25 września 2010 ŁWD przesunięto na 18:30, a po głównym wydaniu programu nadawane są informacje sportowe o 18:50 i prognoza pogody dla Polski i regionu łódzkiego o 18:55.
Od 1 lutego 2012 wydanie główne Łódzkich Wiadomości Dnia jest tłumaczone na język migowy.
Na początku maja 2013 zmieniono dwa razy godzinę wydania wieczornego: na 21:55 i na 22:00.
Od marca 2015 emitowany jest program Tydzień ŁWD podsumowujący wydarzenia tygodnia. Powrócił też flesz popołudniowy, emitowany o 17:30, który zniknął wraz ze startem jesiennej ramówki w 2015. Od wakacji 2015 do kwietnia 2018 od poniedziałku do piątku o 20:00 emitowana była powtórka głównego wydania ŁWD z 18:30. Od 31 sierpnia 2015 do 28 sierpnia 2016 wieczorne wydanie emitowane było o 21:45. Od września 2016 do 2 kwietnia 2018 wieczorne wydanie było emitowane o 21:30, od 3 kwietnia 2018 do 2020 o 21:00, a od 2020 powrócono do wydania o 21:30.
W 2002 roku, w dni robocze, wydanie główne ŁWD składało się z dwóch części: miejskiej, nadawanej o 15:40, oraz regionalnej, nadawanej o 18:00.
Dawne pory emisji.
07.45, 08.00, 08.45, 15.40, 17.30, 17.45, 18.00, 18.30, 21.00, 21.30, 21.45, 21.55, 22:00

</doc>
<doc id="1127455" url="https://pl.wikipedia.org/wiki?curid=1127455" title="Joachim Patinir">
Joachim Patinir

Joachim Patinir także Patinier, Patiner lub Patenier (ur. ok. 1480 w Dinant, zm. 5 października 1524 w Antwerpii) – flamandzki malarz, działający w Antwerpii.
Życiorys.
Patinir odegrał istotną rolę w historii malarstwa pejzażowego – jako pierwszy wyodrębnił krajobraz jako samodzielny gatunek. Na tle pejzażu przedstawiał sceny religijne (m.in. świętego Krzysztofa, świętego Hieronima, chrzest Jezusa, kuszenie świętego Antoniego, ucieczkę do Egiptu).

</doc>
<doc id="1127456" url="https://pl.wikipedia.org/wiki?curid=1127456" title="Berker">
Berker

Berker GmbH &amp; Co. KG – producent osprzętu elektroinstalacyjnego, systemów elektrycznych oraz automatyki do budynków mieszkaniowych i komercyjnych. Firma powstała w 1919 roku w Niemczech, w miejscowości Schalksmühle. Została założona przez dwóch braci – Hugona i Roberta Berkerów. Firma z czasem weszła w posiadanie własnych oddziałów na terenie Austrii, Rosji, Chin, Belgii, Holandii, jak również polskiej miejscowości Kórnik zlokalizowanej koło Poznania. W 2010 roku firma Berker Polska Sp. z o.o. stała się członkiem światowego koncernu Hager Group.
Historia łączników Berker.
W 1919 roku firma Berker wyprodukowała jeden z pierwszych łączników obrotowych K.15. Właśnie w 1919 roku w Waimarze powstała Uczelnia Artystyczno–Rzemieślnicza – połączenie akademii sztuk pięknych i szkoły rzemiosł artystycznych – zwana później szkołą Bauhausu. Był to przełomowy w architekturze czas w myśleniu o sztuce użytkowej, którego hasłem przewodnim było "Form follows function" (z ang. "forma podąża za funkcjonalnością"). Berker od samego początku swojego istnienia projektował osprzęt zgodnie z zasadami Bauhausu, co silnie wpłynęło na styl powstających produktów na długie lata.

</doc>
<doc id="1127457" url="https://pl.wikipedia.org/wiki?curid=1127457" title="AS Roma 1940/1941">
AS Roma 1940/1941

Sezon 1940/1941 klubu AS Roma.
Sezon.
Rozpoczęcie II wojny światowej miało duży wpływ na piłkę nożną, także i w zespole Romy. Z tego też powodu Guido Masetti rozegrał tylko pierwszą połowę sezonu 1940/1941, a w drugiej został zastąpiony przez Ippolito Ippolitiego. Udany sezon rozegrał Amedeo Amadei i zdobył w nim 18 goli. Roma dotarła do finału Pucharu Włoch, w którym okazała się gorsza od Venezii (3:3, 0:1). Pod koniec sezonu nowym prezydentem został Edgardo Bazzini.

</doc>
<doc id="1127458" url="https://pl.wikipedia.org/wiki?curid=1127458" title="Michał Woźnica">
Michał Woźnica

Michał Woźnica (ur. 10 maja 1983 w Tychach) – polski hokeista. 
Syn Krystiana Woźnicy, także hokeisty GKS Tychy który również występował z numerem 14.
Kariera klubowa.
Wychowanek i zawodnik GKS Tychy. 30 kwietnia 2013 przedłużył kontrakt z klubem. Latem 2018 odszedł z GKS Tychy, kończąc karierę zawodniczą na profesjonalnym poziomie. W sezonie I ligi 2018/2019 występował w barwach Naprzodu Janów. W trakcie kariery zyskał przydomek "Wozik".

</doc>
<doc id="1127460" url="https://pl.wikipedia.org/wiki?curid=1127460" title="Śledzenie ruchów gałek ocznych">
Śledzenie ruchów gałek ocznych



</doc>
<doc id="1127469" url="https://pl.wikipedia.org/wiki?curid=1127469" title="AS Roma 1941/1942">
AS Roma 1941/1942

Sezon 1941/1942 klubu AS Roma.
Sezon.
II wojna światowa nie przeszkodziła Romie w odniesieniu sukcesu. Wygrała swoje 16 meczów i z 42 punktami wywalczyła pierwsze w historii mistrzostwo kraju (3 punkty przewagi nad SSC Napoli). Skutecznością znów popisał się Amedeo Amadei zdobywając 18 goli i został wicekrólem strzelców ligi.

</doc>
<doc id="1127487" url="https://pl.wikipedia.org/wiki?curid=1127487" title="11 Pułk Czołgów">
11 Pułk Czołgów

11 Pułk Czołgów Średnich (11 pcz) – oddział wojsk pancernych ludowego Wojska Polskiego.
Formowanie i zmiany organizacyjne.
Wiosną 1951 roku, w garnizonie Giżycko, został sformowany 11 samodzielny pułk czołgów. Jednostka została zorganizowana na podstawie „Planu zamierzeń organizacyjnych na lata 1951-1952". Pułk był bezpośrednio podporządkowany dowódcy Warszawskiego Okręgu Wojskowego. W 1955 roku oddział został włączony w skład 15 Dywizji Zmechanizowanej i przeformowany w 11 pułk czołgów i artylerii pancernej. W 1957 roku pułk wszedł w skład 1 Warszawskiej Dywizji Zmechanizowanej im. Tadeusza Kościuszki.
W 1990 roku jednostka została przeformowana i przemianowana na 2 pułk zmechanizowany. Numer "2" oddział przejął po rozformowanym 2 Berlińskim pułku zmechanizowanym ze Skierniewic.
W 1994 roku na bazie pułku została utworzona 15 Giżycka Brygada Zmechanizowana im. Zawiszy Czarnego.

</doc>
<doc id="1127489" url="https://pl.wikipedia.org/wiki?curid=1127489" title="AS Roma 1942/1943">
AS Roma 1942/1943

Sezon 1942/1943 klubu AS Roma.
Sezon.
Sezon 1942/1943 był ostatnim we Włoszech, gdyż został przerwany z powodu działań wojennych w tym kraju. W trakcie sezonu z posadą trenera pożegnał się Alfred Schaffer, a w jego miejsce został zatrudniony Węgier Geza Kertesz. Roma zajęła dopiero 9. pozycję w lidze, a sezon 1942/1943 był ostatnim ligowym w karierze bramkarza Guido Masettiego, który łącznie wystąpił w 356 meczach Romy.

</doc>
<doc id="1127490" url="https://pl.wikipedia.org/wiki?curid=1127490" title="REDIAL">
REDIAL

REDIAL (Red Europea de Información y Documentación sobre América Latina) ("Europejska Sieć Informacji i Dokumentacji nt. Ameryki Łacińskiej") jest stowarzyszeniem skupiającym ośrodki dokumentacyjne, badawcze i biblioteki europejskie specjalizujące się w tematyce latynoamerykańskiej. Stanowi płaszczyznę wymiany informacji, doświadczeń a także promocji europejskich badań latynoamerykańskich i samej Ameryki Łacińskiej, głównie z zakresu nauk humanistycznych (również o podejściu interdyscyplinarnym). Efektem prac prowadzonych w ramach organizacji jest portal [REDIAL], dzięki któremu można pozyskać dostęp do opisanych poniżej źródeł informacji.
Bazy danych.
W ramach prac REDIAL stworzono następujące bazy danych dostępne poprzez portal:
Członkowie.
Actualnie (tj. do października 2007) członkami REDIAL są instytucje z Francji, Hiszpanii, Holandii, Niemiec, Rosji, Szwecji, Wielkiej Brytanii.

</doc>
<doc id="1127499" url="https://pl.wikipedia.org/wiki?curid=1127499" title="Unión Las Palmas">
Unión Las Palmas



</doc>
<doc id="1127505" url="https://pl.wikipedia.org/wiki?curid=1127505" title="Triada Sabina-Pinkertona">
Triada Sabina-Pinkertona



</doc>
<doc id="1127507" url="https://pl.wikipedia.org/wiki?curid=1127507" title="Union Las Palmas">
Union Las Palmas



</doc>
<doc id="1127510" url="https://pl.wikipedia.org/wiki?curid=1127510" title="Danko Jones">
Danko Jones

Danko Jones – kanadyjski hardrockowy zespół z Toronto. Powstał w 1996 roku. W roku 2002 wydał swoją pierwszą płytę długogrającą "Born a Lion" wydaną przez szwedzką wytwórnię Bad Taste Records. Jak dotąd grupa nagrała sześć pełnowymiarowych albumów. Muzyka zespołu to mieszanka bluesa, garażowego rocka oraz hard rocka.

</doc>
<doc id="1127511" url="https://pl.wikipedia.org/wiki?curid=1127511" title="Dickinson Richards">
Dickinson Richards



</doc>
<doc id="1127517" url="https://pl.wikipedia.org/wiki?curid=1127517" title="Born a Lion">
Born a Lion

Born a Lion to pierwsza płyta długogrająca kanadyjskiej grupy Danko Jones.

</doc>
<doc id="1127527" url="https://pl.wikipedia.org/wiki?curid=1127527" title="Karben">
Karben

Geografia.
Polska.
Dawne nazwy miejscowości:

</doc>
<doc id="1127534" url="https://pl.wikipedia.org/wiki?curid=1127534" title="AS Roma 1943/1944">
AS Roma 1943/1944

Sezon 1943/1944 klubu AS Roma.
Sezon.
Rozgrywki w sezonie 1943/1944 z powodu wojny rozgrywały się tylko na poziomie regionalnym. Roma wystąpiła w okręgu rzymskim w osłabionym składzie - Aristide Coscia odszedł do Ambrosiany, a Miguel Angel Pantó wrócił do Argentyny. Guido Masetti został grającym trenerem, a Roma zajęła 2. miejsce w mistrzostwach Rzymu za S.S. Lazio.

</doc>
<doc id="1127536" url="https://pl.wikipedia.org/wiki?curid=1127536" title="Pascal Richard">
Pascal Richard

Pascal Richard (ur. 16 marca 1964 w Vevey) – szwajcarski kolarz szosowy i przełajowy, mistrz olimpijski na szosie oraz dwukrotny medalista przełajowych mistrzostw świata.
Kariera.
W początkowych latach swojej kariery był obiecującym kolarzem przełajowym, został nawet mistrzem świata w tej dyscyplinie w roku 1988. Później zmienił specjalność na kolarstwo szosowe, wykazując przy tym duży talent do jazdy po górach. 8-krotnie był mistrzem swojego kraju (6 razy na szosie (w tym 4 razy w wyścigu górskim) i 2 razy w przełaju). Wygrał klasyki Giro di Lombardia w roku 1993 oraz Liège-Bastogne-Liège w 1996. W tym samym roku zdobył też złoty medal na Olimpiadzie w Atlancie w wyścigu ulicznym.
W wyścigach wieloetapowych najlepiej radził sobie na etapach górskich, wygrywając klasyfikację górską na Giro d’Italia w 1994. Ponadto wygrał etap 16. na Tour de France 1989 i etap 12. na Tour de France 1996 oraz odniósł zwycięstwo w klasyfikacjach generalnych Tour de Suisse (1994) i Tour de Romandie (1993, 1994).

</doc>
<doc id="1127538" url="https://pl.wikipedia.org/wiki?curid=1127538" title="Gerlach (przedsiębiorstwo)">
Gerlach (przedsiębiorstwo)

Gerlach S.A. – polskie przedsiębiorstwo, producent wysokiej jakości zastawy stołowej.
Gerlach produkuje m.in. sztućce, naczynia stołowe, nożyczki. W przeszłości przedsiębiorstwo produkowało również noże do maszyn rolniczych. Od 1886 roku siedziba przedsiębiorstwa znajduje się w Drzewicy.
Historia.
W 1824 roku Jerzy Samuel Gerlach (ur. 1799 w Łęczycy, zm. 6 września 1839 w Warszawie), rzemieślnik pochodzenia niemieckiego rozpoczął produkcję noży oraz narzędzi chirurgicznych. Od 1829 roku marka w uznaniu wysokiej jakości wyrobów sygnowana była koroną, która pozostała w logo firmy do czasów współczesnych. Po śmierci Samuela Gerlacha zarząd nad przedsiębiorstwem przejął August Kobylański razem z poślubioną córką Samuela Emilią.
W 1875 roku fabryka wznowiła działalność pod firmą „Samuel Kobylański dawniej S. Gerlach” w Warszawie.
Dziesięć lat później bracia Kobylańscy kupili tereny Kuźni Drzewickich. W 1893 roku powstała spółka komandytowa pod firmą „Bracia Kobylańscy Fabryka Wyrobów Stalowych dawniej Gerlach”.
W latach dwudziestych XX wieku bracia Kobylańscy przekształcili przedsiębiorstwo w spółkę akcyjną „Kobylańscy Spółka Akcyjna dla Przemysłu i Handlu Wyrobami Stalowymi”. Dyrektorem spółki był Samuel Kobylański, a od 1930 roku Kazimierz Kobylański.
Jesienią 1939 roku po przejściu działań wojennych produkcja została wznowiona. Zakład został zlikwidowany w 1943 roku, pracownicy oraz park maszynowy zostali przeniesieni do Guben w Niemczech. Po 1945 roku maszyny wróciły do Polski, jednak po nacjonalizacji zakład funkcjonował pod zarządem państwowym pod firmą „Fabryka Wyrobów Nożowniczych Gerlach”. W okresie PRL marka Gerlach stała się w Polsce synonimem akcesoriów stołowych. W 1992 roku nastąpiło przekształcenie przedsiębiorstwa w jednoosobową spółkę Skarbu Państwa, a w 1995 roku w spółkę akcyjną.
W 2012 przedsiębiorstwo zakończyło działalność produkcyjną

</doc>
<doc id="1127539" url="https://pl.wikipedia.org/wiki?curid=1127539" title="Jasień Brzeski">
Jasień Brzeski

Jasień Brzeski – przystanek kolejowy w Jasieniu, w województwie małopolskim, w Polsce. Według klasyfikacji PKP ma kategorię dworca regionalnego.
W roku 2017 przystanek obsługiwał 100–149 pasażerów na dobę.

</doc>
<doc id="1127540" url="https://pl.wikipedia.org/wiki?curid=1127540" title="We Sweat Blood">
We Sweat Blood

We Sweat Blood – drugi pełnowymiarowy album kanadyjskiej grupy Danko Jones. W roku 2005 płyta została wydana w Stanach Zjednoczonych.

</doc>
<doc id="1127541" url="https://pl.wikipedia.org/wiki?curid=1127541" title="Fala detonacyjna">
Fala detonacyjna

Fala detonacyjna - jest to fala uderzeniowa o stałej prędkości z równoczesnym wystąpieniem w materiale wybuchowym fali uderzeniowej i wywołanej przez nią reakcji chemicznej, z której wychodzące ciepło wyrównuje ubytki energii, które powstały podczas sprężania ośrodka, a po wyjściu z ładunku przechodzi w falę uderzeniową w otaczającym ośrodku.
Do jej parametrów zalicza się prędkość, prędkość przemieszczania się produktów detonacji, ciśnienie, gęstość i temperaturę.

</doc>
<doc id="1127548" url="https://pl.wikipedia.org/wiki?curid=1127548" title="Hamilton (Szkocja)">
Hamilton (Szkocja)

Hamilton (gael. "Hamaltan") – miasto położone w hrabstwie South Lanarkshire, w środkowej Szkocji, około 12 mil od Glasgow i 35 mil od Edynburga. W 2011 miasto zamieszkiwane było przez 53 188 osób.
W mieście rozwinął się przemysł elektrotechniczny, metalowy, włókienniczy oraz spożywczy.

</doc>
<doc id="1127549" url="https://pl.wikipedia.org/wiki?curid=1127549" title="Sleep Is the Enemy">
Sleep Is the Enemy

Sleep Is the Enemy – trzecia płyta długogrająca kanadyjskiego zespołu Danko Jones. Album został wydany w Europie, Kanadzie oraz USA.

</doc>
<doc id="1127551" url="https://pl.wikipedia.org/wiki?curid=1127551" title="Zespół Mowata-Wilsona">
Zespół Mowata-Wilsona

Zespół Mowata-Wilsona (ang. "Mowat-Wilson syndrome", MWS) – rzadki zespół wad wrodzonych, na który składają się specyficzna dysmorfia twarzy (szerokie i wydatne czoło, duże brwi, skąpe w części środkowej i rozrośnięte na boki, hiperteloryzm oczny, głęboko osadzone i duże oczy, duże małżowiny uszne, siodełkowaty nos z zaokrąglonym koniuszkiem, wydatna kolumienka nosa, otwarte usta, M-kształtna górna warga, częste uśmiechanie się, wydatny, zaostrzony i wąski podbródek, średnie do ciężkiego upośledzenie umysłowe, padaczka i wady wrodzone narządów wewnętrznych, takie jak choroba Hirschsprunga, spodziectwo, agenezja ciała modzelowatego, wady serca i narządu wzroku. Chorobę opisali Mowat, Wilson i wsp. w 1998 roku; do tej pory postawiono rozpoznanie zespołu u 171 pacjentów. Przypuszczalnie choroba jest niedodiagnozowana. Chorobę wywołują mutacje punktowe lub delecje w jednym z alleli genu "ZEB2" kodującego białko Zinc finger E-box-binding homeobox 2 (wcześniej gen określano jako "ZFHX1B" albo "SIP1"). Prawdopodobnie objawy spowodowane są haploinsuficjencją genu. Większość przypadków jest sporadyczna; istnieją pojedyncze doniesienia o MWS u dwójki rodzeństwa.
Objawy i przebieg.
Częstość najczęstszych cech fenotypowych zespołu Mowata-Wilsona u pacjentów z mutacjami "ZEB2":

</doc>
<doc id="1127554" url="https://pl.wikipedia.org/wiki?curid=1127554" title="AS Roma 1944/1945">
AS Roma 1944/1945

Sezon 1944/1945 klubu AS Roma.
Sezon.
W 1944 roku nowy prezydent Pietro Badassarre ściągnął do drużyny dawnych zawodników Romy, Nazzareno Celetsiniego i Balilę Lombardiego. Roma wywalczyła mistrzostwo Rzymu, ale w 1945 roku na zapalenie opon mózgowo-rdzeniowych zmarł jej zawodnik, Mario Forlivesi.

</doc>
<doc id="1127559" url="https://pl.wikipedia.org/wiki?curid=1127559" title="2 Berliński Pułk Zmechanizowany">
2 Berliński Pułk Zmechanizowany

2 Berliński Pułk Zmechanizowany im. chor. Józefa Paczkowskiego (2 pz) - oddział Wojsk Zmechanizowanych Sił Zbrojnych PRL.
Wchodził w skład 1 Warszawskiej Dywizji Zmechanizowanej im. Tadeusza Kościuszki. 
Stacjonował w garnizonie Skierniewice.
Rozformowany w 1990. Jego numer i nazwę podstawową przejął reorganizujący się 11 pułk czołgów z Giżycka, przekształcając się w 2 Giżycki pułk zmechanizowany.

</doc>
<doc id="1127563" url="https://pl.wikipedia.org/wiki?curid=1127563" title="Wincenty Hołownia">
Wincenty Hołownia

Wincenty Hołownia (ur. 1773, zm. 1855) – podpułkownik; uczestnik wojny polsko-rosyjskiej 1792 i powstania kościuszkowskiego 1794; ponownie w wojsku polskim 1807-1831, od października 1807 w 4 Pułku Piechoty Księstwa Warszawskiego; uczestnik walk w Hiszpanii 1808-1810 i kampanii niemieckiej 1813-1814; pozostawił pamiętniki.
Był członkiem loży wolnomularskiej w Arras w 1810 roku.

</doc>
<doc id="1127571" url="https://pl.wikipedia.org/wiki?curid=1127571" title="Consolidated-Vultee XA-41">
Consolidated-Vultee XA-41

Consolidated-Vultee XA-41 (inne nazwy – Vultee XA-41, Consolidated-Vultee Model-90, Convair XA-41) – amerykański samolot szturmowy z okresu II wojny światowej
Historia.
W wyniku doświadczeń z początku II wojny światowej w 1942 roku dowództwo amerykańskich sił powietrznych ogłosiło zapotrzebowanie na nowy typ ciężkiego samolotu szturmowego. Do opracowania tego typu samolotu zgłosiła się wytwórnia "Vultee Aircraft, Inc" (w 1943 roku wytwórnia ta połączyła się z wytwórnią "Consolidated Aircraft Corp." tworząc firmę "Consolidated-Vultee Aircraft Corp."), z którą zawarto w dniu 10 listopada 1942 roku umowę na zaprojektowanie samolotu szturmowego, który otrzymał oznaczenie "XA-41".
W dniu 30 kwietnia 1943 roku z wytwórnią zawarto umowę na budowę dwóch prototypów na podstawie projektu opracowanego w wytwórni, który nosił oznaczenie "Consolidated-Vultee Model-90", w umowie tej zrezygnowana także z wcześniejszego wymogu aby samolot ten mógł dokonywać bombardowania z lotu nurkującego. Decyzja ta pozwoliła na znaczne uproszczenie konstrukcji samolotu. Na początku 1944 roku był gotowy prototyp samolotu "XA-41" i w dniu 11 lutego 1944 roku został on oblatany w bazie Lomita Field w Kalifornii.
Następnie został on poddany szeregu badaniom, a w lipcu 1944 roku został przeniesiony do ośrodka doświadczalnego USAAF w bazie Eglin Field na Florydzie. W bazie tej od sierpnia 1944 roku prowadzono testy porównawcze samolotu "XA-41" z samolotami szturmowymi "A-20 Boston" i "A-26 Invader" oraz samolotami myśliwskimi "P-51 Mustang" i "P-47 Thunderbolt". Testy te wykazały, że samolot "XA-41" ma lepsze osiągi od produkowanych samolotów szturmowych, natomiast mniejsze od samolotów myśliwskich. Ostatecznie zdecydowany o zaniechaniu dalszych prób, gdyż stwierdzono, że samolot ten zdolny były do lotów bojowych tylko w osłonie samolotów myśliwskich, więc nie spełniał jednego z założeń programu.
Ostatecznie zbudowano tylko 1 prototypy samolotu "XA-41".
Użycie.
Samolot "Consolidated-Vultee XA-41" od lutego 1944 roku używany był do badań w locie. Po zakończeniu prób w 1945 roku i rezygnacji z dalszych prac nad tym samolotem, prototyp przekazano do bazy lotnictwa marynarki wojennej w Patuxent River (Maryland), gdzie testowano go pod kątem zastosowania w lotnictwie pokładowym.
Po zakończeniu tych prób przekazano go do wytwórni silników "Pratt &amp; Whitney Aircraft Division of United Aircraft" w East Hartford, gdzie służył do 1950 roku jako latająca hamownia silników.
Opis konstrukcji.
Samolot "Consolidated-Vultee XA-41" był średniopłatem o konstrukcji całkowicie metalowej. Kabina zakryta, jednomiejscowa. Podwozie trójkołowe z kółkiem ogonowym wciągane w locie. Napęd stanowił 1 silnik gwiazdowy, chłodzony powietrzem.

</doc>
<doc id="1127573" url="https://pl.wikipedia.org/wiki?curid=1127573" title="Apostille">
Apostille

Apostille (z j. francuskiego, wym. "apostil") – poświadczenie dokumentu sporządzonego w jednym państwie (np. aktu notarialnego, tłumaczenia przysięgłego lub odpisu aktu stanu cywilnego) umożliwiające legalne użycie go w innym państwie. Poświadczenie to wydawane jest przez właściwy organ państwa, z którego dokument pochodzi.
Postanowienia Konwencji haskiej z 1961 roku.
Zasady używania apostille reguluje Konwencja haska z 5 października 1961, wiążąca 115 państw, w tym Polskę (stan na 20 grudnia 2017). Apostille sporządzana jest według wzoru załączonego do konwencji i ma formę adnotacji dokonywanej na dokumencie lub odrębnego dokumentu do niej dołączanego.
Konwencja haska, znosząca wymóg legalizacji zagranicznych dokumentów urzędowych, została przyjęta pod egidą Haskiej Konferencji Międzynarodowego Prawa Prywatnego. Celem organizacji, do której należą 64 państwa, jest prowadzenie prac zmierzających do postępującej unifikacji zasad międzynarodowego prawa prywatnego. Ostateczny projekt Konwencji został przyjęty na IX Sesji Konferencji. Konwencja weszła w życie 21 sierpnia 1964.
Przedmiotem Konwencji jest zniesienie legalizacji dokumentów urzędowych, wymaganej w sytuacji, gdy dokument sporządzony w jednym z krajów jest używany w innym. Konieczność potwierdzenia autentyczności takiego dokumentu wiązało się z kłopotliwą procedurą dokonywaną poprzez urzędy konsularne.
Pracując nad usprawnieniem procesu potwierdzania autentyczności dokumentów zagranicznych, autorzy Konwencji zdawali sobie sprawę, że całkowite zniesienie procedury legalizacji doprowadziłoby do sytuacji, w której osoba podważająca autentyczność określonego dokumentu zagranicznego będzie musiała, w celu znalezienia dowodów fałszerstwa, zwrócić się do podmiotu, który miałby taki dokument wydać. Dlatego zdecydowano się na uproszczenie procedury poprzez wprowadzenie możliwości wystawienia przez władze pojedynczego poświadczenia w kraju pochodzenia dokumentu, zwolnionego z konieczności dalszych poświadczeń.
Zgodnie z art. 1 Konwencji za urzędowe uznawane są dokumenty pochodzące od organu lub urzędnika sądowego, dokumenty administracyjne, akty notarialne, urzędowe zaświadczenia umieszczane na dokumentach podpisanych przez osoby działające w charakterze prywatnym.
Konwencja nie stosuje się do dokumentów sporządzonych przez przedstawicieli dyplomatycznych lub urzędników konsularnych oraz dokumentów administracyjnych dotyczących bezpośrednio transakcji handlowych lub operacji celnych.
Do poświadczenia autentyczności dokumentu wystarczy dołączenie do niego poświadczenia – apostille. Apostille jest sporządzana według wzoru dołączonego do tekstu Konwencji, na wniosek osoby, która podpisała dany dokument lub tej, która jest jego posiadaczem.
Organy uprawnione do wydania apostille.
Każde z państw sygnatariuszy wyznaczyło organy uprawnione do jego wydania. Państwo powiadamia o wyborze Ministerstwo Spraw Zagranicznych Niderlandów w momencie składania dokumentu ratyfikacyjnego lub przystąpienia lub oświadczenia o rozszerzeniu. Powiadamia także o każdej zmianie wyznaczonych organów.
Przykład: W przypadku wydania apostille do tłumaczenia przez tłumacza przysięgłego prowadzącego działalność w Polsce odpowiednim urzędem jest Dział Legalizacji w Ministerstwie Spraw Zagranicznych.
W większości krajów europejskich organem formalnie wydającym apostille są Ministerstwa Spraw Zagranicznych, które w celu ułatwienia dostępności delegują nadawanie apostille lokalnym urzędom. W Stanach Zjednoczonych apostille wydają sekretarze stanu poszczególnych stanów.
Niektóre dokumenty przed złożeniem w MSZ wymagają wcześniejszego uwierzytelnienia. Mowa tutaj między innymi o:
Odrębne tryby legalizacji dokumentów.
Dokumenty w obrocie prawnym na obszarze Unii Europejskiej.
Od 16 lutego 2019 r. organy państw członkowskich Unii Europejskiej nie mogą wymagać apostille, gdy przedkładany dokument został wydany w innym państwie członkowskim i objęty jest "rozporządzeniem Parlamentu Europejskiego i Rady (UE) 2016/1191 z dnia 6 lipca 2016 r. w sprawie promowania swobodnego przepływu obywateli poprzez uproszczenie wymogów dotyczących przedkładania określonych dokumentów urzędowych w Unii Europejskiej i zmieniające rozporządzenie (UE) nr 1024/2012" (rozporządzenie 2016/1191).
Międzynarodowe odpisy akt stanu cywilnego.
Użycie apostille nie zawsze jest konieczne lub możliwe. Niektóre państwa w drodze umów międzynarodowych zniosły wymóg legalizacji lub dodatkowych poświadczeń w stosunku do niektórych typów dokumentów. Np. międzynarodowe odpisy akt stanu cywilnego są ważne we wszystkich krajach, które ratyfikowały Konwencję nr 17 Międzynarodowej Komisji Stanu Cywilnego.
Państwa, które nie ratyfikowany Konwencji haskiej z 1961 roku.
Inne państwa, między innymi Kanada, nie ratyfikowały konwencji haskiej z 5 października 1961 i tryb legalizacji dokumentów w tych państwach jest inny – legalizacji dokonuje urzędnik konsularny państwa, z którego dokument pochodzi.
Uwagi gramatyczne.
Apostille w języku francuskim jest rodzaju żeńskiego; w polskim można używać zarówno w rodzaju żeńskim, jak i nijakim.

</doc>
<doc id="1127575" url="https://pl.wikipedia.org/wiki?curid=1127575" title="Beuthen 09">
Beuthen 09



</doc>
<doc id="1127576" url="https://pl.wikipedia.org/wiki?curid=1127576" title="Edward Zawiszewski">
Edward Zawiszewski

Edward Stefan Zawiszewski (ur. 2 września 1926 w Tucholi, zm. 20 października 2007 w Pelplinie) – polski duchowny katolicki, doktor teologii, prałat honorowy Jego Świątobliwości, kanonik senior Kapituły Katedralnej Pelplińskiej, profesor Wyższego Seminarium Duchownego w Pelplinie.
Życiorys.
Ks. Zawiszewski urodził się w Tucholi. W czasie wojny został wraz z rodziną wysiedlony do Generalnego Gubernatorstwa. Później powrócił na Pomorze do Chojnic, gdzie zdał egzamin dojrzałości. 23 grudnia 1950 roku po ukończeniu studiów w Wyższym Seminarium Duchownym w Pelplinie otrzymał święcenia kapłańskie w Chojnicach z rąk biskupa chełmińskiego Bernarda Czaplińskiego. W latach 1951-54 kontynuował studia na Katolickim Uniwersytecie Lubelskim. W maju 1957 roku uzyskał tytuł doktora teologii w oparciu o rozprawę „Emanuel w Księdze Izajasza”. W 1966 roku także na KUL-u zdobył licencjat z nauk biblijnych. Następnie został wikariuszem katedralnym w Pelplinie. 1 września 1954 roku został wykładowcą Pisma Świętego w Wyższym Seminarium Duchownym w Pelplinie. Był również lektorem języka łacińskiego, greckiego i hebrajskiego. W latach 1964–1992 sprawował urząd wicerektora Seminarium w Pelplinie. Wykładał również w Punkcie Konsultacyjnym ATK w Tczewie. Od 1964 roku był szambelanem, później prałatem papieskim oraz Kanonikiem Gremialnym Kapituły Katedralnej w Pelplinie. W latach 1974-1992 pełnił funkcję dyrektora diecezjalnego Wydziału Komisji Charytatywnej Episkopatu, a później dyrektora Caritas diecezji pelplińskiej. Był również ojcem duchownym kapłanów diecezji pelplińskiej. W ostatnich latach życia stan zdrowia nie pozwolił mu kontynuować wykładów.
Dla Biblii Tysiąclecia przetłumaczył Księgę Abdiasza, w serii tzw. komentarzy KUL przygotował Księgę Amosa i Księgę Abdiasza.
Zmarł 20 października 2007 w Pelplinie. 23 października 2007 roku w bazylice katedralnej w Pelplinie odbył się jego pogrzeb.

</doc>
<doc id="1127577" url="https://pl.wikipedia.org/wiki?curid=1127577" title="AS Roma 1945/1946">
AS Roma 1945/1946

Sezon 1945/1946 klubu AS Roma.
Sezon.
Po zakończeniu II wojny światowej ruszyły rozgrywki we Włoszech. Ligę podzielono na dwie grupy: Północną i Centralno-Południową. Guido Masetti został zastąpiony przez Giovanniego Degni i pod wodzą nowego trenera Roma zakończyła rozgrywki na 3. miejscu w grupie, a w finałowej - miejsce 6.

</doc>
<doc id="1127580" url="https://pl.wikipedia.org/wiki?curid=1127580" title="Zacheusz (postać biblijna)">
Zacheusz (postać biblijna)

Zacheusz – postać z Nowego Testamentu, zwierzchnik celników w Jerychu.
Zacheusz występuje w Ewangelii św. Łukasza (Łk 19,1-10). Z powodu niskiego wzrostu, gdy przez Jerycho przechodził Jezus Chrystus, wspiął się na sykomorę, aby go zobaczyć. Jezus pozdrowił go i zapowiedział swoją wizytę w jego domu. Zacheusz oświadczył na to, że rozdaje połowę swojego majątku ubogim, a skrzywdzonych przez siebie wynagradza poczwórnie. Po tej deklaracji Jezus określił go jako prawdziwego syna Abrahama.
Istnieje kilka przekazów mówiących o dalszych losach Zacheusza. Według Pseudo-Klemensa towarzyszył św. Piotrowi, który mianował go pierwszym biskupem Cezarei Nadmorskiej. Klemens Aleksandryjski identyfikował go z apostołem Mateuszem. Dionizy Bar Salibi i "Księga Pszczół" Salomona z Bosry podają, że poniósł śmierć w Hauran. Lokalna tradycja w Bagat-en-Quercy mówi, że po rozesłaniu apostołów Zacheusz udał się do Galii i tam pod imieniem Amator (Amadour) głosił ewangelię w miejscowości Rocamadour, którą nazwano od jego imienia.

</doc>
<doc id="1127581" url="https://pl.wikipedia.org/wiki?curid=1127581" title="Minister Bezpieczeństwa Publicznego">
Minister Bezpieczeństwa Publicznego



</doc>
<doc id="1127585" url="https://pl.wikipedia.org/wiki?curid=1127585" title="Apostil">
Apostil



</doc>
<doc id="1127589" url="https://pl.wikipedia.org/wiki?curid=1127589" title="Port lotniczy Rovaniemi">
Port lotniczy Rovaniemi

Port lotniczy Rovaniemi (fiń.: "Rovaniemen lentoasema", ang.: "Rovaniemi Airport", kod IATA: RVN, kod ICAO: EFRO) – lotnisko położone 10 kilometrów na północ od centrum Rovaniemi, w północnej Finlandii. W 2006 obsłużyło 432 tys. pasażerów.

</doc>
<doc id="1127591" url="https://pl.wikipedia.org/wiki?curid=1127591" title="Dariusz Jarecki">
Dariusz Jarecki

Dariusz Jarecki (ur. 23 marca 1981 w Barlinku) – polski piłkarz grający na pozycji pomocnika w Stali Rzeszów.

</doc>
<doc id="1127602" url="https://pl.wikipedia.org/wiki?curid=1127602" title="Stanisław Rymar (polityk)">
Stanisław Rymar (polityk)

Stanisław Rymar (ur. 3 lutego 1886 w Haczowie, zm. 14 października 1965 w Krakowie) – polski pisarz, publicysta, historyk, polityk, działacz Narodowej Demokracji, poseł na Sejm I i III kadencji w II RP z ramienia Związku Ludowo-Narodowego oraz Stronnictwa Narodowego.
Życiorys.
Urodził się 3 lutego 1886 w Haczowie jako syn Piotra i Katarzyny z domu Boczar. Pochodził z patriotycznej rodziny (ojciec matki brał udział w powstaniu węgierskim, a stryj Maciej Rymar w powstaniu styczniowym). Zamieszkiwał pod Haczowem, gdzie od 1892 uczęszczał do szkoły powszechnej. W 1893 jego ojciec wyjechał do Stanów Zjednoczonych i tam zaginął bez wieści. Stanisław Rymar kontynuował naukę od 1895 w szkole w Krośnie, a od 1897 w C. K. Gimnazjum w Sanoku, gdzie zdał egzamin dojrzałości w 1905. W okresie nauki gimnazjalnej mieszkał w miejscowej bursie, działał w tajnych kołach samokształceniowych i organizacjach młodzieży narodowej. W 1905 organizował w Sanoku ruch pod nazwą Związek Nadziei. Ukończył studia na Wydziale Filozoficznym i Wydziale Prawa Uniwersytetu Jagiellońskiego. W trakcie studiów był organizatorem ruchu Eleusis. Od 1908 był członkiem zarządu głównego Towarzystwa Szkoły Ludowej, działał jako referent oświatowy i domów ludowych. Uczestniczył w akcji kolonizacji Małopolski Wschodniej, tworzeniu szkół dla polskiej mniejszości, budowaniu kościołów i domów ludowych. Był członkiem Ligi Narodowej w 1910.
Podczas I wojny światowej został uwięziony przez władze austriackiej, później przebywał pod nadzorem z zakazem wyjazdu z Krakowa. Mimo tego utrzymywał kontakt z działaczami narodowymi. Był zastępcą naczelnika wydziału administracji Polskiej Komisji Likwidacyjnej w 1918.
Po odzyskaniu przez Polskę niepodległości działał w Komitecie Spisko-Morawskim oraz w Komitecie Mazurskim, a także w akcji plebiscytowej na Górnym Śląsku. W czasie inwazji bolszewickiej w 1920 był prezesem Sekcji I organizacji zaciągowej na obszar Małopolski Wschodniej oraz był członkiem prezydium krakowskiego Komitetu Obrony Narodowej. Za swoje zasługi 10 października 1920 został udekorowany Odznaką pamiątkową „Stanęli w Potrzebie 1920”. Został wybrany posłem na Sejm RP I kadencji (1922–1927) (Związek Ludowo-Narodowy). Był wówczas członkiem Komisji Budżetowej, pełniąc funkcję referenta budżetu Ministerstwa Oświaty i Wychowania Publicznego, a później był przewodniczącym Komisji Budżetowej. Był aktywny w swoim okręgu wyborczym odbywając wiece. W wyborach do Sejmu II kadencji (1928–1930) nie uzyskał mandatu. Ponownie wybrany posłem Sejmu III kadencji (1930–1935) (Stronnictwo Narodowe; pierwotnie nie uzyskał mandatu w okręgu 48 przemyskim), pełnił funkcję przewodniczącego Sejmowej Komisji Budżetowej. W Krośnie i w Haczowie organizował ruch narodowy. Założył też "Związek Haczowiaków" i został jego wiceprezesem i współorganizatorem kolejnych zjazdów. Po wojnie próbował zalegalizować organizacje narodowe i udał się ze Stanisławem Kutrzebą na rozmowę z arcybiskupem Adamem Sapiehą, który poparł inicjatywę i udzielił błogosławieństwa. To zachęciło Rymara do stworzenia wielkiego obozu narodowego, umiarkowanego, w zasadach moralnych, opartego na przykazaniach Kościoła, demokratycznego i zdecydowanego do wzięcia udziału w budowaniu nowego porządku. Wspierali go dwaj wybitni działacze Stronnictwa Narodowego – Stanisław Kozicki i Zygmunt Wasilewski. 20 grudnia 1934 został wybrany na urząd prezydenta Łodzi.
W dniach 26–28 lipca 1930 uczestniczył w rodzinnej wsi w czwartej edycji Zjazdu Haczowiaków. Miał syna, aresztowanego w 1934.
Po zakończeniu II wojny światowej w lipcu 1945 nawiązał kontakt z Janem Matłachowskim, nie popierającym rządu PKWN, czołowym działaczem podziemnego Stronnictwa Narodowego i delegatem Stronnictwa w Radzie Jedności Narodowej (o roli podziemnego parlamentu Polski Walczącej).
W lipcu 1945 do Komitetu Legalizacyjnego Stronnictwa Narodowego, wszedł m.in. Stanisław Rymar, który przygotował stosowny Memoriał, i złożył stronie rządowej. W październiku 1945, po braku odpowiedzi i wystosowaniu listu do premiera w tej sprawie, organizatorzy SN zostali aresztowani. Mimo prześladowań przez NKWD, Rymar, zawieszoną w 1946 organizację prowadził w konspiracji. W czasach PRL zasłynął z ostrej krytyki "nowej rzeczywistości".
Był autorem publikacji historycznych, społeczno-gospodarczych, ustrojowych, literackich, oświatowych, monografii, życiorysów oraz artykułach w czasopismach. Był także autorem haseł w "Polskim Słowniku Biograficznym". Za starania na rzecz budowy gmachu gimnazjum w Brzozowie 30 września 1925 otrzymał tytuł honorowego obywatelstwa Brzozowa, wręczony podczas uroczystości poświęcenia kamienia węgielnego budynku 25 października tego roku.
Zarówno przed, jak i po II wojnie światowej zamieszkiwał przy ulicy Topolowej 52 w Krakowie.
W 1986 ukazała się książka "Stanisław Rymar, 1886-1965", którą opublikował ks. Jan Kuś.

</doc>
<doc id="1127603" url="https://pl.wikipedia.org/wiki?curid=1127603" title="37 Pułk Zmechanizowany">
37 Pułk Zmechanizowany

37 Pułk Zmechanizowany – oddział zmechanizowany Sił Zbrojnych PRL.
Zgodnie z rozkazem nr 07/MON z 04 maja 1967 w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, Dz. Rozk. Tjn. MON Nr 5, poz. 21, 94 Pułk Zmechanizowany przemianowano na 37 Pułk Zmechanizowany 
Pułk wchodził w skład 15 Dywizji Zmechanizowanej im. Gwardii Ludowej. Stacjonował w garnizonie Morąg.
Po rozformowaniu, na jego bazie powstał 43 Ośrodek Materiałowo-Techniczny.
Przekształcenia.
94 Pułk Piechoty → 94 Pułk Zmechanizowany → 37 Pułk Zmechanizowany → 43 Ośrodek Materiałowo-Techniczny → 16 Brygada Zmechanizowana → 16 batalion zmechanizowany 20 Bartoszyckiej Brygady Zmechanizowanej (JW 1248)

</doc>
<doc id="1127604" url="https://pl.wikipedia.org/wiki?curid=1127604" title="Erica Leerhsen">
Erica Leerhsen

Erica Lei Leerhsen (ur. 14 lutego 1976 r. w Nowym Jorku) – amerykańska aktorka filmowa i telewizyjna.
Życiorys.
Urodziła się w walentynki. Wychowywała się w Ossining, w Hrabstwie Westchester w Nowym Jorku, wraz z dwiema siostrami, Norą i Debbie, i ojcem Charlesem Leerhsenem, długotrwale związanym z magazynem "US Weekly". Uczęszczała do St. Augustine's School i Ossining High School, gdzie śpiewała w chórze. W 1998 roku została absolwentką Boston University College of Fine Arts, tego samego roku zaczęła studiować aktorstwo.
Po ukończeniu nauki w szkole wyższej, w 1999 roku otrzymała swoją pierwszą rolę – wystąpiła jako główna bohaterka Sarah w pozytywnie przyjętym filmie krótkometrażowym "Junior Creative". Zagrała następnie w trzech kontynuacjach popularnych filmów grozy: ' ("Book of Shadows: Blair Witch 2", 2000), "Teksańskiej masakrze piłą mechaniczną" ("The Texas Chainsaw Massacre", 2003) oraz "Drodze bez powrotu 2" ("Wrong Turn 2: Dead End", 2007). W latach 2001-2002 występowała również w serialu "Obrońca" ("The Guardian"), jako Amanda Bowles. Ponadto gościnnie pojawiła się w lubianych pozycjach telewizyjnych, jak: "Agentka o stu twarzach", "Rodzina Soprano" czy '.
Obecnie mieszka w Los Angeles w stanie Kalifornia.

</doc>
<doc id="1127609" url="https://pl.wikipedia.org/wiki?curid=1127609" title="Marek Wasiluk">
Marek Wasiluk

Marek Wasiluk (ur. 3 czerwca 1987 w Białymstoku) – polski piłkarz występujący na pozycji obrońcy.
Kariera.
Wasiluk jest wychowankiem Jagiellonii Białystok w której barwach 28 lipca 2007 roku zadebiutował w polskiej Ekstraklasie. Przed sezonem 2008/09 przeszedł do Cracovii, skąd po trzech latach trafił do Śląska Wrocław. W sezonie 2011/12 sięgnął wraz z klubem po tytuł Mistrza Polski. 31 lipca 2013 roku za porozumieniem stron rozwiązał kontrakt ze Śląskiem, a następnie związał się roczną umową z Cracovią. Na początku 2014 roku odszedł z klubu, by po krótkim czasie zostać graczem Widzewa Łódź z którym zagrał 8 meczów i strzelił 1 gola z rzutu wolnego. 9 czerwca 2014 roku powrócił do Jagiellonii Białystok.

</doc>
<doc id="1127610" url="https://pl.wikipedia.org/wiki?curid=1127610" title="50 Pułk Zmechanizowany">
50 Pułk Zmechanizowany

50 Pułk Zmechanizowany – oddział zmechanizowany Sił Zbrojnych PRL.
Wchodził w skład 15 Dywizji Zmechanizowanej im. Gwardii Ludowej. 
Stacjonował w garnizonie Lidzbark.
Po rozformowaniu, na jego bazie powstał Ośrodek Materiałowo Techniczny.

</doc>
<doc id="1127613" url="https://pl.wikipedia.org/wiki?curid=1127613" title="Fenfluramina">
Fenfluramina

Fenfluramina (łac. "Fenfluraminum") – stymulująca substancja psychoaktywna używana jako lek wspomagający leczenie otyłości i przeciwdepresyjny. W 1973 została wprowadzona na rynek leków pod nazwą "Pondimin", w formie racemicznej mieszaniny dekstrofenfluraminy i lewofenfluraminy. Substancja ta została zaprojektowana tak, aby podnosiła w mózgu poziom serotoniny, neuroprzekaźnika który ma wpływ na nastrój i uczucie głodu. W 1997 fenfluramina została wycofana ze spisu leków ze względu na uboczne działanie szkodliwe na układ krwionośny. Może wywoływać nadciśnienie płucne, nadpobudliwość, pogorszenie pamięci, uszkodzenie wzroku i zastawek. W Polsce preparat deksfenfluraminy nosił nazwę "Isolipan".

</doc>
<doc id="1127614" url="https://pl.wikipedia.org/wiki?curid=1127614" title="Elżbieta Tosza">
Elżbieta Tosza

Elżbieta Tosza (ur. 13 listopada 1952 w Jaworznie) – polska dziennikarka, publicystka, redaktor, animator kultury.
Życiorys.
Córka Krystyny Zawadzkiej i Józefa Folgi. Ukończyła filologię polską na Uniwersytecie Jagiellońskim w Krakowie (1976), oraz Podyplomowe Studium Menedżerów Kultury w Szkole Głównej Handlowej w Warszawie (2003).
W latach 1977–1981 redaktor działu miejskiego i terenowego w „Gazecie Krakowskiej”, autorka publikacji informacyjnych i reportaży, do momentu wprowadzenia stanu wojennego i rozbicia zespołu gazety. Zweryfikowana negatywnie przez komisję weryfikującą dziennikarzy, otrzymała zakaz pisania. W latach 1982–1985 współpracowała z Teatrem im. W. Bogusławskiego w Kaliszu przy redakcji wydawnictw teatralnych. Od 1985 do 1989 r. ponownie w „Gazecie Krakowskiej”, redaktor techniczna sobotnio-niedzielnego wydania gazety oraz autorka cyklu wywiadów z psychologami „Dziecko też człowiek” (ok. 70 odcinków) i tekstów o tematyce kulturalnej. Od 1990 do 1992 r. redaktor naczelny „Nowohuckiego Biuletynu Solidarności” Komisji Robotniczej Hutników NSZZ „Solidarność” Huty im. T. Sendzimira w Krakowie, publikowała także na łamach tygodnika „Głos Nowej Huty”. Od lutego do sierpnia 1992 r. redaktor działu informacji i reportażu w „Dzienniku Polskim” w Krakowie, autorka informacji, wywiadów i reportaży o tematyce społecznej i kulturalnej.
Od września 1992 do 2003 r. kierownik literacki Teatru Śląskiego w Katowicach. Współpracowała przy kształtowaniu programu artystycznego i repertuaru teatru, prowadziła spotkania edukacyjne dla młodzieży w „Studium Wiedzy o Teatrze”, kierowała działalnością wydawniczą, była autorką i redaktorem tekstów programów teatralnych, folderów i katalogów wystaw.
W latach 2004-2006 sekretarz literacki Teatru Polskiego we Wrocławiu. Zajmowała się działalnością wydawniczą, reklamową i informacyjną, opracowaniem programów teatralnych, afiszy i folderów, nadzorowała także stronę internetową teatru.
Była też autorką i koordynatorem cyklu spotkań promujących premiery teatralne pt. „Obok sceny”, których gośćmi były wybitne postaci świata kultury (m.in. Jacek Buras, Tankred Dorst i Ursula Ehler, Brat Moris z Taizé, Miguel Grinberg, Michał Masłowski, Lech Sokół).
Od 2004 r. jest członkiem Rady Programowej Radia Opole. Obecnie pracuje w Operze Krakowskiej.
Publikowała w „Gazecie Krakowskiej”, „Życiu Literackim” „Dzienniku Polskim”, „Czasie Krakowskim”, „Tygodniku Małopolska”, „Arce”, miesięczniku „Śląsk”, kwartalniku „Arkadia”, kwartalniku „Zeszyty Literackie”.
Odznaczona Srebrnym Krzyżem Zasługi (2002) oraz odznaką „Zasłużony Działacz Kultury” (2002).
Zamężna z Bogdanem Toszą, reżyserem teatralnym. Mieszka w Krakowie.

</doc>
<doc id="1127615" url="https://pl.wikipedia.org/wiki?curid=1127615" title="Krakov">
Krakov

Krakov – wieś znajdująca się w powiecie Rakovník (), w zachodniej części kraju (województwie) środkowoczeskiego ("Středočeský kraj") w środkowych Czechach. Położona jest między miejscowościami Beroun, Kladno i Pilzno.
Według danych z dnia 1 stycznia 2021 w Krakovie zamieszkały 144 osoby.
Historia.
Pierwsza pisemna wzmianka o miejscowości pochodzi z 1358 r.
Toponimia.
Według Václava Kočki Krakov i leżący nieopodal Krakovec to nazwy osad jenieckich zasiedlonych przez brańców wziętych do niewoli przez Brzetysława I podczas najazdu na Polskę. Zajęcie Krakowa przedstawił Kosmas w swojej Kronice, jednak zapis jest kwestionowany przez historyków. Natomiast założycielem Krakova według Komasa miał być legendarny władca Czech Krok.

</doc>
<doc id="1127618" url="https://pl.wikipedia.org/wiki?curid=1127618" title="75 Pułk Zmechanizowany">
75 Pułk Zmechanizowany

75 Pułk Zmechanizowany (75 pz) – oddział Wojsk Zmechanizowanych Sił Zbrojnych PRL.
Historia pułku.
Latem 1957 roku 75 Pułk Piechoty stacjonujący w garnizonie Bartoszyce został przeformowany w 75 Pułk Zmechanizowany i podporządkowany dowódcy 15 Dywizji Zmechanizowanej im. Gwardii Ludowej.
30 września 1967 roku pułk przyjął dziedzictwo tradycji 1 Brygady Piechoty Zmotoryzowanej. Jednocześnie dzień 22 kwietnia ustanowiony został świętem pułku.
W terminie do 31 października 1989 roku jednostka została przeformowana w 75 Ośrodek Materiałowo-Techniczny (JW 2188), który w 1994 roku przekształcony został w 20 Brygadę Zmechanizowaną.
75 Pułk Zmechanizowany był jednostką mobilizującą. Zgodnie z planem mobilizacyjnym „PM-83” formował 85 Pułk Zmechanizowany należący do 26 Rezerwowej Dywizji Zmechanizowanej.
Żołnierze 75 pz.
Dowódcy pułku:
Oficerowie:
Struktura organizacyjna pułku w latach 80. XX wieku.
Od października 1977 roku na bazie batalionu zmechanizowanego utworzona została Szkoła Podoficerska i Młodszych Specjalistów szkoląca załogi BWP-1 dla potrzeb innych jednostek. Funkcjonowała do 1988 roku, a następnie została przeniesiona do 49 pz w Wałczu.

</doc>
<doc id="1127622" url="https://pl.wikipedia.org/wiki?curid=1127622" title="Rodnei Francisco de Lima">
Rodnei Francisco de Lima

Rodnei, właściwie Rodnei Francisco de Lima (ur. 11 września 1985 w São Paulo w Brazylii) – brazylijski piłkarz występujący na pozycji obrońcy w TSV 1860 Monachium. Mierzy 190 cm i waży 91 kg. W Orange Ekstraklasie 11 spotkań. W grudniu 2007 r. przebywał na testach w Hercie BSC i po okresie półrocznym podpisał kontrakt z niemieckim klubem na rok z możliwością przedłużenia o kolejne dwa lata.
W lipcu 2009 Rodnei został wypożyczony do 1. FC Kaiserslautern.

</doc>
<doc id="1127626" url="https://pl.wikipedia.org/wiki?curid=1127626" title="AS Roma 1946/1947">
AS Roma 1946/1947

Sezon 1946/1947 klubu AS Roma.
Sezon.
Roma zajęła dopiero 15. miejsce w Serie A wyprzedzając jedynie cztery inne zespoły.

</doc>
<doc id="1127628" url="https://pl.wikipedia.org/wiki?curid=1127628" title="Ostrożeń dwubarwny">
Ostrożeń dwubarwny

Ostrożeń dwubarwny oset różnolistny ("Cirsium helenioides" (L.) Hill.) – gatunek rośliny należący do rodziny astrowatych. Status gatunku we florze Polski: gatunek rodzimy.
Rozmieszczenie geograficzne.
Gatunek arktyczno-alpejski. Występuje w Europie i na Syberii. Zwarty zasięg występowania ciągnie się od Wysp Brytyjskich poprzez Europę Północną i Wschodnią, Skandynawię i Syberię po Ałtaj. W północnej i wschodniej Europie występuje na pogórzu i niżej w górach, w Europie południowo-wschodniej natomiast w wyższych górach. W Polsce występuje głównie w Sudetach i w Karpatach, na nizinach jest bardzo rzadki. W Sudetach Zachodnich był notowany w Górach Izerskich. Stanowiska w Karpatach:
Zagrożenia i ochrona.
Umieszczony na polskiej czerwonej liście w kategorii NT (bliski zagrożenia).
Gatunek nie podlega w Polsce ochronie prawnej. Większość jego karpackich stanowisk znajduje się na podlegających ochronie prawnej obszarach parków krajobrazowych i narodowych (Tatrzański i Pieniński). Na polanie Tomaśkula w Gorcach nastąpił wybitny wzrost liczby osobników, co świadczy, że gatunek ten dobrze zadomowił się w tym miejscu. Czynnej ochrony wymaga natomiast stanowisko na Jaworzynie Krynickiej – niezbędne jest odprowadzenie wody z młaki, a w przyszłości usuwanie zarastających stanowisko drzew.

</doc>
<doc id="1127629" url="https://pl.wikipedia.org/wiki?curid=1127629" title="35 Pułk Czołgów">
35 Pułk Czołgów

35 Pułk Czołgów Średnich im. Ludowych Gwardzistów Warszawy (35 pcz) - oddział wojsk pancernych ludowego Wojska Polskiego.
Formowanie i zmiany organizacyjne.
W 1954 r., w garnizonie Ostróda, został sformowany 35 ciężki pułk czołgów i artylerii pancernej. Pułk wchodził w skład 15 Dywizji Zmechanizowanej im. Gwardii Ludowej. W 1955, w terminie do 20 grudnia 1955, jednostka przeformowana została w 35 batalion czołgów i artylerii pancernej. W 1957 r. batalion przeformowano na 35 pułk czołgów i artylerii pancernej. W 1961 pułk ten przeformowano na 35 pułk czołgów średnich. W latach 80. XX w. w pułku funkcjonowała Szkoła Młodszych Specjalistów szkoląca mechaników-kierowców czołgów dla potrzeb innych jednostek. Pułk rozformowano w 1989.
Struktura organizacyjna.
Dowództwo i sztab
Dowódcy.
Oficerowie:

</doc>
<doc id="1127632" url="https://pl.wikipedia.org/wiki?curid=1127632" title="Imak (zegarmistrzostwo)">
Imak (zegarmistrzostwo)

Imak - narzędzie zegarmistrzowskie służące do przytrzymywania obrabianych części w kształcie wałków.
Imak może być jednostronny - z jednym tylko uchwytem mocującym, lub dwustronny.
Imak dwustronny przedstawiony na fotografii obok posiada wymienne tulejki zaciskowe z otworami o różnych średnicach, do mocowania wałków o różnej grubości.

</doc>
<doc id="1127636" url="https://pl.wikipedia.org/wiki?curid=1127636" title="Główna Komisja Badania Zbrodni Niemieckich w Polsce">
Główna Komisja Badania Zbrodni Niemieckich w Polsce



</doc>
<doc id="1127637" url="https://pl.wikipedia.org/wiki?curid=1127637" title="1408 (film)">
1408 (film)

1408 – film z roku 2007 oparty na opowiadaniu Stephena Kinga pod tym samym tytułem ze zbioru opowiadań "Wszystko jest względne. 14 mrocznych opowieści" w reżyserii Mikaela Håfströma. W głównych rolach występują John Cusack i Samuel L. Jackson.
Fabuła.
Film opowiada historię Mike’a Enslina (John Cusack) – amerykańskiego pisarza niecieszącego się dużą popularnością, autora przewodników po nawiedzonych hotelach. Enslin nie wierzy w Boga ani w siły nadprzyrodzone, takie jak duchy, co prawdopodobnie wynika ze śmierci jego córki Katie (Jasmine Jessica Anthony), która zachorowała na nieuleczalną chorobę. Po odejściu Katie rozpadło się także małżeństwo Enslina z Lily (Mary McCormack). Od tej pory Mike jeździł po kraju, zatrzymując się w rzekomo nawiedzonych hotelach i domach. Z pobytów w takich miejscach czerpał natchnienie do pisania swoich książek.
Pewnego dnia, przeglądając swoją pocztę, Mike zainteresował się pocztówką z Nowego Jorku, na odwrocie której widniała sugestia: "Don't enter 1408" ("Nie wchodź do 1408"). Enslin postanowił pojechać do Nowego Jorku, gdzie mieszkała również jego żona. Okazało się, że wynajęcie pokoju 1408 w hotelu Dolphin nie jest takie proste. Menedżer hotelu Gerald Olin (Samuel L. Jackson) przeprowadził z Enslinem długą rozmowę, próbując odwieść go od zamiaru wynajęcia 1408. Opowiedział mu historię wielu ludzi, którzy popełnili tam samobójstwo – żaden z nich nie wytrzymał w pokoju dłużej niż godzinę. Enslin nie dał się jednak przekonać.
Przekraczając próg 1408, Enslin zauważa, że w pokoju nie ma nic nadzwyczajnego. Po rozejrzeniu się zaczyna szydzić z menedżera, który według niego próbował go tylko nastraszyć. Po krótkim czasie okazuje się jednak, że pokój nie jest całkiem normalny. Radio włącza się samoistnie, a zegar, zamiast wyświetlać obecny czas, zaczyna odliczać 60 minut – w końcu w pokoju nikt nie przetrwał godziny. Wraz z upływem czasu Enslin zauważa coraz więcej dziwnych zjawisk – okiennica rani mu ręce, po pokoju chodzą duchy samobójców, pojawiają się zjawy próbujące zabić Enslina, a ze ściany sączy się krew. Gdy Mike postanawia się wymeldować, dyspozytorka w telefonie ignoruje jego prośby. Próbując wydostać się z pokoju, Enslin łamie klucz, a następnie wyrywa z drzwi klamkę – zostaje uwięziony.
Za pomocą laptopa udaje mu się porozumieć z Lily, którą błaga o pomoc. Połączenie zostaje jednak zerwane. Niedługo później dzieją się inne dziwne rzeczy – pokój zalewa woda, a Mike'owi wydaje się, ze udało mu się wydostać z pokoju. Wszystko to okazuje się jednak złudzeniem. Wyjście przez okno i przedostanie się po gzymsie do sąsiedniego pokoju również staje się niemożliwe, gdyż ku swojemu zdziwieniu Enslin zauważa, że budynek nie posiada innych okien. Z planu hotelu, który wisi na drzwiach, znikają inne pokoje.
Mike’a dręczą także wspomnienia jego zmarłej córki. W telewizorze wyświetla się nakręcony niegdyś przez niego film, na którym widać całą rodzinę. W pokoju pojawia się także córka Enslina, która „umiera” po raz drugi na rękach ojca, a potem rozsypuje się w proch.
Szczęśliwie Mike zauważa, że połączenie z Lily zostało ponownie nawiązane. Lily mówi Enslinowi, że wezwała już policję, która nie znalazła go, mimo że... jest teraz w pokoju 1408. Gdy licznik pokazał, że minęło już 60 minut, zeruje się i odlicza czas od nowa. Wtedy Enslin postanawia spalić pokój – wznieca pożar, a sam siada spokojnie na fotelu. W tym samym czasie do hotelu jedzie Lily, zaniepokojona przez męża. Gdy dojeżdża na miejsce, widzi płomienie w oknie jednego z pokojów i alarmuje strażaków. W ostatniej chwili drzwi do pokoju zostają wyważone, a strażacy wynoszą poparzonego Mike’a, który mówi im, aby nie wchodzili do tego pokoju, gdyż jest on „zły”.
Mike i Lily postanawiają ponownie zamieszkać razem. Po kilku miesiącach Lily, robiąc porządki, odnajduje kartonowe pudło z pamiątkami Mike’a z pobytu w pokoju 1408. Mike postanawia zachować jedynie dyktafon, na który nagrywał swoje spostrzeżenia. Film kończy się sceną, w której Mike odtwarza z kasety głos córki, którą spotkał w pokoju.
Alternatywne zakończenie.
Oryginalne zakończenie filmu było inne, ale zostało usunięte przez reżysera wskutek opinii „testowej publiczności”. Po podpaleniu 1408 Enslin chowa się pod stołem i cieszy z tego, że zniszczył pokój, po czym umiera. Na jego pogrzebie pojawia się Olin, próbując wręczyć Lily pudło z rzeczami należącymi do jej męża. Lily jednak odmawia. Następnie będąc w samochodzie, Olin wysłuchuje nagrania głosu Katie na dyktafonie i w lusterku dostrzega niewyraźną postać spalonego Enslina. Film kończy się sceną w zniszczonym pokoju 1408, w którym Enslin znika wezwany przez głos swojej córki, któremu towarzyszył dźwięk zamykanych drzwi.
Odbiór.
Film spotkał się z pozytywną reakcją krytyków. W serwisie Rotten Tomatoes 79% z 172 recenzji filmu jest pozytywne (średnia ocen wyniosła 6,7 na 10). Na portalu Metacritic średnia ocen z 27 recenzji wyniosła 64 punktów na 100.

</doc>
<doc id="1127638" url="https://pl.wikipedia.org/wiki?curid=1127638" title="Droga bez powrotu 2">
Droga bez powrotu 2

Droga bez powrotu 2 ( lub ) – amerykański film fabularny (horror, właśc. slasher/gore) z 2007 roku, który odniósł spory sukces komercyjny i zdobył w dużej mierze pozytywne opinie krytyki. Kontynuacja dochodowej "Drogi bez powrotu" Roba Schmidta z 2003 roku. Film wyreżyserował debiutant Joe Lynch.
Powstał sequel filmu: "" (2009) w reżyserii Declana O’Briena, a następnie trzy kolejne kontynuacje.
Fabuła.
Akcja sequela rozgrywa się dziewięć lat od wydarzeń przedstawionych w poprzedniku. Telewizyjna gwiazdka Kimberly (Kimberly Caldwell) ma wziąć udział w nowym reality-show "Apokalipsa: Ostateczny surwiwalista", którego akcja będzie rozgrywać się w przestrzennych i odległych lasach Wirginii Zachodniej. Podczas podróży na plan programu, rozmawiając ze swoim agentem przez telefon komórkowy, potrąca przypadkiem mężczyznę. Przerażona, postanawia udzielić mu pomocy. Ten jednak okazuje się być kanibalem i atakuje kobietę. Kimberly zostaje zabita przez innego genetycznego mutanta, który zaciąga jej zwłoki w głąb lasu.
Następnie poznajemy piątkę obcych sobie młodych ludzi, którzy biorą udział w tym samym show, co niedoszła jego kandydatka Kimberly: piękną i żądną sławy Elenę (Crystal Lowe), sympatycznego sportowca Jake’a (Texas Battle), żołnierkę-lesbijkę Amber (Daniella Alonso), ekstrawertycznego podrywacza Jonesy'ego (Steve Braun) i niezależną dziewczynę z problemami Ninę (Erica Leerhsen), która, jak twierdzi, do szeregu uczestników programu przystąpiła tylko po to, aby go wygrać i zdobyć oferowane przez realizatorów pieniądze. Program prowadzi komandos Dale Murphy (Henry Rollins). Po tym, jak Kimberly się nie pojawia, jej miejsce przejmuje producentka Mara (Aleksa Palladino). Gdy ekipa wyrusza do głębi lasu, mutanty ocalałe w pierwszej części filmu, mordują drugiego z producentów. Następnie atakują i porywają Dale’a. Tymczasem Mara jest świadkiem jak Elena uprawia seks oralny z jej chłopakiem, operatorem Michaelem (Matthew Currie Holmes). Chcąc wrócić do domu, razem z Niną wyrusza na poszukiwania telefonu wśród pobliskich mieszkańców, ponieważ telefony komórkowe nie odbierają zasięgu. W opuszczonej chacie w sercu lasu nie znajdują telefonu, jednak zjawiają się w niej jej mieszkańcy, którymi okazują się być zmutowane kanibale, które zabiły już jednego z członków ekipy realizatorskiej. Nina i Mara są świadkami porodu jednej z członkiń rodziny. Dziewczyny uciekają z chaty, jednak Mara zostaje zabita uderzeniem siekiery w głowę. Nina podąża w kierunku centrum realizatorskiego, by powiadomić o zagrożeniu ekipę. Niestety, jest już za późno: Elena zostaje zabita przez jedną z kanibalek, która była zazdrosna o swojego brata, masturbującego się w ukryciu na jej widok, a Michael zostaje dźgnięty strzałą, następnie zabrany do chaty mutantów i później zdekapitowany. Tymczasem pojmany wcześniej Dale jest torturowany przez kanibala, zwanego Trzypalczastym. Wykorzystuje jednak moment, uwalnia się z sideł i zabija go.
Jake, Amber i Jonesy zostają zaskoczeni przez Ninę, która po ucieczce od przeciwników, informuje ich o czyhającym niebezpieczeństwie. Trójka uczestników zdaje sobie sprawę, że mięso, przygotowane na grillu, które czekało na nich po powrocie z sesji nagraniowych, to w rzeczywistości fragmenty ciała Kimberly. Pozostali przy życiu uczestnicy uciekają z centrum realizatorskiego, jednak Amber i Jonesy szybko zostają zamordowani. Nina i Jake wkrótce trafiają do domu kanibali i odkrywają dziesiątki samochodów, należących do wcześniejszych ofiar szaleńców. Zostają jednak schwytani i uwięzieni. Wieczorem odbywa się kolacja, podczas której Jake zostaje związany i powieszony za ręce, a Nina jest przywiązana do krzesła i karmiona ludzkim mięsem. Na miejscu pojawia się Dale, który zabija dwóch z czterech przeciwników, i któremu ostatecznie zostaje poderżnięte gardło. Ninie udaje się uciec z potwornego domu, jednak słysząc krzyki Jake’a, powraca i ratuje mu życie, zabijając pozostałych przy życiu kanibali. Następnie w pośpiechu ucieka wraz z ocalałym odnalezionym samochodem Kimberly.
Film kończy się sceną, w której – jak się okazuje – pozostały przy życiu Trzypalczasty karmi krwią narodzone przez zmarłą krewną dziecko i daje mu ludzki palec do ssania, oraz śmiechem kanibala, mijającym się z pojawiającymi się kredytami końcowymi.
Produkcja i wydanie filmu.
Zdjęcia do filmu powstały w stosunkowo krótkim czasie, ruszyły bowiem 29 maja 2006 roku, a zakończone zostały niewiele ponad miesiąc później, tj. 30 czerwca. Za lokacje atelierowe posłużyły Vancouver w Kanadzie i tereny zlokalizowane w okolicy.
Teaserowa zapowiedź filmu po raz pierwszy zaprezentowana została 25 lutego 2007 roku w trakcie Fangoria's Weekend of Horrors − corocznej imprezy zrzeszającej fanów horroru, kina exploitation i fantastyki naukowej. Około tygodnia później teaser zamieszczono w Internecie. Drugi z wczesnych trailerów filmu zmontował reżyser Joe Lynch; wydany został on w sieci 2 kwietnia '07, pół miesiąca wcześniej zaś − 18 marca, odbyła się także jego projekcja podczas zlotu WizardWorld w Los Angeles.
Pierwsze fotografie wykonane na planie zdjęciowym filmu trafiły na poświęconą horrorom witrynę Bloody-Disgusting.com oraz zostały zaprezentowane czytelnikom magazynu "Fangoria". Światowa premiera samego filmu odbyła się 25 sierpnia '07 na London FrightFest Film Festival w Wielkiej Brytanii. 21 września projekcja "Drogi bez powrotu 2" odbyła się podczas Austin's Fantastic Fest w Stanach Zjednoczonych. 9 października film (przy dystrybucji Fox Home Entertainment) wydano na rynku DVD w USA.
Przyjęcie.
Film został pozytywnie odebrany przez krytyków filmowych. Niedługo po jego premierze na rynku DVD/video krytyczny portal Rotten Tomatoes przypisał mu pochlebną opinię w postaci 78%; owa ocena oparta była na głosach dziewięciu profesjonalnych recenzentów. Albert Nowicki (filmweb.pl) okrzyknął obraz jako jeden z najlepszych horrorów 2007 roku, uznając, że „wykonany został w prawdziwą pasją do gatunku, pielęgnując jego obyczaj”.
W trakcie Gérardmer Film Festival "Drodze bez powrotu 2" przyznano nagrodę w kategorii "najlepszy film wydany na rynek video".
Wśród członków obsady aktorskiej z uznaniem krytyki spotkała się Erica Leerhsen, odtwórczyni roli głównej.

</doc>
<doc id="1127639" url="https://pl.wikipedia.org/wiki?curid=1127639" title="Al Horford">
Al Horford

Alfred Joel Horford Reynoso, znany również jako Al Horford (ur. 3 czerwca 1986 w Puerto Plata) – dominikański koszykarz, występujący na pozycji środkowego, obecnie zawodnik Boston Celtics.
Wraz z drużyną uczelni Floryda (Florida Gators) zdobył mistrzostwo NCAA w 2007 roku (w finale zdobył 18 pkt i miał 12 zbiórek). W tym samym roku został wybrany w drafcie do NBA w pierwszej rundzie z numerem trzecim przez Atlanta Hawks. Na koniec sezonu 2007/2008 zajął drugie miejsce w głosowaniu na debiutanta roku.
Jest synem byłego zawodnika NBA Tito Horforda oraz dziennikarki Arelis Reynoso.
8 lipca podpisał 4-letni kontrakt, wart 113 milionów dolarów z zespołem Boston Celtics.
10 lipca 2019 został zawodnikiem Philadelphia 76ers.
8 grudnia 2020 trafił w wyniku wymiany do Oklahoma City Thunder. 18 czerwca 2021 został wytransferowany do Boston Celtics.

</doc>
<doc id="1127642" url="https://pl.wikipedia.org/wiki?curid=1127642" title="Nbp">
Nbp



</doc>
