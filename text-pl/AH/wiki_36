<doc id="1130236" url="https://pl.wikipedia.org/wiki?curid=1130236" title="Polityka handlowa">
Polityka handlowa

Polityka handlowa ("polityką handlu zagranicznego" lub "polityka handlu międzynarodowego") – ogół decyzji rządowych dotyczących odpłatnej wymiany dóbr i usług pomiędzy państwami. Decyzje te bezpośrednio wpływają na oddziaływanie i kontrolę obrotów handlowych. Podobnie jak w przypadku każdego rodzaju polityki, w polityce handlowej do osiągania planowanych celów stosuje się konkretne narzędzia - instrumenty:
Klasyfikacja instrumentów polityki handlowej.
ad. 1) Najpowszechniejszym środkiem ograniczającym negatywne efekty gospodarcze zbyt wzmożonego importu towarów z zagranicy są cła importowe, nazywane niekiedy taryfą celną. Cła zmuszają importera do zapłaty na rzecz państwa określonej sumy pieniędzy, związanej bądź z ilością importowanego towaru, bądź z jego wartością. Cła podnoszą cenę krajową dóbr importowanych przez co sprzyjają rodzimym producentom jednakże uderzają zarazem w interesy konsumentów poprzez wyżej wspomniane wzrosty cen. Mimo to, ten instrument polityki handlowej uznawany jest za bardzo efektywną formę ochrony gospodarki przed konkurencją zagraniczną. Dzięki cłom można z powodzeniem chronić strategiczne gałęzie gospodarki oraz nowo powstające spółki i przedsiębiorstwa.
ad. 2) Stanowią je przede wszystkim kontyngenty, embargo i kwoty ilościowe. Ograniczenia te w ogólnym rozumieniu mają na celu wyznaczenie górnego pułapu importu określonych towarów do danego kraju.
ad. 3) Barierami pozataryfowymi nazywamy te wszystkie ustalenia i przepisy, które nie oddziałują bezpośrednio na handel zagraniczny i ograniczenie importu (brak bezpośrednich efektów finansowych), lecz pośrednio poprzez przepisy administracyjne, akty prawne i inne ustalenia dyskryminujące towary zagraniczne w konfrontacji z dobrami i usługami krajowymi.
ad. 4) Subwencje eksportowe są formą pomocy finansowej, udzielanej przez państwo krajowym eksporterom w celu wzmacniania ich pozycji konkurencyjnej wobec producentów zagranicznych. Narzędzie to jest jedynym spośród 4 wymienionych, które wpływają na pobudzenie eksportu a nie na ograniczenie importu towarów zagranicznych.
Podstawowe formy polityki handlowej.
Polityka wolnego handlu - postuluje ogólny brak oddziaływania rządu na handel zagraniczny kraju. Eksport i import towarów powinien odbywać się bez jakiejkolwiek ingerencji państwa. Podmioty gospodarcze funkcjonujące na terenie kraju powinny mieć pełną swobodę w zakresie kształtowania rozmiarów, struktury i kierunków eksportu i importu. Stosowanie polityki wolnego handlu zagranicznego przyczynia się do wzrostu konkurencyjności, podwyższenia efektywności produkcji oraz do wzrostu realnych dochodów gospodarki.
Polityka protekcjonizmu - jest przeciwieństwem polityki wolnego handlu. Polega na wykorzystywaniu przez rząd wymienionych wcześniej instrumentów ekonomicznych i administracyjnych do osiągania (za pośrednictwem podmiotów gospodarczych) planowanych i realizowanych celów ogólnogospodarczych lub politycznych. Teoretycy twierdzą, że ta strategia polityki handlowej jest dużo mniej efektywna od polityki wolnego handlu. Ogranicza dostępność towarów na rynku krajowym, powoduje wzrost cen na dane produkty, obniża ogólnogospodarczą efektywność, a także zmniejsza realne dochody gospodarki. Co najważniejsze, pozytywne efekty protekcjonizmu są zazwyczaj krótkofalowe, w długich okresach ujawniają się liczne efekty negatywne.
Współczesne trendy w kwestii polityki handlowej.
Ogólna zasada, która wywodzi się z teorii handlu międzynarodowego, mówi iż najlepszą możliwą strategią rządu dotyczącą polityki handlowej jest zupełny brak interwencjonizmu. Jednym słowem należy w zupełności zdać się na politykę wolnego handlu. Mimo to, praktyka pokazuje, że pewien stopień ingerencji państwa jest wskazany lub być może nawet niezbędny. Przede wszystkim rząd powinien angażować się w otwarcie gospodarki na handel (zarówno eksport jak i import) i inwestycje zagraniczne, gdyż w znaczący sposób może to wpłynąć na wzrost gospodarczy. Podobny efekt w krajach rozwijających się ma wzmożona polityka eksportowa (co można wykazać na przykładzie Chin lub tzw. "tygrysów azjatyckich"). Mimo niedogodności związanych z prowadzeniem polityki importowej, nie należy zapominać, że może mieć ona także swoje zalety. Z powodzeniem można ją wykorzystywać do celów produkcyjnych bądź reeksportowych. Poza tym liberalizacja importu prowadzi do realokacji zasobów do bardziej produktywnych przedsięwzięć a w sytuacji poprawnie prowadzonej polityki makroekonomicznej staje się polityką komplementarną do polityki eksportowej i przyczynia się do przyspieszenia wzrostu gospodarczego.
Rolę państwa we współczesnych realiach ekonomicznych można sprowadzić do następujących kwestii:

</doc>
<doc id="1130238" url="https://pl.wikipedia.org/wiki?curid=1130238" title="13 Pułk Piechoty (Księstwo Warszawskie)">
13 Pułk Piechoty (Księstwo Warszawskie)

13 Pułk Piechoty – oddział piechoty Armii Księstwa Warszawskiego.
Formowanie i zmiany organizacyjne.
Latem 1809 roku, podczas wojny polsko-austriackiej, sformowano sześć nowych pułków piechoty. By nie zadrażniać stosunków z Rosją, nadano im nazwę „galicyjsko-francuskich”. 13 pułk piechoty sformowany został kosztem cyrkułu lubelskiego, siedleckiego i bialskiego. Do 26 grudnia 1809 nosił nazwę "1 pułku piechoty galicyjsko-francuskiej". Pod koniec 1809 roku liczył 3435 żołnierzy. Po wojnie polsko austriackiej stacjonował w Zamościu. Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy.
Zgodnie z zarządzeniem Napoleona z 17 maja 1811 roku, na terenie Księstwa Warszawskiego utworzono trzy dywizje. Pułk wszedł w skład 1 Dywizji.
W czasie inwazji na Rosję 1812 roku pułk pozostał w kraju i stanowił załogę Zamościa.
W 1812 i 1813 walczył w obronie swojego macierzystego garnizonu.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Poznaniu.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie kaliskim tworzony był "1 Pułk Województwa Kaliskiego" przemianowany później na 13 pułk piechoty liniowej. 
Oficerowie pułku.
Pułkiem dowodzili:
Funkcję majora pełnili:
Mundur.
Pułk różnił się od reszty armii kolorem munduru. Po wejściu do Zamościa żołnierzy umundurowano w białe mundury z niebieskimi wypustkami pochodzącymi z maazynów armii austriackiej. Zachowano kołnierze, mankiety oraz złote guziki, dodając jednocześnie niebieskie wyłogi. Spodnie, podobnie jak płaszcze, też były białe. Na głowie czako w kolorze czarnym z pomponem i kordonami w kolorach odpowiadających kompaniom wyborczym, woltyżerskim i fizylierskim. 
Grenadierzy nosili czaka z pomponem koloru czerwieni w odcieniu makowym. Podobnej barwy były sznury i kita. Na przedzie czaka umieszczona była mosiężna blacha z numerem pułku, zwieńczona emblematem mosiężnego granatu. Czarny daszek czaka obity był mosiężną blachą. Epolety czerwone. 
Woltyżerzy mieli zielone pompony u czaka, takież sznury i epolety. Na blasze mocowanej na czaku nad numerem pułku umieszczona była trąbka woltyżerska. Saperzy pułkowi ubrani byli w granatową kurtkę, czapy z niedźwiedziego futra (bermyce) z purpurowym piórem, białą kitą i białymi kordonami.
Saperzy pułkowi ubrani byli w granatową kurtkę, czapy z niedźwiedziego futra (bermyce) z purpurowym piórem, białą kitą, białe skórzane fartuchy sięgające praktycznie do szyi, a na rękawach naszyte skrzyżowane dwie siekiery i emblematy granatu z czerwonego materiału. Do tego białe skórzane rękawice. Siekiera sapera spoczywała w czarnej skórzanej torbie. Każdy saper uzbrojony był w tasak i dragoński karabin z bagnetem. Nosili tradycyjny pełny zarost. Powyższy opis, choć stosunkowo obszerny, nie zawiera jednak przedstawienia np. mundurów oficerskich, doboszy, orkiestry czy chorążych. 
Mundur oficerski znaleźć można na rycinie Gembarzewskiego, który na podstawie miniatury wyobrażającej W. Łukasińskiego w 1813 roku przedstawił kapitana w ubiorze małym. Frak granatowy ze złotymi guzikami, epolety złote, czapka czarna typu „pieróg”, spodnie białe, wysokie czarne buty. 
Chorągiew.
Bławat z tkaniny jedwabnej białej o wymiarach 70 cm X 63 cm. Pośrodku, w ramie malowanej złotem postać Romy w białym chitonie i niebieskim himationie, w koronie muralis na głowie. W prawej ręce laska (kaduceusz) Merkurego, w lewej tarcza z literami S.P.Q.R.), u nóg wilczyca kapitolinska, karmiąca Romulusa i Remusa, z boku kotwica. Nad obramowaniem wstęga z napisem "PUŁK ..." Po brzegach bławatu malowany złotem wieniec wawrzynowy. Chorągiew z czterech stron obszyta frędzlą złotą. Drzewce długości 250 cm, czarno malowane, na nim tablica z orłem. Na czarno malowanej żelaznej tablicy napisy literami złoconymi: "WOYSKO POLSKIE", na odwrocie "PUŁK 13 PIECHOTY", obramowanie tablicy z blachy złoconej. Orzeł srebrny dęty, brak korony. Na miejscu kokardy kordon złoty z węzłem i chwastami. Strona odwrotna bławatu taka sama.
Orzeł srebrny, pod nim tablica z ramką mosiężną z napisem; "WOYSKO POLSKIE". Na odwrocie napis: "PUŁK 13-ty" PIECHOTY". Pod tuleją przybita czterema gwoździami o złoconych łebkach kokarda z tkaniny jedwabnej białej, na której gwiazdy haftowane srebrem. Długość kokardy wynosi 125 cm, szerokość 45 cm. Kokarda złożona jest potrójnie i w swej połowie przybita jest do drzewca.

</doc>
<doc id="1130239" url="https://pl.wikipedia.org/wiki?curid=1130239" title="Kosmos 2430">
Kosmos 2430

Kosmos 2430 – rosyjski wojskowy satelita wczesnego ostrzegania przed pociskami balistycznymi. Statek typu Oko.
Misja satelity została zakończona 5 stycznia 2019 roku, gdy statek spłonął w atmosferze ziemskiej nad Nową Zelandią.

</doc>
<doc id="1130241" url="https://pl.wikipedia.org/wiki?curid=1130241" title="Etna (piosenkarka)">
Etna (piosenkarka)

Etna, właśc. Joanna Kaczanowska z domu Kurnicka (ur. 24 listopada 1975 w Białymstoku) – polska piosenkarka muzyki disco polo i dance.
Życiorys.
Absolwentka Państwowego Ogniska Baletowego. Uczęszczała do Liceum Muzycznego w klasie śpiewu i perkusji. We wrześniu 2002 r. przez wytwórnię Green Star została wydana jej pierwsza płyta "Lawa", z której pochodzi przebój "Drań". W lipcu 2003 roku otrzymała nagrodę publiczności na VIII Ogólnopolskim Festiwalu Muzyki Tanecznej w Ostródzie. Wkrótce rozwój jej kariery został zahamowany zakończeniem emisji programu Disco Polo Live na Polsacie i przez kilka kolejnych lat o wokalistce było cicho. W lipcu 2007 r. dostała nagrodę za Debiut Roku na XII Ogólnopolskim Festiwalu Muzyki Tanecznej w Ostródzie.
16 czerwca 2008 r. nakładem firmy fonograficznej Folk ukazała się jej druga płyta pt. "Strzelec", z której pochodzą przeboje "Niewolnica" i „Dziadek”. Od marca 2009 do września 2012 wraz z Wojciechem Grodzkim była prezenterką programu muzycznego Vipo w TVS (nie została prowadzącą tego programu w Polo TV). We wrześniu 2009 roku Etna nagrała teledysk do utworu „Dziadek” i zaprosiła do odtworzenia tytułowej roli Bohdana Łazukę. W historii muzyki tanecznej, po raz pierwszy profesjonalny aktor współpracował z artystą tego nurtu muzycznego. Był to, jak do tej pory, najdroższy teledysk w muzyce disco polo. W marcu 2011 r. nakładem Folk ukazała się jej trzecia płyta pt. "Anioł", z której pochodzą piosenki "Gorzka kawa" i "Studenteczka". Od sierpnia 2012 prowadzi na antenie Polo TV program "Discopolot – Premiery", w którym ukazuje kulisy produkcji teledysków realizowanych przez wykonawców disco polo. W kwietniu 2017 r. nakładem Green Star ukazała się czwarta płyta wokalistki pt. "Rolnikowa".
Od 30 września 2019 roku prowadzi razem z Maciejem Czachowskim program Polo TV pt. "Piosenka na życzenie".

</doc>
<doc id="1130242" url="https://pl.wikipedia.org/wiki?curid=1130242" title="Minowanie">
Minowanie

Minowanie – proces zakładania pola minowego lub zagrody minowej obejmujący przygotowanie min, uzbrojenie ich i ustawienie. Wynikiem minowania jest zaminowanie obiektu, ustawienie pojedynczych min lub pola minowego. Pole minowe może być zakładane na morzu bądź na lądzie.
Minowanie może być stałe lub manewrowe. Minowanie stałe polega na stawianiu pól minowych na rubieżach określonych wcześniej w ogólnym planie minowania. Minowanie manewrowe polega na tworzeniu pól minowych w toku walki na rubieżach lub kierunkach nie przewidzianych do minowania stałego. 
Ze względu na różnorodność typów min lądowych bardzo różne są techniki minowania od ręcznego zakopywania min do minowania narzutowego.
Minowanie wykonują najczęściej specjalnie przygotowane pododdziały wojsk inżynieryjnych a żołnierze, którzy wykonują minowanie zwani są saperami. Dla osłony własnych pozycji i rejonów rozmieszczenia minowanie wykonują również inne rodzaje wojsk. 
Morskie pole minowe.
Minowanie na wodzie polega na ustawieniu odpowiedniej liczby min morskich przez okręty na zaminowywanym akwenie. Zaminowany akwen nazywa się zagrodą minową. Wykorzystuje się do tego albo specjalne okręty zwane stawiaczami min albo okręty, które oprócz swoich normalnych funkcji są przystosowane do stawiania min, najczęściej trałowce, niszczyciele a nawet okręty podwodne.
Lądowe pole minowe.
Minowanie na lądzie polega na umieszczeniu min odpowiedniego typu w obszarze pola minowego. Oprócz pól minowych minuje się też punkty lub przedmioty, szczególnie przy użyciu min pułapek.

</doc>
<doc id="1130246" url="https://pl.wikipedia.org/wiki?curid=1130246" title="14 Pułk Piechoty (Księstwo Warszawskie)">
14 Pułk Piechoty (Księstwo Warszawskie)

14 Pułk Piechoty – oddział piechoty Armii Księstwa Warszawskiego.
Formowanie i zmiany organizacyjne.
Latem 1809 roku, podczas wojny polsko-austriackiej, sformowano sześć nowych pułków piechoty. By nie zadrażniać stosunków z Rosją, nadano im nazwę „galicyjsko-francuskich”. 14 pułk piechoty sformowany został kosztem departamentów łomżyńskiego i płockiego. Do 28 grudnia 1809 nosił nazwę "2 pułku piechoty galicyjsko-francuskiej". Pod koniec 1809 roku pułk liczył 2852 żołnierzy. Po wojnie polsko austriackiej stacjonował w Płocku. Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy.
Zgodnie z zarządzeniem Napoleona z 17 maja 1811 roku, na terenie Księstwa Warszawskiego utworzono trzy dywizje. Pułk wszedł w skład 2 Dywizji.
W czasie przygotowań do inwazji na Rosje 1812 roku pułk włączony został w strukturę 17 Dywizji Jana Henryka Dąbrowskiego z V Korpusu Wielkiej Armii ks. Józefa Poniatowskiego.
Odtworzony, po przegranej kampanii rosyjskiej, w Kaliszu wszedł w skład Dywizji Jana Henryka Dąbrowskiego. 14 lutego 1813 roku, pod komendą płk. Cypriana Zdzitowieckiego przekroczył granice kraju i udał się do Niemiec.
Pod Lipskiem bataliony 14 pp zostały niemal doszczętnie rozbite.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Kaliszu.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie kaliskim tworzony był "2 Pułk Województwa Kaliskiego" przemianowany później na 14 pułk piechoty liniowej.
Dowódcy pułku.
Pułkiem dowodzili:
Walki pułku.
Pułk brał udział w walkach w okresie wojny polsko austriackiej, inwazji na Rosję 1812 roku i kampanii 1813 roku.
W 1812 pułk walczył na trasie od Grodna aż pod Borodino. Brał także w walkach toczonych podczas odwrotu armii francuskiej ku Berezynie. Straty poniesione w czasie kampanii 1812 roku były tak duże, ze pułk musiał być praktycznie na nowo odtworzony.
We wrześniu 1813 roku pułk walczył w ramach Korpusu Obserwacyjnego pod Jüterbog i Dennewitz. Pod Lipskiem bataliony 14 pp, dowodzone przez ks. Józefa Poniatowskiego, walczyły w straży tylnej armii napoleońskiej i zostały niemal doszczętnie rozbite.
Bitwy i potyczki:
Mundur.
Przepis ubiorczy z 3 września 1810 roku nie doprowadził jednak do całkowitego ujednolicenia munduru piechoty. Niektóre pułki dość znacznie różniły się od ustaleń regulaminowych.
W 14 pułku piechoty tamburmajor posiadał kapelusz ze złotymi galonami i trójkolorowym piórem, frak pąsowy, kołnierz granatowy; wyłogi białą obszyte złotym galonem; bandolier z taśmy złotej.

</doc>
<doc id="1130250" url="https://pl.wikipedia.org/wiki?curid=1130250" title="Hala’ib">
Hala’ib

Hala’ib (arab. حلائب) – miejscowość na wybrzeżu Morza Czerwonego, w tzw. trójkącie Hala’ib, będącym terytorium spornym Egiptu i Sudanu, zajętym przez wojska egipskie w latach 90. XX wieku.

</doc>
<doc id="1130251" url="https://pl.wikipedia.org/wiki?curid=1130251" title="Lech Sobieszek">
Lech Sobieszek

Lech Roman Sobieszek (ur. 23 października 1945 w Wałbrzychu, zm. 23 grudnia 2022 w Stoneham) – polski działacz związkowy, robotnik, działacz opozycji w okresie PRL, sygnatariusz gdańskich porozumień sierpniowych.
Życiorys.
Urodził się w rodzinie robotniczej jako syn Adama i Wandy. Ukończył w 1962 zasadniczą szkołę zawodową mechanizacji rolnictwa w Ziębicach. Po odbyciu w latach 1962–1964 służby wojskowej pracował we Wrocławskiej Fabryce Urządzeń Mechanicznych (1964–1967) oraz w Zakładach Azotowych „Puławy” (1967–1970). Następnie został zatrudniony w gdańskim Siarkopolu, w przedsiębiorstwie tym był ślusarzem (1970–1980), w latach 1971–1974 wchodził w skład zakładowej rady robotniczej.
W trakcie wydarzeń sierpniowych w 1980 brał udział w strajku w Siarkopolu, był wiceprzewodniczącym komitetu strajkowego, delegatem i członkiem prezydium uformowanego w Stoczni Gdańskiej Międzyzakładowego Komitetu Strajkowego. Od września 1980 należał do „Solidarności”, był m.in. delegatem na I Krajowy Zjazd Delegatów w Gdańsku. Po wprowadzeniu stanu wojennego ukrywał się, współpracował z podziemnymi strukturami związku (1982–1985). Konstruował nadajniki UKF do emitowania audycji Radia „Solidarność”. W 1985 został pracownikiem Okręgowego Przedsiębiorstwa Wodociągów i Kanalizacji. W październiku tego samego roku tymczasowo aresztowany z przyczyn politycznych, skazany następnie na karę sześciu miesięcy pozbawienia wolności, zwolniony został w kwietniu 1986. W 1987 wyemigrował do Stanów Zjednoczonych, mieszkał w Stoneham koło Bostonu.
Odznaczenia i wyróżnienia.
Odznaczony Krzyżem Oficerskim Orderu Odrodzenia Polski (2006). Wyróżniony tytułem honorowego obywatela Gdańska (2000).

</doc>
<doc id="1130257" url="https://pl.wikipedia.org/wiki?curid=1130257" title="Włodzimierz Komorski">
Włodzimierz Komorski

Włodzimierz Komorski (ur. 6 sierpnia 1944 w Warszawie) – zawodnik i trener hokeja na lodzie; napastnik (środkowy) oraz obrońca, wieloletni gracz Legii Warszawa. Absolwent AWF w Katowicach.
Jego wnuk Filip Komorski (ur. 1991) także jest hokeistą i do 2012 roku grał w Legii Warszawa (podobnie jak dziadek, występuje z numerem 5 na koszulce).
Kariera klubowa.
Reprezentował Legię Warszawa (1960-77) oraz austriacki klub EV Zeltweg (1979-81). W barwach Legii wystąpił w 470 meczach, zdobył w nich 223 gole.
Kariera reprezentacyjna.
W reprezentacji zadebiutował w meczu z Austrią (1 marca 1966 w Klagenfurt am Wörthersee). Zdobył w niej 13 goli. Ma za sobą 16 występów i 9 goli w meczach pierwszej reprezentacji z drużynami „B” i młodzieżowymi. W barwach Polski rozegrał 67 meczów w latach 1966-1971.
Był uczestnikiem pięciu turniejów Mistrzostw Świata w 1966, 1967, 1969, 1970 i 1971 roku, w tym 2 turniejów w gr. „A”, w MŚ – zagrał w nich 35 meczów i strzelił 6 goli.
Odznaczenia.
Złota Odznaka PZHL (1986).

</doc>
<doc id="1130261" url="https://pl.wikipedia.org/wiki?curid=1130261" title="Jo Bonnier">
Jo Bonnier



</doc>
<doc id="1130262" url="https://pl.wikipedia.org/wiki?curid=1130262" title="Wycieraczki samochodowe">
Wycieraczki samochodowe



</doc>
<doc id="1130263" url="https://pl.wikipedia.org/wiki?curid=1130263" title="15 Pułk Piechoty (Księstwo Warszawskie)">
15 Pułk Piechoty (Księstwo Warszawskie)

15 Pułk Piechoty – oddział piechoty Armii Księstwa Warszawskiego.
Organizacja pułku.
Latem 1809 roku, podczas wojny polsko-austriackiej, sformowano sześć nowych pułków piechoty. By nie zadrażniać stosunków z Rosją, nadano im nazwę „galicyjsko-francuskich”. 15 pułk piechoty sformowany został kosztem departamentów poznańskiego i kaliskiego. Do 28 grudnia 1809 nosił nazwę "3 pułku piechoty galicyjsko-francuskiej".
Tworzenie nowych jednostek oparto na zakładach 3 poznańskiej dywizji stacjonującej w Wielkopolsce. 12 maja 1809 w Poznaniu, a następnie w Słupcy i Pyzdrach, rozpoczęto formowanie piechoty liniowej pod dowództwem ppłk. Emiliana Węgierskiego i strzelców ppłk. Ignacego Mycielskiego. W czerwcu formacje te liczyły już 912 żołnierzy piechoty liniowej i 846 strzelców.
Chrzest bojowy nowe formacje wielkopolskie przeszły 29 maja podczas potyczki w Łowiczu. Następnie manewrując przez teren zachodniego Mazowsza uchylając się od walki z silniejszym i lepiej uzbrojonym przeciwnikiem wiązały taktycznie wojska austriackie.
3 czerwca grupa wielkopolska wkroczyła do stolicy. Z Warszawy gen. Dąbrowski ruszył na Tomaszów, a pod Sulejowem stoczył potyczkę. W drugiej połowie czerwca maszerował przez Opoczno, Nowe Miasto, Warkę i Kozienice niszcząc po drodze drobne nieprzyjacielskie komendy.
4 lipca książę Józef Poniatowski dokonał w Radomiu przeglądu sformowanych przez Dąbrowskiego jednostek, a 9 lipca zatwierdzona została ich nowa organizacja. Strzelcy i piechota liniowa zostali złączeni w jeden nowy pułk piechoty, a jego dowódcą został pułkownik Kacper Miaskowski.
Po reorganizacji pułk maszerował dalej w kierunku Krakowa i 15 lipca stanął u jego bram. Tam dołączyły do niego dwa przybyłe z Poznania bataliony. Jednocześnie usamodzielniony został batalion strzelców. Pułk otrzymał wówczas nazwę 3 galicyjsko francuski pułk piechoty. Nazwa była swoistym kamuflażem zastosowanym wobec Rosji, pozorującym obejmowanie Galicji w imieniu cesarza Francuzów, a nie w imieniu Księstwa Warszawskiego. Dopiero traktat pokojowy z Austrią spowodował, że pod koniec grudnia sześć nowo sformowanych pułków piechoty galicyjsko-francuskiej otrzymało jednolitą numerację obowiązującą w Wojsku Polskim. Pułk 3 przemianowany został na 15 pułk piechoty. W jego skład wszedł też jeden batalion z rozformowywanego 4 galicyjsko-francuskiego pułku piechoty.
Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy.
Pułk w garnizonie.
Proces formowania pułku zakończono jesienią 1809 w Krakowie. Jego struktura organizacyjna początkowo oparta była na etatach francuskich. Pułk tworzyły cztery bataliony po sześć kompanii oraz piąty – czterokompanijny batalion zakładowy. Etat obejmował 107 oficerów i 3686 podoficerów i szeregowych, łącznie 3793 żołnierzy. Pod koniec 1809 roku pułk liczył faktycznie 3422 żołnierzy. Po wojnie polsko austriackiej stacjonował w Krakowie.
W nowym podziale organizacyjnym Wojska Polskiego, wprowadzonym w marcu 1810, 15 pułk piechoty przydzielony został do Radomskiego Okręgu Wojskowego (nr 4). W maju 1811 wszedł w skład I Brygady Piechoty gen. Mielżyńskiego z 16 Dywizji Piechoty gen. Józefa Zajączka.
Równocześnie z wcieleniem pułku do Wojska Polskiego przeprowadzono reorganizację. Pułk składał się ze sztabu pułku i trzech batalionów; w każdym batalionie – sztab i sześć kompanii (jedna grenadierska, cztery fizylierów i jedna woltyżerska). Kompania liczyła 136 żołnierzy, batalion 820, a pułk łącznie 2487 bagnetów. W 1811 do pułku przydzielona została półkompania artylerii pieszej wyposażona w dwa działa sześciofuntowe. Utworzono też dziewiętnaste – kompanie zakładowe. W marcu 1812 etaty kompanii powiększono o 24 bagnety, a pułku do 3119 żołnierzy.
Sztandar
W Krakowie otrzymał też pułk chorągiew pułkową. Na kwadratowym płacie wykonanym z jedwabnego karmazynu widniał orzeł z białego sukna, obwiedziony srebrnym sznurkiem i haftowany białym jedwabiem. Pod orłem napis „XV Pułk Piechoty” haftowany żółtym jedwabiem. Płat przymocowany do drzewca z głowicą i napisem „WOYSKO POLSKIE”. Na głowicy umieszczony był srebrny orzeł. Pod głowicą dwie wstęgi w barwach narodowych – biała i karmazynowa.
Pułk w działaniach bojowych.
Kampania rosyjska 1812.
Z początkiem wojny Francji z Rosją, w maju 1812 15 pułk działając w 16 Dywizji gen. Zajączka stanął w rejonie Radzymina, a następnie ruszył przez Pułtusk, Różan i Ostrołękę starym traktem na Wilno. 29 czerwca przeprawiał się przez Niemen pod Grodnem. Tu właśnie wkroczył na ziemie zaboru rosyjskiego. Dzień wcześniej w Sejmie odczytany został Akt Konfederacji Generalnej, ogłaszający niepodległość państwa polskiego. 4 lipca pułk ruszył do Nowogródka. Po trzech tygodniach marszu przez Kojdanów, Turzec osiągnięto rzekę Berezynę, gdzie stanął w rejonie między miejscowością Berezyna a Świsłoczą. Ochraniał tam przez dwa dni przeprawę taborów i parków rezerwowych artylerii. Następnie skierowany został do Mohylewa nad Dnieprem. Osiągnął go 25 lipca. Ponieważ Rosjanie cofali się w popłochu, nie dochodziło do bezpośrednich starć. Piechota ponosiła jednak dotkliwe straty marszowe, sięgające około 30 proc. stanu osobowego. Dopiero w czasie postoju w Szkłowie i w Mohylewie dołączyli „maruderzy”. Z Mohylewa pułk ruszył na Smoleńsk i w składzie dywizji dotarł tam 16 sierpnia.
Bitwa smoleńska i pod Borodino
17 sierpnia o 14:00 pułk wsparty ogniem dział francuskich z marszu uderzył na przedmieście Nikolskie. Kompanie woltyżerskie pokonały parów odgradzający je od żołnierzy rosyjskich, wyrzuciły ich z nadbrzeżnych zarośli i wyszły na brzeg Dniepru. Pod ich osłoną pozostałe pododdziały przeprawiły się przez rzekę i kontynuowały natarcie. Walki trwały do zmroku. Pułk poniósł duże straty.
Nocą z 17 na 18 sierpnia patrol pułku odkrył nie bronione przejście w murze obronnym. Przez wyłom do Smoleńska weszły siły główne pułku wsparte armatami.
Miasto nie broniło się. Rosjanie opuścili je wieczorem. Zarządzono 5-dniowy odpoczynek. Wyróżniający się w walce żołnierze udekorowani zostali przez Napoleona Krzyżami Legii Honorowej.
22 sierpnia 16 Dywizja dowodzona przez gen. Izydora Krasińskiego, a w jej składzie 15 pp, ruszyła przez Dorohobuż na Moskwę. W dniach 5–7 września wzięła udział w bitwie pod Borodino. 15 pułk piechoty, liczący wtedy ok. 1500 żołnierzy, na podejściach do głównej pozycji rosyjskiej obrony bił się 5 września pod Jelnią.
7 września w całodniowym boju kilkakrotnie atakował na bagnety rosyjską piechotę, prowadząc walkę ogniową odpierał kontrataki piechoty oraz szarże kozaków i jegrów konnych.
Armia rosyjska cofała się nadal. Maszerujący w ślad za ustępującymi wojskami Kutuzowa, pułk brał udział w kolejnych bitwach. 29 września walczył pod Czerykowem (Czirikowem). Ubezpieczał tam skrzydło korpusu.
Pod koniec października zreorganizowano pułk. Składał się on od tej chwili z dwóch słabych batalionów piechoty. Liczył ok. tysiąca bagnetów.
Wielki odwrót; bitwa nad Berezyną
Na szlaku odwrotu Wielkiej Armii 15 pułk piechoty walczył 25 października pod Medyną, a 3 listopada pod Wiaźmą. Po drodze odpierał ataki kozaków atamana Płatowa. Wewnątrz czworoboków piechoty maszerowała artyleria.
10 listopada do Smoleńska dotarło już tylko około 1500 żołnierzy piechoty V Korpusu, do Orszy około 1200. Tam dołączyła działająca dotąd samodzielnie 17 Dywizja gen. Dąbrowskiego. Nocą z 26 na 27 listopada pułk przeprawił się przez Berezynę po mostach stawianych m.in. przez polskich saperów.
28 listopada rozegrała się tam ostatnia wielka bitwa tej kampanii. W pierwszej fazie dywizje polskie odrzuciły przeciwnika w stronę Borysowa i wzięły licznych jeńców. 16 Dywizja liczyła wtedy ok. 300 bagnetów, a 15 pułk piechoty stanowił ekwiwalent jednej kompanii. Jednak piechota rosyjska wsparta ogniem artylerii wypierała polskie dywizje. Kontratak jazdy (głównie polskiej) powstrzymał rosyjskie natarcie i stworzył warunki do uporządkowanego odwrotu. W bitwie tej 15 pułk piechoty stracił połowę swego dotychczasowego składu. Wycofywał się jednak w szyku zwartym zachowując sztandar i broniąc pułkowych armat. Maszerował przez Oszmianę i Nowe Troki na Olitę. Tu wojska polskie przeprawiły się przez zamarznięty Niemen. Z początkiem grudnia w 16 Dywizji piechoty było tylko 190 żołnierzy. 11 grudnia ruszono przez Suwałki, Augustów, Rajgród, Szczuczyn i Łomżę do Warszawy. Po drodze dołączyły formowane na Litwie nowe pułki piechoty i jazdy.
Odtworzenie pułku.
Jeszcze w grudniu 1812 do pułkowej kompanii zakładowej wcieleni zostali nowi rekruci. W styczniu 1813 napływali również ze wschodu oficerowie i żołnierze chorzy, którzy po wyleczeniu wracali do pułku. 15 pułk piechoty od połowy stycznia reorganizował się w Jędrzejowie w departamencie krakowskim. 18 stycznia wyznaczono nowego dowódcę pułku. Został nim płk Mateusz Straszewski. Na początku lutego pułk otrzymał rozkaz przejścia do Radomska. Obok 8 pp tworzył II brygadę gen. Stefana Grafowskiego z 1 Dywizji Piechoty gen. Ludwika Kamienieckiego. 9 lutego pułk przesunięty został do Kępna, a jego 1 batalion kpt. Gabriela Dąbrowskiego do Kalisza. W rejonie Częstochowy pułk dołączono do tworzącego się korpusu ks. Józefa Poniatowskiego. Będąc w jego składzie stacjonował pod Będzinem, a następnie przeszedł pod Kraków do Tenczynka. Przez dwa kolejne miesiące intensywnie szkolono żołnierzy i uzupełniano wyposażenie. 5 maja pułk rozpoczął marsz przez Morawy i Czechy do Saksonii. Maszerował w drugiej kolumnie dowodzonej przez gen. Ludwika Kamienieckiego.
Jego 1 batalion już w połowie lutego, będąc w grupie gen. Edwarda Żółtowskiego, przeszedł przez Ostrów i Rawicz do twierdzy Głogów. 21 lutego był już w Legnicy, a cztery dni później wkroczył do Saksonii. Tam wszedł w skład odtworzonej 17 Dywizji Piechoty gen. Dąbrowskiego.
Kampania saska 1813.
27 czerwca w Żytawie, na terenie Saksonii, nastąpiła kolejna reorganizacja Wojska Polskiego. Utworzyło ono VIII Korpus Wielkiej Armii. W jego skład weszły 26 i 27 dywizje piechoty oraz brygada jazdy. 15 pułk piechoty wszedł w skład II brygady gen. Kazimierza Małachowskiego z 26 Dywizji gen. Kamienieckiego. Posiadał dwa czterokompanijne bataliony i liczył 1174 żołnierzy. Do sierpnia żołnierze szkolili się i nadzorowali linię demarkacyjną rozdzielającą obie strony.
Walki w południowej Saksonii
17 sierpnia pułk w składzie dywizji wyruszył z Żytawy do Eckartsberg z zadaniem zlikwidowania czeskiego klina między Żytawą a Konigstein.
W straży przedniej korpusu dowodzonej przez gen. Jana Nepomucena Umińskiego, obok pułku krakusów i szwadronu kirasjerów maszerował 1/15 pp dowodzony przez ppłk. Macieja Rybińskiego.
Pod koniec dnia, na terytorium Czech, awangarda stoczyła potyczkę z austriackim posterunkiem, zmuszając ich do wycofania się w kierunku Liberca. 21 sierpnia OW dołączył w Gabel do sił głównych korpusu. 24 sierpnia batalion ppłk. Macieja Rybińskiego powrócił do Frydlantu i wziął udział w wyrzuceniu Austriaków z Rochlic. Po akcji batalion obsadził posterunki w Hradek po obu stronach Nysy Łużyckiej.
29 sierpnia zgrupowanie gen. Umińskiego, w składzie którego walczył batalion 15 pp i pułk krakusów, został zaatakowany przez huzarów austriackich. Huzarzy zniszczyli jedną z placówek. 31 sierpnia OW gen. Umińskiego po zniszczeniu mostów wycofał się w kierunku Żytawy by 2 września dołączyć do sił głównych. Następnie przez Slukow maszerował na Lobau pozostając nadal strażą tylną korpusu. 9 września pod Ebersdorf przez cztery godziny powstrzymywał szarże kozaków i saszerów aż do czasu, gdy krakusi rozgromili pruską i rosyjską jazdę. Po otrzymaniu rozkazu odwrotu grupa gen. Umińskiego opuściła Ebersdorf i dołączyła do korpusu. Atakowany przez nadchodzącą ze Śląska armią pruskiego generała Bluchera korpus cofał się w kierunku na Budziszyn i Neustadt. 13 września pod Neustadt batalion ppłk. Rybińskiego starł się z rosyjskim batalionem piechoty i kozakami. Współdziałająca z polską jazdą piechota odparła ten atak.
We wrześniu Polacy otrzymali od Napoleona zadanie oczyszczenia południowej Saksonii z partyzantów antyfrancuskich. Grupa gen. Umińskiego, w składzie której znalazł się 2 batalion 15 pułku, tworzyła trzecią kolumnę i skierowana została na Rochlitz. Po przejściu przez Muldę rozpoznano silne oddziały partyzanckie w rejonie Chemnitz i Penig. 29 września kompania 15 pułku piechoty zaatakowała kozaków w Windisch-Leuba, rozproszyła ich i wzięła jeńców. Dwa dni później batalion 15 pułku piechoty, pod osobistym dowództwem płk. Mateusza Straszewskiego, wziął udział w wyprawie na obóz partyzancki w Penig.
9 października o 13:00 pułk ruszył z Eschfeld w pościgu za ustępującym przeciwnikiem. Płk Straszewski pierwotnie zmusił do odwrotu lewe skrzydło rosyjskiej piechoty. Kontratak Rosjan zmusił jednak go do wycofania się za wieś, gdzie piechota otrzymała wsparcie własnej artylerii.
Ppłk. Rybiński ze swym batalionem i szwadronem krakusów jeszcze tego samego dnia wieczorem uderzył na wieś Eschfeld i wyrzucił z niej Rosjan. W toku walki ranny został gen. Umiński, a oddziały polskie straciły 110 rannych i poległych żołnierzy.
10 października VIII korpus otrzymał rozkaz odstąpienia od zamiaru zdobycia Altenburga i marsz w kierunku północnym na Lipsk. 15 pułk, stanowiąc ariergardę, bronił przepraw przez rzekę. Ppłk Rybiński nakazał formowanie czworoboku i salwami bronił się przed szarżami nieprzyjacielskiej jazdy. Z ciężkiej sytuacji uratowały go przybyłe z odsieczą pułk piechoty nadwiślańskiej oraz jazda polska i francuska.
Bitwa pod Lipskiem
W dniach 13–15 października w okolicach Lipska skoncentrowała się Wielka Armia. 16 października 26 Dywizja gen. Małachowskiego, a w niej 15 pp zajmowała pozycje nad rzeką Pleissą. Na francuską dywizję gen. Lefola oraz 26 Dywizję uderzył 26-tysięczny korpus Merveldta. Główne uderzenie przeciwnik skierował na zniszczony most w Connewitz i w Lossing. Pod Dolitz Austriacy zajęli wyspę na Pleisie, ale dalsze wysiłki mające na celu przełamanie oporu polskiej i francuskiej dywizji nie powiodły się. Stojący na lewym skrzydle korpusu 15 pułk piechoty dowodzony przez ppłk. Macieja Rybińskiego odparł wraz z pułkiem nadwiślańskim szarżę dywizji kirasjerów. Dopiero wieczorem przeciwnik sforsował Pleissę w rejonie Dolitz. Kontratakowała z powodzeniem brygada starej gwardii, w tym batalion ppłk. Kurcyusza.
Jednodniowa przerwa w działaniach bojowych wykorzystana została na przegrupowanie wojsk. 18 października VIII korpus stanął między Connewitz i Lossing. Na jego skrzydle bronił się polski IV Korpus Kawalerii.
18 października bitwę rozpoczęła austriacka kawaleria. Polacy stracili przejściowo Dolitz i Lossing. Kontratak wykonany dywizją młodej gwardii odzyskał obie miejscowości. Jednak ponowne uderzenie siedmiu dywizji przeciwnika zmusiło Francuzów i Polaków do wycofania. Straty VIII Korpusu sięgały połowy jego stanów. 15 pułk piechoty stanowił ekwiwalent jednego słabego batalionu.
Przed świtem 19 października VIII korpus otrzymał rozkaz wycofania się na przedmieścia Lipska. Obsadził on przedpola bram Windmuhlertor i Munztor aż do Pieissy. Rankiem pod naciskiem przeważających sił austriackich pułki polskie wycofały się na bulwary. Przedwczesne wysadzenie mostu odcięło walczące na wschodnim brzegu Pleissy oddziały polskie i francuskie. Książę Józef Poniatowski próbował pokonać rzekę w bród, ale czterokrotnie ranny zginął w nurtach EIstery.
Resztki 26 Dywizji broniły się w okrążeniu obok wysadzonego mostu na Fleischerplatz. Z 15 pułku piechoty pozostała już tylko kompania pod dowództwem ppłk. Macieja Rybińskiego.
Rosyjski generał Paskiewicz zaproponował okrążonym kapitulację. Rozmowy kapitulacyjne prowadził ppłk Rybiński. W obecności cara Aleksandra, żądał on warunków honorowych dla Polaków: zachowania orłów pułkowych i białej broni u oficerów oraz oddania honorów wojskowych jeńcom. Car przyjął warunki. Nie dochowali ich jednak Austriacy. W ręce wroga dostał się orzeł i sztandar pułkowy 15 pp. Zakończyły się działania bojowe pułku w tej kampanii.
Reorganizacja piechoty.
Po abdykacji cesarza Napoleona car Aleksander, dążący do przyłączenia Księstwa Warszawskiego do Rosji, powierzył faktyczne dowództwo nad Wojskiem Polskim generałowi Dąbrowskiemu oraz zobowiązał się do odbudowy armii. 15 pułk piechoty odtwarzał się w Radomiu. Z klęski pod Lipskiem ocalał dowódca pułku płk Mateusz Straszewski i kompania 15 pułku piechoty, będąca w składzie dywizji gen. Dąbrowskiego. Ocalał też uformowany po części z żołnierzy 15 pp batalion starej gwardii ppłk. Kurcyusza. Wracali też oficerowie i żołnierze z niewoli austriackiej i rosyjskiej, oraz pozostali w Polsce w twierdzach. Do końca 1814 napłynęło do 15 pułku blisko tysiąc żołnierzy.
Wiosną 1815 nowa organizacją Wojska Polskiego w Królestwie Polskim, spowodowała, że 15 pułk piechoty przestał istnieć. W miejsce jednolitych dotąd pułków piechoty utworzonych zostało osiem pułków piechoty liniowej, cztery pułki strzelców pieszych i pułk piechoty gwardii. Część oficerów i żołnierzy 15 pułku piechoty znalazła się w utworzonym w Radomiu 5 pułku piechoty liniowej.
Umundurowanie.
Umundurowanie żołnierzy pułku składało się z granatowej kurtki i białych lub granatowych (fizylierzy) spodni. Grenadierzy nosili czapy z brązowego futra, najczęściej niedźwiedziego, zwane bermycami oraz pąsowe wyłogi, kołnierze i naramienniki. Fizylierzy mieli karmazynowe wyłogi i kołnierze, oraz żółte naramienniki. Kompanie woltyżerskie zielone naramienniki, żółte kołnierze i amarantowe wyłogi. Oprócz grenadierów żołnierze nosili granatowo-czarne rogatywki z daszkiem i umieszczoną na przodzie blachą z trąbką (woltyżerowie), w którą wpisana była „cyfra pułkowa”. Fizylierzy zamiast trąbki nosili znak orła wojskowego na tarczy amazonek.
Chorągiew.
Na tkaninie jedwabnej karmazynowej o wymiarach 53 × 54 cm aplikowany jest orzeł z sukna białego, obwiedziony sznurkiem srebrnym i haftowany jedwabiem białym. Korona, nogi, berło i jabłko haftowane cekinami białymi. Poniżej zniszczony napis, z którego została tylko cyfra XV, haftowana jedwabiem żółtym. Wkoło frędzla srebrna. Odwrotna strona taka sama, lecz z odwróconym rysunkiem i cyfrą. Na drzewcu tablica. Na tle żelaznym, czarno szmelcowanym, litery złocone: „PUŁK ... PIECHOTY”, na odwrocie: „WOYSKO POLSKIE”. Przed 1898 rokiem pod tuleją wisiały dwie wstęgi, jedna biała, druga karmazynowa.
Kawalerowie Virtuti Militari.
Żołnierze pułku odznaczeni Orderem Virtuti Militari:
Walki pułku.
Pułk brał udział w walkach w okresie inwazji na Rosję 1812 roku i kampanii 1813 roku.
Bitwy i potyczki:

</doc>
<doc id="1130264" url="https://pl.wikipedia.org/wiki?curid=1130264" title="USS Dwight D. Eisenhower">
USS Dwight D. Eisenhower



</doc>
<doc id="1130266" url="https://pl.wikipedia.org/wiki?curid=1130266" title="USS Nimitz">
USS Nimitz



</doc>
<doc id="1130267" url="https://pl.wikipedia.org/wiki?curid=1130267" title="JoWooD Entertainment">
JoWooD Entertainment

JoWooD Entertainment AG (dawniej JoWooD Productions Software AG) – austriacki wydawca gier komputerowych założony w 1995 roku przez Johanna Schilchera i Andreasa Toblera w Ebensee w Austrii (w późniejszym okresie siedzibę przeniesiono do Liezen). Firma utraciła płynność finansową w 2011 roku, po czym została przejęta przez spółkę Nordic Games.

</doc>
<doc id="1130268" url="https://pl.wikipedia.org/wiki?curid=1130268" title="USS Ronald Reagan">
USS Ronald Reagan



</doc>
<doc id="1130269" url="https://pl.wikipedia.org/wiki?curid=1130269" title="USS George H. W. Bush">
USS George H. W. Bush



</doc>
<doc id="1130273" url="https://pl.wikipedia.org/wiki?curid=1130273" title="Skala MELD">
Skala MELD

Skala MELD (ang. Model of End-Stage Liver Disease) – opracowana w Mayo Clinic w USA skala punktowa, pozwalająca ocenić ciężkość przewlekłej choroby wątroby. Opis skali przedstawił Kameth i wsp. w 2001 roku, a po nim ulepszył go Wiesner i wsp.
W skali MELD uwzględniane są trzy parametry biochemiczne:
Maksymalna liczba punktów w skali MELD to 40. Wartości mniejsze od jedności podstawiane są do wzoru jako 1. Skala MELD jest stosowana przez United Network for Organ Sharing i Eurotransplant do oceny wskazań do przeszczepu wątroby; wynik powyżej 25 jest wskazaniem do pilnej transplantacji.
Wzór pozwalający ocenić liczbę punktów w skali MELD:
codice_1

</doc>
<doc id="1130274" url="https://pl.wikipedia.org/wiki?curid=1130274" title="Model of End-Stage Liver Disease">
Model of End-Stage Liver Disease



</doc>
<doc id="1130275" url="https://pl.wikipedia.org/wiki?curid=1130275" title="JoWood">
JoWood



</doc>
<doc id="1130277" url="https://pl.wikipedia.org/wiki?curid=1130277" title="JoWooD">
JoWooD



</doc>
<doc id="1130279" url="https://pl.wikipedia.org/wiki?curid=1130279" title="Deflektometr">
Deflektometr

Deflektometr (deflektor) to przyrząd pomiarowy używany w żeglarstwie przy kompensacji dewiacji kompasu magnetycznego. Wyznacza on natężenie pola magnetycznego odchylającego igłę kompasu od kierunku południka.

</doc>
<doc id="1130282" url="https://pl.wikipedia.org/wiki?curid=1130282" title="Argentyńska gorączka krwotoczna">
Argentyńska gorączka krwotoczna

Argentyńska gorączka krwotoczna (ang. Argentine Hemorrhagic Fever, AHF; hiszp. FHA) – choroba wirusowa występująca endemicznie w Argentynie.
Etiologia.
Argentyńska gorączka krwotoczna powodowana jest przez RNA-wirusa Junin (JUNV) należącego do arenawirusów Nowego Świata (kompleks Tacaribe).
Rezerwuarem są gryzonie, zwłaszcza "Calomys musculinus", "Calomys laucha" i "Akodon azarae". Do zakażenia u ludzi dochodzi w wyniku kontaktu ze zwierzętami i ich wydalinami (droga wziewna i infekcja ran). Choruje głównie ludność obszarów wiejskich, najczęściej mężczyźni zajmujący się zbiorem zbóż. Możliwa jest transmisja wirusa między ludźmi drogą płciową lub krwiopochodną.
Zasięg geograficzny.
Choroba występuje w rejonach wilgotnej pampy argentyńskiej, gdzie główną roślinnością uprawną są zboża. Obszar ten, mający powierzchnię około 120 tys. km², zamieszkany przez ponad milion ludzi, obejmuje prowincje: północno-zachodnią część Buenos Aires, południowo-wschodnią Córdoba (większość przypadków), południową Santa Fe i wschodnią La Pampa.
Występowanie wirusa potwierdzono też poza obszarem endemicznym. JUNV izolowano od gryzoni "Akodon azarae" w miejscowości Pila w południowo-zachodniej części prowincji Buenos Aires. Stwierdzono tam również obecność przeciwciał u ludzi, ale nie zanotowano przypadków choroby.
Epidemie choroby.
Pierwsze epidemie choroby datuje się na lata 1953-1954, chociaż czynnik etiologiczny zidentyfikowano w 1958. Od tego czasu występują coroczne epidemie o różnym nasileniu, największa w 1964 roku. W latach 1958-1980 potwierdzono ponad 18 000 zakażeń. Pod koniec lat 70. XX wieku zaobserwowano spadek liczby notowanych przypadków z 989 w 1977 do 161 w 1980 roku. Podczas kolejnych 3 lat występowały średnio 302 przypadki rocznie. W 1990 roku opisano 727 nowych zachorowań, w 1991 – 154, a w 1992 roku jedynie 2. Znaczne zmniejszenie zapadalności na AHF wiąże się z prowadzeniem akcji szczepień przeciwko chorobie. W 2005 roku zgłoszono 94 podejrzenia choroby, spośród których potwierdzono 19.
Objawy i przebieg.
Czas inkubacji wynosi 10-16 dni. Po tym okresie pojawia się złe samopoczucie, gorączka (utrzymująca się przez 5-8 dni), dreszcze, bóle i zawroty głowy, bóle krzyża, zmęczenie. U większości chorych występują wylewy podspojówkowe z dolegliwości bólowymi ze strony gałki ocznej, bóle brzucha, nudności, wymioty, biegunka lub zaparcia. Do innych objawów należą: przekrwienie i wybroczyny na podniebieniu, powiększenie węzłów pachwinowych i pachowych.
Od czwartego dnia obserwuje się krwawienia z dziąseł i nosa, hipotensję, bradykardię, obniżenie napięcia mięśniowego i odruchów ścięgnistych, niepewny chód, spowolnienie myślenia. W łagodnej postaci choroba trwa około 6 dni.
W przypadku postaci ciężkiej mogą wystąpić krwawienia do przewodu pokarmowego (objawiające się wymiotami krwawymi i/lub smolistym stolcem) oraz masywne krwawienia z dziąseł i nosa. Spośród objawów neurologicznych, dostrzegalne mogą być drżenie mięśni języka i rąk, splątanie lub nadmierne pobudzenie, czasem napady toniczno-kloniczne.
W przebiegu choroby obserwuje się leukopenię i trombocytopenię a w badaniu moczu albuminurię i wydalanie wałeczków.
Rekonwalescencja trwa kilka tygodni. U części zdrowiejących pacjentów dochodzi do ujawnienia zespołu móżdżkowego, który ustępuje po kilku dniach bez dalszych konsekwencji.
Śmiertelność w przypadkach nieleczonych ocenia się na 10-15%.
Rozpoznanie.
Rozpoznanie choroby potwierdza się izolując wirusa z próbki krwi, wykrywając przeciwciała metodą wiązania dopełniacza, seroneutralizacji, immunofluorescencji pośredniej albo testem ELISA.
Istnieje także możliwość wykorzystania techniki RT-PCR.
Leczenie.
Stosuje się leczenie objawowe i przyczynowe. Dostępne jest immunizowane osocze, które pozwala ograniczyć śmiertelność poniżej 3%. Skuteczna może być także terapia rybawiryną.
Szczepienie.
AHF jest jedną z niewielu chorób z grupy gorączek krwotocznych dla których wynaleziono szczepionkę.
Wobec zakończenia niepowodzeniem prób stworzenia szczepionki inaktywowanej, uwagę skupiono na szczepionkach atenuowanych (szczepy XJC13, XJO i Candid #1).
W doświadczalnych badaniach szczepionki XJC13 na zwierzętach, po inokulacji wewnątrzmózgowej wystąpiła wirulencja u zarażonych świnek morskich i małp płaskowatych "Cebus". Natomiast u marmozety zwyczajnej ("Callithrix jacchus"), uważanej za najlepszy model zwierzęcy infekcji wirusem Junin szczepionka zapewniała właściwą ochronę. Szczepionkę z linii XJC13 testowano także u ludzi – podano ją w sumie 636 ochotnikom, u których wywoływała łagodne objawy lub infekcje subkliniczne. U 90% badanych przeciwciała utrzymywały się przez okres 7-9 lat.
Za najbardziej bezpieczną i skuteczną szczepionkę uważa się Candid #1, opracowaną dzięki międzynarodowej kooperacji przez zespół dra Julio Barrera Oro. Badania na zwierzętach wykazały wysoki wskaźnik serokonwersji, dobrą ochronę przeciwko szczepom zjadliwym i brak neurowirulencji u małp. Nie obserwowano także objawów niepożądanych u ludzi przy zadowalającej serokonwersji. Bezpieczeństwo i immunogenność potwierdzono w kolejnych trialach klinicznych. W latach 1988-1990 zaszczepiono 6500 ochotników z obszaru endemicznego. Wobec bardzo pozytywnych wyników projekt wakcynacji rozszerzono na ponad 100 tysięcy osób.
W 2006 roku wdrożono plan masowej produkcji szczepionki w Argentynie.
Szczepionkę Candid #1, dzięki reaktywności krzyżowej, wykorzystuje się w celu ochrony przed boliwijską gorączką krwotoczną wywoływaną przez arenawirusa Machupo.

</doc>
<doc id="1130283" url="https://pl.wikipedia.org/wiki?curid=1130283" title="16 Pułk Piechoty (Księstwo Warszawskie)">
16 Pułk Piechoty (Księstwo Warszawskie)

16 Pułk Piechoty - oddział piechoty Armii Księstwa Warszawskiego.
Formowanie i zmiany organizacyjne.
Latem 1809 roku, podczas wojny polsko-austriackiej, sformowano sześć nowych pułków piechoty. By nie zadrażniać stosunków z Rosją, nadano im nazwę „galicyjsko-francuskich”. 16 pułk piechoty sformowany został w Galicji w 1809 roku nosił nazwę "4 pułku piechoty galicyjsko-francuskiej". Dowodził nim płk Kęszycki. Pod koniec grudnia 1809 włączony w skład armii Księstwa Warszawskiego otrzymał numer 16. Wkrótce pułk został rozwiązany, a numer 16 otrzymał sformowany w 1809 z Polaków, jeńców z wojska austriackiego kosztem księcia Konstantego Czartoryskiego na terenach galicyjskich "5 pułku piechoty galicyjsko-francuskiej". Pod koniec 1809 roku pułk liczył 2333 żołnierzy. Po wojnie polsko austriackiej stacjonował w Warszawie i Rawie. Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy.
Zgodnie z zarządzeniem Napoleona z 17 maja 1811 roku, na terenie Księstwa Warszawskiego utworzono trzy dywizje. Pułk wszedł w skład 1 Dywizji.
W czasie przygotowań do inwazji na Rosję 1812 roku pułk włączony został w strukturę 16 Dywizji Józefa Zajączka z V Korpusu Wielkiej Armii ks. Józefa Poniatowskiego.
Po przegranej kampanii rosyjskiej 1812 roku, powtórnie odtworzono pułk w składzie dwóch batalionów po 700 żołnierzy. Wszedł w skład 27 Dywizji dowodzonej przez Izydora Krasińskiego. Komendę nad pułkiem przejął płk Ignacy Bolesta.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Lublinie.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie lubelskim tworzony był "2 Pułk Województwa Lubelskiego" przemianowany później na 16 pułk piechoty liniowej.
Żołnierze pułku.
Pułkiem dowodzili:
Walki pułku.
Pułk brał udział w walkach w okresie inwazji na Rosję 1812 roku i kampanii 1813 roku.
Bitwy i potyczki:

</doc>
<doc id="1130289" url="https://pl.wikipedia.org/wiki?curid=1130289" title="Jehuda Gruenfeld">
Jehuda Gruenfeld

Jehuda Gruenfeld (hebr. יהודה גרינפלד, ang. Yehuda Gruenfeld, ur. 28 lutego 1956 w Dzierżoniowie) – izraelski szachista urodzony w Polsce, arcymistrz od 1980 roku.
Kariera szachowa.
Od końca lat 70. do początku 90. XX wieku należał do ścisłej czołówki izraelskich szachistów. Pomiędzy 1978 a 1992 rokiem sześciokrotnie (w tym 2 razy na I szachownicy) reprezentował swój kraj na szachowych olimpiadach, zdobywając 31½ pkt w 59 partiach. Wystąpił również dwukrotnie w drużynowych mistrzostwach Europy (1980 i 1989 - na I szachownicy). W latach 1979 (w Rydze) i 1987 (w Zagrzebiu) brał udział w turniejach międzystrefowych (eliminacji mistrzostw świata, zajmując odpowiednio XII i X miejsce. W latach 1982 i 1990 dwukrotnie zdobył złote medale w indywidualnych mistrzostwach kraju, poza tym w roku 1984 zdobył srebrny, a w 1986 - brązowy medal w finałowych turniejach.
Na przełomie 1974 i 1975 reprezentował Izrael w rozegranych w Groningen mistrzostwach Europy juniorów do lat 20, w których zajął VIII miejsce. W 1977 triumfował w Netanji ("turniej B"), w 1978 zajął I m. w Gausdal, w 1979 zajął II m. (za Robertem Hübnerem) w turnieju strefowym w Lucernie, natomiast w 1980 zwyciężył w Biel. W kolejnych latach sukcesy odniósł m.in. w Nowym Jorku (1981, memoriał Edwarda Laskera, I m.), Gausdal (1982, dz. III m. za Leifem Ogaardem i Nickiem de Firmianem), Dortmundzie (1984, I m.), Beer Szewie (1985, turniej strefowy, dz. I m. wraz z Eliahu Shvidlerem, Ralfem Lau i Lwem Gutmanem), Filadelfii (1985, "World Open", dz. I m. wraz z Maximem Dlugy i Dmitrijem Gurewiczem), Biel (1986, turniej "JMT", dz. II m. wrqz z Aldo Haikiem, za Stefanem Kindermannem), Hendersonville (1986, dz. I m. wraz z Joelem Benjaminem i Siergiejem Kudrinem), Holonie (1986, dz. I m. wraz z m.in. Jakowem Murejem i Geraldem Hertneckiem), Monachium (1987, turniej strefowy, I m.), Riszon Le Syjon (1992, dz. I m. wraz z Alonem Greenfeldem i 1994, dz. I m. wraz z Joną Kosaszwili), Tel Awiwie (1992, turniej B, II m. za J.Kosaszwili), Herclijji (1993, dz. II m. wraz z Walerijem Beimem, za Uwe Bönschem), Nowym Jorku (2001, dz. III m. wraz z Leonidem Judasinem, za Iriną Krush i Igorem Nowikowem) i w Giwatajim (2004, dz. I m. wraz z Jewgienijem Postnym).
W 2010 r. po raz siódmy w karierze wystąpił w turnieju olimpijskim, w reprezentacji Międzynarodowego Komitetu Szachistów Niesłyszących (ICSC).
Najwyższy ranking w karierze osiągnął 1 lipca 1986 r., z wynikiem 2550 punktów dzielił wówczas 42. miejsce na światowej liście FIDE, jednocześnie zajmując 1. miejsce wśród izraelskich szachistów.

</doc>
<doc id="1130290" url="https://pl.wikipedia.org/wiki?curid=1130290" title="Ruth Weyher">
Ruth Weyher

Ruth Weyher (ur. 28 maja 1901 w Nowym Mieście Lubawskim, zm. 27 stycznia 1983 w Monachium) – niemiecka aktorka i producentka filmowa.
Wychowała się w Gdańsku, studiowała w Halle w szkole artystycznej (malarstwo). Brała lekcje śpiewu w konserwatorium, gdyż chciała zostać śpiewaczką operową, ale w wyniku choroby straciła głos i musiała zrezygnować z marzeń o karierze. Kontynuowała naukę w Berlinie w Schauspielschule des Deutschen Theaters. W filmie debiutowała mając 18 lat ("Der Hirt von Maria Schnee"). W latach 1919–1930 wystąpiła w 40 filmach wczesnego niemieckiego kina. W 1928 roku założyła wytwórnię Ruth Weyher-Film GmbH i próbowała sił jako producentka. 2 lipca 1932 wyszła za mąż za monachijskiego wydawcę i drukarza dr. Hansa Geiselbergera i zakończyła karierę aktorską.

</doc>
<doc id="1130293" url="https://pl.wikipedia.org/wiki?curid=1130293" title="Massive Ordnance Air Blast bomb">
Massive Ordnance Air Blast bomb



</doc>
<doc id="1130295" url="https://pl.wikipedia.org/wiki?curid=1130295" title="Tim Matheson">
Tim Matheson

Timothy Lewis Matthieson, bardziej znany jako Tim Matheson (ur. 31 grudnia 1947 w Glendale) – amerykański aktor, reżyser i producent filmowy, telewizyjny i teatralny.
Życiorys.
Wczesne lata.
Urodził się w Glendale w Kalifornii jako syn Sarah Elizabeth „Sally” (z domu Lewis) i Clifforda Matthiesona, trenera pilotów. Dorastał w San Fernando Valley, w stanie Kalifornia. W 1958 uczęszczał do klasy aktorskiej, gdzie został dostrzeżony przez hollywoodzkiego agenta.
Kariera.
W 1961, w wieku trzynastu lat zadebiutował na małym ekranie jako Roddy Miller w sitcomie CBS "Okno na główną ulicę" ("Window on Main Street", 1961-62), a zaraz potem pojawił się w dwóch sitcomach ABC - "Wiercipięta" ("Leave It to Beaver", 1962-63) i "Moi trzej synowie" ("My Three Sons", 1962-63).
Zajmował się także dubbingiem, użyczając swojego głosu tytułowym bohaterom seriali animowanych - ABC "Jonny Quest" (1964-65) i Hanna-Barbera "Sinbad Jr." (1965), a także mówił rolę Samsona w serialu animowanym Hanna-Barbera "Młody Samson i Goliat" ("Samson &amp; Goliath", 1967). Po raz pierwszy na kinowym ekranie zagrał w dwóch filmach - komedii "Rozwód po amerykańsku" ("Divorce American Style", 1967) z Debbie Reynolds oraz przygodowym "Misterium chińskiego narkotyku" ("The Mystery of the Chinese Junk", 1967). W międzyczasie ukończył czteroletnie studia teatralne przy The Actors and Directors Lab w Los Angeles, na festiwalu szekspirowskim w San Diego zagrał Romea w spektaklu "Romeo i Julia", był współtwórcą teatralnej trupy improwizującej The Groundlings.
W seryjnym westernie NBC "Bonanza" (1972-73) wystąpił w roli Griffa Kinga. W sensacyjnym filmie Teda Posta "Siła magnum" ("Magnum Force", 1973) z Clintem Eastwoodem i Robertem Urichem pojawił się jako motocyklowy policjant-szuja oficer Phil Sweet. Uznanie w oczach krytyków zdobył kreacją płynnie wypowiadającego się i cierpiącego na obsesję seksualną snoba szpanera Erica 'Ottera' Strattona w komedii "W krzywym zwierciadle: Menażeria" ("Animal House", 1978). Zagrał postać Ricka Tuckera, detektywa i męża czarownicy w serialu fantasy CBS "Czarownica Tuckera" ("Tucker's Witch", 1982). Można go było zobaczyć w komediach: "Być albo nie być" ("To Be or Not to Be", 1983) z Melem Brooksem, "Nad rzeczką" ("Up The Creek", 1984) i "Fletch" (1985) u boku Chevy Chase’a.
Rola wiceprezydenta Johna Hoynesa w serialu NBC "Prezydencki poker" ("The West Wing", 1999–2006) przyniosła mu dwukrotnie nominację do nagrody Emmy. W serialu CBS "Wolf Lake" (2001–2002) zagrał szeryfa Matthew Donnera.
Debiutował jako reżyser kilku odcinków serialu NBC "St. Elsewhere" z Denzelem Washingtonem oraz telewizyjnego thrillera "Kodeks oficerski" ("Breach of Conduct", 1994) z Courtney Thorne-Smith.
Życie prywatne.
28 września 1969 ożenił się z aktorką Jennifer Leak, lecz w roku 1971 doszło do rozwodu. W dniu 29 czerwca 1985 roku ożenił się ponownie z tancerką baletową Megan Murphy. Mają dwie córki - Molly Lewis (ur. 4 sierpnia 1987) i Emmę Katherinę (ur. 21 lutego 1988) oraz syna Coopera Timothy’ego (ur. 12 sierpnia 1994). W 2010, po 25-u latach małżeństwa, rozwiódł się.

</doc>
<doc id="1130296" url="https://pl.wikipedia.org/wiki?curid=1130296" title="Kościół Wniebowzięcia Najświętszej Maryi Panny w Sławnie">
Kościół Wniebowzięcia Najświętszej Maryi Panny w Sławnie

Kościół pod wezwaniem Wniebowzięcia Najświętszej Maryi Panny w Sławnie, wcześniej pod wezwaniem Panny Marii i św. Jana Chrzciciela – gotycki kościół jest największą budowlą w Sławnie. Obecnie obiekt jest użytkowany. Zarządza nim parafia katolicka pw. WNMP.
Historia.
Ufundowany w latach 1326–1364 przez księżnę Zofię, żonę Barnima IV. W okresie powstania świątyni patronat nad nią sprawowali Joannici. Wyposażanie świątyni trwało do II połowy XV wieku. Perłą był ołtarz renesansowy, który nie przetrwał okresu II wojny światowej.
Od XVI wieku kościół był świątynią protestancką i wrócił w ręce katolików po II wojnie światowej. Po wejściu wojsk radzieckich do Sławna, 7 marca 1945 roku, kościół został zniszczony.
Zakon franciszkanów sprawujący opiekę nad świątynią rozpoczął jego odbudowę, która trwała do końca lat 50. XX wieku. Podczas odbudowy kościoła o. Rafał Rogatti stworzył tryptyk o tematyce maryjnej. Stacje drogi krzyżowej wykonał A. Trzeszkowski. 
Architektura.
Kościół założony został na planie prostokąta, z wysuniętym prezbiterium. W późniejszym czasie dobudowano kaplicę i zakrystię, tworząc łącznie formę wieńca, co jest charakterystyczne dla gotyku. 
Główna wieża świątyni przykryta jest dachem czterospadowym. Dach przybudówki północnej jest rozczłonkowany i składa się z trzech ostrołukowych całości. Portale od zachodu i południa składają się z pięciu obramowań ostrołukowych, ułożonych schodkowo ze specjalnie profilowanej cegły. 
Fasada świątyni składa się z kilku elementów. Zróżnicowanie kolorystyczne wprowadza fundament ze szwedzkiego granitu, a czerwień ceglanego gotyku urozmaica czarny motyw ze specjalnie palonej cegły. Wieżę obiega ostrołukowy fryz, natomiast misterny ornament biegnący pod dachem bazyliki ma znak krzyża. Głównym motywem dekoracyjnym wieży są blendy, których obramowanie stanowi profilowana cegła. 
Wyposażenie.
Wyposażenie kościoła jest skromne; ołtarz główny – tryptyk, płaskorzeźby – stacje drogi krzyżowej, ambona (lata 50. XX w.), osiemnastowieczna chrzcielnica, misa chrzcielna z XVI wieku, współczesne tablice memoratywne i organy, trzy dzwony żeliwne z lat 20. XX wieku, obraz olejny „Obrzezanie“ z XVIII wieku. Przed kościołem Mariackim znajdziemy także pracę wykonaną przez Zygmunta Wujka – pomnik Prymasa Tysiąclecia kard. Stefana Wyszyńskiego.

</doc>
<doc id="1130302" url="https://pl.wikipedia.org/wiki?curid=1130302" title="17 Pułk Piechoty (Księstwo Warszawskie)">
17 Pułk Piechoty (Księstwo Warszawskie)

17 Pułk Piechoty - pułk piechoty Armii Księstwa Warszawskiego.
Formowanie i zmiany organizacyjne.
Latem 1809 roku, podczas wojny polsko-austriackiej, sformowano sześć nowych pułków piechoty. By nie zadrażniać stosunków z Rosją, nadano im nazwę „galicyjsko-francuskich”. 17 pułk piechoty sformowany został w 1809 w Zamościu kosztem Ordynacji Zamoyskich jako "6 pułk piechoty galicyjsko-francuskiej". Zawiązkiem były kompanie strzelców powstałe w czasie oblężenia Zamościa. 3 lipca pułk złożył w Zamościu przysięgę na wierność cesarzowi.
W grudniu 1809 wszedł w skład armii Księstwa Warszawskiego na krótko jako 18 pp, a po rozwiązaniu 16 pp otrzymał numer 17. Po wojnie polsko austriackiej stacjonował w Płocku, a od 1811 w Toruniu. Pod koniec 1809 roku pułk liczył 2561 żołnierzy. Według etatu z 1810 roku, pułk składał się ze 27 osobowego sztabu i trzech batalionów piechoty po 6 kompanii. Sztaby batalionów liczyć miały 4 osoby, a kompanie 136 żołnierzy. W sumie w pułku powinno służyć 2487 żołnierzy. Faktycznie stan osobowy oddziału był nieco mniejszy. W kwietniu 1810 przeszedł do Torunia, jako załoga twierdzy.
Zgodnie z zarządzeniem Napoleona z 17 maja 1811 roku, na terenie Księstwa Warszawskiego utworzono trzy dywizje. Pułk wszedł w skład 2 Dywizji.
W czasie przygotowań do inwazji na Rosję 1812 roku pułk włączony został w strukturę 17 Dywizji Jana Henryka Dąbrowskiego z V Korpusu Wielkiej Armii ks. Józefa Poniatowskiego.
Podczas reorganizacji armii Księstwa 17 pułku piechoty nie odtworzono.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Siedlcach.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie płockim tworzony był "1 Pułk Województwa Płockiego" przemianowany później na 17 pułk piechoty liniowej.
Żołnierze pułku.
Dowódcy pułku:
Podoficerowie:
Walki pułku.
Pułk brał udział w walkach w okresie inwazji na Rosję 1812 roku i kampanii 1813 roku.
Po rozpoczęciu działań wojennych w czerwcu 1812 roku pułk skoncentrował się między Serockiem a Pułtuskiem. Z tego rejonu w składzie 17 DP ruszył w kierunku Rajgród - Augustów. W końcu czerwca przeszedł Niemen i maszerując przez Nowogródek i Nieśwież, osiągnął 24 lipca Jakszyce nad Berezyną. Stąd jego 2 batalion skierowano na południe do Swisłoczy, a pozostałe siły pułku maszerowały dalej na wschód i pod koniec lipca osiągnęły Mohylew. Tu zarządzono odpoczynek. Pułk spełniał działania osłonowe. Jego zadaniem było też blokować Bobrujsk oraz zapewnić osłonę od Mozyrza. 14 września pod Pankratowiczami pułk zwycięstwo nad jedną z rosyjskich kolumn próbujących odblokować Bobrujsk. We wrześniu i październiku wzmocniony szwadronem 15 p.uł. 17 pp patrolował brzeg Dniepru między Bychowem i Rohaczewem. Załogi poszczególnych miejscowości podejmowały często wypady za rzekę. W związku z odwrotem Wielkiej Armii spod Moskwy, 17 listopada 1/17 pp został ściągnięty z Bychowa do Mohylewa, a następnie do Orszy. Tam ochraniał magazyny i przeprawy przez Dniepr. W Orszy batalion został przyłączony do V korpusu gen. Józefa Zajączka i wycofywał się razem z nim. Kilka dni później z Mohylewa zaczęły wycofywać się główne siły pułku. 25 listopada połączyły się one w Bobrze z wycofującymi się na zachód resztkami Wielkiej Armii. Pułk odparł pod Bobrem ataki wojsk rosyjskich. 27 listopada pułk przeprawił się przez Berezynę koło Studzianki i skierowany w rejon Zaniwek. Tu nastąpiło połączenie z 1 batalionem.
W bitwie pod Stachowem 17 pułk piechoty znalazł się w środku drugiej linii. Atak rosyjski rozpoczął się w godzinach rannych 28 listopada. Widząc przewagę liczebną Rosjan i załamywanie się pierwszej linii, marsz. Ney zaczął wprowadzać do walki oddziały drugiej linii, a wreszcie swój ostatni odwód V korpus. Jego główną siłę stanowiły bataliony 14 i 17 pułku piechoty. Kontratak poprowadził osobiście gen. Zajączek. Rosjanie zostali odrzuceni na pozycje wyjściowe. Kontratak sił rosyjskich, wsparty artylerią, spowodował duże straty piechoty polskiej. Ciężko ranny dowódca pułku płk Hornowski dostał się do niewoli. Polacy cofnęli się aż pod same Zaniwki. Sytuację uratowała udana szarża ułanów polskich i kirasjerów francuskich, która przywróciła pierwotne położenie.
2 grudnia Napoleon wydał rozkaz nakazujący V Korpusowi marsz do Warszawy. 7 grudnia osiągnięto Wilno. Dalej przed Olitę, Grodno, Augustów i Łomżę resztki korpusu dotarły do Warszawy. 17 pułkowi piechoty wyznaczono miejsce stacjonowania w Łowiczu. Zbierano rekruta i ściągano żołnierzy z dawnych zaciągów. Szybkie postępy Rosjan spowodowały, że 17 pułk piechoty skierowany został do Modlina. Przybył tam 31 stycznia 1 batalion liczący 28 oficerów i 390 żołnierzy. Kolejny batalion pułku został wysłany do wzmocnienia obsady Zamościa. Do twierdzy nie dotarł, a dowódca ppłk Mazurkiewicz dostał się do niewoli rosyjskiej. Trzeci batalion pułku wycofywał się wraz z wojskami ks. Poniatowskiego na Częstochowę i Kraków. Kadra i zakład pułku wycofywały się na zachód z dywizją gen. Dąbrowskiego. 13 lutego w Tyniczu pod Kaliszem zostały zaskoczone przez wojska rosyjskie. Część rozproszyła się, część dostała się do niewoli.
Bitwy i potyczki:
Chorągiew.
Na bławacie aksamitnym karmazynowym o wymiarach 52 cm x 46 cm haftowany nićmi srebrnymi orzeł polski. Korona, dziób, nogi, berło i jabłko — złotymi. Na odwrocie napis: "POŁK. 17 IMIENIA ZAMOYSKICH" haftowany srebrem w podobnie haftowanym kręgu. Na rogach bomby z płomieniem

</doc>
<doc id="1130303" url="https://pl.wikipedia.org/wiki?curid=1130303" title="Windows Display Driver Model">
Windows Display Driver Model

Windows Display Driver Model (WDDM) – model sterowników dla kart graficznych działających pod kontrolą systemu Windows Vista, Windows 7, Windows 8 oraz Windows 10. Model WDDM jest używany przez sterowniki kart graficznych w celu uzyskania funkcjonalności niezbędnej do wyświetlenia pulpitu i aplikacji przy użyciu Desktop Window Managera. 
W systemach Windows Vista, Windows 7 i Windows 8 sterownik pozwala na wyświetlanie atrakcyjnych okien, pasków, itp. dzięki silnikowi Aero.

</doc>
<doc id="1130304" url="https://pl.wikipedia.org/wiki?curid=1130304" title="Biedronka bledniczka">
Biedronka bledniczka

Biedronka bledniczka ("Myzia oblongoguttata") – gatunek chrząszcza z rodziny biedronkowatych.
Chrząszcz o szerokim, owalnym ciele długości od 7 do 9 mm. Na nadustku dwa wyrostki położone przed czułkami. Człony czułków wydłużone. Tło przedplecza ciemnobrunatne, a jego brzegi boczne szeroko zażółcone. Na brunatnawożółtych pokrywach obecnych po 6 lub 7 wydłużonych plam białawej barwy, które mogą być pozlewane lub słabo widoczne. Zwykle plama tylno-boczna ciągnie się przez połowę długości pokryw i często łączy z plamą podbarkową. Na pierwszym widocznym sternicie linie zabiodrowe dochodzą do jego tylnej krawędzi i dalej biegną równolegle do niej aż po brzeg boczny sternitu.
Biedronka ta zasiedla głównie lasy iglaste i mieszane, ale w górach występuje również wśród kosodrzewiny. Zimują owady dorosłe pod korą lub w iglastej ściółce.
Gatunek holarktyczny, w Polsce rozprzestrzeniony na terenie całego kraju.

</doc>
<doc id="1130305" url="https://pl.wikipedia.org/wiki?curid=1130305" title="Damaszek (muhafaza)">
Damaszek (muhafaza)

Damaszek (arab. ريف دمشق, "Rif Dimaszk"; dawny polski egzonim: "Damaszek-Okręg") – jedna z 14 jednostek administracyjnych pierwszego rzędu (muhafaza) w Syrii. Jest położona w południowej części kraju. Graniczy od południa z muhafazami Al-Kunajtira, Dara i Suwajda, od północy z Hims, od wschodu z Jordanią a od zachodu z Libanem. Muhafaza Damaszek kompletnie otacza miasto wydzielone Damaszek, który jest jednocześnie stolicą muhafazy Miasto Damaszek.
W 2011 muhafaza liczyła 2 836 000 mieszkańców (druga najliczniejsza po Aleppo); dla porównania, w 2004 było ich 2 273 074, a w 1981 – 917 364.
23 czerwca 2003 polska Komisja Standaryzacji Nazw Geograficznych poza Granicami Rzeczypospolitej Polskiej wprowadziła dla tej jednostki egzonim "Damaszek-Okręg", a 23 lutego 2011 zmieniła go na "Damaszek".

</doc>
<doc id="1130308" url="https://pl.wikipedia.org/wiki?curid=1130308" title="18 Pułk Piechoty (Księstwo Warszawskie)">
18 Pułk Piechoty (Księstwo Warszawskie)

18 Pułk Piechoty - oddział piechoty Armii Księstwa Warszawskiego.
Sformowany na mocy uchwały konfederacji i powiatu grodzieńskiego z 3 lipca 1812 w Wilnie na Litwie. Pierwotnie pod nazwą "pułku 1-go piechoty litewskiej". 
Jego dowódcą od 13 lipca 1812 był płk Aleksander Chodkiewicz, majorem Suhr, a dowódcami batalionów - Trębicki, Słupecki i Roland. W lipcu 1812 roku do pułku trafiła duża grupa dezerterów i jeńców z armii carskiej.
Pułk wziął udział w obronie Modlina w 1813.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Bydgoszczy.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie płockim tworzony był "2 Pułk Województwa Płockiego" przemianowany później na 18 pułk piechoty liniowej.

</doc>
<doc id="1130317" url="https://pl.wikipedia.org/wiki?curid=1130317" title="Wacław Mikłaszewski">
Wacław Mikłaszewski

Wacław Mikłaszewski (ur. 17 maja 1985 we Wrocławiu) – aktor, producent, reżyser, przedsiębiorca, absolwent PWSFTviT w Łodzi (2008). Doktor sztuki w dyscyplinie sztuki filmowe i teatralne.
Od najmłodszych lat występował przed kamerami: m.in. w produkowanym we Wrocławiu programie TVP2 "Truskawkowe studio" i "Cybermania". Uczęszczał do IV Liceum Ogólnokształcącego we Wrocławiu. Zaraz po maturze dostał się na studia aktorskie w PWSFTviT w Łodzi, które ukończył w 2008 roku. Na III roku studiów wygrał 28 PPA we Wrocławiu. Jako dyplomy zrealizował autorski monodram improwizowany pt. „15 miliardów” oraz wraz z Ewą Kustusz sztukę Neilsona Anthony’ego „Zszywanie”. Działa niezależnie. Eksperymentuje z różnymi dziedzinami sztuki: pisze i rysuje.
Zdobywca Grand Prix 28 Przeglądu Piosenki Aktorskiej 2007, podczas którego wykonał nowatorski autorski utwór pt. „Pytanie”, w którym jako jeden z pierwszych w Polsce użył beatboxu połączonego z organicznym ruchem scenicznym.
Zajmuje się badaniem i rozwijaniem nurtu improwizacji aktorskiej. Tuż po studiach zainicjował wprowadzenie w programie nauczania na Wydziale Aktorskim PWSFTviT w Łodzi zajęć Improwizacji aktorskiej, które prowadzi od 2009 r. Członek komitetu organizacyjnego Festiwalu Szkół Teatralnych, uczelnianej komisji ds. efektów kształcenia i Rady Interdyscyplinarnego Centrum Badawczego PWSFTviT. Prowadzi również szereg inicjatyw studenckich.
Wykładowca gościnny na Wydziale Teatralnym Konserwatorium Królewskiego, Ecole Superieure Des Arts w Mons, w Belgii.
Współorganizuje działalność otwartego 3 października 2009 Teatru Szwalnia w Łodzi.
W marcu 2010 zrealizował we Wrocławiu 24 godzinny (non - stop od 6:00 rano do 6:00 rano następnego dnia) pół improwizowany, solowy spektakl składający się z dwudziestu czterech życiorysów mieszkańców jednego bloku. Projekt był również realizowany (dwa razy) na festiwalu w Edynburgu w sierpniu 2012 r.
Założyciel fundacji Isyrius zajmującej się m.in. interdyscyplinarnymi projektami kulturalnymi oraz nowymi technologiami. Zrealizował pełnometrażowy film łączący działania teatralne i film steresokopowy 3D „Czułość” (Grand Prix 3D Korea International Film Festival 2016 oraz Nagroda Specjalna Los Angeles 3D Film Festival „za wybitne osiągnięcia w dziedzinie 3D”). Koproducent (Isyrius) pierwszego w Polsce teledysku stereoskopowego VR 3D „Tiger in a Cocoon”. Jest również członkiem zespołu badawczego opracowującego system stereskopowej rejestracji obrazu filmowego 3D.
Współwłaściciel reaktywowanej wraz z Joanną Kwiatkowską, Aliną Sztoch i Piotrem Kwiatkowskim marki Kubota

</doc>
<doc id="1130318" url="https://pl.wikipedia.org/wiki?curid=1130318" title="19 Pułk Piechoty (Księstwo Warszawskie)">
19 Pułk Piechoty (Księstwo Warszawskie)

19 Pułk Piechoty – oddział piechoty Armii Księstwa Warszawskiego.
Sformowany w 1812 na Żmudzi w Rosieniu.
Jego dowódcą od 13 lipca 1812 był pułkownik Konstanty Tyzenhaus, majorem Pawłowski, a dowódcami batalionów – Radwan, Rymiński i Górski.
19 Pułk Piechoty wziął udział w obronie Modlina w 1813.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Płocku.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie mazowieckim tworzony był 1 Pułk Województwa Mazowieckiego przemianowany później na 19 pułk piechoty liniowej.

</doc>
<doc id="1130319" url="https://pl.wikipedia.org/wiki?curid=1130319" title="Cichy (film)">
Cichy (film)

Cichy (dewanagari: निशब्द, "Nishabd") – indyjski dramat wyreżyserowany w 2007 przez Ram Gopal Varma, autora nagrodzonego w 1998 za film "Satya" i nominowanego do nagród Filmfare za "Bhoot", "Company" i "Sarkar"a. Akcja filmu rozgrywa się w Munnar w stanie Kerala w Indiach. Tematem filmu jest burząca harmonię rodziny kontrowersyjna relacja między starzejącym się mężczyzną (Amitabh Bachchan) i młodziutką przyjaciółką jego córki (Jiah Khan). Film pokazuje fascynację młodością wynikającą z lęku przed starzeniem się i śmiercią.
Fabuła.
Kerala. Posiadłość w górach wśród jezior i cieszący się jej pięknem starzejący się artysta fotografik Vijay (Amitabh Bachchan). Spokojny, opanowany, cichy ("nishabd"). Pewnego razu jego osiemnastoletnia córka Ritu przyjeżdża z college'u na lato przywożąc gościa. Jia (Jiah Khan) porywa pięknem, wzrusza niewinnością, ale i gorszy zepsuciem. Prowokująca, ciesząca się życiem. Z dramatem rozwodu rodziców w przeszłości. Zraniona. Ojciec przyjaciółki przykuwa jej uwagę, intryguje ją swoim spokojem. Jia szuka jego obecności, lubi go zaskakiwać swoimi uwagami. Vijay fotografuje ją z zachwytem. Gdy Ritu skręca sobie nogę, czując się odpowiedzialna za uatrakcyjnianie lata przyjaciółce namawia ojca, aby pokazał Jii swoją posiadłość. 60-letni zmęczony życiem mężczyzna rusza autem w całodzienną podróż z 18-letnią, żywą, głodną wrażeń dziewczyną. Jia podczas ich "sam na sam" jest zaczepna, uwodząca, łamiąca granice dozwolone dla relacji między nimi. Wkracza w życie Vijaya z bardzo osobistymi pytaniami na temat jego małżeństwa, przypiera go do muru uświadamiając mu jego samotność i dystans w związku z żoną. Wracają z tej podróży odmienieni, urzeczeni sobą.

</doc>
<doc id="1130320" url="https://pl.wikipedia.org/wiki?curid=1130320" title="Oblężenie Fortu Ticonderoga (1777)">
Oblężenie Fortu Ticonderoga (1777)

Bitwa o Fort Ticonderoga – starcie zbrojne, które miało miejsce w dniach 5–6 lipca 1777 i było raczej manewrem bojowym niż bezpośrednią bitwą w wojnie o niepodległość Stanów Zjednoczonych. 
Armia brytyjska prowadzona przez Johna Burgoyne'a zajęła Fort Ticonderoga i zmusiła amerykańskich obrońców generała Arthura St. Claira do wycofania się z placówki.
Przed bitwą.
Sytuacja na froncie.
Wojska brytyjskie (w skład korpusu wchodziły również oddziały heskie) zostały zatrzymane latem 1776 w czasie bitwy pod Valcour. Fort Ticonderoga był znakomitym punktem strategicznym pozwalającym kontrolować południowy kraniec jeziora Champlain oraz wejście do doliny rzeki Hudson. Brytyjska strategia polegała na rozdzieleniu zbuntowanych kolonii przez połączenie swoich sił, które uderzały na południe z Quebecu z poruszającymi się na północ wzdłuż Hudson siłami z Nowego Jorku. Zajęcie Ticonderoga było w takiej strategii kluczowym posunięciem.
Zimowe fortyfikowanie.
Do nastania zimy Amerykanie przez kilka miesięcy przygotowując obronę i naprawiając starą część fortu, dobudowali również dodatkowe blanki. Wzmocnili również Fort Independence położony po drugiej stronie jeziora Champlain i poprawili komunikację pomiędzy fortami poprzez budowę mostu pontonowego w miejscu, w którym rzeka La Chute wpada do jeziora.
W forcie stacjonowało pod dowództwem generała Arthura St. Claira około 2500 ludzi. Byli to zarówno milicjanci z różnych stanów jak i żołnierze Armii Kontynentalnej.
Teren i zagrożenie.
Wzgórze zwane Głowa Cukru (ang. "Sugar Loaf", funkcjonuje także nazwa "Mount Defiance") umożliwiało obserwację obu fortów a umieszczenie na nim działa czyniło pozycje amerykańskie właściwie bezbronnymi. Wcześniej, w czasie gdy dowódcą w forcie był generał Horatio Gates, uwagi na temat tego problemu taktycznego zgłosił mu John Trumbull.
Gates uważał jednak, że niemożliwym jest by Brytyjczycy umieścili działo na wzgórzu. Po tym jak Gates wyjechał na rozmowy z Kongresem, jego następca generał Schuyler również stwierdził, że obawy są bezpodstawne.
Podczas gdy Gates i Schuyler zajęci byli polityką i walką o dowództwo w Północnym Departamencie Armii Kontynentalnej, pełniący obowiązki dowódcy fortu Ticonderoga generał St. Clair nie zamierzał podważać rozkazów Schuylera. Nie uległ nawet gdy odpowiedzialny za fortyfikacje amerykańskie pułkownik wojsk inżynieryjnych, Tadeusz Kościuszko, przedstawił mu swoje wątpliwości potwierdzające uwagi Trumbulla oraz gdy kulejący po bitwie pod Quebekiem Benedict Arnold wszedł na Głowę Cukru by potwierdzić realność zagrożenia. Gates po otrzymaniu uwag Kościuszki skłaniał się do zabezpieczenia górującego nad fortami wzgórza jednak jego przeciwnicy polityczni Schuyler i St. Clair zignorowali te informacje.
Siły brytyjskie.
Burgoyne dowodził około 8 000 ludzi i posiadał wsparcie artyleryjskie oraz marynarki wojennej operującej na rzekach i jeziorach. Były to siły wystarczające do pokonania oddziałów St. Claira, na które składało się 3 500 milicjantów. Schuyler pozostawił mu rozkaz jak najdłuższego utrzymania swoich pozycji tak by możliwe było zgromadzenie dodatkowych sił do obrony Albany. Z końcem lipca w okolice fortu dotarły siły Burgoyne'a.
Ewakuacja i upadek fortu.
Brytyjski zwiad szybko stwierdził taktyczne znaczenie wzgórza Głowa Cukru. Począwszy od 2 lipca 1777 Brytyjczycy rozpoczęli oczyszczanie i fortyfikowanie wzniesienia oraz umieścili tam karabiny i działa, które wciągnęli używając wciągarek mocowanych do kolejnych drzew.
Po wciągnięciu dział na Głowę Cukru, dowódca artylerii Burgoyne'a, generał major William Phillips miał powiedzieć: „Gdzie może wejść kozica, może wejść człowiek, a tam gdzie on wejdzie może ze sobą zabrać broń palną” (ang. "„Where a goat can go, a man can go, where a man can go, he can drag a gun”").
4 lipca Amerykanie świętowali spokojnie rocznicę Deklaracji Niepodległości, a 5 lipca zobaczyli, że Brytyjczycy przygotowali swoje pozycje ofensywne, a kolejne siły wzmocniły je w ciągu dnia.
Trumbull wykazał wcześniej, że ogień amerykańskich karabinów nie dosięgnie szczytu wzgórza, dlatego też generał St. Clair, obawiając się ataku artyleryjskiego, nakazał wycofanie swoich wojsk pod osłoną nocy z 5 na 6 lipca.
W Ticonderodze Brytyjczycy zastali broń, amunicję, zapasy oraz chorych i rannych, którzy nie mogliby znieść trudów podróży. W forcie Independence pozostała mała załoga, która miała zabezpieczać odwrót pozostałego wojska amerykańskiego oraz zniszczyć most pontonowy, ale nie wykonała ona tego zadania. Następnego ranka zostali wzięci do niewoli przez Brytyjczyków, którzy rozpoczęli okupację fortów bez oddania nawet jednego strzału. Generał Simon Fraser ruszył w pościg za uciekającymi Amerykanami.
Następstwa.
Opuszczenie Ticonderogi było wprawdzie pośpieszne, ale stało się częścią amerykańskiej strategii obronnej, którą zarządził generał Schuyler w odpowiedzi na brytyjską Kampanię Saratoga.
Rezultatem pościgu Frasera była bitwa pod Hubbardton, w której Brytyjczycy starli się z tylną strażą wycofującego się generała St. Claira. Reszta Amerykanów dotarła do Fort Edward i połączyła się z siłami Schuylera, rozpoczynając przygotowania do bitwy pod Saratogą. Ticonderoga nie opóźniła wprawdzie natarcia prowadzonego przez Burgoyne'a, ale je osłabiła, gdyż w forcie pozostał garnizon złożony z kilku regimentów wojska oraz milicji kanadyjskiej.
Zajęcie Ticonderogi miało natomiast duże znaczenie polityczne. Kongres był przerażony postawą swojej armii i utratą fortów. Winą za to zostali obarczeni Schuyler i St. Clair. Pierwszy z nich utracił stanowisko dowódcy Północnego Departamentu Armii Kontynentalnej i zastąpił go generał Horatio Gates. St. Clair utrzymywał, że postąpił zgodnie z rozkazami i domagał się rozpatrzenia sprawy przez sąd wojenny, który oczyściłby go z zarzutów.
Po klęsce i poddaniu się Burgoyne'a pod Saratogą, brytyjski garnizon w forcie Ticonderoga wycofał się do fortu St. John i Amerykanie ponownie umieścili w forcie swój garnizon, nie notując żadnych większych potyczek.

</doc>
<doc id="1130321" url="https://pl.wikipedia.org/wiki?curid=1130321" title="20 Pułk Piechoty (Księstwo Warszawskie)">
20 Pułk Piechoty (Księstwo Warszawskie)

20 Pułk Piechoty - oddział piechoty Armii Księstwa Warszawskiego.
Sformowany w 1812 w Nowogródku na Litwie.
Jego dowódcą od 13 lipca 1812 był płk Adam Bispink (Adam Biszping), majorem Glazer, a dowódcami batalionów - Milberg, Walicki i Płączyński. 
Pułk wziął udział w obronie Modlina w 1813.
Odtworzenie pułku.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Łomży. 
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie mazowieckim tworzony był 2 pułk Województwa Mazowieckiego przemianowany później na 20 pułk piechoty liniowej.

</doc>
<doc id="1130326" url="https://pl.wikipedia.org/wiki?curid=1130326" title="Nikolaus von Vormann">
Nikolaus von Vormann

Nikolaus von Vormann (ur. 24 grudnia 1895 w Nowym Mieście Lubawskim, zm. 26 października 1959 w Berchtesgaden) – niemiecki dowódca wojskowy z czasów II wojny światowej w stopniu generała wojsk pancernych.
II wojna światowa.
Szybką karierę wojskową rozpoczął na dobre na rok przed wybuchem II wojny światowej (służba w 10 Armii od 1 czerwca 1938 roku), Adolf Hitler zaczął forsować go na coraz wyższe stanowiska po sprawdzeniu się von Vormanna jako oficera łącznikowego w Sztabie Generalnym Führera w początkach wojny. Później von Vormann był szefem sztabu III i XXVIII Korpusu Armijnego. Później został dowódcą 23 Dywizji Pancernej, a w początkach 1944 roku awansował na dowódcę 47 Korpusu Pancernego. Odznaczył się jako dowódca wyprowadzając z okrążenia pod Korsuniem część jednostek niemieckich. 
W czasie Powstania warszawskiego dowodził (od 28 czerwca) 9 Armią (albo raczej jej szczątkami, na które składały się osłabione 17. i 73. dywizje piechoty, nowo sformowane 1131. i 1132 brygady grenadierów oraz jednostkami szczątkowymi, rozbitymi podczas odwrotu). 
W czasie pierwszych dni walk domagał się szybkiego zdobycia warszawskiej Starówki. Wprowadzono wówczas sporo nowych broni używanych dotychczas w niewielkim stopniu. Stolicę Polski niszczyły miniaturowe czołgi-pułapki oraz gigantyczne moździerze kalibru 380 i 600 milimetrów. Sprzeciwił się także wyczynom Brygady Szturmowej SS "RONA" gen. Kamińskiego: "Dowódca armii czuje się zobowiązany, aby do wyznaczonego przez SS-Reichsfuhrera do kierowania akcją warszawską SS-Obergruppenfuhrera von dem Bacha skierować prośbę o zdyscyplinowanie Kamińskiego, aby podczas działań wojennych grupy Kamiński, której metody walki są dość dobrze znane, w przyszłości nie dochodziło do ataków na obywateli III Rzeszy" 
Na skutek oddania Pragi von Vormanna odwołano 21 września z Warszawy i skierowano do obrony południowo-wschodnich regionów Rzeszy, gdzie dostał się do alianckiej niewoli. Von dem Bach wystawił mu − jako dowódcy armii − wyjątkowo negatywną opinię.
Książki.
Napisane przez niego książki dają obraz początków II wojny światowej oraz motywów jakimi kierował się Hitler wywołując wojnę:

</doc>
<doc id="1130327" url="https://pl.wikipedia.org/wiki?curid=1130327" title="21 Pułk Piechoty (Księstwo Warszawskie)">
21 Pułk Piechoty (Księstwo Warszawskie)

21 Pułk Piechoty - oddział piechoty Armii Księstwa Warszawskiego.
Sformowany w 1812 w Białymstoku. Był jednym z pięciu pułków piechoty powstałych w Wielkim Księstwie Litewskim.
Pułki były wzorowane na Wojsku Księstwa Warszawskiego – miały także identyczne mundury. Różniły się natomiast blachami na czapkach. Zamiast orła musiała być pogoń ale także spotykało się blachy z dwoma godłami polskim i litewskim oraz różniły się kokardami - były białe, a nie jak w wojsku Księstwa Warszawskiego – niebiesko-biało-karmazynowe. 
Pułk walczył w 1813 w obronie Modlina.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Siedlcach.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie podlaskim tworzony był 1 Pułk Województwa Podlaskiego przemianowany później na 21 pułk piechoty liniowej

</doc>
<doc id="1130328" url="https://pl.wikipedia.org/wiki?curid=1130328" title="Mincio">
Mincio

Mincio (łac. "Mincius", starogr. "Mínkios") – rzeka w północnych Włoszech w Lombardii, lewy dopływ Padu o długości ok. 78 km. Przepływa przez jezioro Garda. W dolnym biegu przepływa przez Mantuę.

</doc>
<doc id="1130329" url="https://pl.wikipedia.org/wiki?curid=1130329" title="Lipowski Groń">
Lipowski Groń

Lipowski Groń (743 m n.p.m.) – wybitna, chociaż niewysoka, dwuwierzchołkowa góra, kończąca na północy Pasmo Równicy w Beskidzie Śląskim.
Prawie całkowicie zalesiony, opada stromymi stokami wprost ku Pogórzu Cieszyńskiemu. Szczytem głównym jest wierzchołek pd.-zach.; wierzchołek pn.-wsch., zwany Żarem (688 m n.p.m.) jest niższy i węższy. Nazwa szczytu jest związana z położonym u jej stóp Lipowcem.
Przez Lipowski Groń biegną żółte znaki szlaku turystycznego ze Skoczowa do schroniska na Równicy.

</doc>
<doc id="1130331" url="https://pl.wikipedia.org/wiki?curid=1130331" title="22 Pułk Piechoty (Księstwo Warszawskie)">
22 Pułk Piechoty (Księstwo Warszawskie)

22 Pułk Piechoty – oddział piechoty Armii Księstwa Warszawskiego.
Pułk wystawiony został w 1812, w Mińsku, sumptem pułkownika Stanisława Hutten-Czapskiego, który 13 lipca tegoż roku objął jego dowództwo. Majorem pułku był Hilchen, a dowódcami batalionów - Mieszkowski, Łaszewski, Jezierski i Bitner
Jednostka walczyła w okolicach Bobrujska, Klecka (w połowie października 1812) i pod Mińskiem (15 listopada 1812).
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Płocku.
Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. W województwie podlaskim utworzono 2 Pułk Województwa Podlaskiego przemianowany później na 22 pułk piechoty liniowej

</doc>
<doc id="1130334" url="https://pl.wikipedia.org/wiki?curid=1130334" title="Ludność Kraśnika">
Ludność Kraśnika



</doc>
<doc id="1130335" url="https://pl.wikipedia.org/wiki?curid=1130335" title="Tanaro">
Tanaro

Tanaro (łacina: "Tanarus") – rzeka w północno-zachodnich Włoszech o długości 276 km. Wypływa z Alp Liguryjskich, nieopodal granicy z Francją. Jest największym prawym dopływem Padu, zarówno pod względem długości, powierzchni dorzecza jak i średniego przepływu.

</doc>
<doc id="1130337" url="https://pl.wikipedia.org/wiki?curid=1130337" title="4 Pułk Strzelców Konnych (Księstwo Warszawskie)">
4 Pułk Strzelców Konnych (Księstwo Warszawskie)

4 Pułk Strzelców Konnych – oddział jazdy Armii Księstwa Warszawskiego.
Historia pułku.
Sformowany w 1806. Wraz z 14 pułkiem kirasjerów i 15 pułkiem ułanów utworzył brygadę lewą dowodzoną przez generała Benedykta Łączyńskiego. Po zakończeniu działań bojowych, zgodnie z rozkazem z 10 sierpnia 1807, 4 pułk strzelców konnych płk. Mięczyńskiego stanął garnizonem w Warcie.
W lipcu i wrześniu 1807 roku liczył 1000 ludzi i 880 koni (żołnierze i podoficerowie powstania wielkopolskiego). Stacjonował w Wielkopolsce (kolejno: Warta, Sulmierzyce, Miechów, Odolanów, Świca, Bledzianów, Chynów).
Uczestniczył w kampanii 1806/1807, 21 lutego do 29 lipca 1809 roku przeznaczony do walk na Pomorzu Szwedzkim z pruskimi oddziałami powstańczymi mjr. Schilla skoszarowany w twierdzach nad Odrą: w Szczecinie (sztab pułku), Kostrzynie nad Odrą (niektóre szwadrony) i w Głogowie (pozostałe szwadrony). W sierpniu walczył w północnych Niemczech i Królestwie Westfalii przeciwko Schillowi oraz stacjonował w Magdeburgu.
1 września 1809 roku zameldował się pod komendę gubernatora Drezna, gen. dyw. Claude Carra de Saint-Cyr. Pod koniec 1809 roku pułk liczył 687 żołnierzy.
Barwą pułku był kolor karmazynowy.
Żołnierze pułku.
Pułkiem dowodzili:
Inni oficerowie pułku
Bitwy i potyczki.
Pułk brał udział w walkach w czasie pierwszej wojny polskiej 1807 roku, inwazji na Rosję 1812 roku i kampanii 1813 roku
Bitwy i potyczki:

</doc>
<doc id="1130347" url="https://pl.wikipedia.org/wiki?curid=1130347" title="5 Pułk Strzelców Konnych (Księstwo Warszawskie)">
5 Pułk Strzelców Konnych (Księstwo Warszawskie)

5 Pułk Strzelców Konnych – oddział jazdy Armii Księstwa Warszawskiego.
Sformowany w 1806. Pierwotnie pod nazwą "1 Pułku Lekkiej Jazdy", wystawiony kosztem Kazimierza Turno.
Formowanie jednostki rozpoczęło się 30 grudnia 1806, a zakończyło złożeniem przysięgi żołnierskiej w kościele oo. Bernardynów w Warszawie. Pod koniec 1809 roku pułk liczył 1097 żołnierzy.
Barwą pułku był kolor pomarańczowy.
Dowódcy pułku.
Pułkiem dowodzili:
Walki pułku.
Pułk brał udział w walkach w czasie pierwszej wojny polskiej 1807 roku, wojny polsko austriackiej, inwazji na Rosję 1812 roku.
Bitwy i potyczki:

</doc>
<doc id="1130348" url="https://pl.wikipedia.org/wiki?curid=1130348" title="Stereotyp płci">
Stereotyp płci



</doc>
<doc id="1130349" url="https://pl.wikipedia.org/wiki?curid=1130349" title="John Francis Mercer">
John Francis Mercer

John Francis Mercer (ur. 17 maja 1759, zm. 30 sierpnia 1821 w Filadelfii) – amerykański prawnik i polityk z Wirginii i Maryland.
W latach 1783–1784 był delegatem stanu Wirginia do Kongresu Kontynentalnego. Po wojnie o niepodległość Stanów Zjednoczonych przeprowadził się z Wirginii do Maryland. Został wybrany przedstawicielem tego stanu do Izby Reprezentantów Stanów Zjednoczonych, w latach 1792–1793 z drugiego, a w latach 1793–1794 z trzeciego okręgu wyborczego w stanie Maryland. W latach 1801–1803 piastował stanowisko gubernatora stanu Maryland.

</doc>
<doc id="1130350" url="https://pl.wikipedia.org/wiki?curid=1130350" title="Francisco Gómez de Sandoval y Rojas">
Francisco Gómez de Sandoval y Rojas

Don Francisco Gómez de Sandoval-Rojas y Borja, V markiz Denia, I markiz Cea i I książę Lerma (ur. 1553 w Tordesillas, zm. 17 maja 1625 w Valladolid) – faworyt króla Hiszpanii Filipa III i pierwszy "valido" (ważny), wicekról Portugalii w latach 1598–1600, kardynał. Po wypadnięciu z łaski królewskiej w 1618 roku zastąpiony został przez swego syna Cristóbala Gómeza de Sandoval-Rojas y de la Cerda, I księcia Uceda.
Jednym z jego dziadków był św. Franciszek Borgia. Po kądzieli wywodził swe pochodzenie od księcia Gandii, Juana Borgii ("Juan de Borja" lub "Giovanni Borgia"), syna papieża Aleksandra VI Borgii i Maríi Enríquez, siostrzenicy Ferdynanda Katolickiego. Jego rodzicami był don Francisco de Sandoval, markiz Denia i doña Isabel de Borja, córka księcia Gandii.
Życiorys.
Dzieciństwo i młodość.
Francisco de Sandoval urodził się w Tordesillas i należał do rodziny hiszpańskiej arystokracji. Jego rodzicami byli markiz Denia, Francisco Gómez de Sandoval y Zúñiga i Isabel de Borja y Castro, córka księcia Gandii.
Czasy panowania Filipa II to okres kiedy wszechwładni grandowie hiszpańscy stracili na znaczeniu mogąc liczyć jedynie, dzięki poparciu na dworze, na lukratywną posadę wicekróla, która i tak nie dawała im oczekiwanej władzy (nieufny Filip II starał się ją ograniczać wszelkimi dostępnymi środkami).
Młody Francisco Gómez, syn szlachecki, dzięki poparciu wuja otrzymał posadę na dworze jako posłaniec. Szybko zdobył sobie zaufanie i przyjaźń młodego następcy tronu Filipa, by wkrótce stać się oficjalnym preceptorem infanta. Jego kariera na dworze rozwijała się bardzo szybko. Od "gentilhombre de cámara" awansował w 1592 roku na "gentilhombre de la casa del príncipe". Już wtedy dostrzeżono jego wielki wpływ na infanta, co niektórzy przewidujący doradcy Filipa II właściwie zinterpretowali i doradzili królowi odesłać Sandovala na jakiś czas z dworu – Filip II uczynił go wicekrólem Walencji ("virrey de Valencia"). Funkcję tę pełnił don Francisco przez dwa lata, by wkrótce po powrocie na dwór zyskać jeszcze na poparciu infanta i otrzymać urząd "caballerizo mayor".
"Valido".
Po śmierci Filipa II, jego młody syn, który wstąpił na tron jako Filip III, powierzył ster rządów Gómezowi. Uczynił go ministrem, wicekrólem Portugalii (1598) oraz księciem Lerma (1599) i tym samym Grandem Hiszpanii ("Grande de España"), sam zaś oddawał się praktykom religijnym oraz polowaniom. Lerma stał się zaufanym, królewskim "privado" oraz „monarszym cieniem”. Filip III obdarzał go oraz jego rodzinę, a także faworytów faworyta wieloma beneficjami, wspomógł Lermę w jego wysiłkach u papieża by uczynić wuja, Bernardo de Sandoval y Rojas kardynałem, a także zezwolił mu na sygnowanie oficjalnych dokumentów państwowych i używanie pieczęci państwowej. Don Francisco miał tym samym pełną kontrolę nad królestwem i samodzielnie podejmował najważniejsze decyzje polityczne pomiędzy 1599 a 1618 roku.
By wyrwać Filipa III spod wpływów przebywających w Madrycie osobistości (zwłaszcza cesarzowej wdowy Marii Hiszpańskiej, kobiety niezwykle rozważnej i wpływowej, która była mniszką w klasztorze Descalzas Reales) nakłonił go do przeniesienia siedziby dworu do Valladolid (1601). Lerma zajął się tym przedsięwzięciem z właściwym sobie zapałem na sześć miesięcy przed planowanym przeniesieniem, co i tak nie pozwoliło uniknąć powszechnego bałaganu spowodowanego przenosinami siedziby scentralizowanego aparatu państwowego największego ówczesnego imperium. Zapał ten nie był bezinteresowny, motywowany był przede wszystkim chęcią zysku. Don Francisco bowiem spekulował ziemią i nieruchomościami (zakupił ich w Valladolid wiele zanim wiadomość o przenosinach dworu się rozeszła, by później sprzedawać za podwójną cenę).
Jako "valido" Lerma był najważniejszą osobą w imperium i to do niego zwracali się poddani, ambasadorowie czy władcy państw satelickich Hiszpanii. Wspaniałe dary przysyłali mu Medyceusze florenccy, jak chociażby naturalnej wielkości marmurowy posąg "Samsona walczącego z Filistynami" autorstwa Giambolognii (posąg ten ozdobił ogród pałacu Lermy w Madrycie, zaś kilka lat później w 1623 został podarowany przez króla Filipa IV przebywającemu z wizytą w Madrycie księciu Walii Karolowi). Lerma zebrał znaczną kolekcję obrazów, poszerzaną cennymi darami jak chociażby "Zwiastowaniem" Fra Angelico podarowanym przez księcia Mario Farnese, a który "valido" przekazał klasztorowi dominikanów w Valladolid (obecnie w Prado).
Założenia Lermowskiej polityki zagranicznej oparte były w znacznej mierze na feudalnych ideach o królewskim prymacie Imperium Hiszpańskiego. Starał się jednak zmienić agresywny kurs tej polityki z czasów Filipa II, dostrzegając również rosnącą rolę Francji, która zyskiwała na znaczeniu po zakończeniu okresu zamętu na tle religijnym i względnego spokoju w polityce wewnętrznej. Zaaranżował alians małżeński (1615) między delfinem Francji, przyszłym Ludwikiem XIII, a córką arcykatolickiego króla Hiszpanii Filipa III, Anną Maurycią. Infant Filip (przyszły Filip IV) poślubił natomiast Elżbietę Francuską ("Isabel de Borbon"). Efektem tej długoterminowej polityki Lermy były również podjęte już po jego śmierci pertraktacje w sprawie małżeństwa następcy tronu Anglii z infantką Marią Anną (1623) mającego scementować alians hiszpańsko-angielski.
To jego wysiłkom należy przypisać Pokój z Vervins (2 maja 1598) między Francją a Hiszpanią. Z drugiej strony Lerma popierał konflikt z Anglią do roku 1604, kiedy to Hiszpania wykończona wojną została zmuszona do zawarcia pokoju. Nie uznawał niepodległości Zjednoczonych Prowincji i używał swych wpływów by temu przeciwdziałać. Coraz bardziej dostrzegalny był upadek hiszpańskiej floty, zredukowano armię (słynne "tercios"), zaś finanse imperium były w fatalnym stanie. Merkantylistyczna gospodarka Hiszpanii oparta w dużym stopniu na dostawach złota i srebra z Nowego Świata przeżywała załamanie za każdym razem gdy dostawy kruszcu opóźniały się lub w ogóle nie przybijały do portu w Kadyksie. Napływ złota i srebra powodował straszliwą inflację i niesamowity wzrost cen, zwłaszcza w Sevilli. Szerzyła się również korupcja. Olbrzymie imperium było więc „kolosem na glinianych nogach”, jak to obrazowo określają niektórzy autorzy.
Aby odwrócić uwagę od kłopotów finansowych imperium i ogłoszonego w 1607 roku nie płacenia przez króla odsetek od kredytów (de facto bankructwa) Lerma doprowadził do wypędzenia Morysków, ochrzczonych Maurów, których obwiniano o wszystkie kłopoty monarchii arcykatolickiej. W latach 1609–1614, według niektórych danych około 300 tys. ludzi zostało wypędzonych, głównie z południa Hiszpanii (Andaluzja, Walencja). Pogłębiło to tylko kryzys gospodarczy, gdyż Moryskowie byli znaczącymi wytwórcami produktów eksportowych, zwłaszcza jedwabiu. Wypędzani osiedlali się głównie w Maroku otwierając tam swoje warsztaty i zwiększając konkurencję dla wytwórców hiszpańskich. Moryskowie, którzy osiedlili się w Sale na północy Maroka zajęli się również korsarstwem.
Decyzja ta, mimo iż niosła za sobą dalsze osłabienie ekonomii najważniejszej części imperium – Kastylii, przyczyniła Lermie znacznej popularności wśród kleru (który w owym czasie stanowił znaczącą część społeczeństwa) i narodu. Na pogłębiające się znamiona kryzysu gospodarczego Lerma odpowiadał bezsensownymi edyktami przeciwko luksusowi i nakazującymi znakowanie srebra, co miało przeciwdziałać kontrabandzie i odpływowi kruszcu z Hiszpanii.
Pomimo bankructwa wojna ze Zjednoczonymi Prowincjami ciągnęła się do 1609 i zakończyła się podpisaniem Rozejmu dwunastoletniego (1609–1621). Narastały również tendencje separatystyczne w Portugalii złączonej z Hiszpanią unią personalną.
Najzaufańszym Lermy był Don Rodrigo Calderón, hrabia Oliva i markiz Siedmiu Kościołów ("Siete Iglesias"), o którym mówiono faworyt faworyta ("el valido del valido"). Chciwy, ambitny dorobkiewicz, który ściągnął na siebie nienawiść wielu osób jako agent Lermy. Po upadku Sandovala to na Calderónie skupiła się nienawiść wrogów "valido". Lerma bowiem zabezpieczył się odpowiednio uzyskując kapelusz kardynalski, podczas gdy Siete Iglesias oskarżony o czary i inne zbrodnie był torturowany i stracony w 1621 roku. Innym protegowanym Lermy był Don Pedro Fernández de Castro, Andrade y Portugal, hrabia Lemos ożeniony z córką faworyta Cataliną de la Cerda y Sandoval, który dzięki jego poparciu był kolejno Przewodniczącym Rady Indii ("Presidente del Consejo de Indias"), a następnie wicekrólem Neapolu ("Virrey de Nápoles").
"Valido" był odpowiedzialny za powołanie Don Pedro Franqueza do dokonania reformy finansów, a którego jedynym osiągnięciem było zdefraudowanie takiej ilości pieniędzy by mógł zakupić dla siebie tytuł hrabiego Villalonga. Został on jednakże postawiony przed sądemi i pozbawiony swych bogactw.
W czasie gdy państwo stało na granicy bankructwa zachęcał króla do ekstrawagancji, sam zaś zebrał ogromny majątek szacowany współcześnie na 45 milionów dukatów. Na skraju wzgórza, gdzie usytuowana jest miejscowość Lerma w Starej Kastylii, od której to "valido" wziął swój książęcy tytuł, kazał zbudować królewskiemu architektowi Franciscowi de Mora (autorowi Plaza Mayor w Madrycie) wspaniały pałac z czterema narożnymi wieżami i arkadowym dziedzińcem oraz połączyć go przejściem z kolegiatą św. Piotra, sytuowaną nieopodal. Lerma był niezwykle pobożny i rozrzutny w fundacjach kościelnych.
Kardynał.
Do zagorzałych przeciwników Lermy na dworze należała królowa Małgorzata Austriaczka wokół której skupiło się stronnictwo antylermowskie. Do upadku pierwszego "valido" przyczynił się jednak jego własny syn don Cristóbal de Sandoval, książę Uceda, w drodze dworskiej intrygi. Dzięki poparciu królewskiego spowiednika brata Aliagi oraz zyskującemu na znaczeniu faworytowi infanta Filipa, Olivaresowi, zdołał doprowadzić do utraty przez ojca łaski królewskiej. Lerma został w końcu zmuszony do opuszczenia dworu 4 października 1618 roku (otrzymał pozwolenie króla na wyjazd). Przeczuwając niebezpieczeństwo zdołał się jednak zabezpieczyć. Uzyskał mianowicie, dzięki wytrwałym zabiegom u papieża Pawła V, tytuł kardynalski (marzec 1618). Udał się do Lermy, a następnie do Valladolid, gdzie wedle relacji codziennie odprawiał mszę „z wielkim oddaniem i łzami”. Kiedy w Madrycie dowiedziano się o tym zaczął krążyć następujący wierszyk, który zyskał na popularności w całym kraju:
Gdy umierającemu Filipowi III przedstawiono listę skazańców i ludzi którzy popadli w niełaskę, ułaskawił on wszystkich z wyjątkiem księcia-kardynała Lermy. Kiedy don Francisco dowiedział się o tym, wyruszył natychmiast z Valladolid do Madrytu, lecz został zawrócony przez faworyta następcy tronu, hrabiego Olivares, który w ostrych słowach nakazał mu powrót do Valladolid. Kardynał zatrzymał się jednak Villacastin i przebywał tam do czasu, gdy dowiedział się o śmierci króla. Następnie powrócił do Valladolid, gdzie celebrował mszę żałobną na cześć monarchy w kościele św. Pawła ("San Pablo"). Olivares nakazał mu przenieść się do Tordesillas, lecz kardynał nie posłuchał i odwołał się do papieża. Uzyskał pomoc Ojca Świętego Grzegorza XV i Świętego Kolegium, którzy zgodnie poczytali jego wygnanie za akt wymierzony przeciwko wolności Kościoła oraz prestiżowi purpurata.
W czasie rządów Filipa IV, które rozpoczęły się w 1621 Lerma został pozbawiony części swych bogactw. Wyrokiem z 3 sierpnia 1624 roku nakazano mu zwrot ponad miliona dukatów. Don Francisco zmarł w 1625 roku.
Rodzina.
Lerma poślubił 10 maja 1576 w Madrycie, Catalinę de la Cerda y Manuel de Portugal (zm. 2 lipca 1603), córkę Juana de la Cerda, IV. księcia Medinaceli i Juany de Noroña (Joana de Noronha), damy dworu cesarzowej Izabeli Portugalskiej. Catalina była ochmistrzynią dworu królowej Małgorzaty Austriackiej ("Camarera Mayor de la Reina Dª Margarita de Austria"). Mieli pięcioro dzieci:
Mecenat artystyczny.
Niesłychaną wręcz pychę oraz rzeczywistą pozycję Lermy dokumentują dwa wydarzenia. Otóż, gdy w 1600 roku Pompeo Leoni zakończył pracę w Eskurialu nad grobowcami Karola V i Filipa II (oranci) został zaangażowany przez księcia Lermy i w 1601 przybył do Valladolid. Książę nakazał mu wykonanie dla siebie podobnego grobowca z pozłacanymi rzeźbami z brązu przedstawiających go oraz małżonkę w pozycji klęczącej (Museo de Escultura). Gipsowy model i formę według projektu mistrza wykonali jego pomocnicy Millán Vimercado i Baltasar Mariano. Model został zabrany do Madrytu by uzyskać ostateczną decyzję księcia przed wykonaniem odlewu w brązie. Książę przystał na ofertę rzeźbiarza Juana de Arfe y Villafañe, żądającego za dokonanie odlewu i pozłoty 10 000 dukatów (odrzucił ofertę Leoniego, który żądał 12 000) i praca została ukończona według projektu Leoniego, z wyjątkiem głowy księżnej, która nie zyskała aprobaty Lermy.
Gdy zmarł Juan de Arfe, wkrótce po nim zmarła również księżna, nie zobaczywszy przed śmiercią swego wizerunku. Lerma zatrudnił więc zięcia i współpracownika Arfe, złotnika Lesmesa Fernándeza del Moral oraz zażądał by Leoni asystował w wykańczaniu grobowca. Rzeźb nie ukończono jednak przed 1607 roku. Następnie umieszczono je w marmurowo-jaspisowej niszy w kolegiacie św. Pawła ("San Pablo") w Valladolid. Nisza wzorowana na tych z Eskurialu powstała już w 1602 roku.
Historia ta jest o tyle niezwykła, że panującemu monarsze Filipowi III nigdy nie wzniesiono takiego grobowca (właściwie nie wzniesiono żadnego nagrobka, z wyjątkiem sarkofagu w krypcie Escorialu).
Drugie ze wspomnianych wydarzeń miało miejsce w 1603 roku. Władca jednego z państewek satelickich Hiszpanii – Vincenzo Gonzaga, książę Mantui wysłał na dwór do Madrytu swego nadwornego malarza Petera Paula Rubensa z cennymi darami dla króla, królowej, faworyta i jego córki hrabiny Lemos. Znamiennym jest to, że najważniejszą pozostałością tej wizyty jest portret konny księcia Lermy, jedno z najważniejszych dzieł w dorobku artysty. Książę przedstawiony został na białym koniu jako dowodzący armią, podczas gdy portrety w półpostaci Filipa III i Małgorzaty Austriackiej malowali głównie uczniowie Rubensa.

</doc>
<doc id="1130356" url="https://pl.wikipedia.org/wiki?curid=1130356" title="Ausiàs March">
Ausiàs March

Ausiàs March (ur. 1397 w Gandii, zm. 3 marca 1459 w Walencji) – walencki poeta i średniowieczny rycerz. Był jednym z najsłynniejszych twórców tzw. Złotego Wieku walencyjskiego (zwanego również Złotym Wiekiem literatury walenckiej), przypadającego na XV wiek.
Życiorys.
Syn katalońskiego poety i rycerza Pere March, urodził się około 1397 roku w Gandii (według niektórych źródeł – w Beniarjó, miasteczku niedaleko Gandii). Jako młodzieniec brał udział w wyprawach króla Alfonsa V Aragońskiego w rejonie Morza Śródziemnego.
Był właścicielem miejscowości Beniarjó, Pardines i Vernissa, oraz opiekunem sokołów do polowania króla Alfonsa V. Został pasowany na rycerza w 1419. Wziął udział w wyprawie króla na Córcega i Cerdeña, oraz innych wyprawach przeciw śródziemnomorskim piratom. W 1425 wrócił do swoich posiadłości walencyjskich i osiadł w Gandii w 1428. W tym czasie zaprzyjaźnił się i współpracował literacko z księciem Carlosem z Viany, następcą tronu królestwa Navarry.
Po skończeniu 27 lat, nie opuszczał już swojego regionu. Najpierw mieszkał w Gandii, zarządzając swoimi terenami, a potem w Walencji. Rozpoczął pisanie w 1430 roku.
W roku 1437, w wieku 40 lat, ożenił się z Isabelą Martorell, siostrą Joanot Martorell, która zmarła 2 lata później. Ożenił się ponownie z Joaną Escorna, która zmarła w 1443. Zostawił po sobie 5 nieślubnych dzieci. Pochowany w katedrze w Walencji.
Twórczość.
Jego twórczość składa się z 93 pieśni miłosnych ("Cants d'amor"), 8 elegii ("Cants de mort") oraz pieśni o Bogu ("Cant espiritual"). Tan ostatni został tłumaczony na język polski przez Barbarę Łuczak w naukowym czasopiśmie "Studia Iberystyczne" 6 (2007).
Znaczenie dzisiaj.
Ausiàs March jest uważany za czołowego twórcę w języku walencyjskim (będący dialektem języka katalońskiego, ale w regionie Walencji traktowany często jak osobny język). Ulice nazwane jego imieniem znajdują się praktycznie w każdym mieście prowincji Walencja, oraz wielu miastach prowincji Alicante i Castellón, a także w Katalonii, między innymi w:

</doc>
<doc id="1130358" url="https://pl.wikipedia.org/wiki?curid=1130358" title="21 Pułk Strzelców Konnych (Księstwo Warszawskie)">
21 Pułk Strzelców Konnych (Księstwo Warszawskie)

21 Pułk Strzelców Konnych – oddział jazdy Armii Księstwa Warszawskiego.
Historia pułku.
Formowany z ochotników od 22 września 1812 w Wilnie. 
Z inicjatywą powołania 21 pułku strzelców konnych wystąpił Aleksander Pociej. Nie miał on jednak wystarczającej ilości gotówki i w rezultacie numer pułku przeszedł na jednostkę organizowaną przez Ignacego Moniuszkę. Do pułku Moniuszki włączono też zalążki pułku huzarów organizowanego przez Mikołaja i Ignacego Abramowiczów, oraz pułku organizowanego w Pińskiem przez płk. Jana Grzymałę-Lubańskiego. W listopadzie jedyny zebrany szwadron pułku liczył 10 oficerów i 258 żołnierzy, w większości bez koni.
Pułk wziął udział w kampanii napoleońskiej przeciw Rosji.
Kolor pułku - pomarańczowy → w publikacji nazwany pułkiem ułanów.

</doc>
<doc id="1130364" url="https://pl.wikipedia.org/wiki?curid=1130364" title="Lipowiec (dzielnica Ustronia)">
Lipowiec (dzielnica Ustronia)



</doc>
<doc id="1130365" url="https://pl.wikipedia.org/wiki?curid=1130365" title="Somatostatinoma">
Somatostatinoma

Guz somatostatynowy (łac. "somatostatinoma", ang. "somatostatinoma") – niezwykle rzadki nowotwór o zapadalności 1/40 mln/rok. Dotychczas opisano około 200 przypadków. W 50% występuje w trzustce, rzadziej w dwunastnicy, jelicie cienkim (głównie w zespole MEN1) sporadycznie w jelicie grubym. Wywodzi się z komórek D. W 4-10% przypadków występuje z zespołem MEN1; złośliwy w 70%.
Obraz kliniczny.
Pomimo złośliwości przebieg jest powolny ze stosunkowo długim przeżyciem. W przypadku guzów &gt;5 cm obserwuje się efekt masy (dotyczy głównie lokalizacji trzustkowej). Może pojawić się niedrożność jelit i/lub krwawienia z przewodu pokarmowego.
"Zespół hamowania" – występuje w 19% przypadków i jest związany z działaniem somatostatyny uwalnianej w nadmiarze przez nowotwór.
Do typowych objawów należą:
W przypadku zmian wysoce złośliwych mogą dołączyć się następujące objawy:
Diagnostyka.
Oznaczenie poziomu somatostatyny przy obecnym guzie trzustki lub jelita. Pomocna może się okazać kolonoskopia lub gastroduodenoskopia.

</doc>
<doc id="1130367" url="https://pl.wikipedia.org/wiki?curid=1130367" title="Scleroma">
Scleroma



</doc>
<doc id="1130368" url="https://pl.wikipedia.org/wiki?curid=1130368" title="Ausias March">
Ausias March



</doc>
<doc id="1130371" url="https://pl.wikipedia.org/wiki?curid=1130371" title="Michał Mędlewski">
Michał Mędlewski

Michał Mędlewski (ur. 30 września 1912 w leśniczówce Wielonek, zm. 8 czerwca 1997 w Nakle nad Notecią) – polski poeta, pisarz i dziennikarz, podporucznik rezerwy piechoty Wojska Polskiego.
Życiorys.
Po ukończeniu gimnazjum klasycznego w Różanymstoku k. Grodna oraz szkoły podchorążych w Brodnicy podjął studia na wydziale prawno-ekonomicznym w Poznaniu. W latach trzydziestych osiadł na Krajnie. Pracował w samorządzie terytorialnym w Nakle nad Notecią i w Wyrzysku. Uczestniczył w kampanii wrześniowej jako adiutant Nakielskiego Batalionu Obrony Narodowej. Walczył w bitwie nad Bzurą. 
Przez całą wojnę był więziony w Oflagu VII A Murnau. Po wojnie powrócił na Krajnę. Pracował jako urzędnik w Nakle, a następnie w Wyrzysku, gdzie piastował kierownicze stanowiska w powiatowej radzie narodowej. Był działaczem Stronnictwa Demokratycznego. W 1975 przeszedł na emeryturę.
Debiutował ok. 1930 w Dzienniku Bydgoskim, a następnie podjął współpracę z Głosem Krajny. Pisał wiersze, opowiadania oraz felietony. W oflagu w Murnau zaprzyjaźnił się m.in. z Leonem Schillerem i Tadeuszem Sułkowskim. Konspiracyjnie wydał tomik "Słońce w dolinie". Po wojnie sporadycznie zamieszczał artykuły publicystyczne w Kurierze Polskim, Ilustrowanym Kurierze Polskim, Tygodniku Demokratycznym, współpracował z Ziemią Nadnotecką. Wydał powieści "Ściana gniewu" (Wydawnictwo Poznańskie, Poznań 1980) i "Stacjonata" (1985), tom opowiadań "Ogień z nieba" (1989) oraz zbiór poezji "Widoki moje" (1992).

</doc>
<doc id="1130373" url="https://pl.wikipedia.org/wiki?curid=1130373" title="Luis de Aliaga">
Luis de Aliaga

Luis de Aliaga (ur. 1565, zm. grudzień 1626) – hiszpański dominikanin, pierwszy przeor klasztoru św. Ildefonsa w Saragossie ("Convento de San Ildefonso de Zaragoza"), od 20 stycznia 1607 honorowy prowincjał Ziemi Świętej i wizytator prowincji Portugalii. Mianowany 6 grudnia 1608 spowiednikiem króla Hiszpanii Filipa III. 
Aliaga miał swój udział w wypędzeniu Morysków (1609). Przyczynił się również do upadku księcia Lermy i jego wypędzenia z dworu w 1618 r. Filip III zaoferował mu arcybiskupstwo Toledo, którego to stanowiska Aliaga nie przyjął. Został jednakże archimandrytą Sycylii i członkiem Rady Państwa. W roku następnym został mianowany Generalnym Inkwizytorem królestwa (1619). Po wstąpieniu na tron Filipa IV został zmuszony do opuszczenia dworu. 

</doc>
<doc id="1130374" url="https://pl.wikipedia.org/wiki?curid=1130374" title="Kiss (album Kiss)">
Kiss (album Kiss)

Kiss – debiutancki album amerykańskiej grupy rockowej Kiss wydany w lutym 1974 roku. W chwili wydania albumu zespół istniał dopiero rok, więc większość utworów na albumie jest autorstwa Gene’a Simmonsa i Paul Stanleya lub są to piosenki z repertuaru zespołu poprzedzającego Kiss. Simmons szacuje, iż cały proces nagrywania i miksowania albumu trwał trzy tygodnie, zaś koproducent Richie Wise uważa, iż grupa miała tylko trzynaście dni.
Płyta została nagrana w Bell Sound Studios w Nowym Jorku.

</doc>
<doc id="1130375" url="https://pl.wikipedia.org/wiki?curid=1130375" title="16 Pułk Jazdy Księstwa Warszawskiego">
16 Pułk Jazdy Księstwa Warszawskiego



</doc>
<doc id="1130376" url="https://pl.wikipedia.org/wiki?curid=1130376" title="John Walter Smith">
John Walter Smith

John Walter Smith (ur. 5 lutego 1845, zm. 19 kwietnia 1925 w Baltimore) – amerykański przedsiębiorca i polityk z Maryland.
Życiorys.
W latach 1899–1900 z ramienia Partii Demokratycznej został wybrany przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych. Zrezygnował z tej pozycji w 1900 roku, aby objąć stanowisko gubernatora stanu Maryland, które piastował do 1904 roku. W latach 1908–1921 był senatorem Stanów Zjednoczonych z Maryland.

</doc>
<doc id="1130379" url="https://pl.wikipedia.org/wiki?curid=1130379" title="Ludzie honoru">
Ludzie honoru

Ludzie honoru – amerykański film z 1992 w reżyserii Roba Reinera. Scenariusz na podstawie własnej sztuki napisał Aaron Sorkin. W rolach głównych wystąpili Tom Cruise, Demi Moore, Jack Nicholson, Kevin Bacon, Kiefer Sutherland, Kevin Pollak, J.T. Walsh.
Fabuła.
W amerykańskiej bazie Guantánamo umiera żołnierz brutalnie potraktowany przez swoich kolegów. Sprawa grozi wielkim skandalem, o mord zostaje oskarżonych dwóch żołnierzy: Dawson (Wolfgang Bodison) i Downey (James Marshall). Obrońcy (Cruise i Moore) w trakcie prowadzenia śledztwa wykazują, że w bazie istnieje zjawisko fali (zwanej "Code Red"), a "w imię honoru" obowiązuje zmowa milczenia. Na straży niepisanego kodeksu honorowego stoją zwierzchnicy (Nicholson – nominacja do Oscara).
Nagrody i nominacje.
Oscary za rok 1992
Złote Globy 1992

</doc>
<doc id="1130382" url="https://pl.wikipedia.org/wiki?curid=1130382" title="Panathinaikos Ateny">
Panathinaikos Ateny



</doc>
<doc id="1130384" url="https://pl.wikipedia.org/wiki?curid=1130384" title="ClearType">
ClearType

ClearType – technologia wygładzania czcionek autorstwa Microsoft, polegająca na ich renderowaniu na poziomie subpikseli, a nie samych pikseli. W ten sposób uzyskuje się znacznie gładszy obraz pisma niż przy braku jakiegokolwiek wygładzania, jednocześnie zachowując większą ostrość czcionek niż przy użyciu wygładzania standardowego, polegającego na odpowiednim dopasowaniu kolorów w skali szarości na brzegach liter.
Sposób działania.
Każdy piksel w panelach LCD typowo składa się z 3 subpikseli: czerwonego, zielonego i niebieskiego. Jeśli monitor otrzyma informację, by zmienić kolor piksela odpowiadającego za wyświetlenie krawędzi znaku na przykład na kolor niebieski, zapali się tylko prawa część piksela, to znaczy niebieski subpiksel. Czerwony i zielony subpiksel pozostanie wyłączony, a więc uzyskana zostanie krawędź w dwóch trzecich piksela. Mimo że zapalony zostanie tylko niebieski subpiksel, ze względu na niedoskonałość ludzkiego wzroku, dany znak będzie widoczny nadal w pożądanym kolorze. Dodatkowo piksele zapalane są stopniowo (zmienia się jasność ich subpikseli składowych), to znaczy przykładowo czerwony subpiksel może być zapalony w 25%, zielony w 50%, a niebieski w 75%, a to dodatkowo wygładza tekst.
Ponieważ na rynku istnieje wiele różnych typów ekranów, które używają różnych rozkładów subpikseli na powierzchni wyświetlacza, wymagane jest zróżnicowanie sposobów renderowania czcionek. Z tego względu technologia ClearType stosuje wiele odmiennych schematów, aby na konkretnym wyświetlaczu tekst był przedstawiany w najlepszy sposób. Dlatego też ważne jest, by przed jej użyciem odpowiednio ją skonfigurować uzyskując optymalną jakość, jednocześnie dla używanego wyświetlacza, jak i dla subiektywnego odczucia jakości wyświetlanego tekstu.

</doc>
<doc id="1130385" url="https://pl.wikipedia.org/wiki?curid=1130385" title="Kroki w chmurach">
Kroki w chmurach

Dhaai Akshar Prem Ke (inaczej "Dhai Akshar Prem Ke", pol. "Kroki w chmurach") – dramat miłosny wyreżyserowany w 2000 roku przez Raj Kanwara, autora takich filmów jak "Deewana" (debiut Shah Rukh Khana z 1992 roku), "Humko Deewana Kar Gaye"(2006), "Har Dil Jo Pyar Karega..." (2000) czy "Andaaz" (2003). To pierwszy z pięciu filmów nakręconych przez parę Abhishek Bachchan i Aishwarya Rai (od wiosny 2007 są małżeństwem). Film to indyjski remake Hollywoodzkiego hitu z 1995 pt. "A Walk in the Clouds".
Fabuła.
Karan (Abhishek Bachchan) jest kapitanem w armii. W trakcie jazdy do domu na przepustkę spotyka Sahibę (Aishwarya Rai), która była przypadkowym świadkiem zabójstwa koleżanki, i broni ją przed napastnikami. Mimo że jadą do innych miejscowości część drogi odbywają w tym samym pociągu.
Sahiba opowiada Karanowi o tym, jak uciekła z domu, a teraz nie wie co powiedzieć ojcu (Amrish Puri). Karan obiecuje pomóc dziewczynie, jednak kiedy docierają na miejsce wszyscy biorą go za męża Sahiby. Tylko Sahiba wie, że Karan ma ukochaną Nishe (Sonali Bendre) i chciałby do niej jak najszybciej wrócić.

</doc>
<doc id="1130388" url="https://pl.wikipedia.org/wiki?curid=1130388" title="Clear Type">
Clear Type



</doc>
<doc id="1130389" url="https://pl.wikipedia.org/wiki?curid=1130389" title="2 Pułk Ułanów (Księstwo Warszawskie)">
2 Pułk Ułanów (Księstwo Warszawskie)

2 Pułk Ułanów – oddział jazdy polskiej Armii Księstwa Warszawskiego. 
Pułk został sformowany w 1806 jako "2 Pułk Lekkiej Jazdy Legionu I". Później został przemianowany na 2 Pułk Ułanów. W 1808 stacjonował w Warszawie. Pod koniec 1809 roku pułk liczył 1363 żołnierzy.
Mundur.
Do 1809 roku pułk posiadał barwy 1 Legii. Były to rabaty żółte, z guzikami i galonami żółtymi lub złotymi oraz wyłogami rękawów i kołnierzem pąsowym.
Od 1810 roku obowiązywała następująca barwa munduru:
Kołnierz pąsowy z biała wypustką;
rabaty granatowe z żółtą wypustką
Wyłogi rękawów pąsowe z białą wypustką
Lampasy spodni żółte
Dowódcy pułku.
Pułkiem dowodzili:
Walki pułku.
Pułk brał udział w walkach w czasie pierwszej wojny polskiej 1807 roku, wojny polsko austriackiej, inwazji na Rosję 1812 roku i kampanii 1813 roku
Bitwy i potyczki:

</doc>
<doc id="1130391" url="https://pl.wikipedia.org/wiki?curid=1130391" title="Unguator">
Unguator

Unguator – rodzaj miksera recepturowego stosowanego w farmacji do otrzymywania maści, kremów i czopków.
Urządzenie to jest rezultatem trwających od 1960 roku doświadczeń i badań nad mieszaniem substancji w układach zamkniętych. Prace pod kierownictwem niemieckiego farmaceuty Albrechta Konietzko doprowadziły do powstania Unguatora® oraz całego zestawu mieszadeł i pojemników używanych wraz z tym aparatem.

</doc>
<doc id="1130392" url="https://pl.wikipedia.org/wiki?curid=1130392" title="Jordi Pujol i Soley">
Jordi Pujol i Soley

Jordi Pujol i Soley (ur. 9 lipca 1930 w Barcelonie) – przywódca Konwergencji Demokratycznej Katalonii (CDC) od 1974 do 2003, prezydent rządu regionalnego Katalonii – Generalitat de Catalunya między 1980 i 2003.
Życiorys.
Karierę polityczną rozpoczął w 1960, gdy za udział w protestach antyfrakistowskich został aresztowany, a następnie skazany na 7 lat więzienia jako osoba kierująca kampanią protestacyjną. Został uwolniony po 2 i pół latach, po którym zmienił front i działalność polityczną organizował pod hasłem „budowania kraju”. Miała ona na celu zwiększenie świadomości narodowej i założenie instytucji kulturowych i finansowych celem rozwoju Katalonii. W 1974 stanął na czele partii CDC (zarejestrowanej oficjalnie w 1978 po reformach politycznej i konstytucyjnej, które nastąpiły po śmierci Franco).
Został wybrany na szefa rządu katalońskiego po raz pierwszy w 1980, a następnie wybierany na kolejne kadencje w 1984, 1988, 1992, 1995 i 1999. Ostatecznie wycofał się z czynnego życia politycznego w 2003. Schedę po nim w partii objął Artur Mas.
Pujol posiada tytuł lekarza medycyny Uniwersytetu w Barcelonie. Od 1956 jest żonaty z Martą Ferrusola, mają siedmioro dzieci.

</doc>
<doc id="1130393" url="https://pl.wikipedia.org/wiki?curid=1130393" title="Ed Wood (film)">
Ed Wood (film)

Ed Wood – amerykański film biograficzny z 1994 roku, wyreżyserowany przez Tima Burtona, powstały na podstawie książki Rudolpha Greya.
Treść.
Bohaterem tego czarno-białego filmu jest Ed Wood (Johnny Depp), filmowiec uważany za najgorszego reżysera w historii kina. Burton odtwarza okoliczności powstania trzech filmów Wooda: "Glen czy Glenda", "Narzeczona potwora" i "Plan 9". Koncentruje się na ukazaniu przyjaźni łączącej Wooda z Bélą Lugosim (Martin Landau), niegdysiejszą wielką gwiazdą horrorów, specjalistą od ról Draculi. Wood w latach 50. obsadzał Lugosiego w swoich filmach, kręconych za niewielkie pieniądze dziełkach klasy „B”. Reżyser zgromadził wokół siebie ekipę ekstrawaganckich aktorów i filmowców, a jego dzieła charakteryzowały się kiczowatością i warsztatową nieporadnością, jednak nie sposób odmówić mu było pasji – filmy realizował mimo miażdżących recenzji i notorycznych problemów finansowych.

</doc>
<doc id="1130394" url="https://pl.wikipedia.org/wiki?curid=1130394" title="Linea nigra">
Linea nigra

 
Linea nigra (z łac. dosł. „czarna linia”), kresa czarna – ściemnienie kresy białej, występujące w drugim trymestrze ciąży u większości kobiet, czego przyczyną jest zwiększone wytwarzanie melaniny. W ciągu kilku miesięcy po porodzie zmiana ta zwykle zanika. 
W rzadkich przypadkach dochodzi do takiego przebarwienia u osób niebędących w ciąży.

</doc>
<doc id="1130395" url="https://pl.wikipedia.org/wiki?curid=1130395" title="A Few Good Men">
A Few Good Men



</doc>
<doc id="1130397" url="https://pl.wikipedia.org/wiki?curid=1130397" title="Jordi Pujol">
Jordi Pujol



</doc>
<doc id="1130399" url="https://pl.wikipedia.org/wiki?curid=1130399" title="3 Pułk Ułanów (Księstwo Warszawskie)">
3 Pułk Ułanów (Księstwo Warszawskie)

3 Pułk Ułanów – oddział jazdy polskiej Armii Księstwa Warszawskiego.
Forowanie i walki.
Sformowany w 1806 roku. Po zakończeniu działań bojowych, zgodnie z rozkazem z 10 sierpnia 1807, 3 pułk ułanów płk. Łączyńskiego stanął garnizonem w Sieradzu. Pułk bił się w kampanii 1812 oraz kampanii 1813.
Dowódcy pułku.
Pułkiem dowodzili:
Mundur.
Do 1809 roku pułk posiadał barwy 2 Legii. Kołnierz oraz wyłogi na piersiach i rękawach były karmazynowe z dodatkami białymi lub srebrnymi.
Od 1810 roku obowiązywała następująca barwa munduru:
Kołnierz karmazynowy z biała wypustką. 
Rabaty granatowe z białą wypustką 
Wyłogi karmazynowe
Walki pułku.
Pułk brał udział w walkach w czasie pierwszej wojny polskiej 1807 roku, wojny polsko austriackiej, inwazji na Rosję 1812 roku i kampanii 1813 roku.
W wojnie austriacko-polskiej szwadron 3 pułku ułanów pod dowództwem Piotra Strzyżewskiego bił się w bitwie pod Radzyminem 26 i 27 kwietnia 1809. Pod koniec 1809 roku pułk liczył 1015 żołnierzy.

</doc>
<doc id="1130401" url="https://pl.wikipedia.org/wiki?curid=1130401" title="Jura Gajdzica">
Jura Gajdzica

Jura Gajdzica (także "Jerzy Gajdzica"; ur. 19 grudnia 1777 w Małej Cisownicy na Śląsku Cieszyńskim, zm. 16 lutego 1840 tamże) – chłop z Cisownicy, rolnik, furman, bibliofil, autor pamiętników, twórca pierwszego polskiego ekslibrisu chłopskiego.
Życiorys.
Syn Jerzego, chłopa-zagrodnika, i Marii z Malców. Czytać nauczył się w domu, później przez kilka lat uczył się w jednoklasowej szkole ewangelickiej w Ustroniu (założonej w roku 1785). Pracował na 15-morgowym gospodarstwie, które w roku 1794 przekazał mu ojciec. Był także woźnicą (furmanem), przewożąc rudy metali i sól z/do Słowacji.
Twórczość.
Gajdzica był jednym z najbardziej znanych (o ile nie najsławniejszym) śląskich "piśmiorzy", czyli autorów chłopskich "zapiśników" (pamiętników). Jego pamiętniki zachowały się i są do dziś nieocenionym źródłem wiedzy historycznej i socjologicznej o Śląsku Cieszyńskim i jego mieszkańcach początków XIX w. Pierwsza część jego pamiętnika pt. "Nieco z kroniki Cieszęski" zawiera chronologię ważnych dla Śląska Cieszyńskiego wydarzeń do końca XVIII w. Część druga pt. "Dlo pamięci rodu ludzkiego", obejmująca lata 1805-1840, to zapiski autora z czasów, gdy jako furman woził rudę żelaza ze Słowacji do ustrońskiej huty lub przemierzał szlak solny od Wieliczki po Preszburg (Bratysławę). Gajdzica gromadził książki i posiadał też wyjątkowo bogatą, jak na chłopa, bibliotekę z licznymi starodrukami (ponad 60 tomów), w części własnoręcznie oprawionymi. Co najmniej od roku 1812 posługiwał się też pierwszym w Polsce chłopskim ekslibrisem.
Upamiętnienie.
Postać Jury Gajdzicy upamiętniła Zofia Kossak w opowiadaniu pt. „Nieporozumienie” (w tomie pt. „Bursztyny”).

</doc>
<doc id="1130402" url="https://pl.wikipedia.org/wiki?curid=1130402" title="Mioklonia">
Mioklonia



</doc>
<doc id="1130404" url="https://pl.wikipedia.org/wiki?curid=1130404" title="Alessandro Poerio">
Alessandro Poerio

Alessandro Poerio (ur. 27 sierpnia 1802 w Neapolu, zm. 3 listopada 1848 w Wenecji) – włoski pisarz, poeta i żołnierz.
Życiorys.
Syn Giuseppe Poerio, brat Carlo Poerio. Jego rodzina wywodziła się z Kalabrii. W 1815 wraz z ojcem i bratem przeniósł się do Florencji. Studiował w Niemczech, gdzie poznał m.in. Johanna Wolfganga von Goethego. Jako pisarz zaczął publikować po 1835.
Zmarł z ran odniesionych podczas obrony Wenecji w 1848 roku.

</doc>
<doc id="1130405" url="https://pl.wikipedia.org/wiki?curid=1130405" title="Front Polisario">
Front Polisario

Front Polisario (hiszp. "Frente POLISARIO" = "Frente Popular para la Liberación de Saguia el Hamra y Río de Oro", arab. الجبهة الشعبية لتحرير الساقية الحمراء ووادي الذهب = "Al-Dżabha asz-Szabija li-tahrir as-Sakija al-Hamra wa-Wadi az-Zahab", pol. "Ludowy Front Wyzwolenia Sakiji al-Hamry i Río de Oro") – wojskowa i polityczna organizacja niepodległościowa w Saharze Zachodniej.
Historia.
Front Polisario został założony 10 maja 1973 na terenie Algierii (od której zyskał wsparcie szkoleniowe i zaopatrzeniowe). Założycielem i pierwszym liderem organizacji był Mahfud Ali Bajba. Od chwili powstania Front prowadził zbrojną walkę wyzwoleńczą przeciw trwającej do 1975 roku kolonizacji hiszpańskiej. Po 1976 roku Front rozpoczął kampanię rebeliancką przeciwko Mauretanii i Maroku (które zajęły Saharę Zachodnią po wycofaniu się Hiszpanii na skutek tzw. zielonego marszu).
W 1976 roku działacze Frontu Polisario na kontrolowanych przez siebie terenach ogłosili niepodległość kraju pod nazwą Saharyjska Arabska Republika Demokratyczna. Pierwszym przewodniczącym Rady Rewolucyjnej stojącej na czele państwa był El Wali Mustafa Sajed. Po jego śmierci na czele państwa (od 1982 jako prezydent) stanął nowo wybrany lider Frontu Muhammad Abdul Aziz, który przyjął równocześnie stanowisko przewodniczącego Rady Rewolucyjnej. W odpowiedzi na proklamację niepodległości Marokańczycy rozpoczęli bombardowania obiektów cywilnych za pomocą napalmu, w których zginęło tysiące Saharyjczyków. Do marokańskiej kampanii przyłączył się prezydent Mauretanii Moktar uld Daddah oraz Francja, która w latach 1977–1978 prowadziła Operację Lamantin skierowaną przeciw partyzantom. Front Polisario w dalszej mierze popierany był przez skonfliktowaną z Marokiem Algierię (która w 1976 roku zbrojnie starła się z wojskami marokańskimi) oraz Libię prowadzącą (w pierwszych latach działania grupy) zaopatrywanie partyzantów w broń.
W 1979 roku doszło do zawarcia układu pokojowego pomiędzy Frontem a Mauretanią (W 1984 rząd Mauretanii oficjalnie uznał niepodległość Sahary Zachodniej). Zbrojne walki z Marokiem nieprzerwanie trwały, a do końca lat 80. Front Polisario zdołał wyprzeć Marokańczyków na wybrzeża Oceanu Atlantyckiego i opanować około 15% terytorium Sahary Zachodniej. Walki stanęły w miejscu na skutek czasowej normalizacji relacji algiersko-marokańskich, kiedy to Front stracił źródło broni, jakim był rząd Algierii.
W 1991 roku pod auspicjami ONZ Front Polisario i Maroko ogłosiły zawieszenie broni. Zgodnie z porozumieniem o zawieszeniu broni z 1991 roku w Saharze Zachodniej ma się odbyć referendum niepodległościowe. Mimo trwających przygotowań wciąż jednak nie wyznaczono jego dokładnej daty. Sahara Zachodnia podzielona jest murem granicznym na dwie części: zachodnią – kontrolowaną przez Maroko oraz wschodnią (około 1/3 terytorium) – pozostającą w rękach Frontu Polisario, na której obszarze funkcjonuje Saharyjska Arabska Republika Demokratyczna. Obecnie kontrolowany przez Front rząd Sahary Zachodniej znajduje się na uchodźstwie w mieście Tinduf w sąsiedniej Algierii.
W 2016 roku zmarł długoletni przywódca organizacji Muhammad Abdul Aziz.
Doktryna ideologiczna.
Ugrupowanie od chwili założenia miało charakter lewicowy, świecki i nacjonalistyczny. Do przełomu lat 80. i 90. lewicowość Frontu przybierała skrajny (lecz nie marksistowski) charakter. Z czasem Front odrzucił postulaty budowy społeczeństwa bezklasowego i zaakceptował wolny rynek. Wraz z ideologiczną odwilżą pod koniec lat 80. ruch coraz częściej określał się jako nieideologiczny i niezaangażowany.

</doc>
<doc id="1130406" url="https://pl.wikipedia.org/wiki?curid=1130406" title="Polisario">
Polisario



</doc>
<doc id="1130408" url="https://pl.wikipedia.org/wiki?curid=1130408" title="Gastrinoma">
Gastrinoma

Guz gastrynowy (łac. "gastrinoma", ang. gastrinoma) – guz neuroendokrynny, drugi co do częstości występowania typ wyspiaka trzustki po insulinoma.
Zapadalność wynosi 1:1 000 000/rok. Lokalizuje się głównie w głowie trzustki i dwunastnicy. Wywodzi się z komórki G. Zwykle nie osiąga rozmiarów powyżej 1 cm. Złośliwość ocenia się na 60% przypadków. Jest najczęstszym guzem neuroendokrynnym w zespole MEN1. Guzy gastrynowe mogą wydzielać oprócz gastryny również ACTH.
Objawem guza jest zespół Zollingera-Ellisona występujący u około 47% chorych.

</doc>
<doc id="1130409" url="https://pl.wikipedia.org/wiki?curid=1130409" title="POLISARIO">
POLISARIO



</doc>
<doc id="1130410" url="https://pl.wikipedia.org/wiki?curid=1130410" title="4 Pułk Ułanów (Księstwo Warszawskie)">
4 Pułk Ułanów (Księstwo Warszawskie)

4 pułk ułanów - oddział jazdy Armii Księstwa Warszawskiego.
Formowanie i walki.
Pułk został sformowany w maju 1813 roku przez gen. Jana Henryka Dąbrowskiego w Wetzlarze.
Jednostka uczestniczyła w wyprawie przeciwko partyzantom Lützowa i Witenberga (11,21 i 27 sierpnia 1813). Walczyła między innymi w bitwach i potyczkach pod Zanne (26 sierpnia), Jüterbogiem (6 września 1813) i Lipskiem (17-19 października 1813).
W latach 1918-1939 tradycje oddziału kontynuował 4 pułk Ułanów Zaniemeńskich, a w latach 1995-2010 3 batalion rozpoznawczy.

</doc>
<doc id="1130412" url="https://pl.wikipedia.org/wiki?curid=1130412" title="Tyczyński">
Tyczyński

Osoby o tym nazwisku, których noty biograficzne znajdują się w Wikipedii:

</doc>
<doc id="1130413" url="https://pl.wikipedia.org/wiki?curid=1130413" title="6 Pułk Ułanów (Księstwo Warszawskie)">
6 Pułk Ułanów (Księstwo Warszawskie)

6 Pułk Ułanów – oddział jazdy polskiej Armii Księstwa Warszawskiego.
Sformowany w 1806 w Bydgoszczy. Pod koniec 1809 roku pułk liczył 610 żołnierzy.
Mundur.
Do 1809 roku pułk posiadał barwy 3 Legii. Wyłogi i kołnierz były białe z dodatkami żółtymi lub złotymi.
Nie było to jednak takie oczywiste, gdyż w liście z 6 lipca 1807 roku płk Dziewanowski pytał ministra wojny o właściwe barwy munduru swej jednostki, bo gen. Dąbrowski postanowił, "aby kołnierze i łapki były karmazynowe, a klapy białe i na ten sposób dał już wiele mundurów narobić" a kierujący wówczas 3 Legią gen. Aksamitowski "kazał robić całe białe".
Od 1810 roku obowiązywała następująca barwa munduru:
Kołnierz biały z karmazynową wypustką. Rabaty granatowe z karmazynową wypustką.
Wyłogi granatowe z karmazynową wypustką.
Lampasy spodni karmazynowe.
Dowódcy pułku.
Pułkiem dowodzili:
Bitwy i potyczki.
Pułk brał udział w walkach w czasie pierwszej wojny polskiej 1807 roku, wojny polsko austriackiej, inwazji na Rosję 1812 roku i kampanii 1813 roku.
Bitwy i potyczki:

</doc>
<doc id="1130414" url="https://pl.wikipedia.org/wiki?curid=1130414" title="Hourglass">
Hourglass

Hourglass – druga solowa płyta wokalisty i frontmana zespołu Depeche Mode, Davida Gahana. Wydana została przez Mute i Virgin 23 października 2007 w Europie. Album został wyprodukowany przez samego wokalistę, Andrew Phillpotta i Christiana Eignera.
W Polsce nagrania uzyskały certyfikat złotej płyty.
Lista utworów.
Wszystkie utwory są autorstwa Davida Gahana, Andrew Phillpotta i Christiana Eingera
Bonus.
Bonus dostępny tylko w iTunes na wydaniu deluxe "Hourglass"

</doc>
<doc id="1130416" url="https://pl.wikipedia.org/wiki?curid=1130416" title="Władysław Malski">
Władysław Malski

Władysław Antoni Malski, ps. "Wład" (ur. 24 lipca 1894 w Zarudziu, zm. 1941) – polski żołnierz, polityk i działacz spółdzielczy, komendant główny Związku Strzeleckiego, poseł na Sejm II RP, senator Senatu II RP, członek Rady Związku Powiatów Rzeczypospolitej Polskiej w 1933 roku, Prezes Zarządu Centralnego Towarzystwa Organizacji i Kółek Rolniczych od 1935 roku, członek Komendy Naczelnej Związku Legionistów Polskich od 1936 roku.
Życiorys.
Urodził się w Zarudziu, na Kresach Wschodnich, w rodzinie Jana i Bronisławy z Bernalewskich. Ukończył liceum w Brodach, studiował na Wydziale Filozoficznym Uniwersytetu Lwowskiego. Przed rozpoczęciem I wojny światowej wstąpił do Związku Strzeleckiego. W 1914 wstąpił do I Brygady Legionów Polskich Józefa Piłsudskiego, gdzie dosłużył się stopnia sierżanta. W latach 1917–1918 był komendantem plutonu w służbie armii austro-węgierskiej na froncie włoskim. W 1918 wstąpił do Polskiej Organizacji Wojskowej i został komendantem Okręgu IX Częstochowa. Od 1920 był członkiem Związku Obrońców Ojczyzny, organizacji wywiadowczej wspierającej wybuch I powstania śląskiego. W tym samym roku został komendantem głównym Związku Strzeleckiego.
W 1923 w stopniu kapitana wystąpił z czynnej służby wojskowej i przestał dowodzić Związkiem Strzeleckim. Osiedlił się wraz z rodziną w Jodkiszkach, w powiecie lidzkim. Gospodarował na roli. Jednocześnie brał czynny udział w pracach Związku Osadników Wojskowych oraz ruchu spółdzielczym. Był m.in.: członkiem Rady Nadzorczej Związku Spółdzielni Spożywców RP „Społem” i prezesem Centralnego Towarzystwa Organizacji i Kółek Rolniczych. W 1926 był jednym z założycieli Związku Naprawy Rzeczypospolitej, w 1928 współtworzył Bezpartyjny Blok Współpracy z Rządem. W 1930 został wybrany na posła na Sejm, a w 1935 do Senatu II RP. Senator IV kadencji z województwa nowogródzkiego i senator V kadencji z nominacji Prezydenta RP. Funkcję senatora pełnił do wybuchu II wojny światowej.
We wrześniu 1939 jako rezerwista włączył się w obronę kraju. Po zajęciu województwa nowogródzkiego przez wojska radzieckie stanął na czele konspiracyjnej organizacji zawiązanej przez grupę wojskowych i członków Obrony Cywilnej w Lidzie.
26 lub 27 października 1939 został aresztowany przez NKWD w Jodkiszkach i uwięziony Lidzie, potem od 1940 roku w Mińsku. Jego dalsze losy nie są znane. Zmarł lub został zamordowany prawdopodobnie w 1941.

</doc>
<doc id="1130418" url="https://pl.wikipedia.org/wiki?curid=1130418" title="7 Pułk Ułanów (Księstwo Warszawskie)">
7 Pułk Ułanów (Księstwo Warszawskie)

7 Pułk Ułanów – oddział jazdy polskiej Armii Księstwa Warszawskiego. 
Opis.
Formowanie pułku rozpoczęto 20 kwietnia 1809 roku z inicjatywy prefekta płockiego Rajmunda Rembielińskiego w departamencie łomżyńskim i płockim. Nosił początkowo nazwę pułku jazdy płockiej. Do 28 grudnia 1809 nazywany 1 pułku jazdy galicyjsko-francuskiej. Od 1810 występował jako 7 pułk ułanów.
Pod koniec 1809 roku pułk liczył 610 żołnierzy.
Wiosną 1811 roku pułk przybył do Warszawy i zakwaterował się w Koszarach Mirowskich. Po sześciu tygodniach przegrupował się w okolice Radomia, gdzie ćwiczył wspólnie z 2 p.uł. Zakład pułkowy pozostał w Sieradzu, potem przeniósł się do Gniezna. 
Według Henryka Dembińskiego 7 pułk ułanów nie miał najlepszej opinii pod względem wyszkolenia: "W pułku był taki zarodek nieporządku, że do końca istnienia swego był zawsze ruchawką"
Mundur.
Od 1810 roku obowiązywała następująca barwa munduru:
 Kołnierz żółty z pąsową wypustką. Rabaty granatowe z pąsową wypustką.
 Wyłogi rękawów żółte z pąsową wypustką
Lampasy spodni żółte
Żółta barwa eksponowana była również na jednej ze stref proporczyka i nawiązywała do koloru przypisanego legii warszawskiej, na której terytorium formowała się jednostka.
Walki pułku.
Pułk brał udział w walkach w czasie wojny polsko austriackiej i inwazji na Rosję 1812 roku.
30 kwietnia 1809 pułk przeprawił się przez Bug i uderzył na graniczne posterunki austriackie, biorąc licznych jeńców. 2 czerwca pomiędzy Górą a Piasecznem z powodzeniem ścigał austriackich huzarów. 4 czerwca przeszedł na lewy brzeg Wisły i zdobył Kozienice. Niektórzy ułani pułku pozwalali sobie w czasie walk dokonywać "nieprawych rekwizycyj w sposobie szpecącym dostojność żołnierza polskiego", za co ich dowódca otrzymał surową reprymendę od naczelnego wodza. 
Bitwy i potyczki:

</doc>
<doc id="1130420" url="https://pl.wikipedia.org/wiki?curid=1130420" title="Iwan Mozżuchin">
Iwan Mozżuchin

Iwan Ilicz Mozżuchin (ros. Ива́н Ильи́ч Мозжу́хин; ur. 26 września 1889 w Penzie, Rosja, zm. 17 stycznia 1939 w Neuilly, Francja) – rosyjski aktor kina niemego.
Życiorys.
Urodził się w rodzinie właścicieli ziemskich. Za namową ojca studiował na Wydziale Prawa Uniwersytetu Moskiewskiego. Po dwóch latach rzucił jednak naukę na rzecz aktorstwa. W 1910 w Kijowie dołączył do wędrownej grupy teatralnej. Później grał w Moskwie, w półprofesjonalnym Teatrze Ludowym.
Filmową karierę rozpoczynał w wytwórni Chanżonkowa, od 1915 – w wytwórni Jermoliewa. Początkowo grał jedynie epizody, wkrótce jednak stał się gwiazdą rosyjskiego kina. Uważany za mistrza gry realistycznej i psychologicznej. Przez wiele lat współpracował z reżyserem Jakowem Protazanowem.
Gdy do władzy w Rosji doszli bolszewicy, przeprowadził się na Krym, a w 1920 r. wyjechał do Konstantynopola, potem do Paryża. Po sukcesie w "„Okowach małżeństwa”" otrzymał propozycję wyjazdu do Hollywood. Tam przeżył jednak zawód. Zagrał tylko w jednym filmie – "„The Surrender”." Z Hollywood wyjechał do Berlina, gdzie zagrał w pięciu filmach dla studia UFA.
Jego kariera zakończyła się wraz z nadejściem kina dźwiękowego. Mozżuchin mówił bowiem z bardzo silnym rosyjskim akcentem, dlatego coraz rzadziej był obsadzany w filmach. Uważał, że dźwięk to „koronny błąd nowego kina”.
Autor pamiętników „Kiedy byłem Stawroginem” (1927).
Jego pierwszą żoną była Nathalie Lissenko, aktorka, z którą często występował. Drugą żoną była duńska aktorka Agnes Petersen.
Zmarł w 1939 na gruźlicę.
Pochowany na cmentarzu prawosławnym w Sainte-Geneviève-des-Bois.

</doc>
<doc id="1130421" url="https://pl.wikipedia.org/wiki?curid=1130421" title="8 Pułk Ułanów (Księstwo Warszawskie)">
8 Pułk Ułanów (Księstwo Warszawskie)

8 Pułk Ułanów – oddział jazdy polskiej Armii Księstwa Warszawskiego. 
Pułk tworzył się w 1809 na Podolu galicyjskim. Do 28 grudnia 1809 nazywany "2 Pułkiem Jazdy Galicyjsko-Francuskiej". Pod koniec 1809 roku pułk liczył 954 żołnierzy.
Mundur.
Od 1810 roku obowiązywała następująca barwa munduru:
Kołnierz pąsowy; rabaty granatowe.
 Wyłogi rękawów pąsowe
Lampasy spodni pąsowe
Żołnierze pułku.
Dowódcy pułku
Walki pułku.
Pułk brał udział w walkach w czasie wojny polsko austriackiej, inwazji na Rosję 1812 roku i kampanii 1813 roku.
Bitwy i potyczki:

</doc>
<doc id="1130423" url="https://pl.wikipedia.org/wiki?curid=1130423" title="Roman Hurkowski">
Roman Hurkowski

Roman Aleksander Hurkowski (ur. 2 sierpnia 1949, zm. 14 grudnia 2010 w Warszawie) – polski dziennikarz sportowy, publicysta, autor książek poświęconych futbolowi.
Życiorys.
W latach 1974-1976 współpracował z "Przeglądem Sportowym". Następnie przez ponad 25 lat był związany z tygodnikiem "Piłka Nożna", w którym w latach 1998-2001 pełnił funkcję redaktora naczelnego. W roku 1981 na pół etatu pracował w warszawskim oddziale Biura Informacji Prasowej NSZZ Solidarność (BIPS). Z tego tytułu pisał do "Głosu Wolnego" (oficjalny dziennik I Zjazdu Solidarności) i współtworzył "Leksykon związkowy. Who’s who, What’s what Solidarność".
Współpracował także z "Tempem", "Nowym Światem", "Sportem", "Sportowcem", "Expresem Wieczornym", "Przeglądem" i "Magazynem Futbol".
Był wykładowcą dziennikarstwa na Uniwersytecie Łódzkim.
Jedna z jego książek, nosząca tytuł "Z piłką do Europy", została uznana za najlepszą sportową książką 2005 według "Gazety Wyborczej". Współpracował z Przemysławem Łonyszynem przy "Tajemnicy Mundialu", pierwszej polskiej powieści o tematyce piłkarskiej.
Pisał felietony m.in. dla portalu Reprezentacja.com.pl i e-Boisko.pl, gdzie był redaktorem naczelnym. Pełnił również tę funkcję w serwisie Futbolnet.pl.
W roku 1987 wygrał dla olimpijskiej reprezentacji Polski przegrany mecz z olimpijską reprezentacją Danii. Znalazł bowiem w składzie rywali nieuprawnionego do gry zawodnika i FIFA przyznała polskiej drużynie walkower. W drużynie duńskiej zagrał Per Frimann, który wcześniej rozegrał trzy spotkania w reprezentacji Danii w ramach eliminacji do mistrzostw świata w 1986 roku. Zgodnie z ówczesnymi przepisami w drużynie olimpijskiej mogli grać zawodnicy, którzy wcześniej grali w reprezentacji seniorskiej, o ile nie wystąpili na mistrzostwach świata lub w eliminacjach mistrzostw świata. W 1987 roku Frimann był już więc nieuprawniony do gry w drużynie olimpijskiej Danii.
Pomagał selekcjonerom Antoniemu Piechniczkowi i Andrzejowi Strejlauowi w prowadzeniu banku informacji pierwszej reprezentacji Polski, a Kazimierzowi Górskiemu w formowaniu kadry oldbojów.
Zmarł po trzyletniej chorobie serca. 22 grudnia 2010 został pochowany na cmentarzu Bródnowskim w Warszawie (kwatera 40M-6-1).

</doc>
<doc id="1130424" url="https://pl.wikipedia.org/wiki?curid=1130424" title="9 Pułk Ułanów (Księstwo Warszawskie)">
9 Pułk Ułanów (Księstwo Warszawskie)

9 Pułk Ułanów – oddział jazdy polskiej Armii Księstwa Warszawskiego.
Formowanie i zmiany organizacyjne.
Sformowany w 1809 roku w Wielkopolsce ze ściągniętej przez Dąbrowskiego z Chełmna kadry z zakładu pułkowego 6 p.uł i ze sformowanych w departamencie kaliskim w oparciu o zakład 4 psk dwóch nowych szwadronów. W końcu lipca zasilił go także oddział jazdy kujawskiej przyprowadzony przez szefa szwadronu Modlińskiego.
Do września tego roku był liczony w broni strzelców konnych i występował jako Jazda Poznańska, a do 28 grudnia 1809 nazywany "3 Pułkiem Jazdy Galicyjsko-Francuskiej". Wchodził w skład Dywizji Gdańskiej. Pod koniec 1809 roku pułk liczył 936 żołnierzy. Początkowo stacjonował w Koninie.
Mundur.
W 1809 roku do września, występując jako regimentem strzelców konnych, nosił zielone mundury z czarnymi wyłogami.
Od 1810 roku obowiązywała następująca barwa munduru:
 Kołnierz pąsowy z granatową wypustką; rabaty granatowe z białą wypustką.
 Wyłogi rękawów granatowe z białą wypustką
Dowódcy pułku.
Pułkiem dowodzili:
Walki pułku.
Pułk brał udział w walkach w czasie inwazji na Rosję 1812 roku i kampanii 1813 roku.

</doc>
<doc id="1130425" url="https://pl.wikipedia.org/wiki?curid=1130425" title="Saguia el Hamra">
Saguia el Hamra

Saguia el Hamra (arab. سقية الحمراء = "Sakija al-Hamra", hiszp. "Saguia el Hamra", fr. "Seguia el-Hamra") – sucha dolina w północnej części Sahary Zachodniej. W latach 1969–1975 była to też nazwa jednej z dwóch prowincji hiszpańskiej kolonii Sahara Hiszpańska na tych terenach (druga to Rio de Oro). Stolicą prowincji było Al-Ujun, a na jej terenach położone było także miasto Asmara, zaś granica z Rio de Oro przebiegała przez miasto Budżdur.

</doc>
<doc id="1130427" url="https://pl.wikipedia.org/wiki?curid=1130427" title="Saguia el-Hamra">
Saguia el-Hamra



</doc>
<doc id="1130428" url="https://pl.wikipedia.org/wiki?curid=1130428" title="Robert Wright (gubernator Maryland)">
Robert Wright (gubernator Maryland)

Robert Wright (ur. 20 listopada 1752, zm. 7 września 1826) – amerykański polityk z Maryland.
W latach 1801–1806 był senatorem Stanów Zjednoczonych ze stanu Maryland. W 1806 zrezygnował z tego stanowiska, by objąć pozycję gubernatora stanu Maryland, którą piastował do 1809. W latach 1810–1817 i ponownie w latach 1821–1823 był przedstawicielem siódmego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1130429" url="https://pl.wikipedia.org/wiki?curid=1130429" title="Seguia el-Hamra">
Seguia el-Hamra



</doc>
<doc id="1130430" url="https://pl.wikipedia.org/wiki?curid=1130430" title="MusicMan StingRay">
MusicMan StingRay

MusicMan StingRay – pierwsza gitara basowa firmy MusicMan, powstała dzięki współpracy Forresta White'a, Toma Walkera i Leo Fendera. Model ten zrewolucjonizował rynek muzyczny, wnosząc do niego zupełnie nowe brzmienie, którego szeroki zakres regulacji sprawił, że bas MusicMana dorobił się opinii jednego z najbardziej wszechstronnych instrumentów.
Historia.
W roku 1971 Leo Fender, zawiedziony na sposobie zarządzania jego byłą firmą przez korporację CBS, rozpoczął współpracę z Forrestem White'em oraz Tomem Walkerem w celu utworzenia konkurencyjnej marki, która otrzymała nazwę "MusicMan". Owocem ich kooperacji stał się instrument StingRay – gitara basowa, zaprezentowana w 1976 roku. Była odrobinę cięższa od Precision Bassu, a przetwornik typu soapbar umieszczony przy mostku korzystał z aktywnego przedwzmacniacza – był to pierwszy, seryjnie produkowany bas o aktywnej elektronice. Zarówno innowacyjna kontrola regulacji brzmienia, jak i szyjka o "satynowym" wykończeniu umożliwiającym szybkie przejścia z jednego końca podstrunnicy do drugiego szybko zadecydowała o sukcesie StingRaya. W późniejszym okresie produkcji pojawił się pięciostrunowy model, znany jako "StingRay 5", który – oprócz trójpasmowego equalizera – posiadał trójpozycyjny przełącznik kombinacji cewek. W roku 2000 powstała budżetowa wersja modelu StingRay – SUB – posiadająca matowe wykończenie, jasną płytkę ochronną oraz główkę w kolorze czarnym. Wszystkie instrumenty z tej serii posiadały również dwupasmową korekcję starego typu. Produkcję modelu SUB wycofano w 2007 roku z powodu zbyt wysokich kosztów produkcji.
Szczegóły techniczne.
W początkowych latach produkcji MusicMan wyposażony był w aktywną elektronikę dwupasmową, regulującą niskie (bass) oraz wysokie (treble) częstotliwości generowane przez przetwornik typu soapbar; posiadał również mostek z gąbkami wytłumiającymi struny. Po przejęciu firmy przez Erniego Balla bas zyskał dodatkowe pokrętło odpowiedzialne za środkowe pasmo (middle) i tradycyjny mostek. Idąc za sukcesem modelu Bongo, w 2005 roku MusicMan wypuścił na rynek edycję specjalną StingRaya, znaną jako HS lub HH. Charakteryzowała się dodatkowym przetwornikiem umieszczonym bliżej gryfu i pięciopozycyjnym przełącznikiem, odpowiedzialnym za wybór przystawek oraz rozłączanie cewek, co stwarzało jeszcze większe możliwości kreowania brzmienia. Konstrukcja czterostrunowych basów MusicMana, pomimo że jej jakość stała na wysokim poziomie, nie była wolna od wad. Jedną z nich jest różnica głośności strun E, A, D od struny G, która cierpiała na zniżony poziom głośności. Usterki tej nie zaobserwowano jednak w pięciostrunowych modelach StingRaya.
Artyści.
 Znanym użytkownikiem tego basu jest Flea (Red Hot Chili Peppers), który używał czterostrunowego modelu StingRay we wczesnych nagraniach zespołu. Cliff Williams (AC/DC) zwykle grał na basie MusicMana, podobnie jak Tim Commerford (Rage Against The Machine), zanim zamienił go na Fendera Jazz Bass. Pozostali znani artyści używający modelu StingRay to Rick Wills (Foreigner), Bernard Edwards (Chic), John Taylor (Duran Duran), Shavo Odadjian (System of a Down), Johnny Christ (Avenged Sevenfold), Mike Kroeger (Nickelback), oraz Tony Levin, dla którego firma specjalnie wykonała wersję o trzech strunach.

</doc>
<doc id="1130433" url="https://pl.wikipedia.org/wiki?curid=1130433" title="11 Pułk Ułanów (Księstwo Warszawskie)">
11 Pułk Ułanów (Księstwo Warszawskie)

11 Pułk Ułanów – oddział jazdy polskiej Armii Księstwa Warszawskiego. 
Sformowany pod koniec maja 1809 we Lwowie kosztem Adama Potockiego i innych. Pod koniec 1809 roku pułk liczył 899 żołnierzy.
Do 28 grudnia 1809 nazywany "4 Pułkiem Jazdy Galicyjsko-Francuskiej".
Mundur.
Od 1810 roku obowiązywała następująca barwa munduru: 
 Kołnierz karmazynowy z białą wypustką; rabaty karmazynowe.
 Lampasy karmazynowe.
Kadra dowódcza.
Dowódcy pułku:
Oficerowie:
Walki pułku.
Pułk brał udział w walkach w czasie inwazji na Rosję 1812 roku&lt;
Bitwy i potyczki:

</doc>
<doc id="1130434" url="https://pl.wikipedia.org/wiki?curid=1130434" title="Drżenie zamiarowe">
Drżenie zamiarowe

Drżenie zamiarowe – odmiana drżenia, inaczej drżenie ataktyczne ("tremor intentionalis") – mimowolne, nierytmiczne ruchy zwykle o zmiennej amplitudzie, dotyczące głównie kończyn górnych i pojawiające się w czasie zbliżania kończyny do celu, z tendencją do nasilania w czasie wykonywanego ruchu.
Typowo drżenie zamiarowe można uwidocznić podczas badania neurologicznego w tzw. próbie palec-nos. Prosi się pacjenta, aby palcem wskazującym wyciągniętej przed siebie ręki dotknął nosa. Jeśli przy tym zamierzonym ruchu pojawia się drżenie, tym większe im bliżej czubka nosa znajduje się palec, to próbę określa się jako dodatnią. Drżenie może być nieraz tak duże, że pacjent nie jest w stanie trafić palcem do nosa. Przy piciu płynu ze szklanki woda może się wylewać, a chory z trudem pije wodę uderzając zębami o naczynie.

</doc>
<doc id="1130435" url="https://pl.wikipedia.org/wiki?curid=1130435" title="Wadi ad-Dahab">
Wadi ad-Dahab



</doc>
<doc id="1130440" url="https://pl.wikipedia.org/wiki?curid=1130440" title="Jerzy Tyczyński (aktor)">
Jerzy Tyczyński (aktor)

Jerzy Tyczyński (ur. 8 kwietnia 1907 w Smile, zm. 19 sierpnia 2003 w Łodzi) – polski aktor.

</doc>
<doc id="1130441" url="https://pl.wikipedia.org/wiki?curid=1130441" title="15 Pułk Ułanów (Księstwo Warszawskie)">
15 Pułk Ułanów (Księstwo Warszawskie)

15 Pułk Ułanów – oddział jazdy polskiej Armii Księstwa Warszawskiego.
Sformowany w 1809 na Podolu galicyjskim. Do 28 grudnia 1809 nazywany "6 Pułkiem Jazdy Galicyjsko-Francuskiej". Pod koniec 1809 roku pułk liczył 916 żołnierzy.
Mundur.
Od 1810 roku obowiązywała następująca barwa munduru:
 Kołnierz karmazynowy z białą wypustką; rabaty karmazynowe z białą wypustką.
 Wyłogi rękawów karmazynowe z białą wypustką
 Lampasy spodni karmazynowe z białą wypustką.
Żołnierze pułku.
Pułkiem dowodzili:
Bitwy i potyczki.
Pułk brał udział w walkach w czasie wojny polsko austriackiej, inwazji na Rosję 1812 roku i kampanii 1813 roku.
Bitwy i potyczki:

</doc>
<doc id="1130443" url="https://pl.wikipedia.org/wiki?curid=1130443" title="Edward Lloyd (gubernator Maryland)">
Edward Lloyd (gubernator Maryland)

Edward Lloyd (ur. 22 lipca 1779, zm. 2 czerwca 1834 w Annapolis, Maryland) – amerykański polityk z Maryland. W latach 1806–1809 był przedstawicielem siódmego okręgu wyborczego w stanie Maryland w Izbie Reprezentantów Stanów Zjednoczonych. W latach 1809–1811 piastował stanowisko gubernatora stanu Maryland. W latach 1819–1826 był senatorem Stanów Zjednoczonych z Maryland.

</doc>
<doc id="1130444" url="https://pl.wikipedia.org/wiki?curid=1130444" title="Dynastia z Hauteville">
Dynastia z Hauteville



</doc>
<doc id="1130445" url="https://pl.wikipedia.org/wiki?curid=1130445" title="Słownik starożytności słowiańskich">
Słownik starożytności słowiańskich

Słownik starożytności słowiańskich: encyklopedyczny zarys kultury Słowian od czasów najdawniejszych – kilkutomowy słownik encyklopedyczny, dotyczący dziejów szeroko pojętej Słowiańszczyzny do końca XII wieku.
Historia.
Projekt powstania słownika zrodził się w gronie polskich slawistów już przed II wojną światową, doszło jednak wówczas do wydania tylko zeszytu próbnego (1934). Po wojnie inicjatywę podjęła na nowo Komisja Słowianoznawstwa Polskiej Akademii Umiejętności, a po rozwiązaniu PAU w 1952 roku przejął ją Instytut Zachodni.
Pierwszy tom słownika ukazał się w 1961 roku, ostatni wydano w 1996 roku. Redaktorami "Słownika" byli m.in. Władysław Kowalenko, Gerard Labuda i Tadeusz Lehr-Spławiński.

</doc>
<doc id="1130446" url="https://pl.wikipedia.org/wiki?curid=1130446" title="Keep Right">
Keep Right

Keep Right to dziesiąty solowy album rapera KRS-ONE.

</doc>
<doc id="1130447" url="https://pl.wikipedia.org/wiki?curid=1130447" title="Słownik Starożytności Słowiańskich">
Słownik Starożytności Słowiańskich



</doc>
<doc id="1130448" url="https://pl.wikipedia.org/wiki?curid=1130448" title="Edward Lloyd">
Edward Lloyd



</doc>
<doc id="1130451" url="https://pl.wikipedia.org/wiki?curid=1130451" title="17 Pułk Ułanów (Księstwo Warszawskie)">
17 Pułk Ułanów (Księstwo Warszawskie)

17 Pułk Ułanów – oddział jazdy Armii Księstwa Warszawskiego. 
Formowanie i działania.
Formowany w 1812 na Litwie w Kupiszkach. Rekrutowano żołnierzy z powiatów: wileńskiego, zawilejskiego, brasławskiego, wiłkomirskiego, upitskiego, rosieńskiego, szawelskiego i telszewskiego. Aby usprawnić formowanie jednostek, powołano specjalnych komisarzy, którzy mieli wspierać dowódców pułków. W 17 p. uł. był to gen. Puzyna. W lipcu 1812 roku do pułku trafiło 70 dezerterów i jeńców z armii carskiej.
Stacjonujący 1 grudnia 1812 roku w majątku Tyszkiewiczów w Birżach pułk liczył 1109 oficerów i żołnierzy.
Mundur.
W pułku obowiązywała następująca barwa munduru: 
 Kołnierz karmazynowy; rabaty granatowe z karmazynową wypustką.
 Lampasy spodni karmazynowe.
Dowódcy pułku.
Pułkiem dowodzili:
Wojny, btwy i potyczki.
Pułk brał udział w walkach w czasie inwazji na Rosję 1812 roku i kampanii 1813 roku.

</doc>
<doc id="1130452" url="https://pl.wikipedia.org/wiki?curid=1130452" title="Alžběta Pomořanská">
Alžběta Pomořanská



</doc>
<doc id="1130454" url="https://pl.wikipedia.org/wiki?curid=1130454" title="Rio do Ouro">
Rio do Ouro



</doc>
<doc id="1130456" url="https://pl.wikipedia.org/wiki?curid=1130456" title="18 Pułk Ułanów (Księstwo Warszawskie)">
18 Pułk Ułanów (Księstwo Warszawskie)

18 Pułk Ułanów – oddział jazdy Armii Księstwa Warszawskiego.
Formowanie i walki.
Formowanie 18 pułku ułanów powierzono początkowo Józefowi Wawrzeckiemu, ale ten, zajęty pracą w Komitecie Wojskowym i nie dysponując potrzebnym majątkiem, przekazał dowództwo Karolowi Przeździeckiemu.
Pod nowym dowództwem formowano pułk w Nieświeżu z poboru departamentu mińskiego. Aby usprawnić formowanie jednostek, powołano specjalnych komisarzy, którzy mieli wspierać dowódców pułków. W 18 p. uł. był to gen. Wyszkowski.
Wkrótce pułk musiał jednak opuścił swą bazę zagrożoną przez oddziały rosyjskie.
Walczył pod Kojdanowem 15 listopada 1812 roku. 1 grudnia 1812 roku, już po walkach na Mińszczyźnie, a szczególnie po bitwie pod Kojdanowem, pułk liczył jeszcze 486 oficerów i żołnierzy.
Mundur żołnierzy miał wyłogi w kolorze żółtym.

</doc>
<doc id="1130459" url="https://pl.wikipedia.org/wiki?curid=1130459" title="19 Pułk Ułanów (Księstwo Warszawskie)">
19 Pułk Ułanów (Księstwo Warszawskie)

19 Pułk Ułanów – oddział jazdy Armii Księstwa Warszawskiego.
Formowanie i działania.
Sformowany w 1812 w Nowogródku na Litwie z poborowych departamentu grodzieńskiego i części departamentu wileńskiego. Aby usprawnić formowanie jednostek, powołano specjalnych komisarzy, którzy mieli wspierać dowódców pułków. W 19 p. uł. był to chorąży pużański Ossowski. W lipcu 1812 roku do pułku trafiło 36 dezerterów i jeńców z armii carskiej.
1 grudnia, stacjonujący w Kiejdanach pułk liczył 808 oficerów i żołnierzy. 
Pułk walczył pod Sierakowem 12 lutego 1813.
Później 19 p.uł. połączony został z 17 p.uł. 
Kolor pułkowy - żółty. Paczuski podaje że: mundury z wyłogami granatowymi, ale z wypustką karmazynową.

</doc>
<doc id="1130461" url="https://pl.wikipedia.org/wiki?curid=1130461" title="20 Pułk Ułanów (Księstwo Warszawskie)">
20 Pułk Ułanów (Księstwo Warszawskie)

20 Pułk Ułanów – oddział jazdy Armii Księstwa Warszawskiego.
Formowanie i działania.
Sformowany w 1812 w Pińsku z poboru departamentu białostockiego i części departamentu grodzieńskiego. Aby usprawnić formowanie jednostek, powołano specjalnych komisarzy, którzy mieli wspierać dowódców pułków. W 20 p. uł. był to sędzia Bohuszewicz.
W listopadzie pułk mógł liczyć 400 ludzi. W końcu grudnia miał na stanie ponad 200 ludzi). Do Warszawy 15 stycznia 1813 roku dotarło z pułku 155 żołnierzy i 204 konie.
Barwa.
Stacjonujący w Białymstoku 20 p.uł. nosił mundury z granatowymi wyłogami i żółtą wypustką.
W 1813 roku używał mundurów z żółtymi wyłogami oraz karmazynowymi kołnierzami i wyłogami rękawów, a także mundurów wykonanych z zielonego sukna.

</doc>
<doc id="1130464" url="https://pl.wikipedia.org/wiki?curid=1130464" title="Trejos Devynerios">
Trejos Devynerios

Trejos Devynerios ("Trzy Dziewiątki", "999", "Trojanka litewska") – litewska nalewka ziołowa produkowana przez firmę Stumbras z Kowna. Zawiera wyciąg z 27 ziół (po 9 ziół gorzkich, 9 piekących i 9 aromatycznych) i od tej liczby pochodzi nazwa wyrobu. 
Historia.
Uważa się, że receptura Trejos Devynerios sięga do wieków XV – XVI. Preparat o podobnej recepturze na Łotwie jest nazywany balsamem Ryskim. Balsam ten oznaczał się właściwościami leczniczymi przydatnymi przy zaburzeniach żołądka i jelit, był używany już przed 250 laty i sporządzony według receptury Abrahama Kunze (16 składników). Receptura litewska zawędrowała do Europy Zachodniej, świadczą o tym napisy na produkowanych w Leipheimie (Niemcy) "Kräuter Mieke" (ziołach gorzkich). Według informacji jest to mieszanka 27 ziół, sporządzona według oryginalnej średniowiecznej receptury mnichów litewskich. Ten litewski lek był dobrze znany i bardzo popularny w Polsce jako Trojanka Litewska. Ze względu na wysoki wskaźnik goryczy i obecność licznych ziół aromatycznych preparat można zaliczyć do środków wykazujących działanie lecznicze. Przyjmowany 3x dziennie będzie pobudzał łaknienie poprzez zwiększanie wydzielania soków trawiennych i będzie normalizował pracę układu trawiennego. Preparat ma charakter środka wspomagającego terapię.

</doc>
<doc id="1130465" url="https://pl.wikipedia.org/wiki?curid=1130465" title="Ekskluzywa">
Ekskluzywa

Ekskluzywa (łac. "exclusiva" – „wykluczenie”) – w Kościele katolickim procedura umożliwiająca zawetowanie wyniku konklawe i tym samym zablokowanie zwycięskiej kandydaturze drogi na tron papieski. Podstawę prawną ogłaszania ekskluzywy stanowiło "Ius Exclusivæ" („prawo wykluczenia”). Nie wydaje się, aby było ono powiązane ze średniowiecznym zwyczajem zatwierdzania wyboru papieża przez (przeważnie) cesarza bizantyjskiego bądź rzymsko-niemieckiego. Ekskluzywa stanowiła zwyczajowo uznawane przez Kościół prawo sprzeciwu katolickiego cesarza lub króla wobec werdyktu konklawe. Przysługiwało ono władcom Hiszpanii, Francji i Austrii. Monarcha miał prawo wskazać jednorazowo jednego spośród kandydatów, który tym samym tracił szansę na zostanie papieżem. Władca osobiście nie brał udziału w konklawe, więc weto mógł zgłosić tylko wyznaczony przez niego kardynał. Pod pojęciem ekskluzywy rozumiano uroczystą, na ogół pisemną deklarację o wykluczeniu danego kandydata.
Precedens zastosowania ekskluzywy stanowiło konklawe w 1644 roku, gdy kardynał Gil Carrillo de Albornoz w imieniu króla Hiszpanii Filipa IV Habsburga zgłosił oficjalne weto wobec ewentualnego wyboru na papieża uznawanego za faworyta kard. Juliusza Cezarego (Giulio Cesare) Sacchettiego. Zwolennicy Sacchettiego próbowali początkowo zlekceważyć ekskluzywę, ale ostatecznie musieli się z nią pogodzić. W drugiej połowie XVII wieku ani razu nie doszło już do zgłoszenia weta w takiej formie, choć reprezentanci katolickich mocarstw (np. hiszpański kardynał Juan de Lugo y de Quiroga) utrzymywali, że mają prawo do jego zgłoszenia i praktycznie na każdym konklawe grozili jego zgłoszeniem, gdy tylko wypływała kandydatura niewygodna dla ich władcy. Mimo że nie brakowało przeciwników takich roszczeń królów do ingerencji w przebieg konklawe, zazwyczaj groźby takie okazywały się skuteczne i nie zdarzyło się, by doszło do wyboru kandydata wyraźnie nieakceptowanego przez któreś z mocarstw. Ostatecznie na początku XVIII wieku przyjęło się, że cesarz oraz królowie Francji i Hiszpanii mają prawo do zgłoszenia oficjalnego weta wobec jednego kandydata na każdym konklawe.
Po raz ostatni Ius Exclusivæ zostało zastosowane w 1903 r., gdy noszący tytuł króla apostolskiego cesarz Austrii Franciszek Józef I za pośrednictwem kardynała Jana Puzyny zablokował kandydaturę mającego większość głosów elektorów kard. Mariano Rampolli. W wyniku tego nowym papieżem został kardynał Giuseppe Sarto, który jako Pius X już w 1904 r. zniósł "Ius Exclusivæ". W wydanej przez niego konstytucji "Commissum nobis" stosowanie ekskluzywy przy wyborze papieża zostało zakazane pod karą ekskomuniki, kardynałów obowiązuje złożenie przysięgi o odmowie ulegania jakimkolwiek wpływom świeckim.
Przypadki zastosowania "Ius Exclusivæ".
W historii konklawe ekskluzywę zgłaszano siedmiokrotnie. Po trzy razy zgłaszały ją Hiszpania i Austria, a raz – Francja. W literaturze przedmiotu niekiedy wymienia się więcej przykładów, wynika to jednak z rozszerzonej interpretacji terminu „ekskluzywa”, rozciągającej jego znaczenie na wszelkie aktywne formy sprzeciwu katolickich mocarstw wobec poszczególnych kandydatur na konklawe.

</doc>
<doc id="1130466" url="https://pl.wikipedia.org/wiki?curid=1130466" title="Robert Wright">
Robert Wright



</doc>
<doc id="1130467" url="https://pl.wikipedia.org/wiki?curid=1130467" title="Andrzej Pisalnik">
Andrzej Pisalnik

Andrzej Pisalnik (ur. 28 października 1970 w Grodnie) – białoruski dziennikarz narodowości polskiej, tłumacz z języków rosyjskiego i białoruskiego na polski i odwrotnie.
Życiorys.
Pracował w grodzieńskich gazetach „Pahonia”, „Dień”, „Miestnoje Wriemia”. Publikował w pismach branżowych „Mediaekspiert” (Rosja) oraz „Abażur” (Białoruś). Od marca 2005 do sierpnia 2006 pełnił funkcję Redaktora naczelnego tygodnika „Głos znad Niemna” - później „Głos znad Niemna na uchodźstwie”, wydawanego przez Związek Polaków na Białorusi pod kierownictwem Andżeliki Borys, nieuznawany przez władze Białorusi. Od września 2006 jest korespondentem dziennika Rzeczpospolita. Najpierw przez blisko dwa lata pracował w Moskwie, obecnie jest korespondentem własnym w Grodnie. W 2000 bezskutecznie próbował założyć w Grodnie niezależną gazetę „Reporter”. Do rejestracji nie doszło z powodu braku uzgodnienia z władzami miejskimi adresu prawnego redakcji.
Andrzej Pisalnik niejednokrotnie był karany wysokimi karami grzywny oraz aresztami administracyjnymi za swoją działalność społeczną oraz dziennikarską.
W 1999 ukończył studia na Wydziale Dziennikarstwa i Nauk Politycznych Uniwersytetu Warszawskiego. Jest członkiem Rady Naczelnej Związku Polaków na Białorusi pod kierownictwem Andżeliki Borys. Od sierpnia 2013 roku, jako aktywny działacz ZPB zostaje szefem Działu Redakcyjnego przy Zarządzie Głównym ZPB, a zarazem redaktorem naczelnym portalu Znadniemna.pl
Jako tłumacz zaistniał w przekładach: 
Jest żonaty po raz drugi. Ma dwóch synów, z pierwszego i drugiego małżeństwa.

</doc>
<doc id="1130471" url="https://pl.wikipedia.org/wiki?curid=1130471" title="Al-Wali Mustafa Said">
Al-Wali Mustafa Said



</doc>
<doc id="1130476" url="https://pl.wikipedia.org/wiki?curid=1130476" title="Geraldine Rojas">
Geraldine Rojas

Geraldine Rojas – współczesna argentyńska tancerka i instruktorka tanga argentyńskiego.
Występowała m.in. w filmie "Assassination Tango" w 2002 w reżyserii Roberta Duvalla, w filmie
"Je ne suis pas là pour être aimé" 2005 ., oraz w "The man who captured Eichmann" w 1996.
Uczyła się podstawowych kroków w wieku 8 lat, m.in. pod wpływem matki. Zaczęła intensywnie tańczyć w wieku 15 lat. Jej pierwszymi nauczycielami była Vanina Bilous i Roberto Herrera. W 16 roku życia uciekła z domu. W 2002 występowała w spektaklu "Turbulencia" na festiwalu tanga "Amsterdam Tango Festival", Meervaart Theater. Występowała w przedstawieniach "Michelangelo", "Casa Blanca", "La Cumparsita", "Esquina Carlos Gardel" i "Caballito Blanco".
Tańczyła przez wiele lat z Javierem Rodriguezem. Obecnie (2007) jest żoną i partnerką Ezequiela Paludi. Występowała w spektaklu "Forever Tango" 

</doc>
<doc id="1130477" url="https://pl.wikipedia.org/wiki?curid=1130477" title="Osa-M">
Osa-M

Osa-M – radziecki system morskich przeciwlotniczych kierowanych pocisków rakietowych, klasy woda-powietrze, krótkiego zasięgu (oznaczenie w kodzie NATO: "SA-N-4 Gecko").
Historia.
Prace nad przeciwlotniczym kompleksem rakietowym bliskiego zasięgu rozpoczęto w ZSRR w 1960 r., jednocześnie na potrzeby wojsk lądowych (pod nazwą Osa) i marynarki (Osa-M). Oba systemy miały mieć zunifikowane rakiety i stacje naprowadzania. System morski miał stanowić uzbrojenie mniejszych okrętów, służące do ich samoobrony oraz uzupełniać uzbrojenie przeciwlotnicze większych okrętów. Opracowanie elementów zestawu zlecono różnym instytucjom, wiodącym konstruktorem był instytut NII-20 (późniejszy NPO Antiej). Podstawowym elementem był jednostopniowy pocisk rakietowy "9M33", naprowadzany komendami radiowymi. Pierwsze próby pocisku rozpoczęto w 1965, lecz rozwój przebiegał z trudnościami, między innymi wynikła potrzeba zwiększenia rozmiarów i masy pocisku w stosunku do założeń. Równolegle z pociskiem opracowano dwuprowadnicową chowaną wyrzutnię "ZIF-122" i stację radiolokacyjną śledzenia celów i naprowadzania pocisków.
W 1967 r. rozpoczęto próby morskie systemu na okręcie doświadczalnym OS-24 (dawnym krążowniku „Woroszyłow”). Przebiegały one również z trudnościami i ostatecznie system "Osa-M" przyjęto na uzbrojenie 4 października 1971 (według części źródeł, w 1972 lub 1973). Pierwsza wersja pocisku 9M33 umożliwiała zwalczanie celów na odległości do 9 km i lecących na wysokości 100–5000 m.
Rozwój.
W toku dalszego rozwoju skupiano się przede wszystkim na obniżeniu minimalnego pułapu atakowanych celów. W 1973 przyjęto na uzbrojenie zmodernizowany system "Osa-M2", z pociskami 9M33M o pułapie minimalnym obniżonym do 60 m, a w 1975 system "Osa-MA" z pociskami 9M33M2 o pułapie minimalnym 25 m i ulepszonych innych parametrach, w tym zasięgu 10 km (pociski te używane były też w lądowym kompleksie Osa-AK). W latach 80. przyjęto na uzbrojenie nowszą wersję systemu "Osa-MA2", z pociskami 9M33M3, mogącymi razić cele na wysokości od 5 m (pocisk atakował je z góry). Pod koniec lat 80. wprowadzono ostatnią wersję pocisków, 9M33M5. Starszych wyrzutni z reguły nie modernizowano do odpalania nowszych pocisków, natomiast z nowszych wyrzutni można było odpalać starsze pociski.
System Osa-M stosowany był na wielu typach okrętów radzieckich – łącznie na około 200 okrętach, co stanowiło rekord wśród radzieckich morskich systemów przeciwlotniczych, w tym na 9 zbudowanych poza ZSRR. Nie był używany w Polsce, aczkolwiek planowano jego zastosowanie na korwecie ORP „Kaszub”.
System ten używany był na okrętach projektów:
Opis systemu.
Pociski rakietowe rodziny 9M33 są jednostopniowe, na paliwo stałe, kierowane komendami radiowymi. Pierwszym pociskiem był 9M33 o zasięgu maksymalnym 9 km i pułapie zwalczanych celów od 100 do 5000 m. Mógł razić cele zbliżające się z prędkością do 420 m/s i manewrujące z przeciążeniem do 5 G.
Drugim typem pocisku był 9M33M, o pułapie minimalnym obniżonym do 60 m. Kolejny pocisk 9M33M2 miał zasięg maksymalny 10 km, pułap 25–5000 m i mógł razić cele zbliżające się z prędkością do 500 m/s i manewrujące z przeciążeniem do 8 G.
Pociski wystrzeliwane są z dwuprowadnicowej wyrzutni ZIF-122, na której pociski podczepione są typowo, pod belkami umieszczonymi po bokach podstawy i ruchomymi w zakresie kąta podniesienia. Nietypową cechą systemu jest to, że wyrzutnia w stanie spoczynku jest schowana pod pokładem, a jej studnia jest przykryta okrągłym rozsuwanym dwuczęściowym włazem. Przed akcją, wyrzutnia jest podnoszona do góry, od razu z pociskami na prowadnicach, skierowanymi podczas podnoszenia głowicami w dół. Pod pokładem znajdują się cztery pionowe bębny z 5 pociskami każdy; w celu przeładowania wyrzutnia musiała być opuszczona i trwa ono 26–35 sekund. Masa wyrzutni i mechanizmów wynosi 6850 kg.
Każda wyrzutnia współpracuje z własną stacją radiolokacyjną i naprowadzania 4R33. Stacja składa się z trzech anten na wspólnej podstawie. Paraboliczna antena okrężnego wykrywania celów miała słabsze parametry, niż w wersji lądowej, lecz wyrzutnia współpracowała z okrętowymi radarami dozoru ogólnego różnych typów, głównie MR-302 Rubka. Płaska antena śledzenia celu była taka, jak w wersji lądowej. Zastosowano tylko jeden komplet anten naprowadzania pocisku, w porównaniu z dwoma w wersji lądowej, zrezygnowano też z optycznego kanału śledzenia celu z kamerą telewizyjną. Zasięg wykrywania celu wynosił ok. 30 km, śledzenia 14–23 km, w zależności od wysokości. System jest jednokanałowy – jednocześnie może być atakowany jeden cel. Łącznie z nowszymi pociskami, modernizacji podlegała też stacja radiolokacyjna i aparatura naprowadzania.

</doc>
<doc id="1130480" url="https://pl.wikipedia.org/wiki?curid=1130480" title="Teresa Drozda">
Teresa Drozda

Teresa Katarzyna Drozda (ur. 24 stycznia 1975 we Wrocławiu) – polska dziennikarka radiowa. Prowadzi autorskie audycje kulturalne, zajmuje się też radiowym reportażem.
Życiorys.
Pracę w radiu rozpoczęła 1 października 1992 w Olsztynie. Współpracowała z Radiem Olsztyn, Radiem Bis, Programem 3 Polskiego Radia, Programem 1 Polskiego Radia i Polskim Radiem RDC.
W Programie Trzecim Polskiego Radia od 1997 do 2000 prowadziła m.in. "Powtórkę z Rozrywki", "Pół perfekcyjnej płyty", "Trójkę pod Księżycem". Od drugiej połowy lat dziewięćdziesiątych współpracowała z audycją "Gitarą i piórem" Janusza Deblessema, będąc jej współautorką i współprowadzącą. Okazjonalnie prowadziła "Akademię Rozrywki".
Od 1997 do 2021 roku związana z Polskim Radiem RDC. Prowadziła w nim audycję "Czeski Kousek" (poświęconą czeskiej muzyce, głównie poetyckiej i folkowej). Prowadziła na tej antenie "Strefę Piosenki" (od września 2013, poświęcona polskiej piosence poetyckiej, literackiej, autorskiej i aktorskiej), dawniej czwartkowe i wydania "Wieczoru RDC" i "Strefę Kultury" – obie audycje poświęcone rozmowom na tematy kulturalne (w tym teatrowi i literaturze).
W 1998 roku założyła niekomercyjny serwis internetowy "Strefa Piosenki" – poświęcony piosence autorskiej i artystycznej.
Od 1997 prowadzi koncerty na festiwalach piosenki w Warszawie, Krakowie, Gorlicach i innych. Jest członkinią Rad Artystycznych Studenckiego Festiwalu Piosenki w Krakowie oraz Ogólnopolskiego Festiwalu Piosenki Kabaretowej OSPA w Ostrołęce.
Zasiada w Radzie Nadzorczej Fundacji Okularnicy.
Jest autorką tekstu piosenki „Na miarę” (muz. Ryszard Brączek), która w 2005 roku znalazła się na płycie "Obok snów" zespołu Galicja.
Od lutego 2021, po odejściu z Polskiego Radia, prowadzi podkast pod tytułem "Drozdowisko".
Od września 2022 roku prowadzi podcast Teatru Muzycznego Capitol "Capitol na ucho", w którym rozmawia z aktorami i aktorkami Capitolu o teatrze i nich samych.

</doc>
<doc id="1130484" url="https://pl.wikipedia.org/wiki?curid=1130484" title="Tadeusz Pietrzykowski">
Tadeusz Pietrzykowski

Tadeusz Dionizy Pietrzykowski ps. „Teddy” (ur. 8 kwietnia 1917 w Warszawie, zm. 17 kwietnia 1991 w Bielsku-Białej) – polski pięściarz, trener, nauczyciel wychowania fizycznego, żołnierz Wojska Polskiego, jeden z pierwszych więźniów niemieckiego obozu koncentracyjnego Auschwitz (nr obozowy 77). Po wojnie świadek w procesie Rudolfa Hößa.
Życiorys.
Wychował się w rodzinie inteligenckiej. Matka Sylwina Bieńkowska po ukończeniu Seminarium Nauczycielskiego hrabianki Cecylii Plater-Zyberkówny uczyła w jednej ze szkół podstawowych w Warszawie. Jego ojciec, również Tadeusz, po skończeniu wydziału Budowy Dróg i Mostów na Politechnice Warszawskiej pracował jako projektant i inspektor nadzoru rozbudowy warszawskiego węzła kolejowego.
Mając 6 lat „Teddy” rozpoczął naukę w Państwowym Gimnazjum im. Stanisława Staszica w Warszawie, a następnie wstąpił do 16 Warszawskiej Drużyny Harcerskiej im. Zawiszy Czarnego. Żeby poprawić warunki materialne rodziny po śmierci ojca, wynajmował się do różnych prac domowych, udzielał korepetycji, uczył jazdy na łyżwach, a dzięki zdolnościom rysunkowym wykonywał rysunki dla studentów Akademii Sztuk Pięknych i studentów architektury. W 1939 uzyskał świadectwo maturalne w trybie eksternistycznym.
Karierę bokserską rozpoczął jako gimnazjalista, trenując między innymi pod okiem słynnego Feliksa Stamma w warszawskiej Legii. Był wicemistrzem Polski i mistrzem Warszawy w wadze koguciej.
Po wybuchu II wojny światowej uczestniczył jako podchorąży Centrum Wyszkolenia Kawalerii w Grudziądzu w obronie Warszawy. Od 8 września walczył w 1. Baterii Obrony Warszawy porucznika Janusza Łonickiego. Po kapitulacji próbował na wiosnę 1940 przedostać się do Francji i wstąpić do formowanego tam wojska polskiego. Aresztowany przez żandarmerię węgierską w pobliżu granicy węgiersko-jugosłowiańskiej został przekazany Niemcom. Przetrzymywany był kolejno w więzieniach w Muszynie, Nowym Sączu oraz Tarnowie, skąd 14 czerwca 1940 trafił z pierwszym transportem więźniów obozu koncentracyjnego Auschwitz.
Do historii przeszedł jako pięściarz toczący pojedynki w obozach koncentracyjnych (Auschwitz-Birkenau, Neuengamme, Bergen-Belsen). Pierwszą walkę w KL Auschwitz stoczył w marcu 1941, wygrywając z niemieckim kapo Walterem Dunningiem, przedwojennym wicemistrzem Niemiec w wadze średniej. W KL Auschwitz Teddy stoczył według różnych szacunków od 40 do 60 walk i przegrał tylko raz z holenderskim mistrzem w wadze średniej . W obozie Tadeusz Pietrzykowski utrzymywał bliski kontakt z rotmistrzem Witoldem Pileckim i został członkiem założonego przez niego Związku Organizacji Wojskowej. Kilkakrotnie spotkał się z ojcem Maksymilianem Kolbe, który zwrócił mu uwagę na potrzebę hamowania emocji i agresji mimo otaczającego zła. W 1943 Tadeusz Pietrzykowski został przeniesiony do obozu koncentracyjnego w Neuengamme. W dniu wyjazdu z KL Auschwitz Dunning wręczył mu dwie pary bokserskich rękawic jako wyraz szacunku. W Neuengamme stoczył około 20 walk bokserskich, między innymi z niemieckim bokserem Schallym Hottenbachem. Wyzwolenia przez żołnierzy brytyjskich doczekał 15 kwietnia 1945 w obozie Bergen-Belsen. Wstąpił do 1 Dywizji Pancernej gen. Stanisława Maczka, gdzie zajmował się prowadzeniem ćwiczeń sportowych dla żołnierzy, kontynuował też występy na ringu, w 1946 został mistrzem dywizji w swojej kategorii wagowej.
W 1946 powrócił do kraju. Z powodu trwałej utraty zdrowia w obozach koncentracyjnych nie osiągnął już przedwojennego poziomu w pięściarstwie. W 1947 roku był jednym ze świadków w procesie Rudolf Hößa. 1 marca 1951 został nauczycielem w Technikum Przemysłu Poligraficznego oraz ze szkole nr 68 w Warszawie. W 1955 został nauczycielem Wychowania Fizycznego w Liceum w Aninie. Uczył także przedmiotu w Hufcu ZHP Wawer. W 1958 wyjechał z Warszawy do Nowego Targu. W latach 1958–1962 był trenerem w klubie KS Gorce. W 1962 przeprowadził się do Bielska-Białej. Pracował tam w Miejskim Komitecie Kultury Fizycznej i Turystyki. Zmarł nagle. Został pochowany 22 kwietnia 1991 w Bielsku Białej.
Nawiązania w kulturze.
Był pierwowzorem bohatera noweli "Bokser i śmierć" Józefa Hena, na podstawie której słowacki reżyser Peter Solan zrealizował w 1962 film fabularny o tym samym tytule. Historia Tadeusza Pietrzykowskiego zostanie przedstawiona w powstającym filmie dokumentalnym o polskim boksie "Ring Wolny".
W 2020 Maciej Barczewski wyreżyserował film fabularny "Mistrz" o obozowych losach Pietrzykowskiego, którego rolę odtwarza Piotr Głowacki. W pozostałych rolach wystąpili m.in. Grzegorz Małecki, Marcin Bosak, Marian Dziędziel, Piotr Witkowski, Rafał Zawierucha, Marcin Czarnik i Jan Szydłowski. Premiera filmu odbyła się 27 sierpnia 2021.
W maju 2021 w MIIWŚ w Gdańsku miała miejsce wystawa malarstwa Tadeusza Pietrzykowskiego, który całe życie malował.
W 2021 łódzki raper Basti wydał album pt. "Osobisty Zbiór Wartości", na której pojawił się utwór pt. "Teddy" poświęcony Tadeuszowi Pietrzykowskiemu. Do utworu powstał też animowany wideoklip autorstwa Adama Kawałka.

</doc>
<doc id="1130485" url="https://pl.wikipedia.org/wiki?curid=1130485" title="Resor">
Resor

Resor – element resorujący, który najczęściej ma postać sprężyny wielopłytkowej utworzonej z płaskowników stalowych, zwanych piórami.
Pióra resoru wykonuje się głównie ze stali sprężynowej oraz poddaje się obróbce cieplnej i niekiedy kulkowaniu. Pióra mogą być wykonane również z tworzyw sztucznych. Pióra są wygięte, przy czym promień krzywizny zależy od długości pióra.
Resor piórowy odgrywa równocześnie rolę elementu prowadzącego i resorującego. Z uwagi na tarcie występujące pomiędzy poszczególnymi piórami, resor posiada również własności tłumiące. Jednak to zjawisko nie jest pożądane (wpływa na pogorszenie komfortu) i w celu jego ograniczenia stosuje się przekładki teflonowe, funkcję tłumiącą powierzając amortyzatorom.
Resory piórowe występują również w postaci pojedynczych piór.
Najczęściej stosowany resor to "resor półeliptyczny" który jest umieszczony równolegle do podłużnej osi pojazdu oraz zamocowany przegubowo obydwoma końcami do ramy lub nadwozia, a także podparty w środku osią nośną lub pochwą mostu napędowego. Ten typ resoru jest powszechnie stosowany w zawieszeniach zależnych.
W niektórych pojazdach, np. w Polskim Fiacie 126p, zastosowano poprzeczny resor piórowy w zawieszeniu przednim (niezależnym). Pełni on również funkcję stabilizatora. 

</doc>
<doc id="1130486" url="https://pl.wikipedia.org/wiki?curid=1130486" title="Wróżby kumaka">
Wróżby kumaka

Wróżby kumaka (niem. "Unkenrufe") – polsko-niemiecki dramat filmowy z 2005 roku w reżyserii Roberta Glińskiego. Ekranizacja powieści niemieckiego noblisty Güntera Grassa pod tym samym tytułem.
Zdjęcia powstały od 28 września do 15 listopada 2004. Plenery stanowiły miasta Gdańsk, Wilno, Düsseldorf, Neapol i Rzym.
Opis fabuły.
Urodzony w Gdańsku profesor historii sztuki, Alexander Reschke, żyjący w Bochum odwiedził w 1989 swoje miejsce urodzenia. Zamierzał zebrać materiał do swojej nowej książki. Przypadkowo na targu warzywnym poznaje urodzoną w Wilnie konserwatorkę zabytków, Aleksandrę Piątkowską. Zakochuje się w niej od pierwszego wejrzenia. W związku z podobnymi przeżyciami z lat młodości: po 1945 on i ona przymusowo zostali wysiedleni ze swojej rodzinnej miejscowości, postanowili założyć przedsiębiorstwo pogrzebowe i "Cmentarz Pojednania" ("Polnisch-Litauisch-Deutsche Friedhofsgesellschaft"), aby zapewnić pochówek wysiedleńcom w ich ziemi ojczystej.
Interes rozwijał się dobrze, było wielu chętnych do pochówków. Rozbudowana firma poszerzyła działalność o budowę hoteli dla żałobników oraz domy starców. W tym momencie Aleksandra i Alexander opuszczają przedsiębiorstwo. Biorą ślub i wyjeżdżają do Włoch w podróż poślubną. Tam oboje giną w wypadku samochodowym i zostają pochowani na włoskim cmentarzu.

</doc>
<doc id="1130487" url="https://pl.wikipedia.org/wiki?curid=1130487" title="Zasady sprawiedliwego opodatkowania">
Zasady sprawiedliwego opodatkowania

Każde publicznoprawne, nieodpłatne, przymusowe oraz bezzwrotne świadczenie pieniężne na rzecz Skarbu Państwa, województwa, powiatu lub gminy, wynikające z ustawy podatkowej powinno spełniać trzy główne zasady sprawiedliwego opodatkowania:
Implikacje.
Zasada zdolności płatniczej wyklucza podatki dotyczące całej społeczności o jednakowej wysokości, zapewnia on także, że osoby o tym samym poziomie zdolności płatniczej () powinny płacić te same wielkości podatków. Wyrażenie „wielkość podatków” zostało tu użyte z zamysłem, aby uchwycić możliwie szeroki zakres tego słowa. Rozstrzygnięcie czy stawka proporcjonalna, progresywna czy regresywna jest sprawiedliwa, pozostaje kwestią indywidualną. Stawka proporcjonalna sprawia, że każdy płatnik oddaje tą samą "część" (wyrażoną w %) swojego dochodu w postaci podatku. Stawka progresywna, może zostać uznana za sprawiedliwą ze względu na "malejącą krańcową użyteczność każdej następnej jednostki pieniężnej", a tym samym można to rozumieć za niewielką uciążliwość dla płatników o wysokich dochodach. Stawka regresywna, może być rozumiana za sprawiedliwą w przesłance pytania: Dlaczego bogaty ma oddawać większą "część" swojego dochodu niż biedniejszy, skoro "w wartościach absolutnych" (np. w zł) przy stawce regresywnej i tak będzie oddawał więcej?
Zasada korzyści może być obserwowana np. w podatku drogowym doliczanym do każdej jednostki paliwa (np. litra benzyny). Jego płatnicy – kierowcy, powinni uzyskiwać korzyść z wyremontowanych dróg.
Zasada prostoty, niestety ma w Polsce niewielkie zastosowanie. System podatkowy jest skomplikowany a jego stosowanie utrudnia różne rozumienie tych samych kwestii w różnych ustawach.

</doc>
<doc id="1130488" url="https://pl.wikipedia.org/wiki?curid=1130488" title="Tupfer">
Tupfer

Tupfer (l. mn.: tupfery, tupferki) - to jałowe lub niejałowe, okrągłe opatrunki wykonane z gazy, stosowane w zabiegach w celu zatamowania krwotoku lub oczyszczenia rany. Dodatkowo mogą być stosowane do dezynfekcji powierzchni skóry. Używane są w operacjach chirurgicznych i zabiegach stomatologicznych.
Tupfery wykonane są z gazy bawełnianej, bielonej bezchlorowo. Wyróżniamy następujące typy tupferów:

</doc>
<doc id="1130489" url="https://pl.wikipedia.org/wiki?curid=1130489" title="Felgueiras (Resende)">
Felgueiras (Resende)

Felgueiras to Sołectwa gminy Resende,w Portugalii, leżąca w dystrykcie Viseu, w regionie Północ w podregionie Douro Sul. Powierzchnia 8,27 km², Liczba ludności (2001) 315 mieszk. Gęstość zaludnienia 38,1 mieszk./km².

</doc>
<doc id="1130490" url="https://pl.wikipedia.org/wiki?curid=1130490" title="ASA (skala)">
ASA (skala)

Skala ASA – stosowana powszechnie w anestezjologii klasyfikacja oceniająca ryzyko operacyjne związane z wystąpieniem poważnych powikłań lub zgonu pacjenta w czasie znieczulenia albo po nim. Została opracowana przez American Society of Anaesthesiology (ASA). Początkowa wersja została opublikowana w 1963 r. i składała się z czterech pierwszych grup.
W systemie tym pacjenta kwalifikuje się na podstawie oceny przedoperacyjnej do jednej z pięciu grup (I–V) lub do grupy szóstej:
Dodatkowe oznaczenie E niekiedy stosuje się, gdy zabieg ma być wykonywany w trybie nagłym, natomiast literą P proponuje się oznaczanie ciężarnych.
Im niższa grupa ASA, tym ryzyko powikłań okołooperacyjnych mniejsze.
W postępowaniu z chorymi z ASA III lub IV powinien być zaangażowany doświadczony anestezjolog. Jeśli to możliwe, to chorymi z ASA V powinno się zajmować dwóch anestezjologów.

</doc>
<doc id="1130491" url="https://pl.wikipedia.org/wiki?curid=1130491" title="Robert Bartoszyński">
Robert Bartoszyński

Robert Bartoszyński (ur. 9 lipca 1933 w Warszawie, zm. 17 stycznia 1998) – polski matematyk, badacz teorii rachunku prawdopodobieństwa i statystyki.
Życiorys.
Studia matematyczne w 1955 ukończył na Uniwersytecie Warszawskim. W latach 1955–1985 pracował w Instytucie Matematycznym Polskiej Akademii Nauk. W 1959 obronił tam pracę doktorską "O słabej zbieżności miar". Habilitował się w 1969 i a od 1972 był dyrektorem Zakładu Zastosowań Rachunku Prawdopodobieństwa.Tytuł profesora nadzwyczajnego uzyskał w roku 1973. Od 1983 był także profesorem na Wydziale Statystyki w Ohio State University w Stanach Zjednoczonych.
Jego syn Tomek Bartoszyński jest także matematykiem (zajmującym się teorią mnogości).
Dorobek naukowy.
Badania naukowe Roberta Bartoszyńskiego dotyczyły teorii procesów stochastycznych i probabilistycznego modelowania zjawisk biologicznych (w tym rozwoju epidemii, rozwoju raka, modelami ofiary-drapieżcy). Wprowadzony przez niego proces stochastyczny modelujący rozwój wścieklizny nazywany jest obecnie procesem Bartoszyńskiego.
Na dorobek naukowy składa się około 80 prac naukowych i książek, w tym:

</doc>
<doc id="1130495" url="https://pl.wikipedia.org/wiki?curid=1130495" title="André Rieu">
André Rieu

André Léon Marie Nicolas Rieu (ur. 1 października 1949 w Maastricht) – holenderski skrzypek, kompozytor i dyrygent, założyciel Orkiestry Johanna Straussa.
Życiorys.
André Léon Marie Nicolas Rieu jest synem dyrygenta Orkiestry Symfonicznej w Maastricht, został wychowany w rodzinie z tradycjami muzycznymi. Od dziecka zafascynowany był muzyką orkiestrową, w wieku 5 lat rozpoczął naukę gry na skrzypcach. W latach 1968–1973 studiował w klasie skrzypiec w Konserwatorium Królewskim w Liège i Konserwatorium w Maastricht. W latach 1974–1977 kontynuował studia u André Gertlera w brukselskim Konserwatorium Królewskim, które ukończył z wyróżnieniem "Premier Prix".
W 1987 utworzył Orkiestrę Johanna Straussa, która pierwotnie składała się z dwunastu muzyków. Pierwszy ich koncert został zagrany 1 stycznia 1988 roku. Obecnie w składzie orkiestry znajduje się 80–150 muzyków.
Cechy charakterystyczne muzyki i koncertów.
André Rieu podziela opinię, iż muzyka Johanna Straussa była ówczesną muzyką rozrywkową i teraz powinna być traktowana podobnie. Chociaż przeważającą część jego repertuaru stanowi muzyka poważna, sposób jej wykonania jest daleki od przyjętych zwyczajów. W czasie koncertów i na płytach, na przemian z dziełami Straussów i im współczesnych wykonywane są utwory ludowe z różnych krajów, muzyka filmowa oraz utwory powstałe jako składanka kilkunastosekundowych fragmentów kilku utworów.
W czasie występów André Rieu zmienia się z dyrygenta w solistę i odwrotnie. Zdarzało się, że muzyce orkiestry towarzyszyło uderzanie młotem kowalskim w kowadło i wystrzały rewolwerowe. Publiczność bywa zachęcana do wspólnego śpiewania partii operetkowych lub tańca.
Życie prywatne.
W 1975 roku wziął ślub ze swoją managerką Marjorie Kochmann, z którą ma dwóch synów: Marca (1978) i Pierre’a (1981). André Rieu mówi po niderlandzku, angielsku, francusku, niemiecku, włosku, hiszpańsku oraz w języku limburskim.

</doc>
<doc id="1130496" url="https://pl.wikipedia.org/wiki?curid=1130496" title="Piotr Salaber">
Piotr Salaber

Piotr Salaber (ur. 1966 we Wrocławiu) – polski kompozytor, pianista i dyrygent. Przeważającą część jego dorobku kompozytorskiego stanowi muzyka teatralna i filmowa.
Życiorys.
Urodził się w 1966 r. we Wrocławiu. W młodości osiedlił się w Bydgoszczy, gdzie ukończył I Liceum Ogólnokształcące im C.K. Norwida. Dyplom w klasie fortepianu uzyskał w klasie prof. Barbary Muchenberg w Szkole Muzycznej II st. w Toruniu. Ukończył bydgoską Akademię Muzyczną im. Feliksa Nowowiejskiego, najpierw w klasie dyrygentury chóralnej prof. Henryka Gostomskiego, a następnie ukończył również Wydział Kompozycji i Teorii Muzyki. Na kadencję 2020-2024 została powierzona mu funkcja Dziekana Wydziału Dyrygentury, Jazzu i Edukacji Muzycznej w swojej macierzystej uczelni Akademii Muzycznej w Bydgoszczy. Od 2001 roku mieszka w Warszawie, niedaleko miejsc, gdzie przed wojną mieszkali jego dziadkowie i pradziadkowie ze strony mamy.
Laureat Amadeusza 2017 – nagrody kompozytorskiej Teatru Polskiego Radia oraz Honorowej Perły Polskiej Gospodarki w dziedzinie Kultury (2017).
W latach 1998-2002 uczestniczył w Mistrzowskich Kursach Interpretacji i Kompozycji, prowadzonych przez Karlheinza Stockhausena w Kuerten koło Kolonii (1998-2002). We współpracy z Markusem Stockhausenem skomponował utwór na trio jazzowe i orkiestrę symfoniczną Choral und Sehnsucht, którego prawykonanie odbyło się 19 marca 2002 roku w Konzertsaal w Solingen koło Kolonii. Warsztat kompozytorski doskonalił także pod kierunkiem Elżbiety Sikory, Alaina Savoureta i Ewy Synowiec (Międzynarodowy Kurs dla Kompozytorów, Gdańsk 2000). W 2005 roku uzyskał stopień naukowy doktora w zakresie sztuk muzycznych, w dyscyplinie dyrygentura, habilitację w tej dziedzinie uzyskał w roku 2012, w latach 2013-2021 profesor nadzwyczajny Akademii Muzycznej w Bydgoszczy.
Postanowieniem z 27 lipca 2021 otrzymał nominację profesorską, uzyskując tytuł profesora sztuki w dyscyplinie sztuk muzycznych.
16 października 2021 w I LO im. C. K. Norwida w Bydgoszczy odbyła się uroczystość nadania jednej z sal imienia Piotra Salabera, absolwenta w klasie mat-fiz. z 1984 r. Swoje sale, zgodnie z tradycją szkoły, mają już reżyser Jerzy Hoffman, matematyk i kryptolog Marian Rejewski i filozof Michał Paweł Markowski.
27 listopada 2021 Piotr Salaber odsłonił swój autograf w Bydgoskiej Alei Autografów na ul. Długiej. 
W czasie studiów wygrał środowiskową Giełdę Piosenki Studenckiej - Bydgoszcz "85. W tym samym roku, jako reprezentant Klubu WSP „Beanus” zdobył wyróżnienie na Festiwalu Piosenki Studenckiej w Krakowie. Rok później został zakwalifikowany do Festiwalu Piosenki Polskiej - opolskich „Debiutów”, gdzie wystąpił w 1986 r.
Po ukończeniu studiów z grupą bydgoskich aktorów przygotował dla „Węgliszka” - „Niezapomniane piosenki”. Jako pianista podróżował po świecie: Seszele, USA, Meksyk, Mauritius, Singapur, wschodnią Afrykę, Jawę, Sumatrę, Egipt, Rosję. Z podróży tych napisał cykl reportaży opublikowanych w Ilustrowanym Kurierze Polskim oraz na antenie Polskiego Radia w Bydgoszczy. Następnie powrócił do Bydgoszczy i objął stanowisko kierownika muzycznego Teatru Polskiego. W okresie 1994-2001 skomponował muzykę do ponad 20 spektakli („Makbet”, „Lot nad kukułczym gniazdem”, „Dziady”, „Sonet”) a kilkadziesiąt z nich opracował muzycznie. Współpracował wówczas również z teatrami z: Warszawy, Katowic, Gdyni, Gdańska, Płocka.
Napisał muzykę do prezentowanego na „Darze Pomorza” - „Cesarza” Ryszarda Kapuścińskiego. Skomponował cykl utworów na orkiestrę i śpiewających aktorów do popularnych wierszy Juliana Tuwima dla dzieci. Jako pianista występował często w Orkiestrze Salonowej im, J. Straussa pod kierownictwem Marka Czekały. Z kabaretem „Masztalskich” występował w całej Polsce, a także w Stanach Zjednoczonych i Kanadzie. Opracowywał również muzycznie (na przemian z Bogdanem Ciesielskim) doroczne „Szopki Bydgoskie” grane od 1996 r. w „Węgliszku”. Dokonywał również eksperymentów artystycznych: grał z orkiestrą „Kabaret Starszych Panów” na plaży w Gdyni-Orłowie koncert na instrumentach elektronicznych na 40-metrowym wysięgniku na bydgoskim Starym Rynku itp. W 1997 r. otrzymał doroczną Nagrodę Kulturalną Bydgoskiego Informatora Kulturalnego.
Popularność przyniosły mu jego działania muzyczno-telewizyjne. Od 2000 roku występował w telewizji Polsat w popularnym talk-show Mariusza Szczygła "Na każdy temat", a od roku 2003 był współgospodarzem programów "Joker" i "Rozmówki polsko-polskie" w TV4, prowadząc od fortepianu zespół Salaber Band. Był też autorem muzyki do tych i innych programów telewizyjnych (m.in. „Piraci”, „Twarz tygodnia”, „Niespodzianka”, „Ściśle jawne”).
Wielokrotnie stawał za pulpitem dyrygenckim Filharmonii Pomorskiej, Kaliskiej, Kieleckiej, Wrocławskiej, Orkiestry Symfonicznej w Zamościu, Filharmonii Kameralnej w Łomży, Orkiestry Symfonicznej Óbudai Danubia Zenekar w Teatrze Narodowym w Budapeszcie.
Podczas XI Międzynarodowego Festiwalu Gombrowiczowskiego w Radomiu (2014), Operetka W. Gombrowicza z muzyką P. Salabera w wyk. Teatru Narodowego oraz orkiestry Óbudai Danubia Zenekar z Budapesztu w reż. A. Bubienia zdobyła Grand Prix.
Współpracuje z TVP1, TV Polonia, TV Polsat, Programem 3 PR oraz wieloma teatrami dramatycznymi w Polsce (Ateneum, Teatr 6 Piętro, Warszawa), a także Rosji (Bolshoi Drama Theater, Sankt Petersburg, Sovremennik Theater, Moskwa), Francji (Atelier-Théâtre, Paryż), Kanadzie (The Popular Theatre, Vancouver), na Węgrzech (Csokonai Theater, Debrecen), (Csokonai Nemzeti Szinhaz - Teatr Narodowy w Budapeszcie), a także Puppet and It's Double Theatre, Tajwan.
Jest autorem książki "Dyrygent w studio czyli mikrofon zamiast publiczności - w siedmiu pytaniach i odpowiedziach. Specyfika pracy dyrygenta podczas nagrań studyjnych muzyki filmowej i teatralnej". Publikacja zawierającą również płytę CD ukazała się w Wydawnictwie Naukowym Uniwersytetu Mikołaja Kopernika w Toruniu. Dyryguje wszystkimi nagraniami swojej muzyki teatralnej i filmowej.
Od roku akademickiego 2006/2007 wykłada na Uniwersytecie Jagiellońskim w Krakowie, w Instytucie Sztuk Audiowizualnych, a od 2010/2011 w Akademii Muzycznej w Bydgoszczy, w 2016 gościnnie również w Vancouver w Kanadzie na University of British Columbia.
Twórczość.
Jest autorem muzyki do ponad stu spektakli teatralnych, piosenek, programów radiowych i telewizyjnych, trzech filmów kinowych i seriali TV a także utworów orkiestrowych, chóralnych i fortepianowych. Jego muzyka do spektaklu Bracia Karamazow w reż. Andrzeja Bubienia została umieszczona przez miesięcznik "Teatr" w kategorii "Najlepszy, najlepsza, najlepsi..." w sezonie teatralnym 2006/2007.
W swojej twórczości kompozytorskiej łączy technikę brzmień instrumentów klasycznych i elektronicznych, wykorzystując między innymi doświadczenia zdobyte na kursach Stockhausenowskich. Dowodem tego jest nie tylko jego muzyka teatralna, ale także Missa Mundana, msza na chór, orkiestrę, solistów, organy i media elektroniczne, dedykowana papieżowi Janowi Pawłowi II. Jej prawykonanie, pod dyrekcją kompozytora, miało miejsce 3 kwietnia 2005 roku, kilkanaście godzin po śmierci Jana Pawła II, w Katedrze Bydgoskiej.

</doc>
<doc id="1130499" url="https://pl.wikipedia.org/wiki?curid=1130499" title="Al-Hadżdż Muhammad Amin al-Husajni">
Al-Hadżdż Muhammad Amin al-Husajni

Al-Hadżdż Muhammad Amin al-Husajni (ur. 1895 lub 1897, zm. 4 lipca 1974) – palestyński nacjonalista i polityczny przywódca ruchu muzułmańskiego w Mandacie Palestyny, w latach 1921-1948 wielki mufti Jerozolimy. Doprowadził do wybuchu arabskich zamieszek antyżydowskich w latach 1936–1939. Uciekając przed aresztowaniem zbiegł na emigrację, gdzie kontynuował swoją działalność antyżydowską.
Młodość.
Muhammad Amin al-Husajni urodził się w Jerozolimie, będącej wówczas częścią Imperium Osmańskiego (obecnie Izrael). Był synem ówczesnego muftiego miasta Mohammeda Tahir al-Husajni, który już wówczas był żarliwym przeciwnikiem syjonizmu. Klan Husajni należał do jednych z najzamożniejszych rodzin w południowej Palestynie, i posiadał ziemie położone wokół Jerozolimy. Trzynastu członków klanu było kolejnymi burmistrzami Jerozolimy w latach 1864-1920. Brat Amina, Kamil al-Husajni był wielkim muftim Jerozolimy. Młody Amin ukończył szkołę islamską w Jerozolimie, ucząc się jednocześnie języka tureckiego w szkole rządowej, francuskiego u francuskich misjonarzy katolickich i u Alberta Antébi (dyrektor Alliance Israélite Universelle – był przeciwnikiem ruchu syjonistycznego). Następnie udał się na Uniwersytet Al-Azhar w Kairze, gdzie studiował prawo islamskie pod zwierzchnictwem Raszida Rida (był menotem Amina do swojej śmierci w 1935 r.). W 1913 roku razem z matką wziął udział w pielgrzymce (hadżdż) do Mekki. Potem wyjechał do Stambułu na studia.
Kariera wojskowa.
Wraz z wybuchem w 1914 roku I wojny światowej Amin wstąpił do tureckiej armii. Służył jako oficer artylerii w 48 Brygadzie stacjonującej w okolicach miasta Izmir. W listopadzie 1916 roku otrzymał trzy miesiące urlopu na leczenie się. Powrócił wówczas do rodzinnej Jerozolimy, którą w międzyczasie zajęli Brytyjczycy. Przyłączył się do arabskich żołnierzy Fajsala I, walcząc z Turkami w celu wyzwolenia Palestyny. Następnie przez krótki czas pracował w brytyjskiej administracji w Jerozolimie i Damaszku.
Wczesna działalność polityczna.
W 1919 roku Amin al-Husajni wziął udział w Kongresie Pan-Syryjskim, który odbył się w Damaszku. Poparł kandydaturę Fajsala I na króla Wielkiej Syrii. W tym samym roku al-Husajni założył w Jerozolimie prosyryjski klub nazwany „Arab Club” ("An-Nadi Al-Arabi"). Rywalizował on z innym ważnym palestyńskim klanem Naszaszibi, który utworzył podobny klub pod nazwą „Literary Club” ("Al-Muntada al-Adabi"). Rywalizacja toczyła się o wpływ na opinię publiczną arabskiej społeczności w Palestynie. W tym samym czasie zaczął pisać artykuły do arabskiego dziennika „"Południowa Syria"” (arab. سوريا الجنوبية, "Surijja al-Dżanubijja"), który od września 1919 roku był wydawany w Jerozolimie. Podczas corocznej procesji "Nabi Musa" w Jerozolimie, w kwietniu 1920 roku wybuchły gwałtowne arabskie protesty przeciwko realizacji brytyjskiej deklaracji Balfoura, która była obietnicą utworzenia w Palestynie „"żydowskiej siedziby narodowej"”. W zamieszkach w Nabi Musa zniszczeniu uległo wiele żydowskich sklepów i domów w mieście. Raport brytyjskich władz mandatowych rozłożył winę za wybuch rozruchów po obu stronach narastającego w Mandacie Palestyny konfliktu. Amin al-Husajni został oskarżony o nakłanianie Arabów „płomiennymi mowami” do rozruchów. Przed wydaniem wyroku przez sąd wojskowy, zdołał on uciec wraz z wieloma innymi arabskimi nacjonalistami. Brytyjski sąd skazał go zaocznie na dziewięć lat więzienia.
Po kwietniowych rozruchach w Jerozolimie doszło do poważnego rozłamu pomiędzy arabskimi klanami Husajni a Naszaszibi. Brytyjski wojskowy gubernator Jerozolimy, pułkownik Storrs odwołał Musę Kazima Paszę al-Husajniego z funkcji burmistrza Jerozolimy, a na jego miejsce powołał Raghiba an-Naszaszibiego. Pogłębiło to poczucie wyrządzonej krzywdy w klanie Husajni. Amin, przebywający na emigracji w Transjordanii, zaangażował się w szerzenie doktryny politycznej panarabizmu, nawołując do utworzenia Wielkiej Syrii na terenach zajmowanych współcześnie przez Syrię, Liban, Irak, Jordanię i Izrael. Wszystkie te marzenia upadły w 1920 roku wraz z utworzeniem Francuskiego Mandatu Syrii. Francuskie wojska wkroczyły do Damaszku i obaliły rządy Fajsala I. W nowej rzeczywistości, Amin al-Husajni odwrócił swoje zainteresowanie od Damaszku i skoncentrował uwagę ideologii panarabskiej na Jerozolimie, starając się przeciwdziałać napływowi żydowskich imigrantów do Palestyny. Swoją działalność prowadził z emigracji przy pomocy tajnego stowarzyszenia "Al-Fida’ijja", które wraz z organizacją "al-Icha’ wal-‘Afaf" odegrały ważną rolę w tajnych rozmowach z Brytyjczykami na temat przeciwdziałania dalszej działalności syjonistów w Palestynie.
Wielki mufti Jerozolimy.
Po śmierci swojego brata Kamila, w styczniu 1922 roku brytyjski wysoki komisarz Palestyny sir Herbert Samuel ułaskawił al-Husajniego, umożliwiając mu w ten sposób powrót do Jerozolimy. Podczas wyborów nowego wielkiego muftiego Jerozolimy reprezentanci oddali cztery głosy na członka klanu Husajni, i trzy głosy na członka klanu Naszaszibi. Sir Herbert Samuel pragnął jednak zachować pewną równowagę sił, i ze względu na fakt, że burmistrzem miasta był Raghib an-Naszaszibi, wskazał on na szejka Hussam ad-Dina Dżarallaha. Gdy ten jednak wycofał swoją kandydaturę, automatyczny wybór wskazał na Amina al-Husajniego. W ten sposób został on wielkim muftim Jerozolimy. W tym samym roku Amin al-Husajni stanął na czele Najwyższej Rady Muzułmańskiej, powołanej do życia w 1921 roku przez sir Samuela. Rada kontrolowała fundusze wakf warte dziesiątki tysięcy funtów i sprawowała nadzór nad działalnością islamskich sądów w Palestynie. Najwyższa Rada Muzułmańska i jej przewodniczący al-Husajni, uważała się za strażnika jednego z trzech świętych miejsc islamu i rozpoczęła międzynarodową kampanię zbierania funduszy na renowację meczetu Al-Aksa i Kopuły na Skale. Cały ten obszar znajdował się wówczas w ruinie i wymagał gruntownych prac renowacyjnych. Al-Husajni zlecił wykonanie prac tureckiemu architektowi Mimarowi Kemalettinowi. Amin był zdecydowany przekształcić meczet Al-Aksa w symbol pan-arabskiego i palestyńskiego nacjonalizmu w walce z napływem żydowskich imigrantów do Palestyny. Prowadząc swoją kampanię często oskarżał Żydów o planowanie przejęcia kontroli nad Murem Zachodnim, który był niezbywalną własnością i częścią meczetu Al-Aksa. Wzajemne oskarżenia przyczyniały się tylko do wzrostu napięć pomiędzy obydwoma społecznościami w mieście. Obie społeczności – arabska i żydowska – patrzyły na wszystkie problemy tylko z punktu widzenia własnej tradycji i własnych interesów. W dniu 26 sierpnia 1928 roku Amin al-Husajni przewodniczył w uroczystościach zakończenia pierwszego etapu prac renowacyjnych w meczecie Al-Aksa. W uroczystościach uczestniczyli przedstawiciele wszystkich krajów muzułmańskich, które sfinansowały realizację projektu. Wśród obecnych był emir Transjordanii Abd Allah I.
Rozruchy arabskie 1929.
Miesiąc później, w dniu 23 września 1928 roku Żydzi przygotowywali się do obchodzenia przy Zachodnim Murze tradycyjnego święta żydowskiego Jom Kipur. Sługa synagogi (szames), na polecenie rabinów, ustawił ogrodzenie oddzielające miejsca modlitw mężczyzn od kobiet. Było to zgodne z tradycją żydowską, jednak władze muzułmańskie złożyły w tej sprawie skargę do wysokiego komisarza Palestyny sir Harry Luke’a. Skarga zwracała uwagę, że wystawienie ogrodzenia (parkanu) narusza status quo. W reakcji na skargę, brytyjscy policjanci siłą usunęli ogrodzenie. Wywołało to kłótnie i przepychanki pomiędzy żydowskimi wiernymi a policjantami. Cały incydent miał jednak o wiele bardziej poważne następstwa. Zdarzenie to wywołało protesty społeczności żydowskiej na całym świecie, a żydowska Rada Narodowa zażądała wydzielenie Zachodniego Muru spod brytyjskiej administracji mandatowej. W odpowiedzi muzułmanie zorganizowali Komitet Obrony i zorganizowali olbrzymi protestacyjny wiec na placu przed meczetem Al-Aksa. Równocześnie rozpoczęto prowadzenie hałaśliwych prac budowlanych powyżej żydowskiego miejsca modlitw, a przez plac przed Zachodnim Murem zaczęły przechodzić liczne karawany kupieckich osłów. Wywoływało to rozdrażnienie i wybuchy gniewu modlących się Żydów. Wzajemne oskarżenia, przeciągające się rozmowy, wyjaśnienia, dochodzenia i negocjacje toczyły się przez cały rok.
W dniu 15 sierpnia 1929 roku (żydowskie święto Tisza be-Aw upamiętniające datę zburzenia Pierwszej i Drugiej Świątyni Jerozolimskiej), grupa rewizjonistycznej młodzieży z ruchu Bejtar zebrała się w Tel Awiwie skandując hasła: „"Mur jest nasz!"”. Następnego dnia muzułmanie po modlitwie w meczecie Al Aksa, przeszli przez plac przed Zachodnim Murem, wyrywając Żydom tality i modlitewniki. Podczas całego zajścia nikomu nic się nie stało. Napięcie jednak w całym kraju narastało, i 17 sierpnia doszło do brutalnego zabójstwa siedemnastoletniego żydowskiego chłopca, i ciężkiego zranienia Araba w bójce. Pogrzeb zabitego chłopca odbył się w dniu 21 sierpnia w formie publicznej demonstracji. Doszło wówczas do próby wejścia do arabskiej części Starego Miasta i przepychanek z brytyjskimi policjantami. Następnego dnia Brytyjczycy podjęli próbę złagodzenia napięcia i uzyskali zgodę obu stron na rozpoczęcie dialogu w następnym tygodniu. Do rozmów jednak nie doszło, ponieważ w dniu 23 sierpnia dwoje Arabów zostało zamordowanych w żydowskiej dzielnicy Me’a Sze’arim. Był to dzień modlitw w meczecie Al-Aksa. Wielki mufti Amin Al-Husajni usiłował uspokoić wzburzony tłum, który zignorował go, i uzbrojony w kije i noże zaatakował żydowską dzielnicę. Do brutalnych napaści na Żydów doszło także w Hebronie, Hajfie, Jafie i Safedzie. W sumie w rozruchach zginęło 136 Arabów i 135 Żydów, a rannych zostało 340 Arabów i 240 Żydów. Brytyjskie władze mandatowe jednoznacznie spostrzegały Amina al-Husajniego jako prowodyra zamieszek, który poprzez swoich tajnych emisariuszy podburzał Arabów w kolejnych miejscowościach. W Londynie sir Alfred Mond zażądał aresztowania al-Husajniego za wzniecenie anty-brytyjskich zamieszek. Wszczęte dochodzenie wykazało jednak o wiele bardziej głębokie i złożone przyczyny rozruchów.
Rozszerzenie wpływów w świecie arabskim.
W dniach 7-17 grudnia 1931 roku Amin al-Husajni zwołał w Jerozolimie Światowy Kongres Islamski, w którym wzięli udział delegaci z 22 muzułmańskich krajów. Kongres wybrał al-Husajniego na swojego prezydenta, a następnie podjął decyzję, że „"Syjonizm jest winny szkodliwej agresji na muzułmańskie dobra, i bezpośrednio lub pośrednio wypiera muzułmanów z muzułmańskiej ziemi i Muzułmańskich Miejsc Świętych"”. Postanowiono, że Kongres będzie zbierać się w odstępach dwóch lub trzech lat, a podjęte uchwały będą realizowane przez Komitet Wykonawczy działający pod przewodnictwem al-Husajniego. Mniej więcej w tym samym czasie Izz ad-Din al-Qassam założył arabską organizację paramilitarną "Czarna Ręka" (arab. الكف الاسود, "al-Kaff al-Aswad"). Współpracował on z al-Husajnim.
W 1933 roku, w kilka tygodni po dojściu do władzy Adolfa Hitlera w Niemczech, niemiecki konsul generalny w Mandacie Palestyny, Heinrich Wolff, wysłał telegram do Berlina przekazując sprawozdanie działalności al-Husajniego. Wolff spodziewał się, że palestyńscy muzułmanie mogą z entuzjazmem przyjąć narodowy socjalizm na Bliskim Wschodzie i poprzeć rozprzestrzenianie się faszyzmu w regionie. Miesiąc później Wolff spotkał się al-Husajnim i wieloma szejkami w Nabi Musa. Zgodzili się oni na ogłoszenie bojkotu żydowskich sklepów w Palestynie i poprosili, aby III Rzesza nie wysyłała Żydów do Palestyny. Szejkowie zgodzili się przy tym nie ujawniać swoich powiązań z Niemcami. Wskutek tego ich entuzjazm dla nazistowskich Niemiec był przez długie lata niezrozumiały. Jednak różne prośby takich arabskich notabli, jak Amin al-Husajni, pozostawały bez odpowiedzi, ponieważ III Rzesza dbała wówczas o unikanie zbytecznych napięć w stosunkach z Wielką Brytanią. Przez cały ten czas wpływy al-Husajniego w świecie arabskim bardzo szybko rosły. W grudniu 1934 roku oficjalny dziennik arabskiej społeczności w Palestynie, „The Arab Federation” zasugerował, że al-Husajni powinien otrzymać Pokojową Nagrodę Nobla za swoją działalność pokojową w Arabii.
Rozruchy arabskie 1936–1939.
W dniu 19 kwietnia 1936 roku w Mandacie Palestyny rozpoczął się powszechny strajk społeczności arabskiej. Protestom towarzyszyły demonstracje, które bardzo szybko przekształciły się w zamieszki. Amin al-Husajni przejął wówczas inicjatywę, przekazując liczne fundusze na finansowanie działań arabskich grup zbrojnych atakujących żydowskie osiedla. Do palestyńskich Arabów bardzo szybko dołączyli ochotnicy z innych krajów muzułmańskich, na czele których stał Fauzi al-Kawukdżi. Brytyjski wysoki komisarz sir Arthur Grenfell Wauchope usiłował negocjować z Aminem al-Husajnim, rozmowy okazały się jednak bezowocne. Al-Husajni ogłosił strajk powszechny, który sparaliżował cały transport publiczny, arabskie przedsiębiorstwa, rolnictwo i handel. Wydał także serię odezw wzywających do wstrzymania żydowskiej imigracji. W lipcu 1937 roku brytyjskie władze mandatowe podjęły próbę jego aresztowania, Amin ukrył się jednak w meczecie Al-Aksa i przebywał wewnątrz haramu przez trzy kolejne miesiące. W dniu 26 września arabscy napastnicy przeprowadzili zamach na lokalnego komisarza brytyjskiego Lewisa Yelland Andrews’a. W cztery dni później Brytyjczycy zdjęli Amina al-Husajniego z funkcji przewodniczącego Najwyższej Rady Muzułmańskiej i nakazali aresztowanie przywódców arabskiej rebelii. Al-Husajni zbiegł wówczas przez Jafę do Libanu. Francuskie władze zezwalały mu przez dwa lata na zamieszkiwanie w chrześcijańskiej miejscowości Zuk Mikail, skąd kierował działaniami palestyńskich Arabów. W październiku 1939 roku musiał uciekać z Libanu, i poprzez Syrię przedostał się do Królestwa Iraku.
Powstanie w Iraku.
Na początku kwietnia 1940 roku iracki premier Raszid Ali al-Kilani nawiązał kontakty z nazistowskimi Niemcami, przygotowując wybuch antybrytyjskiego powstania. W dniu 26 sierpnia al-Husajni wysłał swojego sekretarza Kemala Hadada do Berlina. Działał on jako łącznik pomiędzy państwami Osi a czterema oficerami o poglądach panarabskich, przychylnych III Rzeszy, nazywanymi „Złotym Czworobokiem” (Salah ad-Din as-Sabbagh, Fahmi Sa’id, Mahmud Salman i Kamil Szabib). Hadad odbył kolejne misje do Berlina w grudniu 1940 i w lutym 1941 roku. Prosił między innymi o pomoc finansową i wojskową. W dniu 1 kwietnia 1941 roku proniemiecki były premier al-Kilani i „Złoty Czworobok” zorganizowali zamach stanu. Mufti Amin al-Husajni znajdował się wśród najbliższych organizatorów zamachu, wchodząc w skład rządu al-Kilaniego. Rzucił także fatwę wzywającą Arabów do świętej wojny przeciwko Wielkiej Brytanii. W odpowiedzi Brytyjczycy przeprowadzili zbrojną interwencję w Iraku, restytuując przychylny sobie rząd. Amin al-Husajni uciekł do Persji, gdzie otrzymał azyl najpierw od Japonii, a następnie od Włoch. Gdy do Persji wkroczyły wojska brytyjskie, al-Husajni uciekł z włoskimi dyplomatami przez Turcję i Albanię do Włoch. Aby uniknąć rozpoznania, al-Husajni zgolił brodę i pofarbował włosy. Posługiwał się także włoskim paszportem.
Pobyt w nazistowskiej Europie.
Amin al-Husajni przyjechał do Rzymu w dniu 11 października 1941 roku, i natychmiast skontaktował się z włoskim wywiadem ("Servizio Informazioni Militari", SIM). Al-Husajni podał się za przywódcę tajnej arabskiej nacjonalistycznej organizacji działającej we wszystkich państwach arabskich. Zaoferował pomoc w wojnie przeciwko Wielkiej Brytanii pod warunkiem, że państwa Osi „uznają zasadę jedności, niezależności i suwerenności państwa arabskiego obejmującego Irak, Syrię, Palestynę i Transjordanię”. Włoskie Ministerstwo Spraw Zagranicznych przyznało al-Husajniemu dotację w wysokości jednego miliona lirów. 27 października al-Husajni spotkał się włoskim przywódcą Benitem Mussolinim.
6 listopada al-Husajni przyjechał do Berlina, gdzie z Ernstem von Weizsäckerem omówił tekst deklaracji o współpracy niemiecko-arabskiej. 20 listopada odbyło się spotkanie z ministrem spraw zagranicznych Joachimem von Ribbentropem, a 28 listopada z Adolfem Hitlerem. Al-Husajni poprosił Hitlera o wydanie publicznej deklaracji „uznania i sympatii dla arabskiej walki o niepodległość i wyzwolenie, które byłoby wsparciem do likwidacji żydowskiej siedziby narodowej”. Hitler nigdy nie wygłosił podobnej deklaracji, mówiąc, że pobudziłoby to brytyjskie działania przeciwko francuskim rządom Vichy. Dał jednak al-Husajniemu zapewnienie, że Niemcy będą systematycznie dążyć do ostatecznego rozwiązania kwestii żydowskiej. Po likwidacji Żydów w Europie i Rosji, celem Niemiec miało być zniszczenie elementów żydowskich zamieszkujących państwa arabskie ("Das deutsche Ziel Würde lediglich dann die Vernichtung des im Arabischen Raum der unter der Protektion britischen Macht lebenden Judentums sein").
Al-Husajni przez część historyków jest oskarżany o popieranie niemieckiego planu Endlösung eksterminacji europejskich Żydów. Na powojennym procesie w Norymberdze twierdził tak Dieter Wisliceny, zastępca Adolfa Eichmanna. W okresie późniejszym Al-Hadżdż Muhammad Amin al-Husajni temu zaprzeczał. Jednakże pewne działania świadczą przeciwko niemu. W dniu 13 maja 1943 roku interweniował w niemieckim Ministerstwie Spraw Zagranicznych, aby zablokować ewentualne przewiezienie do Palestyny 4 tys. dzieci żydowskich wraz z 500 dorosłymi pochodzącymi z Bułgarii, Węgier i Rumunii. Wniosek ten został przyjęty. Następnie we wrześniu 1943 roku zablokował ewakuację 500 dzieci żydowskich z chorwackiego miasta Arbe do Turcji. Podobnie, w dniu 25 lipca 1944 roku wystąpił do węgierskiego Ministra Spraw Zagranicznych sprzeciwiając się wydaniu zaświadczeń dla 900 dzieci żydowskich i 100 dorosłych, dzięki którym mogliby oni wyjechać z Węgier do Turcji. Według al-Husajniego, mogliby oni być wywiezieni do Palestyny. Sugerował on, że węgierscy Żydzi powinni trafić do państw okupowanych przez Niemców, takich jak np. Polska. Istnieją ponadto dowody na zaangażowanie Mohammada Amina al-Husajni w tajną akcję wysłania do Tel Awiwu 5 agentów-spadochroniarzy, którzy mieli zatruć system wodociągowy miasta. Brytyjska policja schwytała ich jednak w jaskini niedaleko Jerycha.
Współcześni historycy Klaus Michael Mallmann i Martin Cuppers przebadali dokumenty niemieckiego Ministerstwa Spraw Zagranicznych i Archiwum Wojskowego Wywiadu we Freiburgu. W swojej książce napisali, że naziści planowali utworzenie specjalnej jednostki Einsatzkommando Ägypten do eksterminacji Żydów w Palestynie. „Najważniejszym współpracownikiem nazistów i bezwzględnym arabskim antysemitą był Amin al-Husajni, mufti Jerozolimy”. Plany te nie zostały zrealizowane, jednak al-Husajni przez całą wojnę prowadził na rzecz III Rzeszy działalność propagandową w celu werbunku muzułmańskich ochotników do niemieckiej armii działającej na Bałkanach. Od początku 1942 roku odwiedzał Bośnię, gdzie spotykał się z muzułmańskimi przywódcami. Przekonał ich do koncepcji przyłączenia się do wojny i utworzenia muzułmańskich dywizji Waffen-SS. W 1943 i 1944 roku sformowano w ten sposób dwie dywizje: 13 Dywizję Górską SS „Handschar” i 23 Dywizję Górską SS „Kama”. Prowadziły one działania przeciwko jugosłowiańskiej partyzantce komunistycznej popełniając liczne zbrodnie. Ponadto pomagał w tworzeniu szkół szkolących imamów i mułłów na rzecz wspomnianych formacji. Utrzymywał też bliskie kontakty z przywódcami albańskich muzułmanów, zachęcając ich do aktywnej kolaboracji z Niemcami. Innym przejawem propagandowej aktywności wielkiego muftiego Jerozolimy było przemówienie wygłoszone w dniu 1 marca 1944 roku w "Radio Berlin": „"Arabowie, powstańcie jak jeden mąż i walczcie o swoje prawa. Zabijajcie Żydów, gdziekolwiek ich znajdziecie. To podoba się Bogu, historii i religii. To ocali wasz honor. Allah jest z wami"”.
Powojenna działalność polityczna.
Po zakończeniu wojny Amin al-Husajni uciekł do Szwajcarii, gdzie został zatrzymany i wydalony do Niemiec. 5 maja 1945 roku został aresztowany przez wojska okupacyjne w Konstancji, a następnie 19 maja przewieziony do aresztu domowego w regionie Paryża. Rozmowy z nim prowadził były ambasador Francji w Syrii, Henri Ponsot. Władze francuskie oczekiwały poprawy pozycji Francji w świecie arabskim i w tym celu poszukiwały nowych sojuszników. Z tego powodu przyznano al-Husajniemu specjalne warunki aresztu domowego – otrzymał zgodę na zakup samochodu, posiadanie sekretarzy i cieszył się pełną swobodą ruchu. W zamian zaoferował Francuzom dwie możliwe koncepcje: (1) zwiększenie arabskiej aktywności w Egipcie, Iraku i Transjordanii, aby w ten sposób uspokoić sytuację we francuskiej Syrii i Afryce Północnej, lub (2) podjęcie prowokacyjnych działań w Palestynie, Egipcie i Iraku, aby odwrócić uwagę Brytyjczyków od działań Francji w regionie. Al-Husajni był zadowolony ze swojej pozycji i przez rok przebywał w Paryżu.
24 maja 1946 roku Wielka Brytania złożyła wniosek o ekstradycję al-Husajniego, twierdząc, że był brytyjskim obywatelem Mandatu Palestyny, który kolaborował z nazistami. Pomimo faktu, że al-Husajni znajdował się na liście zbrodniarzy wojennych, Francja postanowiła uznać go za więźnia politycznego i odmówiła ekstradycji. Francja odmówiła również jego ekstradycji do Jugosławii, gdzie rząd ścigał go za zbrodnie na Serbach. W międzyczasie przedstawiciele ruchu syjonistycznego obarczyli al-Husajniego odpowiedzialnością za zbrodnie popełnione w Grecji i wezwali Stany Zjednoczone o wsparcie w tej sprawie. We wrześniu francuskie władze podjęły decyzję o przewiezieniu Amina do jednego z państw arabskich. W tym celu przeprowadzono konsultacje dyplomatyczne i w dniu 29 maja 1947 roku al-Husajni korzystając z fałszywego paszportu syryjskiego odleciał do Egiptu. Przywódcy społeczności żydowskiej wezwali Brytyjczyków do aresztowania al-Husajniego. Nie doszło jednak do tego, gdyż brytyjskie władze obawiały się pogorszenia stosunków z Ligą Państw Arabskich.
Tymczasem al-Husajni podjął działania na rzecz odbudowy swojej pozycji na Bliskim Wschodzie. Podczas wojny domowej w Mandacie Palestyny na początku 1948 roku wziął udział w spotkaniu arabskich przywódców w Damaszku. Podjęto wówczas decyzje o sformowaniu Armii Świętej Wojny, na czele której stanęli Hasan Salama i Abd al-Kadir al-Husajni. Al-Husajni usiłował zrealizować swój ambitny cel stanięcia na czele arabskiego państwa w Palestynie. W dniu 9 lutego 1948 roku na sesji Ligi Arabskiej w Kairze przedstawił propozycję powołania Sztabu Generalnego palestyńskich wojsk Ligi, utworzenie palestyńskiego Rządu Tymczasowego, na obszarach opuszczonych przez wojska brytyjskie przekazanie władzy lokalnym Komitetom Narodowym, udzielenia wsparcia finansowego na rzecz tworzenia administracji w Palestynie i powołania Wysokiej Komisji działającej na rzecz uzyskania odszkodowań wojennych dla palestyńskich uchodźców. Jego propozycje zostały odrzucone. 8 kwietnia zginął jego kuzyn, Abd al-Husajni, który był dowódcą Armii Świętej Wojny. Liga Arabska wykorzystała to osłabienie, i wstrzymała dalszą rekrutację ochotników do sił wspierających Amina al-Husajniego. Kontynuując politykę nieufności do Transjordanii, Liga Arabska prowadzona przez Egipt, podjęła decyzję o utworzeniu 8 września w Strefie Gazy rządu Całej Palestyny. Palestyński rząd w dużej mierze składał się z krewnych i zwolenników klanu Husajni. Premierem był Ahmad Hilmi Abd al-Baki, ministrem spraw zagranicznych został Dżamal al-Husajni, ministrem obrony Raja al-Husajni, ministrem finansów Michael Abcarius, a sekretarzem Anwar Nussajbih. Jednak w rzeczywistości Amin al-Husajni wywierał silny wpływ na wszystkie decyzje rządu palestyńskiego. Historyk Avi Szlaim napisał: „"Decyzja o utworzeniu rządu Całej-Palestyny w Strefie Gazy, i starania o utworzenie sił zbrojnych pozostających pod jego kontrolę, były próbą członków Ligi Arabskiej zbycia z siebie bezpośredniej odpowiedzialności za rozpoczęcie wojny i wycofanie swoich wojsk z Palestyny pomimo protestów. Bez względu na długoterminową przyszłość arabskiego rządu w Palestynie, jego bezpośrednim celem, zgodnie z zamysłem jego egipskich sponsorów, było stanowienie centralnego punktu sprzeciwu wobec Abdullaha i służyło jako instrument udaremniania ambicji federacji arabskich państw sprzymierzonych z Jordanią"”.
W dniu 30 września 1948 roku al-Husajni powołał w Gazie Palestyńską Radę Narodową, która 1 października ogłosiła deklarację niepodległości całej Palestyny ze stolicą w Jerozolimie. Król Abd Allah I uznał próbę przywrócenia wpływów Amina al-Husajniego w Armii Świętej Wojny za wyzwanie rzucone jego władzy, i w dniu 3 października jego minister obrony nakazał na obszarach kontrolowanych przez Legion Arabski rozwiązanie wszystkich oddziałów tej armii. Rozkaz ten został bezwzględnie wykonany. W tej sytuacji Muhammad Amin al-Husajni nawiązał kontakty z opozycjonistami na okupowanych przez Transjordanię palestyńskich ziemiach, którzy zabili króla w 1951. Następcą został jego syn Talal I, który odmówił al-Husajniemu dostępu do Jerozolimy. Tak samo postąpił kolejny król Jordanii Husajn I. Podkopało to całkowicie znaczenie polityczne wielkiego muftiego Jerozolimy, który ostatnie lata życia spędził w Bejrucie, gdzie zmarł 4 lipca 1974 roku. Jego życzeniem było zostać pochowanym w Jerozolimie, ale na to nigdy nie zgodziły się władze Izraela.
Siostrzeńcem al-Husajniego był Muhammad Abd ar-Rauf Arafat al-Kudwa al-Husajni, bardziej znany jako Jasir Arafat. W sierpniu 2002 roku w jednym z wywiadów określił on Muhammada Amina al-Husajniego jako symbol palestyńskiego oporu.

</doc>
<doc id="1130500" url="https://pl.wikipedia.org/wiki?curid=1130500" title="Protokół X Window System">
Protokół X Window System

X Window System Core Protocol - podstawowy protokół systemu X Window.
Mapowanie klawiatury.
W X Window System, każdy pojedynczy fizyczny klawisz skojarzony jest z liczbą z zakresu 8-255, zwaną "kodem klawiszowym" (ang. "keycode"). Kod ten identyfikuje klawisz, ale nie konkretny znak czy wyrażenie (np. Page Up). Każdy z tych znaków czy wyrażeń jest natomiast identyfikowany jako "symbol" (ang. "keysym"). O ile kod klawiszowy zależy jedynie od tego, który klawisz został wciśnięty, o tyle "symbol" może zależeć od kombinacji kilku jednocześnie wciśniętych.
Kiedy klawisz jest wciśnięty lub zwalniany, serwer wysyła zdarzenie typu codice_1 lub codice_2 do odpowiedniego klienta. Zdarzenie zawiera:
Serwer wysyła więc kod klawisza i stan modyfikatora, nie próbując tłumaczyć ich na konkretny znak. Odpowiedzialność za to tłumaczenie spada na klienta. Przykładowo, klient może otrzymać zdarzenie mówiące, że dany klawisz został wciśnięty, kiedy trzymany był Shift. Jeśli normalnie klawisz ten generował znak "a", to klient (ale nie serwer) przypisuje temu zdarzeniu znak "A".
O ile tłumaczeniem "kodów klawiszowych" na "symbole" zajmuje się klient, tabela reprezentująca te skojarzenia jest obsługiwana przez serwer. Umieszczenie tej tabeli w centralnym miejscu czyni ją dostępną dla wszystkich klientów. Zazwyczaj klient potraktuje mapę stamtąd jako domyślny sposób translacji kodów klawiszowych i modyfikatorów na odpowiednie "symbole". Niezależnie od tego, może on to domyślne mapowanie nadpisać dowolnie własnym. 
Modyfikator jest klawiszem, który wciśnięty zmienia interpretację innych klawiszy. Powszechnie występującym jest Shift: jeśli klawisz normalnie generujący "a" wciśnięty jest razem z Shift, to generuje duże "A". Inne znane modyfikatory to Control, Alt, "Meta".
Serwer X obsługuje co najwyżej osiem modyfikatorów. Każdy modyfikator można skojarzyć z więcej niż jednym klawiszem: to konieczne, bo wiele klawiatur posiada duplikaty pewnych modyfikatorów. Dla przykładu, większość z nich ma dwa klawisze Shift (lewy i prawy). Każdy produkuje inny kod klawiszowy, ale serwer X kojarzy obydwa z modyfikatorem Shift.
Dla każdego z ośmiu modyfikatorów serwer X obsługuje listę kodów klawiszowych pomyślanych dla modyfikatorów. Dla przykładu, jeśli lista pierwszego modyfikatora zawiera kod codice_3, to klawisz, który produkuje kod codice_3 zostanie odczytany przez serwer X jako Shift.
Listę mapowań modyfikatorów obsługuje serwer X, ale może ona być zmieniona przez klienta. Jeśli np. klient może zażądać, by klawisz "F1" został dodany do listy modyfikatorów Shift. Odtąd klawisz ten zachowuje się jak inny modyfikator Shift, chociaż kod klawiszowy odpowiadający F1 pozostaje niezmieniony. W rezultacie F1 działa jak poprzednio (np. otwiera okno pomocy), ale również jako Shift (kiedy jest wciśnięty i w edytorze tekstu naciśniemy "a", na ekranie pojawi się "A").
Serwer X obsługuje modyfikatory dla przycisków myszy. Ich znaczenie może być co najwyżej zamieniane nawzajem miejscami, co może przydać się np. leworęcznym użytkownikom.
Program codice_5 pokazuje i zmienia mapowania klawiszy, modyfikatorów i przycisków myszy.

</doc>
<doc id="1130501" url="https://pl.wikipedia.org/wiki?curid=1130501" title="Śmierć i dziewczyna (film)">
Śmierć i dziewczyna (film)

Śmierć i dziewczyna (ang. "Death and the Maiden") – film psychologiczny z 1994 roku w reżyserii Romana Polańskiego, zrealizowany w koprodukcji francusko-brytyjsko-amerykańskiej na podstawie sztuki Ariela Dorfmana pod tym samym tytułem.
Fabuła.
Paulina Escobar jest żoną prominentnego prawnika w niezidentyfikowanym kraju Ameryki Południowej. Pewnego dnia mąż przyjeżdża do domu z sąsiadem. W kobiecie odżywają koszmary sprzed lat, ponieważ w sąsiedzie, doktorze Miranda, rozpoznaje ona mężczyznę, który przed laty gwałcił ją i torturował w okresie faszystowskiego reżimu. Paulina bierze odwet na swym domniemanym kacie. Ogłuszonego i związanego sadza na krześle w pokoju dziennym, organizując fikcyjny proces, którego uczestnikiem ma być zdezorientowany sytuacją mąż bohaterki. Cała akcja sztuki-filmu rozgrywa się w jednym pomieszczeniu.
Odbiór.
Caryn James w recenzji dla „The New York Timesa” chwaliła pracę kamery, która „zamienia pełną dobrych intencji, ale pretensjonalną sztukę Ariela Dorfmana o prawach człowieka we wstrząsające doświadczenie”. Roger Ebert doceniał przesłanie płynące z filmu Polańskiego: „jak musimy karać zło? Jeśli człowiek zabija, to czy musi zostać zabity? Dla mnie najbardziej przekonującym argumentem przeciwko karze śmierci nie jest to, że społeczeństwo nie powinno wykonywać egzekucji, ale to, że społeczeństwo nie powinno robić z nikogo kata”.
Jonathan Rosenbaum z „Chicago Readera” zachowywał sceptycyzm wobec filmu Polańskiego, uznając go jako dzieło „mniej osobiste” aniżeli "Nóż w wodzie", "Matnia" oraz "Gorzkie gody" tego samego reżysera. Hal Hinson z „The Washington Post” zarzucił filmowi Polańskiego pretensjonalność oraz osłabienie przesłania sztuki Dorfmana: „W gruncie rzeczy sztuka jest meczem zapaśniczym przerywanym co jakiś czas debatą moralną – lub odwrotnie”. Hinson krytykował również grę aktorską Weaver: „Podstawowa siła osobowości Weaver tutaj nie działa. Nie działa też jej szczególny styl wyrażania wściekłości i smutku”. Noel Murray a A.V. Club pisał, że choć „sztuka Dorfmana wydaje się idealną bazą wypadową dla mrożącego krew w żyłach studium Polańskiego nad tym, jak męczeństwo przeradza się w fanatyzm”, scenariusz psuje przesada w grze Weaver i ciężkie dialogi.

</doc>
<doc id="1130505" url="https://pl.wikipedia.org/wiki?curid=1130505" title="Keith Tippett">
Keith Tippett

Keith Tippett, właściwie Keith Graham Tippetts (ur. 25 sierpnia 1947 w Bristolu, zm. 14 czerwca 2020) – brytyjski pianista jazzowy, lider, aranżer i kompozytor.
Życiorys.
Wczesne lata.
Ojciec był policjantem. Keith jako dziecko uczęszczał do szkoły Greenway Boys Secondary Modern w Southmead w Bristolu. W szkolnym przedstawieniu "Tom Sawyer" występował jako sopran. Jeszcze w szkole sformował swój pierwszy zespół jazzowy zwany KT7 (Keith Tippett Seven), który wykonywał utwory popularnego wówczas zespołu The Temperance Seven.
Pierwszą ważną grupą z którą grał był zespół z Południowej Afryki Chris MacGregor's Blue Notes (1966-1967). Z tymi muzykami będzie współpracował w różnych układach aż do obecnego czasu. W 1967 r. opuścił Bristol i przeniósł się do Londynu.
W 1967 r. dokonał pierwszych nagrań (niewydanych) z zespołem Keith Tippett Group. Z częścią muzyków z KTG założył w 1967 r. Keith Tippett Sextet, który czasami w zwiększonym składzie jest Septetem. Grupa ta nagrała pierwszy album "You Are Here, and I Am There" (1.1970). W 1969 r. jako aranżer brał udział w nagraniu solowego albumu znakomitej wokalistki brytyjskiej Julii Driscoll zatytułowanego "1969". Wkrótce Julie i Keith pobrali się; Julie przyjęła nazwisko Tippetts.
Lata 70..
Od stycznia do jesieni 1970 r. Keith jako pianista współpracował ze słynną grupą King Crimson i brał udział w nagraniu jej trzech albumów: "In the Wake of Poseidon" (5.1970) i "Lizard" (12.1970) i "Islands" (1971). W tym samym roku wraz z Keith Tippett Group dokonał nagrań dla programu "BBC Top Gear".
Z drugim składem swojego KT6 nagrał w 1971 r. drugi album "Dedicated to You But You Weren't Listening". Tytuł został zaczerpnięty z kompozycji grupy Soft Machine. W 1971 r. zorganizował swój największy projekt, 50-osobowy zespół Centipede, w skład którego weszli najwybitniejsi muzycy brytyjskiej sceny rockowej i jazzowo-rockowej. Teoretycznie grupa ta działała około pięciu lat, jednak koszty jej utrzymania był tak wielkie, że udało się zorganizować zaledwie kilka koncertów. W 1971 r. ukazał się znakomity podwójny album "Septober Energy" uznany przez pismo Melody Maker najlepszą płytą 1971 r.
W okresie 1970-1971 oprócz prowadzenia swoich zespołów Tippett brał udział w nagraniach takich grup i muzyków jak B.B. Blunder, Derek Bailey Company, Shelagh McDonald, Harold McNair i Iain Matthews. W 1971 r. działało Keith Tippett Trio, które w 1972 r. przyjęło nazwę Ovary Lodge. Grupa ta stała się później kwartetem; jednym z muzyków i wokalistką była Julie Tippetts. Grupa ta wydała trzy albumy: "Blueprint" (1972), "Ovary Lodge" (1973) i koncertowy "Ovary Lodge" (1975).
W 1974 r. ukazał się album "TNT Live" firmowany przez Stana Traceya i Keitha Tippetta. W 1975 r. powstała grupa Amalgam; plonem jej działalności jest album "Innovations" (1975). W tym samym roku Tippett współpracował z Elton Dean's Ninesense (1975-1978). Wydali dwa albumy: koncertowy "O! For the Edge" (3.1976) i "Happy Daze" (7.1977). W okresie tym kooperował również z Arthurem Brownem ("Dance with Arthur Brown") oraz Peterem Brotzmannem i Harrym Millerem.
Także w 1975 r. ukazał się, firmowany przez Tippetta, Millera i Louisa Moholo, album "Sunset Glow". Jednym z najciekawszych projektów 1975 r. był firmowany przez Jacka Lancastera i Robina Lumleya "Piotruś i wilk" Prokofjewa (album "Peter and the Wolf"). Na albumie pojawiła się właściwie cała czołówka ówczesnych muzyków, z których każdy grał jakąś rolę; np. Brian Eno był wilkiem, Jack Lancaster dziadkiem itd.
Z kwintetem Nicra nagrał Tippett album "Nicra" (1975). W rok później ukazała się płyta "Cruel But Fair" (10.1976) firmowana przez takich muzyków jak Hugh Hopper, Elton Dean, Keith Tippett i Joe Gallivan. Jako członek Elton Dean Quartet nagrał "They All Be On This Old Road" (11.1976). Rok 1977 rozpoczął się od albumu "Piperdream"; jest to płyta Marka Chariga z Tippettem i Ann Winter. Także w styczniu razem ze swoimi południowoafrykańskimi przyjaciółmi jako Harry Miller's Ipsingo wydał płytę "Family Affair". W tym samym roku pianista nagrał swój album "Warm Spirits, Cool Spirits." W styczniu 1978 r. Tippett firmował album "In Conference".
W 1978 r. Tippett zorganizował swój drugi orkiestralny projekt Ark. Była to próba nawiązania do tak charyzmatycznego projektu jakim była grupa Centipede. Ark nagrywa album "Frames". W tym samym roku był także członkiem grupy swojego południowoafrykańskiego przyjaciela Louisa Moholo – Louis Moholo Octet. Nagrywają album "Spirits Rejoice". W 1979 r. Tippett zdecydował się na solową turę koncertową; na koncercie w Holandii została nagrana płyta "The Unlonely Raindancer".
Lata 80..
Rok 1980 był bardzo pracowitym okresem pianisty. Występował z grupą Elton Dean Quintet i nagrał z nimi album "Boundaries". Pomiędzy 1980 a 1984 grał i nagrywał płyty w duetach: Luois Moholo &amp; Keith Tippett ("No Gossip"); Keith Tippet &amp; Howard Riley ("First Encounter" 1981) oraz "On Focus" 1984}. Innymi partnerami w duetach tego okresu byli Stan Tracy, Andy Sheppard i Peter Fairclough.
W 1981 r. ukazał się album "Mujician". Idea przyświecająca jego nagraniu zamienia się później w stały projekt oraz w grupę muzyczną, która go realizowała.
W latach 80., zwłaszcza pod ich koniec, Tippett odbył szereg koncertowych tur po Japonii, Kanadzie, Stanach Zjednoczonych, Indiach, Litwie i Węgrzech.
Lata 90..
W 1991 r. wraz z zespołem Mujician koncertował w Gruzji. Zaowocowało to wspólnym projektem muzycznym Mujician &amp; The Georgian Ensemble z 12 gruzińskimi muzykami. Koncertują w Tbilisi, a następnie na Bath International Music Festival. W latach 90. często występował i nagrywał jako muzyk i aranżer z Dedication Orchestra. Występowali na kilku europejskich festiwalach i osobnych koncertach. W maju 1995 r. Tippett został zaproszony do prowadzenia Berlin's Jazz Workshop Orchestra, z którą wykonywał własne kompozycje.
Odegrał także główną rolę w otwarciu Dartington International Summer School, w której zaczęto uczyć improwizacji jazzowej. Skomponował także kilka utworów dla wykonującego współczesną muzykę Composers Ensemble z Mary Wiegold. Dokonał także nagrań z Balanescu String Quartet. W swoim rodzinnym Bristolu poprowadził w tym czasie serię koncertów w ramach Rare Music Club jako założyciel, muzyk i artystyczny dyrektor. W czasie jednego koncertu wykonywano jazz, muzykę współczesną i etniczną.
Napisał muzykę dla Kreutzer String Quartet i koncertował z nim jako kwintet. W październiku 1995 r. dokonali nagrań dla BBC Radio 3, a w 1996 r. wystąpili wspólnie na Bath International Music Festival. Trzeba tu także podkreślić, iż od lat 80. interesował się także muzyką filmową. Już album "Frames" nagrany z 21-osobową grupą Ark nosił podtytuł "Music for an Imaginary Film". Skomponował później muzykę do kilku filmów. W 1995 r. w ramach festiwalu Meltdown wystąpił jako solista w London's National Film Theatre i improwizował muzykę do czterech krótkometrażowych filmów Władysława Starewicza z początków XX wieku.
W kwietniu 1996 r. Tippett z Mujician odbyli tournée po Południowej Afryce, gdzie m.in. współpracowali z grupą Ingoma. W październiku 1997 r. odbyli wspólne tournée. Na początku 1997 r. Tippett wykonał jedną ze swoich ważniejszych kompozycji "Linuckea" na kwintet fortepianowy na Banlieues Bleues Festival w Paryżu. Sformował także kolejną 21-osobową grupę Tapestry, z którą wykonywał swoją kompozycję "First Weaving". Wkrótce potem odbył swoje solowe tournée po Japonii i nagrał podwójny koncertowy album. W 1998 r. grupa Kokoro (jap. serce) wyłoniona z Bournemouth Sinfonietta wykonała jego kompozycję "And After All It Was" poświęconą jego zmarłej matce Kitty Tippetts.
Nieco później wraz z Mujician wystąpił na Europa Jazz Festival Du Mans. Następnie koncertował jako solista oraz z grupami Tapestry i Mujician na Grenoble Jazz Festival. Ukazały się także jego albumy: solowy "Friday the 13th", z Mujician "Colours Fulfilled" i z Dreamtime "Zen Fish". W 1999 r. wystąpił z Mujician na festiwalu w Kanadzie oraz odbył serię solowych koncertów w Japonii, USA i we Włoszech. Z Tapestry koncertował we Włoszech i Francji. Następnie koncertował z Julią Tippetts w Niemczech i Hiszpanii; zwykle w duecie ale i w trio.
Lata 2000..
Z ciekawych projektów roku 2000 należy wymienić jego koncerty z Julią Tippetts na dwóch dużych festiwalach w Rosji, a potem pięć koncertów jako Couple of Spirit w Wielkiej Brytanii. Nagrana w 1999 r. "Linuckea" ukazała się na CD. Po tournée z Mujician nagrywają piąty album dla Cuneiform Records. To CD ukazało się latem 2001 r.
W lutym 2001 r. ponownie odbył się festiwal Tippetta w Bristolu – Rare Music Club – według tej samej reguły mieszania różnych rodzajów muzyki w ramach tego samego koncertu. Otwierający festiwal koncert został nagrany i odtworzony w programie Jazz on 3 w BBC Radio 3. W lipcu w ramach tego festiwalu odbyły się trzy solowe występy Alexa Balanescu, Lola Coxhilla i Ayuba Ogady. Kolejne koncerty odbyły się w listopadzie.
W 2002 r. Keith Tippett i Julie Tippetts występowali na Stampod Festival w Leidzie, Wenecji i Rzymie, następnie na Skopje Jazz Festival. Tippett występował także w duecie z Alexem Balanescu i odbył turę koncertową po Wielkiej Brytanii z perkusistą Peterem Faircloughem. Następnie ze swoją grupą Tapestry występował na dużym festiwalu w Lizbonie i w Victoriaville w Kanadzie.
Na początku 2003 r. razem z Mujician Tippett wystąpił ponownie na Banlieues Bleues Festival w Paryżu. Następnie koncertował po Wielkiej Brytanii z Dedication Orchestra. W kwietniu zaproszony przez fińską U.M.O. Jazz Orchestra koncertował z nią; 2-godzinny koncert był transmitowany przez radio. Następnie z Mujician koncertował w Anglii, Chorwacji i Portugalii. Odbył także tournée po Wielkiej Brytanii z 3 pianistami: Stephenem Grew, Patem Thomasem i Howardem Rileyem. Ukazały się także kolejne albumy: "Imago" (z Peterem Faircloughem), "Mpumi" (z Louisem Moholo) i "Another Part of Story" (z Howardem Rileyem &amp; Tilbury).
W maju występował z Mujician na Europe Jazz Festival. Odbyło się także premierowe wykonanie jego nowych kompozycji (m.in. "The Monk Watches the Eagle"). Latem koncertował solo i z różnymi grupami. Pod koniec sierpnia z włoskim zespołem Canto Generali wystąpił na Talos Festival w Ruvo di Puglia.

</doc>
<doc id="1130506" url="https://pl.wikipedia.org/wiki?curid=1130506" title="Mikroarchitektura Intel Core">
Mikroarchitektura Intel Core



</doc>
<doc id="1130508" url="https://pl.wikipedia.org/wiki?curid=1130508" title="Martin Kunert">
Martin Kunert

Martin Kunert, ur. w Warszawie jako Marcin Stanisław Kunert-Dziewanowski, współzałożyciel Boooya Studios, producent, reżyser i scenarzysta filmowy. 
Ukończył szkołę filmową New York University. 
W 2004 roku zainicjował i wyreżyserował głośny dokument "Głosy Iraku" ("Voices of Iraq"), w którym rozesłał Irakijczykom sto pięćdziesiąt kamer cyfrowych, by filmowali swoje życie. Magazyn "Movie Maker" określił ten film jako przełomowy, zarówno jeśli chodzi o zawartość, jak i proces produkcyjny. Kunert stworzył film tak nowatorski, że Academy of Motion Picture Arts and Sciences włączyła film "Głosy Iraku" do swego zbioru filmów. Pracując z "Avid Technologies and A Pair of Hands post", Martin Kunert rozwinął techniki, które umożliwiły tani transfer obrazu cyfrowego na taśmę 35 mm, stosowaną w dystrybucji kinowej. 
Wcześniej Martin Kunert był twórcą i producentem wykonawczym "MTV Fear", pierwszego filmu reality, w którym uczestnicy filmują się nawzajem. Martin Kunert był twórcą atmosfery strachu, jaka towarzyszyła temu programowi w czasie jego produkcji, rozwinął wizualny i muzyczny styl programu i uprościł proces montażu, dzięki czemu 250 godzin nakręconego przez uczestników materiału zostało wmontowane do czterdziestopięciominutowych epizodów programu. "MTV Fear" trafił do wielu programów telewizyjnych, fanklubów, DVD i programów opartych na jego zasadach, włączając programy NBC "Nieustraszeni" i VH1 "Celebrity Panorama Project".
Martin Kunert wyreżyserował także filmy telewizyjne i kinowe, w tym "Mroczne opowieści" ("Campfire Tales", 1997). Był też twórcą i producentem wykonawczym "HRT". Tworzył reality show dla Columbia Tri Star.
Jest członkiem Directors Guild of America i Writers Guild of America. Reprezentuje go agencja ICM. 

</doc>
<doc id="1130515" url="https://pl.wikipedia.org/wiki?curid=1130515" title="Ant-Zen">
Ant-Zen

Ant-Zen - niemiecka, niezależna wytwórnia muzyczna wydająca muzykę elektroniczną.
Wydawnictwo powstało w 1994 r. z inicjatywy Stefana Alta (działającego pod pseudonimem S.Alt). Nazwa pochodzi od frazy "Anti zensur". "Ant-Zen" skupia się na promowaniu oraz wydawnictwie muzyki z kręgów noise, industrial oraz ambientu.

</doc>
<doc id="1130517" url="https://pl.wikipedia.org/wiki?curid=1130517" title="Tantal (syn Tiestesa)">
Tantal (syn Tiestesa)

Tantal (także Tantalos, Tantalus, gr. Tántalos, łac. Tantalus) – w mitologii greckiej król Amyklaj.
Uchodził za syna Tiestesa lub Broteasa. Żoną Tantala była Klitajmestra, z którą miał syna Agatosa. Agamemnon zapałał ogromnym uczuciem do jego żony i najechał z wojskiem na Amyklaj, gdzie stoczył pojedynek z Tantalosem, w wyniku którego ten poniósł śmierć. Król Myken uprowadził Klitajmestrę, a potem pojął ją za żonę.

</doc>
<doc id="1130520" url="https://pl.wikipedia.org/wiki?curid=1130520" title="Algorytm obliczania pierwiastka n-tego stopnia">
Algorytm obliczania pierwiastka n-tego stopnia

Algorytm obliczania pierwiastka "n"-tego stopnia – metoda przybliżonego obliczania wartości pierwiastka arytmetycznego stopnia formula_1 z danej dodatniej liczby formula_2 Algorytm ten charakteryzuje bardzo szybka zbieżność.
Działanie algorytmu:
Algorytm obliczania pierwiastka wynika w prosty sposób z metody Newtona-Raphsona znajdowania miejsc zerowych funkcji. W typowych przypadkach metoda ta jest bardzo szybko zbieżna – błąd maleje jak funkcja kwadratowa, co w praktyce oznacza, że na każdym kroku podwaja się liczba dokładnych cyfr przybliżenia.
Dla dużych formula_1 algorytm może być niewygodny, wymaga bowiem obliczania na każdym kroku potęgi formula_8 Częściowym rozwiązaniem tego problemu może być użycie algorytmu szybkiego potęgowania.
Uzasadnienie algorytmu.
Metoda Newtona-Raphshona służy do wyznaczania miejsc zerowych funkcji formula_9 Jej działanie wygląda następująco:
Wyznaczanie pierwiastka formula_1-tego stopnia z liczby formula_13 może być traktowane jako znajdowanie miejsc zerowych funkcji
Pochodna jest równa formula_15 a kolejne obliczenia dają
formula_16 czyli właśnie algorytm wyznaczania pierwiastka.
Przykład.
Za pomocą metody Newtona można obliczyć pierwiastek formula_17 dla każdej liczby formula_18
Funkcja formula_20 ma postać:
Rekurencyjny wzór wynosi:
Dla danych formula_25 i formula_26 algorytm przebiega następująco:

</doc>
<doc id="1130522" url="https://pl.wikipedia.org/wiki?curid=1130522" title="Windows Live OneCare">
Windows Live OneCare

Windows Live OneCare – program antywirusowy firmy Microsoft, zapewniający ochronę przed zagrożeniami płynącymi z sieci Internet (wirusy, robaki, konie trojańskie, programy reklamowe, szpiegujące i inne formy szkodliwego oprogramowania). Windows Live OneCare pracuje z systemami Windows XP, Windows Vista i Windows 7. Program aktualnie jest nierozwijany, jego następcą jest Microsoft Security Essentials.

</doc>
<doc id="1130524" url="https://pl.wikipedia.org/wiki?curid=1130524" title="Wachan (region)">
Wachan (region)

Wachan albo Korytarz Wachański (; ) – wąski równoleżnikowy pas terytorium Afganistanu, całkowicie oddzielający Tadżykistan na północy od Pakistanu na południu. 
Korytarz Wachański ma około 300 km długości i kilkadziesiąt kilometrów szerokości, przy czym u swej nasady zwęża się nawet do kilkunastu kilometrów. Teren Korytarza Wachańskiego zajmują wysokie góry pogranicza Pamiru, Hindukuszu i Karakorum, sięgające powyżej 6500 m n.p.m., oraz leżąca między nimi dolina rzeki Wachan. Południowa granica korytarza biegnie grzbietem Hindukuszu, zaś północną stanowią rzeki Piandż, Pamir i wschodnia część pasma Gór Wachańskich. Na wschodnim krańcu korytarza, na granicy afgańsko-chińskiej (długości 76 km) leży wysokogórska przełęcz Wachdżir (4923 m n.p.m.). 
Administracyjnie Korytarz Wachański należy do dystryktu Wachan prowincji Badachszan. Teren jest bardzo skąpo zaludniony – 7-13 tys. ludzi, głównie górskich pasterzy – Wachów i Kirgizów, w 40 wioskach i obozowiskach. 
Przez tereny dzisiejszego korytarza prowadził jeden ze szlaków handlowych z Chin do Azji Środkowej, przechodził tędy m.in. Marco Polo w 1271. Dzisiejszy Korytarz Wachański stanowi sztuczny twór polityczny, powstały pod koniec XIX wieku w wyniku rywalizacji między Wielką Brytanią a Rosją o panowanie nad Środkową Azją. Korytarz Wachański stanowił neutralną afgańską strefę rozdzielającą rosyjski Turkiestan na północy od brytyjskich Indii na południu. Powstał po ostatecznym wytyczeniu granicy rosyjsko-afgańskiej w 1895 i granicy indyjsko-afgańskiej (tzw. linii Duranda) w 1896.
Wszelki ruch przez korytarz został zatrzymany po zamknięciu granic przez komunistyczne Chiny w 1949. Szlak przez korytarz sporadycznie wykorzystują przemytnicy narkotyków. W 1979 Sowieci okupujący Afganistan zajęli również Korytarz Wachański i do połowy jego długości doprowadzili drogę dla czołgów. Po zamachach z 11 września 2001 spekulowano, że Korytarz Wachański może stanowić schronienie Osamy bin Ladena.
Afganistan kilkakrotnie prosił Chiny o otwarcie granicy w korytarzu, aby użyć jej jako alternatywnej drogi zaopatrzenia w wojnie z Talibami. Chiny za każdym razem odmawiały głównie z powodu niestabilnej sytuacji w Sinciangu, który graniczy z korytarzem.

</doc>
<doc id="1130525" url="https://pl.wikipedia.org/wiki?curid=1130525" title="Grzegorz Cisiecki">
Grzegorz Cisiecki

Grzegorz Cisiecki, ros. Григорий Анатольевич Тисецкий (ur. 1985) — rosyjski reżyser filmowy, scenarzysta i dramatopisarz. Autor tekstów dramatycznych. Współpracował z Clive'em Barkerem przy scenariuszu "Mister B. Gone". Jego debiut reżyserski z 2005, "EVGENIA" był zabroniony na Białorusi również jako "Veha".
Wydał "Sympozjum aniołów" (2002), "Niemy poeta" (2004), "Spinngewebe" (2005).
Pracuje także w teatrze.

</doc>
<doc id="1130526" url="https://pl.wikipedia.org/wiki?curid=1130526" title="HardSID">
HardSID

HardSID - rodzina kart dźwiękowych, produkowanych przez węgierskie przedsiębiorstwo "Hard Software".
Karty "HardSID" konstruowane są w oparciu o układ MOS 6581 pochodzący z komputera Commodore 64.
Ich przeznaczeniem jest obsługa dźwięku w emulatorach oraz odtwarzaczach chiptune. Zastosowanie oryginalnego układu dźwiękowego pozwala uzyskać pełną kompatybilność oraz wierność dźwięku, w przeciwieństwie do rozwiązań programowych. "HardSID" wspierany jest przez różnego rodzaju oprogramowanie. Przeznaczony jest również do pracy studyjnej.
Historia.
Autorem pierwotnej koncepcji jest Teli Sándor. Pierwsze urządzenie powstało w 1996, jako karta ISA z jednym slotem na układ SID. Obecnie produkowana jest tylko wersja przeznaczona dla magistrali PCI, wraz z czterema slotami na układy SID oraz miejscem na wentylator.

</doc>
<doc id="1130535" url="https://pl.wikipedia.org/wiki?curid=1130535" title="Bu Inaniya">
Bu Inaniya



</doc>
<doc id="1130536" url="https://pl.wikipedia.org/wiki?curid=1130536" title="Tlemcen">
Tlemcen



</doc>
<doc id="1130539" url="https://pl.wikipedia.org/wiki?curid=1130539" title="Rodzina planetoidy Haumea">
Rodzina planetoidy Haumea

Rodzina planety karłowatej Haumea – grupa planetoid transneptunowych charakteryzujących się podobnymi parametrami orbit i składem powierzchni do planety karłowatej (136108) Haumea.
Orbity członków rodziny i charakterystyka fizyczna.
Do obiektów wchodzących w skład tej rodziny zaliczane są, oprócz (136108) Haumea i jej dwóch księżyców, następujące planetoidy:
Wszystkie one poruszają się po podobnych orbitach, których półoś wielka wynosi ok. 43 j.a., mimośród 0,19, a nachylenie względem ekliptyki to ok. 28°.
Przypuszcza się, iż wszystkie te planetoidy mają podobne pochodzenie, gdyż wykazują również wspólne cechy fizyczne, co - prócz podobieństw orbit – tym bardziej pozwala wysnuć hipotezę o wspólnej genezie. Różnice w podstawowych parametrach orbitalnych to zaledwie 5% dla półosi wielkiej, 1,4° dla inklinacji oraz 0,08 dla mimośrodu. Jeśli zaś chodzi o właściwości fizyczne, to obiekty te posiadają podobne barwy powierzchni (w podobny sposób odbijają światło słoneczne i pochłaniają je), a widma ich wykazują obecność lodu wodnego.
Geneza rodziny.
Powstanie tej rodziny nastąpiło – jak wydaje się dziś najbardziej prawdopodobnym – w wyniku kolizji pierwotnego obiektu z ciałem o średnicy ok. 1660 km i średniej gęstości ok. 2 g/cm3. W wyniku tego wydarzenia Haumea straciła ok. 20% swej pierwotnej masy. Poszczególne fragmenty oddaliły się, tworząc nowe obiekty. Dwa księżyce, jakie posiada (136108) Haumea są także pozostałościami tej kosmicznej katastrofy.

</doc>
<doc id="1130548" url="https://pl.wikipedia.org/wiki?curid=1130548" title="Puchar Zoo">
Puchar Zoo

Puchar Zoo (oryg. Zoo Cup) – serial animowany produkcji francusko-belgijskiej emitowany w czasie przedłużających się zawodów sportowych w paśmie Wieczorynki, był także emitowany w TVN. Rok produkcji 1994. Zawiera 52 odcinki. Istnieje również bardzo podobny serial tego samego autora pt. Zooolimpiada (oryg. Zoo Olympics). Ma także 52 odcinki. Rok produkcji 1992.
Fabuła.
Zmagania zwierząt. Komentuje Jan Wężyk.
Wersja polska.
Opracowanie: na zlecenie Canalu+ – STUDIO START W ŁODZI
Wystąpił: Paweł Siedlik
Spis odcinków.
Lista nie zawiera 7 odcinków.

</doc>
<doc id="1130553" url="https://pl.wikipedia.org/wiki?curid=1130553" title="Glucagonoma">
Glucagonoma



</doc>
<doc id="1130555" url="https://pl.wikipedia.org/wiki?curid=1130555" title="All-NBA Team">
All-NBA Team

All-NBA Team – umowna drużyna wybierana corocznie (od sezonu 1946-1947) spośród najlepszych graczy ligi NBA przez zajmujących się nią dziennikarzy i sprawozdawców (obecnie 120 osób). Od sezonu 1988-89 ogłaszane są trzy piątki (wcześniej dwie): pierwsza (najsilniejsza, "First Team"), druga ("Second Team") i trzecia ("Third Team").
Zasady głosowania.
Każdy z biorących udział w głosowaniu prezentuje swoje trzy zespoły (15 nazwisk). Każdy zespół składać się powinien z jednego centra, dwóch skrzydłowych oraz dwóch obrońców, przy czym nie musi być zachowany podział na silnych i niskich skrzydłowych czy rozgrywających i rzucających obrońców. Zawodnik wybrany do pierwszego składu otrzymuje 5 punktów, drugiego - 3, a trzeciego - 1. Ci z największą liczbą punktów na swoich pozycjach wchodzą do kolejnych piątek.
Zdarza się, że podczas głosowania dziennikarze umieszczają zawodnika na pozycji, na której występuje rzadko lub wcale, by znaleźć miejsce w piątce np. dla trzeciego skrzydłowego. Głos taki jest brany pod uwagę, ale ostatecznie o miejsce w którejś z drużyn będzie rywalizował z graczami ze swojej regularnej pozycji.
Historia.
Do sezonu 1954-1955 gracze byli typowani bez rozróżniania pozycji. 
Do sezonu 1987-1988 były wybierane dwie piątki. 
Wyróżnienia sezon po sezonie.
Od sezonu 1988-89 zaczęto wybierać trzy składy najlepszych zawodników ligi.

</doc>
<doc id="1130558" url="https://pl.wikipedia.org/wiki?curid=1130558" title="Drżenie">
Drżenie



</doc>
<doc id="1130559" url="https://pl.wikipedia.org/wiki?curid=1130559" title="Zamek w Pińczowie">
Zamek w Pińczowie

Zamek w Pińczowie – zamek, który znajdował się w Pińczowie, na cyplu wysuniętej na południe skarpy, wznoszącej się nad lewobrzeżną część doliny Nidy i miastem. Niegdyś najwspanialsza siedziba możnowładcza w Małopolsce XV wieku.
Historia.
Zamek Oleśnickich.
Pierwsza wzmianka o "castrum Pandziczow" (zamku pińczowskim) pochodzi z dokumentu z 1400. Między 1424 a 1428 Pińczów wraz zamkiem kupił biskup krakowski Zbigniew Oleśnicki dla swego brata Jana Głowacza. Oleśniccy w miejscu starej budowli wznieśli nowy zamek, którego budowa trwała 30 lat i pochłonęła znaczne sumy.
Zamek wzniesiono z olbrzymich, starannie obrobionych ciosów, w górnych partiach stosując cegłę, na planie czworoboku, gdzie głównym członem zamku, był potężny dwukondygnacyjny donżon zbudowany na planie prostokąta. Bryła budowli została wzbogacona narożnymi wykuszami a na osi elewacji umieszczono większy wykusz, którego podstawa była dodatkowo wzmocniona czterema skarpami. Po przeciwnej stronie wzniesiono dwie kwadratowe wieże o różnej wysokości. W sąsiedztwie większej wieży znajdowała się brama wjazdowa, na piętrze której mieściła się kaplica. Wjazd do zamku prowadził most wsparty na czworokątnym filarze kamiennym, postawionym na stoku wzgórza.
Zamek Myszkowskich.
Po śmierci Mikołaja Oleśnickiego, w 1586 zamek nabył biskup krakowski Piotr Myszkowski, który go odrestaurował i gruntownie przebudował. Niewykluczone, że doprowadził rezydencję do stanu, jaki można zobaczyć na szwedzkich rycinach powstałych wg rysunku Erika Jönsona Dahlbergha. Przekształcono wówczas główny korpus zamkowy; rozbudowano i podwyższono skrzydła, wprawiono nową kamieniarkę w otwory, wzniesiono nowe dachy i cebulaste hełmy oraz gruntownie zmodernizowano wnętrza. Po śmierci biskupa w 1591 zamek przeszedł w ręce jego bratanka Zygmunta Myszkowskiego, który kontynuował dalsze prace; polegały one w znacznym stopniu na rozszerzeniu rezydencji, która od 1601 stała się głównym dyspozycyjnym i reprezentacyjnym ośrodkiem Ordynacji Pińczowskiej.
Niewątpliwie całą przebudowę zamku prowadził architekt i rzeźbiarz królewski Santi Gucci, który był związany z Pińczowem, gdzie miejscowe warsztaty kamieniarskie i kamieniołomy były podporządkowane jego kierownictwu. W tym samym czasie budował Gucci dla biskupa Myszkowskiego nowy pałac w Książu Wielkim, a po jego śmierci nadal obracał się w kręgu mecenatu Myszkowskich.
Okres zakładania tego wielkiego zespołu przestrzennego zamyka się w ostatnich latach XVI wieku, do śmierci w 1600 Santi Gucciego, głównego projektanta całego założenia zamkowego; chociaż niewykluczone, że po jego śmierci prowadzono jeszcze roboty. Niewielkie prace budowlane podejmował w latach 30. XVII wieku Ferdynand Gonzaga Myszkowski, jednak ich zakres nie był duży i zapewne ograniczył się jedynie do przedzamcza.
Zamek Wielopolskich.
Po śmierci ostatniego przedstawiciela rodu Gonzagów Myszkowskich w 1727, zamek wraz z Ordynacją Pińczowską przeszedł w 1729 w ręce rodziny Wielopolskich. Był to czas schyłku świetności pińczowskiej rezydencji, która już w 1783 była opuszczona i zaniedbana. Pod koniec XVIII wieku za sprawą margrabiny Elżbiety Wielopolskiej rozpoczęto rozbiórkę zamku, która przebiegała w dwóch fazach; najpierw rozebrano główny gmach zamkowy, a w poł. XIX wieku przestała istnieć reszta budowli. Ocalał jedynie – poza nikłymi śladami murów znajdującymi się na wzgórzu zamkowym – jeden z czterech pawilonów ogrodowych, o którym pisał profesor Adam Miłobędzki:
"W narożu ogrodu pozostał tylko pięcioboczny pawilon, którego wyrafinowane, manierystyczne formy są dziś jedynym świadectwem wspaniałości architektury tego niezwykłego założenia".
Architektura.
Zarówno architektura zamku jak i ogólna koncepcja architektoniczno – przestrzenna zespołu bez wątpienia nawiązywała do północnowłoskiego manieryzmu, który charakteryzował dzieła Santi Gucciego.
Rezydencja pińczowska składała się z górnego, właściwego zamku zgrupowanego wokół niewielkiego dziedzińca oraz dolnego reprezentacyjnego przedzamcza z większym dziedzińcem otoczony oficynami z basztami w narożach i ziemnymi fortyfikacjami. Na stokach i u podnóża cypla, na którym wznosił się zamek oraz przedzamcze, znajdował się obszerny zwierzyniec otoczony nieregularnym wielobokiem muru, wzmocnionym obronno – dekoracyjnymi wieżyczkami. Między zwierzyńcem a miastem rozciągał się ogród o czterech kwaterach, otoczony murem z pawilonami ogrodowymi w narożach. Cały ten zespół architektoniczno - przestrzenny tworzył wraz z przylegającym miastem harmonijną całość, gdzie akcentem zamykającym całą kompozycję, stała się fontanna na środku rynku.

</doc>
<doc id="1130568" url="https://pl.wikipedia.org/wiki?curid=1130568" title="Metoda antyrretyczna">
Metoda antyrretyczna

Metoda antyrretyczna – metoda pracy duchowej praktykowana w starożytnym monastycyzmie chrześcijańskim. Był to sposób reagowania na negatywne autosugestie: ilekroć mnichom przychodziło na myśl jakieś negatywne zdanie lub pokusa, przeciwstawiali jej jakieś zdanie pozytywne. Przeważnie był to krótki i łatwy do zapamiętania cytat z Biblii. 
Metodę antyrretyczną rozwinął Ewagriusz z Pontu (345–399) w dziele "Antirrhetikon" ("Kontrargumenty"). Przedstawił tam listę ponad 600 negatywnych autosugestii, mogących uczynić człowieka chorym (patrz acedia). Zestawiał z nimi pozytywne zdania z Pisma Świętego, pomocne w pokonywaniu złych myśli.
We współczesnej duchowości chrześcijańskiej metodę antyrretyczną propaguje Anselm Grün. Jako najlepsze źródło pozytywnych sformułowań Grün wskazuje fragmenty Księgi Psalmów, Księgę Przysłów oraz słowa Jezusa. 

</doc>
<doc id="1130569" url="https://pl.wikipedia.org/wiki?curid=1130569" title="Katar (broń)">
Katar (broń)

Katar (Devanāgarī: कटार) – rodzaj puginału, używanego w Indiach i niewystępującego poza tym krajem, o charakterystycznej rękojeści w formie „drabinki”.
Była to broń typowo hinduska, pierwotnie radźpucka, rzadko używana przez muzułmanów. Wyróżniającą cechą kataru była rękojeść składająca się z dwóch metalowych prętów, połączonych poprzecznie; poprzeczka łącząca stanowiła właściwy chwyt, co wymuszało specyficzną technikę użycia broni. Poprzeczny chwyt powodował, że ostrze kataru były przedłużeniem ramienia, co pozwalało na wyprowadzenie bardzo potężnych pchnięć, z wykorzystaniem impetu całego ciała; wraz ze specjalnie wzmocnioną głownią i sztychem pozwalało to na przebicie pancerza kolczego.
Głownia kataru była dwusieczna, na ogół prosta, rzadziej zakrzywiona, długa na kilkanaście-kilkadziesiąt centymetrów (maksymalnie 90 cm). Wykonywano je często z damastu i zdobiono cyzelowaniem lub złoceniem. Niektóre głownie, na ogół indyjskie, były na sztychu pogrubiane, by umożliwić przebijanie kolczug. Głownie południowoindyjskie są bardzo szerokie u nasady i równomiernie zwężają się ku sztychowi, najczęściej zdobione rowkowaniem równoległym do linii ostrza. Lokalne głownie wykuwano na ogół jako jedną całość z rękojeścią. W XVI–XVII w. zwłaszcza Marathowie wykorzystywali głownie importowane z Europy – były one wówczas nitowane do rękojeści.
Niektóre katary miały głownie dwu- a nawet trójdzielne, dzielące się w kierunku sztychu. Zdarzały się też trójdzielne głownie, rozchylające się przy naciśnięciu rękojeści. Inną interesującą formą był sztylet z ostrzem pustym w środku, służący równocześnie za pochwę do kolejnego, mniejszego kataru (którego głownia chowała się do wnętrza większego). Niektóre katary mają po obu stronach głowni sztabki, umożliwiające przechwycenie ostrza przeciwnika, co sugeruje, że używano ich jako lewaków-łamaczy mieczy. Istniały też bronie kombinowane, łączące sztylet i jeden lub dwa pistolety, z lufami wzdłuż głowni.
Katary mogły być wyposażone w jelec tarczowy, który w toku rozwoju przyjmował bardziej złożone formy osłony dłoni. Mogły one mieć postać pełnej metalowej tarczki, ale najprawdopodobniej na wzór koszowych jelców broni portugalskiej zaczęto stosować osłony perforowane, nierzadko ozdobne. Szczególnie wyszukane osłony miały katary z Tańdźawuru. Szczególną formą są osłony w kształcie pawia, które symbolizują Paravāni, boskiego pawia-wierzchowca boga wojny Karttikeji.
Z katarów wyposażonych w rozbudowane osłony wywodzi się miecz pata.

</doc>
<doc id="1130571" url="https://pl.wikipedia.org/wiki?curid=1130571" title="Tidra">
Tidra

Tidra ("At-Tidra") – wyspa na Oceanie Atlantyckim u wybrzeży Afryki,w zatoce Arkin. Stanowi część Parku Narodowego Banc d'Arguin w Mauretanii. Jej powierzchnia wynosi ok. 220 km², co czyni ją największą wyspą kraju. Zamieszkana jest przez lud Imraguen, trudniący się głównie rybołówstwem.

</doc>
<doc id="1130572" url="https://pl.wikipedia.org/wiki?curid=1130572" title="At-Tidra">
At-Tidra



</doc>
<doc id="1130574" url="https://pl.wikipedia.org/wiki?curid=1130574" title="Bosco">
Bosco

 – japoński serial animowany wyprodukowany przez Nippon Animation zrealizowany na podstawie powieści Tony’ego Wolfa.
Fabuła.
Na Krainę Fontann napada armia potwora o imieniu Skorpion. Zabija on prawowitych władców królestwa, nie może jednak zasiąść na tronie, póki nie nastąpi całkowite zaćmienie Słońca. Ich córka, młoda księżniczka Emilia, zostaje porwana przez Kapturnika, sługę Skorpiona, którego misją jest uwięzienie dziewczyny i uniemożliwienie jej powrotu – jeśli bowiem udałoby się księżniczce dostać na tron przed Skorpionem, potężna moc wody ze Źródła Życia zniszczyłaby okupantów. Emilka wysyła wiadomość z prośbą o pomoc, którą odbierają mieszkańcu lasu Bosco. Są to: odważny, energiczny i sprytny Żabon, przedsiębiorczy, choć nerwowy Żółw oraz nieco tchórzliwy, ale lojalny Wydra. Cała trójka na pokładzie ogromnego sterowca o nazwie „Bosco” uwalnia księżniczkę, po czym postanawia zawieść ją do jej ojczyzny oraz wspomóc w walce ze złem. Podróż obfituje w liczne przygody, bowiem Kapturnik oraz jego zausznicy zrobią wszystko, by powstrzymać drużynę w dotarciu do celu. Podczas podróży Żabona i Emilkę zaczyna łączyć uczucie, jednak na jego drodze stoi bezlitosne przeznaczenie dotyczące księżniczki.
Wersja polska.
W Polsce serial zadebiutował w 1992 roku w nadającej bez rządowego zezwolenia warszawskiej stacji Top Canal pod tytułem Przygody Bosco. Następnie emitowany był od 28 grudnia 1998 przez telewizję TVN pod tytułem Bosco w dziecięcym bloku pt. "Bajkowe kino".
Dialogi polskie: Dariusz Dunowski
Wystąpili:
Lektor: Maciej Gudowski
Opis odcinków.
Odcinek 1 – Porwanie księżniczki elfów. „Bosco” wyrusza w drogę:
Księżniczka Emilka oraz jej wierny przyjaciel, mechaniczny szpak Mówik, zostają uwięzieni na pokładzie statku „Skorpion I”. Jego dowódca, tajemniczy najemnik Kapturnik wraz ze swymi dwoma pomagierami, Kocurem i Karłem, mają za zadanie wywieść księżniczkę daleko poza jej ojczyznę i dopilnować, by nigdy do niej nie wróciła. Emilka z trudem wymyka się spod ich straży, po czym wysyła Mówika z nagraną przez siebie prośbą o pomoc. W szpaka uderza jednak piorun i ten ląduje nieprzytomny w lesie Bosco. Znajduje go tam Wydra i zabiera do swoich przyjaciół: Żabona i Żółwia. Ten drugi jest wynalazcą, więc udaje mu się naprawić szpaka, po czym wraz z przyjaciółmi odsłuchuje wiadomość. Cała trójka postanawia ocalić księżniczkę. Żółw przerabia swój dom na sterowiec i nazywa go „Bosco”, po czym wyrusza z kompanami w drogę. Udaje im się odnaleźć „Skorpiona I” w chwili, gdy Emilka próbując z niego uciec spada w przepaść. Na szczęście Żabon ratuje ją na lotni, zaś statek Kapturnika rozbija się o skały. Emilka opowiada o sobie nowym przyjaciołom, ci zaś postanawiają zawieść ją do Krainy Fontann.
Odcinek 2 – Nie budź śpiącego olbrzyma:
Emilka ma w nocy koszmary o Kapturniku i Skorpionie. Na rano radośnie wychodzi na pokład „Bosco”, po czym sprzecza się z Żabonem, który upiera się, by nazywać ją „księżniczką” oraz traktować ze specjalnymi względami. Emilce wcale na tym nie zależy – chce być jedynie pełnoprawnym członkiem załogi statku „Bosco”. W pewnym momencie bohaterowie zbliżają się do Gór Śpiącego Olbrzyma, w których panuje burza. Chcą zawrócić, ale wtedy atakuje ich „Skorpion I”. Przyjaciele wybierają więc mniejsze zło i wlatują w sam środek huraganu. Tracą przez to zwrotność i spadają w dół, jednak dzięki hakowi z liną udaje im się zawisnąć nad wąwozem, w którym niestety śpi olbrzym. Jeśli się obudzi załodze grozi śmierć, dlatego przyjaciele naprawiają statek najciszej jak się da. Niestety znajduje ich Kapturnik i zaczyna do nich strzelać. Żółw zauważa, że statek ma za mało mocy, żeby unieść się w górę o własnych siłach. Emilka wpada wówczas na pomysł, by zmusić olbrzyma do kichnięcia za pomocą popiołu z pieca. Siła podmuchu giganta wyrzuci ich w górę, dzięki czemu odlecą. Żabon z narażeniem życia wykonuje plan księżniczki, po czym „Bosco” ucieka, a „Skorpion I” doświadcza gniewu obudzonego olbrzyma. Załoga kieruje się w stronę Doliny Smoków. Przed wylądowaniem w niej Emilka zostaje uznana przez Żabona za członka załogi „Bosco”, co budzi jej radość.
Odcinek 3 – Dolina Smoków jest pełna niebezpieczeństw:
Kocur i Karzeł na polecenie Kapturnika porywają małego smoka licząc na to, iż gniew jego matki obróci się przeciwko załodze „Bosco”. Tymczasem Żabon, Emilka, Żółw i Wydra lądują w Dolinie Smoków, gdzie zostają życzliwie przyjęci i uzupełniają zapasy. Gdy wyruszają w dalszą drogę atakuje ich smoczyca i uszkadza statek. „Bosco” musi ponownie lądować w Dolinie Smoków, nad którą nieco później przelatuje Kapturnik oświadczając, iż to on ma dziecko smoka i jest gotów wymienić je na Emilkę. Księżniczka chce się oddać w ręce swego prześladowcy, ale Żabon i Żółw nie pozwalają jej na to. Emilka ma wyrzuty sumienia i czuje, że to z jej winy Dolina Smoków popadła w kłopoty. Chwilę później zjawia się smoczyca, która niszczy wioskę w poszukiwaniu swego dziecka. Emilka z trudem przekonuje ją, by tego zaprzestała.
Odcinek 4 – Dalej, smoczku!:
Emilka ma ponownie koszmary. Czuje, że musi ocalić małego smoczka. Żółw buduje aerocykl, ale stwierdza, że nim go użyją, należy wykonać na nim serię prób. W nocy księżniczka kradnie nowy wynalazek przyjaciela i udaje się nim na bagna, gdzie wylądował „Skorpion I”. Aerocykl jednak przestaje działać w chwili, gdy księżniczka najbardziej go potrzebuje. Mimo to wdziera się na pokład statku wroga, ale jej obecność zostaje wykryta. Kapturnik zamyka ją w piwnicy razem ze smoczkiem, którego wcale nie zamierza wypuszczać. Na rano załoga „Bosco” odkrywa brak Emilki i rusza jej na pomoc. Księżniczka obdarza smoczka pocałunkiem, dzięki któremu odkrywa on w sobie zdolność do ziania ogniem. Stworek uwalnia siebie i Emilkę, po czym oboje staczają walkę z Kocurem i Karłem, następnie uciekają na latającym plecaku Żółwia, który pomocnicy Kapturnika ukradli w pierwszym odcinku. Plecak jednak nie działa jak należy, na szczęście Emilka spada prosto w ramiona Żabona, zaś smoczątko w objęcia swej matki, która zjawiła się na miejscu walki. Smoczyca ze złości traktuje ogniem „Skorpiona I”, Emilka zaś reaguje oburzeniem na zbyt długo trzymającego ją w ramionach Żabonka (nazywa go „Babiarzem”). „Bosco” opuszcza Dolinę Smoków żegnany przez jej mieszkańców.
Odcinek 5 – W poszukiwaniu lśniących grzybów:
Kapturnik atakuje „Bosco”, który zaczyna się palić. Na statku nie ma dość wody do gaszenia pożaru, a w dodatku skończyło się drewno do palenia w piecu i okręt nie może lecieć szybciej. Żabon i Emilka próbują wyrywać deski z podłogi, by zwiększyć prędkość statku, ale Żółw sprzeciwia się temu uważając, że w ten sposób tylko zniszczą „Bosco”. Kapturnik oświadcza, że przerwie ostrzał, jeśli załoga wyda mu Emilkę. Żabon nie zgadza się na takie warunki i wpada na pewien pomysł. Proponuje, by wypuścić powietrze z balonu, co w połączeniu z dymem palących się części statku wywoła wielką chmurę, która osłoni ich statek przed „Skorpionem I”. Plan Żabona okazuje się być skuteczny i załoga bezpiecznie ląduje na rzece. Mimo uniknięcia śmierci Żółw reaguje oburzeniem na plan „lidera” (jak nazywa Żabona) i kłóci się z nim. Chwilę później zaczyna chorować. Okazuje się, że podczas lądowania wpadł do rzeki opijając się wody z niej. Żabon i Emilka ruszają do lasu znaleźć lekarstwo. Tymczasem na „Skorpionie I” zjawia się nietoperz Posłaniec z wiadomością dla Kapturnika od Skorpiona. Po jej wysłuchaniu Kapturnik posyła Kocura i Karła po wodę. Ci nabierają ją z rzeki, kiedy jednak ich szef ją pije dopada go choroba. Przerażeni pomagierzy ruszają do lasu po lekarstwo, gdzie są świadkami, jak Żabon i Emilka spotkawszy jego mieszkańców dowiedzieli się, że przyczyną choroby Żółwia (a także i Kapturnika) jest zatruta woda w rzece. Jedynym lekarstwem są lśniące grzyby rosnące w podziemiach, do których prowadzi jaskinia owianą złą sławą. Żabon buduje drewniany samochód, na którym wraz z Emilką następnego dnia chce ruszyć po grzyby. Żółw dowiaduje się o tym i w nocy ulepsza pojazd. Żabon i Emilka zostawiają chorego przyjaciela pod opieką Wydry, po czym jadą po grzyby. Nie wiedzą, że w tym samym celu do jaskini udali się Kocur i Karzeł z chorym Kapturnikiem.
Odcinek 6 – Wyścig w przeklętej grocie:
Żabon i Emilka przemierzają dokładnie podziemia jaskini w poszukiwaniu lśniących grzybów. Przypadkiem wpadają na Kapturnika, Kocura i Karła, którzy ich atakują. Parze przyjaciół po wielu perypetiach w końcu udaje się uciec od swych prześladowców, po czym docierają rzeką do miejsca, gdzie rosną lśniące grzyby. W międzyczasie pojazd Kapturnika ma kolizję i cała trójka jego pasażerów ląduje w zatrutej wodzie opijając się jej. Tymczasem Żabon i Emilka dostrzegają ogromną wieżę, z której wypływa czarna ciecz zatruwająca rzekę w lesie. Żabon wspinając się do miejsca, w którym rosną grzyby niechcący uruchamia pewien mechanizm odcinający dopływ cieczy do rzeki, dzięki czemu woda w niej znowu staje się czysta. Przyjaciele zbierają grzyby, ale dostrzegają chorych Kapturnika, Kocura i Karła. Emilka lituje się nad nimi i wbrew woli Żabona leczy całą trójkę grzybami.
Odcinek 7 – Emilka o włos od zguby:
Miłosierdzie Emilki nie zostaje docenione przez jej wrogów, którzy ledwo odzyskują zdrowie natychmiast ją porywają. Żabon próbuje bronić księżniczki, ale ląduje w rzece i odpływa z jej nurtem do miejsca, w którym znajduje się „Bosco”. Wydra wyławia go z wody, po czym zabiera do nieprzytomnego Żółwia. Przyjaciele razem leczą go grzybami, następnie Żabon wraca do jaskini, by odnaleźć Emilkę. Wydra wraz z wyleczonym już Żółwiem rusza za nim. Cała trójka wlatuje w sam środek groty, gdzie po długich poszukiwaniach znajdują Emilkę, która wyrwała się swoim porywaczom, ale wciąż jest przez nich ścigana. Żabon lecąc na linie niczym Tarzan ratuje Emikę, po czym ucieka z nią „Bosco”. Kapturnik ponownie ponosi klęskę. Żabon i Żółw godzą się.
Odcinek 8 – Tajemnicze czary Kapturnika:
„Skorpion I” dociera na pustynie, gdzie ponownie spotyka Posłańca. Ten sugeruje Kapturnikowi genialny plan pochwycenia załogi „Bosco”. Kapturnik wraz z Kocurem i Karłem za pomocą specjalnego mechanizmu odcinają dopływ wody do miejscowej Oazy oraz miasta, które się w niej znajduje, po czym podając się za proroka kapitan „Skorpiona I” zjawia się tam oświadczając, że pomoże mieszkańcom odzyskać wodę, jeśli ci uwiężą załogę „Bosco”, których przedstawia jako demony. Gdy statek ląduje w Oazie Żółw, Żabon i Emilka zostają aresztowani. Jedynie Wydra unika tego losu chowając się w piwnicy. Wieczorem przebrany za arabską kobietę wymyka się ze statku i próbuje znaleźć swoich przyjaciół. Natyka się na wielki wór z wodą, który Kapturnik zamierza użyć do stosowania swoich czarów. Bohater zostaje jednak wykryty przez Kocura i Karła, ale udaje mu się uciec. Kapturnik dowiedziawszy się, że jeden z przyjaciół Emilki jest na wolności nakazuje go schwytać.
Odcinek 9 – Tajemnica podziemnej oazy:
Wydra wdziera się do pałacu Leona, przywódcy oazy, żeby uwolnić przyjaciół. Nie udaje mu się to i sam zostaje uwięziony. W międzyczasie Żółw i Żabon sprzeczają się ze sobą na temat, co dalej robić. Kiedy Wydra dołącza do nich cała załoga „Bosco” razem ustala plan działania. Słysząc bulgoczącą za ścianą ich celi wodę postanawiają zalać nią pomieszczenie, w którym się znajdują, po czym na wodzie unieść się w górę i rozbić sufit. By to zrealizować potrzebne są narzędzie, jednak problem ten szybko zostaje rozwiązany, gdyż Wydra ma je ukryte pod swoim ubraniem. Tymczasem Kapturnik, chcąc przejąć władzę w Oazie, próbuje kontynuować swe sztuczki, lecz zostaje zdemaskowany jako oszust. W tej samej chwili przyjaciele z „Bosco” realizują swój plan i wypływają z celi na wodzie, której dopływ do Oazy zamknął Kapturnik. Załoga „Skorpiona I” ratuje się ucieczką. Leon z wdzięczności za odzyskanie wody wręcza Emilce skrzynkę z mapą, która wskazuje drogę do Krainy Fontann.
Odcinek 10 – Po morzach, po falach:
„Bosco” leci nad wielkim morzem, gdzie zostaje zaatakowany przez Kapturnika serią bomb. Wskutek sprytu Żabona oraz braku inteligencji u Kocura „Skorpion I” pada ofiarą własnych pocisków i pozostaje w tyle. Jednak „Bosco” również nie wychodzi z tej walki bez szwanku, więc przyjaciele zatrzymują się, by naprawić straty. Między Emilką i Żabonem zaczyna rodzić się uczucie w chwili, gdy Żabon komplementuje urodę księżniczki, a potem ratuje ją, gdy ta szyjąc balon wpada do wody (otrzymuje za oba te czyny buziaka). Chwilę później Żółw łowi niechcący na wędkę orkę, która zaczyna ciągnąć „Bosco” przed siebie. Żółw próbuje wyrwać wędkę, którą wcześniej nierozważnie wbił w ster, aby w ten sposób ocalić statek, co okazuje się być niemożliwe. Dopiero Żabon z narażeniem życia odcina żyłkę uwalniając „Bosco” od orki. Emilka po raz pierwszy wówczas zaczyna okazywać Żabonowi poważniejsze zainteresowanie. Drużyna zaczyna zbliżać się do tajemniczej wyspy strzeżonej przez silne prądy morskie i wiatr. Podczas lądowania na niej dochodzi do kolizji, po której Emilka traci przytomność. Przyjaciele szukają dla niej lekarstwa, którym by mogli ją ocucić. Wówczas to zjawia się tajemniczy jednorożec ze skrzydłami, który zabiera księżniczkę w głąb wyspy do swego pałacu. Okazuje się, że jest on na usługach nietoperza Posłańca, który wmówił mu, iż Emilka jest demonem i w zamian za jej pochwycenie jednorożec będzie mógł opuścić tę wyspę razem z „wujkiem” Kapturnikiem. Samego Kapturnika Posłaniec sprowadza na wyspę.
Odcinek 11 – Bezczelny jednorożec:
Emilka budzi się w grocie i dostrzega jednorożca oraz Kapturnika. Przerażona zaczyna przed nimi uciekać na szczyt starej wieży. Kocur i Karzeł bezskutecznie próbują ją zatrzymać. Żabon dostrzega księżniczkę na szczycie wieży. Wspina się na nią i ratuje Emilkę w ostatniej chwili przed Kapturnikiem. Jednakże zrywa się wiatr, który sprawia, że oboje lądują w morzu. Tymczasem Żółw i Wydra robią eksperyment z balonikiem, by sprawdzić, czy zdołają opuścić wyspę z pomocą prądów wietrznych. Gdy eksperyment przynosi negatywne wyniki obaj dostrzegają rozbitego „Skorpiona I”. Postanawiają wykorzystać go jako przeciwwagę dla swego statku, który zamierzają wciągnąć na górę. Gdy Kapturnik dostrzega „Bosco” wpada na ten sam pomysł. Zmusza do jego realizacji jednorożca, gdy ten jednak utyka nogą w skalę, wściekły porzuca go na pastwę losu. Na szczęście magicznemu stworzeniu ofiarowują pomoc Żabon i Emilka – oboje opatrują mu nogę chustką Żabona. Jednorożec wyjawia im, dlaczego pomagał Kapturnikowi. Mówi, że dawno temu rodzice porzucili go na tej wyspie, na której on teraz siedzi w samotności. Kiedy więc wrogowie Emilki zaproponowali mu, że zabiorą go stąd, jeśli pomoże im schwytać księżniczkę (którą przedstawili jako groźnego demona), od razu się zgodził. Teraz jednak zaczyna pomagać załodze „Bosco”. Kapturnik oraz Żabon jednocześnie próbują wciągnąć na najwyższą skałę swoje statki, a potem stamtąd unieść się w powietrze. „Bosco” utyka między skałami, ale jednorożec pomaga mu się wyswobodzić. Sam jednak wskutek tej pomocy zaczyna spadać w przepaść, lecz dzięki słowom otuchy Emilki zaczyna machać skrzydłami i lecieć. Żabon widząc sprzyjające dla ich statku wiatry odcina linę łączącą ich ze „Skorpionem I”, po czym cała drużyna odlatuje z wyspy. Chwilę później zjawia się stado latających jednorożców po najmłodszego z nich. Drużyna „Bosco” rozumie już, czemu mały jednorożec został przez rodziców porzucony na wyspie – miał własnymi siłami ją opuścić i w ten sposób stać się dorosły oraz niezależny. Mały jednorożec żegna się z nowymi przyjaciółmi, po czym wraca do rodziny. Wówczas dopiero Żabon dostrzega, że zapomniał poprosić stworzenie o zwrot chusty, na szczęście Emilka wręcza mu swoją własną.
Odcinek 12 – Pogoń w śniegu:
Kapturnik za pomocą specjalnej maszyny zamraża górski wiatrak, dzięki któremu miejscowa wioska zachowywała letni klimat. Wskutek tego ciepłe wiatry przestają przychodzić i nadchodzi zima. Załoga „Bosco” zatrzymuje się w wiosce na postój i ku swemu przerażeniu dowiaduje się, iż Emilka nie może zbyt długo przebywać w zimnie, gdyż jako elf wodny nie jest w stanie wytrzymać takiej temperatury i może zamarznąć. Żabon chce jak najszybciej zabrać stąd księżniczkę, ale ta dowiadując się o tym, iż zimę spowodowała awaria wiatraka znajdującego się w górach, wymusza na przyjaciołach, by ocalili wioskę. Żabon, Żółw i Wydra ruszają więc w góry zostawiając Emilkę na miejscu. Wówczas to Kapturnik spycha na dom, w którym księżniczka się zatrzymała, wielką kulę śniegu, przez co wszelkie ciepło w pomieszczeniu zanika. Emilka zostaje uwięziona razem z małą, króliczą dziewczynką. Mieszkańcy wioski próbują ich uwolnić, jednak Kapturnik zmusza ich do zaprzestania tego grożąc, że inaczej skrzywdzi uwięzioną wraz z Emilką małą króliczkę. Tymczasem załodze „Bosco” za pomocą ogromnego lustra udaje się stopniowo odmrozić wiatrak, ale przerywa im Mówik opowiadając, co się stało. Drużyna orientując się wreszcie, że zima jest dziełem Kapturnika, który zamierza korzystając z ich nieobecności porwać Emilkę, zostawiają lustro do odmrożenia wiatraka na miejscu, sami zaś ruszają księżniczce na pomoc. Lód powoli się roztapia, a tymczasem załoga „Bosco” walczy ze „Skorpionem I” mocno go uszkadzając. Kocur i Karzeł naprawiają pojazd za pomocą śniegu, którym łączą ze sobą rozpadające się części. Wskutek mrozu Emilka zamarza zamieniając się w lodowy posąg. Triumfujący Kapturnik porywa ją ze sobą na „Skorpiona I”, jednak nie odlatuje daleko, gdyż wiatrak odmraża się już całkowicie i zaczyna ponownie przynosić do wioski ciepłe powietrze, które pokonuje zimę. Roztapia ono również śnieg, którego Kocur i Karzeł użyli do scalenie swego statku, przez co „Skorpion I” rozlatuje się na kawałki, a Emilka odmarza i spada prosto w objęcia Żabona.
Odcinek 13 – Losy księżniczki elfów:
Kapturnik przybywa do Krainy Fontann i błaga Skorpiona, aby raczył udzielić mu nowego statku. Jego mistrz niechętnie wyraża na to zgodę i ofiarowuje mu nowy okręt o nazwie „Skorpion II”. Statek ten jest o wiele bardziej nowoczesny i lepiej uzbrojony niż poprzedni. Kapturnik rusza w pościg za Emilką. Tymczasem załoga „Bosco” zostaje zaatakowana przez tajemniczy pojazd. Broniąc się przed nim rozbijają się w górach, podobnie jak ich prześladowca, którym okazuje się być wierny sługa Emilki, krasnolud Ender, pełniący w Krainie Fontann zaszczytną funkcję prezesa rady ministrów. Ender oznajmia Emilce, że przybył jej pomóc w dotarciu do celu. Krasnolud z miejsca nie podoba się załodze „Bosco”, gdyż jest nadęty, wywyższa się i pomiata drużyną. Emilka reaguje oburzeniem na jego zachowanie, ale Ender w prywatnej rozmowie z nią przypomina księżniczce o przeznaczeniu, które musi ona wypełnić. Okazuje się, że Emilka, by ostatecznie pokonać zło, musi nie tylko zasiąść na tronie swej matki, ale również dokonać metamorfozy w ogromnego motyla chroniącego swą mocą świat przed wszelkim złem. Wszystko to musi się odbyć przed najbliższym zaćmieniem słońca, do którego zostało już niewiele czasu. Emilka wie, iż to oznacza także, że już nigdy nie będzie mogła spędzać czas z załogą „Bosco”, a zwłaszcza z Żabonem, którego zdążyła pokochać. Załamana przez cały wieczór nie odzywa się do nikogo. Żabon próbuje z nią porozmawiać. Emilka prosi go, by nie lecieli do Krainy Fontann, ale nie chce powiedzieć, dlaczego. Żabon bezskutecznie próbuje wydobyć z niej prawdę, po czym nazywa Emilkę „kapryśną”. Zrozpaczona księżniczka czując, iż nie może powiedzieć ukochanemu prawdy, która złamałaby mu serce, ucieka w nocy od towarzyszy zostawiając im jedynie list pożegnalny. Na rano załoga „Bosco” rusza jej śladem, ale atakuje ich „Skorpion II”. Dzięki podstępowi Żabona przyjaciołom udaje się uciec, ale gubią list od Emilki, który znajduje Kapturnik. Orientując się z niego, że księżniczka nie jest już pod opieką Żabona i jego drużyny wpada na perfidny plan. Postanawia skorzystać z pomocy mieszkających w pobliżu złych jaszczurów, których Gubernator jest jego kompanem. Tymczasem Ender wyjawia załodze „Bosco” prawdę o przeznaczeniu Emilki. Żabon rozumie już, czemu księżniczka nie chciała wracać do domu. Zrozpaczony ucieka na bocianie gniazdo i płacze orientując się, że jeśli chce pokonać zło zagrażające światu, musi stracić ukochaną. Nie potrafi się z tym pogodzić. Jednocześnie Emilka wędruje przez pustynię. Wydaje się jej, że słyszy rozpaczliwy krzyk Żabona nawołującego ją. Ignoruje to jednak i idzie dalej, ale prażące słońce odbiera jej siły. Chwilę później zostaje zaatakowana przez złe jaszczury, które porywają ją do swego zamku. Załoga „Bosco” odnajduje jednak trop Emilki i postanawia ruszyć jej na ratunek.
Odcinek 14 – Ucieczka Emilki z zamku jaszczurów:
Emilka budzi się w celi, w której odwiedzają ją Kapturnik oraz władca jaszczurów, Gubernator. Ten drugi bardzo chętnie by pożarł księżniczkę, ale dowódca „Skorpiona II” nie pozwala na to i proponuje, że w zamian za Emilkę zaoferuje mu na pożarcie jego ulubione danie – żabę. Tymczasem załoga „Bosco” próbuje dostać się do zamku jaszczurów. Żabon rusza sam, by uwolnić Emilkę. Wydra i Żółw pomagają mu wystrzeliwując w niebo fajerwerki, czym odwracają uwagę strażników. Ich przyjacielowi udaje mu się dostać do lochów i odnaleźć ukochaną, ta jednak nie chce z nim uciekać. Pyta się, czy zna on przeznaczenie, które musi ona wypełnić. Żabon wyjawia, że tak, ale mimo to radzi Emilce uciec z nim i wyruszyć do Krainy Fontann bez względu na wszystko. Księżniczka oburzona zarzuca Żabonowi, że jej los nic go nie obchodzi. Żabon protestuje, ale zajęty kłótnią z Emilką traci czujność i zostaje pochwycony przez Kapturnika, który oświadcza mu, że stanie się kolacją dla Gubernatora. Emilka płacząc błaga swego wroga o litość dla ukochanego, ale nie otrzymuje jej. Jednocześnie Żółw, Wydra oraz Ender czując, że Żabonowi coś się stało postanawiają działać. W tej samej chwili odbywa się uczta, na której Żabon ma być pożarty przez Gubernatora. Emilka płacząc przeprasza ukochanego za wpakowanie go w tarapaty. Żabon zaś odpowiada jej, że rozumie już, czemu nie chciała wracać do Krainy Fontann. Oznajmia też, że gdyby byli oboje wolni, to nie zmusiłby jej do tego. Gubernator przerywa rozmowę chcąc pożreć Żabona, ale w ostatniej chwili z pomocą przybywają Żółw i Ender ostrzeliwując salę kamiennymi dyskami i uwalniając przyjaciół, po czym cała czwórka ucieka na „Bosco”, gdzie czeka na nich Wydra. Kapturnik próbuje ich ścigać, ale niechcący trafia pod ostrzał Gubernatora, który próbował zestrzelić swoją „kolację”. „Bosco” udaje się uciec. W poufnej rozmowie Żabon i Emilka wyznają sobie ostatecznie miłość. Prócz tego Emilka oświadcza, że jest gotowa lecieć do Krainy Fontann bez względu na to, co się stanie, po czym przytula się do Żabona i oznajmia mu, że nawet jeśli się przemieni w motyla, to wciąż pozostanie tą samą Emilką, którą on kocha i nigdy go nie zapomni. Proponuje również, by ostatnie dni, które im zostały, spędzili we dwoje najlepiej jak się da. Żabon wyraża na to zgodę.
Odcinek 15 – Damia, kolejny wróg:
Skorpion czując, że Kapturnik nie pochwyci Emilki, wysyła w celu jej pojmania okrutną przywódczynię swoich najemników, Damię. Ta zabiera się do pracy z zapałem. Udaje się na pokład „Skorpiona II” i przejmuje nad nim władzę, ku oburzeniu Kapturnika oraz radości Kocura i Karła, którzy z miejsca zaczynają się jej podlizywać. Damia ze swoimi nowymi sługami podpala miejscowy las licząc na to, że Emilka nie odejdzie bez udzielenia jego mieszkańcom pomocy. Tymczasem załoga „Bosco” napełnia beczki wodą z jeziora, by mieć co pić podczas drogi. Emilka i Żabon chcą udać się na piknik, ale Ender nie pozwala im na to. Kiedy jednak las zaczyna się palić, księżniczka mimo zakazów swego prezesa rady ministrów wraz z załogą „Bosco” używa napełnionych wcześniej beczek do ugaszenia pożaru, po czym zatrzymuje się, by ponownie uzupełnić zapasy wody pitnej. Gdy przyjaciele to robią zjawia się niedołężna staruszka, która straciła dom podczas pożaru i prosi ich o pomoc. Emilka pozwala jej odpocząć w swoim pokoju. Ender jest oburzony lekkomyślnym jego zdaniem zachowaniem swojej księżniczki, więc korzystając z okazji uprowadza ją i ucieka na statku „Bosco” bez Żabona, Żółwia i Wydry. Oburzona jego zachowaniem Emilka chce wyskoczyć ze statku, ale nie udaje się jej to. Chwilę później obecna na pokładzie niedołężna staruszka usypia Endera, po czym zrzuca z siebie przebranie i ujawnia się Emilce jako Damia, wódz armii Skorpiona.
Odcinek 16 – Kłopoty w Lesie Zapomnienia:
Damia leci „Bosco” z uwięzionymi na jego pokładzie Emilką i Enderem. Kieruje się w stronę Lasu Zapomnienia, gdzie zamierza zamienić swoich więźniów w kamienne posągi. Tymczasem Żabon z Żółwiem i Wydrą próbują dogonić „Bosco” na piechotę, ale nie udaje się im to. Dostrzegają Kapturnika naprawiającego uszkodzony w poprzednim odcinku „Skorpiona II”. Oferują mu swą pomoc w zamian za to, że Kapturnik pomoże im dogonić ich porwany statek. Wróg zgadza się na to, ale kiedy jego okręt jest naprawiony, załoga „Bosco” zostaje zdradziecko związana i uwięziona. W międzyczasie Emilka z Enderem uwalniają się z więzów i uciekają Damii, która wzywa na pomoc swoich żołnierzy stacjonujących niedaleko. Sama leci dalej, ale zostaje zaatakowana przez Kapturnika, który nie zdaje sobie sprawy z jej obecności na „Bosco”. Wściekła Damia odpowiada mu ogniem i zmusza go lądowania, po czym ujawnia się jako zdobywczyni statku księżniczki Emilki. Emilka z Enderem zostają pochwyceni przez żołnierzy Damii, która zabiera ich na polanę pełną kamiennych posągów – to zaklęci mieszkańcy Lasu Zapomnienia. Damia tworzy magiczny eliksir, który nalewa do wielkiej kadzi, następnie po kolei wrzuca do niej Endera i Emilkę. Stają się oni posągami. Ten sam los ma podzielić załoga „Bosco”, jednak Żółw za pomocą podstępu ratuje przyjaciół i porywa zamienioną w kamień Emilkę. Żabon i Wydra skutecznie pokonują żołnierzy Damii wrzucając ich do kadzi z eliksirem. Wściekła Damia szybko ich odczarowuje za pomocą antidotum, jednak Żabon kradnie go jej, po czym ucieka na „Bosco” z resztą przyjaciół. Odlatując przyjaciele oblewają antidotum mieszkańców Lasu Zapomnienia, który za swoje nieszczęścia spuszczają manto Kapturnikowi, Kocurowi i Karłowi – Damii z trudem udaje się tego uniknąć. Zapowiada zemstę załodze „Bosco” oraz jej liderowi (Żabonowi). Tymczasem Żabon odczarowuje za pomocą antidotum Emilkę, jednak wstrzymuje się z odmianą Endera na krótki czas, w którym cała załoga udaje się na piknik.
Odcinek 17 – Szpieg na pokładzie:
„Bosco” odbywa postój na brzegu rzeki. Ender wyraża swoje ubolewanie z powodu każdego dnia zwłoki, jednak Emilka ignoruje go. Damia obserwuje księżniczkę i jej przyjaciół z pobliskiego wzgórza i przygotowuje nowy plan działania. Kapturnik na jej polecenie atakuje „Bosco”, który jego załoga za pomocą lin przeciąga w głąb lasu i chroni między drzewami. Wskutek tego Kapturnik nie tylko nie niszczy „Bosco”, ale sam uszkadza swój statek i musi awaryjnie lądować. Księżniczka Emilka wraz z przyjaciółmi postanawia skorzystać z tej okazji i lecieć dalej. Ender zarządza, że „Bosco” ma lecieć na północ. Żabon oponuje przeciw jego decyzji pamiętając, że Kraina Fontann znajduje się na zachodzie. Jednakże Ender udowadnia, że wskazany przez niego kierunek lotu jest słuszny, a skoro Żabon przeciwko niemu oponuje, to oznacza, iż musi być szpiegiem udającym jedynie lidera załogi „Bosco”. Żabon broni się przeciw temu oskarżeniu, ale nic to nie daje, gdyż Żółw i Wydra wiążą go, kneblują i wrzucają do piwnicy. Chwilę później „Bosco” kontynuując swój lot wlatuje we mgłę, po czym utyka w ogromnej pajęczynie, na której siedzi wielki, mechaniczny pająk. Wówczas okazuje się, że to nie Żabon jest zdrajcą, ale Ender, w którego to postać wcieliła się Damia. Wiedząc, iż lider „Bosco” nie da się nabrać na jej sztuczki ze zmianą kierunku lotu skutecznie wyeliminowała go z gry, by teraz na oczach przerażonych Żółwia i Wydry zdjąć z siebie przebranie i porwać Emilkę, z którą ukrywa się na pokładzie mechanicznego pająka. Żółw i Wydra uwalniają Żabona, ten zaś rusza w pościg za Damią. „Bosco” z trudem udaje się wyrwać z ogromnej pajęczyny, ale musi awaryjnie lądować. W tym samym czasie Kapturnik atakuje Damię chcąc odbić Emilkę i samemu ją zawieść swemu mistrzowi, jednak mechaniczny pająk z łatwością daje sobie radę ze „Skorpionem II”. Żabon bezskutecznie próbuje dostać się do środka maszyny, w której uwięziona jest Emilka, jednak pojazd zanurza się wodzie jeziora i Żabon na oczach ukochanej powoli traci powietrze w płucach i nieprzytomny wypływa na powierzchnię. Damia triumfuje myśląc, że Żabon nie żyje. Żółw i Wydra próbują naprawić „Bosco” oraz wysyłają Mówika na poszukiwanie swego lidera, jednak mechaniczny szpak wraca z niczym.
Odcinek 18 – Podwodna bitwa:
Damia oświadcza Posłańcowi, że pochwyciła Emilkę i każe mu przesłać transporter opancerzony, by eskortować ją przed oblicze Skorpiona. Księżniczce jednak udaje się rozwiązać i próbuje uciec z mechanicznego pająka. Tymczasem Kapturnik razem z Kocurem i Karłem buduje mechaniczną rybę, by na jej pokładzie odbić Emilkę. W tym samym celu Żółw oraz Wydra budują podwodną kapsułę. Obie drużyny nie orientują się jednak w tym, że Żabon wcale nie utonął, lecz żyje i kradnąc części Kapturnikowi buduje mały podwodny rower, na którym chce ocalić ukochaną. W międzyczasie Ender pobity i porzucony na pastę losu przez Damię w poprzednim odcinku, teraz chce wrócić do swoich kompanów. Spotyka poturbowanego Mówika, który próbował bezskutecznie powstrzymać Posłańca przed sprowadzeniem transportera. Załoga Kapturnika oraz Żółw i Wydra na swoich pojazdach wpływają do jeziora, by uwolnić Emilkę. Sama księżniczka z trudem pokonuje Damię oraz wystrzeliwuje się z pająka w dużej bańce z odrobiną tlenu. Nie udaje się jej jednak wypłynąć na powierzchnię, gdyż Damia próbuje ją pochwycić. To samo czynią jednocześnie Kapturnik z Kocurem i Karłem oraz Żółw i Wydra. Podczas szarpaniny trzy wrogie sobie drużyny niechcący rozbijają bańkę i Emilka zaczyna tonąć. W ostatniej chwili zjawia się Żabon, który ratuje ukochaną, po czym oddaje ją pod opiekę przyjaciół, sam zaś staje do walki z Damią oraz Kapturnikiem. Za pomocą podstępu sprawia, że mechaniczny pająk i mechaniczna ryba w pościgu za nim zderzają się ze sobą i eksplodują. Widząc to Posłaniec rozumie, że akcja się nie powiodła i zawraca transporter. Żółw z Wydrą i Emilką wypływają na powierzchnię jeziora, a po chwili dołącza do nich Żabon, a także Ender i Mówik. Drużyna „Bosco” znów jest w komplecie.
Odcinek 19 – Tajemnica bezwodnego królestwa:
Z powodu braku wody „Skorpion II” musi udać się na jej poszukiwania. Damia, mimo zdrady Kapturnika w poprzednim, odcinku oferuje mu swą pomoc i sugeruje, by udać się do królestwa Niemen, rządzonego przez młodego króla Yuntera, z którym zdążyła już zawrzeć znajomość. Ponieważ brak wody dokucza również załodze „Bosco”, ona również udaje się po pomoc do tego samego państwa. Jednakże nie wiedząc, czy jest im ono przychylne, Żabon i Żółw wybierają się na zwiady. W mieście są świadkami walki jego mieszkańców z żołnierzami króla. Okazuje się bowiem, że Yunter zabronił swoim poddanym pić wodę. Strażnicy rozpędzają buntowników, a część z nich aresztują. Wśród więźniów jest młody Toya, którego młodsza siostrzyczka Maya oferuje pomoc Żabonowi i Żółwiowi. Przyjaciele z wdzięczności postanawiają uwolnić jej brata z lochu. Wdzierają się do zamku, gdzie są świadkami, jak Damia uwodzi Yuntera oraz jak Kapturnik z pomocą Kocura i Karła szykuje w podziemiach jakąś dziwną aparaturę. Obecność obu przyjaciół zostaje jednak wykryta i podnosi się alarm. Żabon jednak podstępem powoduje jeszcze większe zamieszanie, wskutek czego nie tylko uwalnia wszystkich więźniów, ale i napuszcza strażników na Kapturnika, Kocura i Karła. Żabon z Żółwiem oraz uwolnionymi mieszkańcami miasta ucieka z zamku przez sypialnię króla, który mimo hałasu śpi jak zabity. Żabon dostrzega niezwykłe podobieństwo pomiędzy Yunterem a Toyą i wpada na pewien pomysł. Za jego radą Toya przebiera się w szaty króla i kładzie do jego łóżka, podczas gdy Yunter przebrany w szaty swego sobowtóra zostaje wyniesiony przez Żabona, który wraz z Żółwiem i resztą więźniów ucieka przez okno królewskiej sypialni do rzeki. Na jej brzegu spotykają Emilkę i Wydrę, którzy wbrew woli Endera przybyli im na pomoc. Żabon z przyjaciółmi odnosi Yuntera do domu Mayi, której wyjaśnia cały swój plan. Maya boi się o brata, ale ma nadzieję, iż plan lidera załogi „Bosco” się powiedzie.
Odcinek 20 – Bitwa o wodę:
Damia nie orientuje się w podstępie Żabona i bierze Toyę za króla Yuntera. Za pomocą zbudowanej przez Kapturnika aparatury tworzy pewną niezwykłą wodę zwaną Anielską Rosą. Woda ta nie tylko gasi pragnienie, ale też osłabia wolę własną pijącego i zmusza go do posłuszeństwa wobec tego, kto mu ją podał. Toya jako król uniemożliwia chłostę jednego z mieszkańców miasta, który się ośmielił pić wodę oraz ułaskawia wszystkich więźniów. Damia, która dotąd poiła skutecznie Yuntera Anielską Rosą nie orientuje się w oszustwie Żabona i myśli, że zachowanie młodego króla powodowane jest jedynie tym, iż od rana jeszcze nie pił tego napoju, dlatego szybko mu go podaje, jednak Toya udaje tylko, że pije, po czym kontynuuje mistyfikację. W międzyczasie Yunter budzi się w domu Mayi, która wraz z załogą „Bosco” ofiarowuje mu wodę oraz wyjawia działalność Damii. Yunter rozumie, jakim był tyranem i postanawia to zmienić. W ubogim przebraniu wdziera się do zamku, ale zostaje aresztowany wraz z Emilką, która bezskutecznie próbuje go zatrzymać. Oboje jednak uwalnia Toya, który ponownie zamienia się strojami z Yunterem. Młody król już we własnej postaci pędzi na plac, gdzie Damia z Kapturnikiem chce rozdawać mieszkańcom Anielską Rosę, po czym niszczy całą maszynę do jej produkcji. Wściekła Damia obraca gniew poddanych przeciwko ich królowi, jednak wówczas interweniuje załoga „Bosco”. Kapturnik zaczyna ich ścigać „Skorpionem II”, ale za sprawą podstępu Żabona wpada prosto na tamę, która blokowała miastu dostęp do wody. Woda wraca do królestwa Yuntera, który rozdaje ją swym poddanym. Damia ratuje się ucieczką, a Yunter zaprzyjaźnia się z Toyą i Mayą oraz obiecuje być sprawiedliwym władcą. Załoga „Bosco” uzupełnia zapasy wody i pożywienia, po czym rusza w dalszą drogę.
Odcinek 21 – Determinacja Emilki:
Załoga „Bosco” powoli zbliża się do Krainy Fontann. Powoduje to smutek u Emilki, która wie, że wraz z powrotem do ojczyzny wypełni się jej przeznaczenie, a ona sama zostanie na zawsze rozdzielona z ukochanym. Żabon nie wie, jak ją pocieszyć. W międzyczasie następuje atak „Skorpiona II”, zostaje on jednak przerwany przez tajemniczą czarną chmurę, która poważnie uszkadza statek Kapturnika. „Bosco” leci przed siebie i ląduje w rodzinnej wiosce Endera. Zastają ją ogołoconą i wyniszczoną. Przyczyną tego jest ta sama tajemnicza czarna chmura, która niechcący ocaliła „Bosco” – mieszkańcy wioski nazywają ją „Sztormem”. W wiosce zostało już niewielu ludzi, wszystkich pozostałych porwał Sztorm. Ender postanawia zostać ze swymi rodakami i walczyć do końca w obronie rodzinnej wioski. Mimo protestów Emilki załoga „Bosco” odlatuje bez niego. Ender i pozostali mieszkańcy wioski zostają pochłonięci przez Sztorm, który atakuje też księżniczkę i jej przyjaciół, jednak udaje im się z uciec. Emilka przysięga, że ocali swoją ojczyznę przed Skorpionem. Żabon, Żółw i Wydra obiecują jej w tym pomóc.
Odcinek 22 – Katastrofa „Bosco”:
Żabon i Żółw kłócą się na temat dalszego postępowania. Godzi ich Emilka, która proponuje, by wyruszyć na zwiady do stolicy Krainy Fontann i dowiedzieć się, jaka panuje w niej sytuacja. Żabon zgadza się z nią i oboje lecą tam na lotniach. Przed odlotem Żółw daje im racę, którą mają wystrzelić, jeśli znajdą się w niebezpieczeństwie. Żółw z Wydrą wysyłają Speaka z wiadomością do mieszkańców lasu Bosco prosząc, by ci przybyli im z pomocą i pomogli w walce ze Skorpionem. Żabon z Emilką podstępem wdzierają się do stolicy, gdzie widzą, że Damia wszędzie ustawiła żołnierzy i dostanie się do miasta drogą powietrzną jest niemożliwe. Spotykają też chłopca, który rozpoznaje w Emilce księżniczkę. Niestety cała trójka zostaje zaatakowana przez żołnierzy Damii, którzy podnoszą alarm. Żabon i Emilka dzielnie walczą ramię w ramię z przeciwnikami, ale jest ich zbyt wielu. Zjawia się Damia, który z radością chce poprowadzić Emilkę przed oblicze Skorpiona. Żabon widząc, że sytuacja jest beznadziejna wystrzeliwuje racę. Żółw z Wydrą ruszają im na pomoc. Racę niestety dostrzega również Kapturnik, który czując, że coś się święci, również leci w kierunku miasta. Przybywa tam pierwszy i widząc Emilkę nakazuje Kocurowi i Karłowi zaatakować Damię oraz pochwycić księżniczkę. Nie udaje im się to, a pojazd Kapturnika rozbija się. Kiedy sytuacja wydaje się być beznadziejna dla Żabona, Emilki i małego chłopca zjawia się „Bosco”. Księżniczka ze swoim ukochanym wskakują na jego pokład, ich towarzyszowi zaś udaje się zniknąć między ulicami miasta. Niestety Damia nakazuje strzelać swoim żołnierzom do „Bosco”, któremu zostaje uszkodzony ster. Emilka w desperacji wciska turbo dopalacz, dzięki któremu udaje im się uciec. Niestety z powodu awarii steru nie mogą się zatrzymać ani skręcić i „Bosco” rozbija się o górę, co jeszcze mocniej go uszkadza. Załoga z trudem wychodzi z tego cało.
Odcinek 23 – Horror Sztormu:
Załoga „Bosco” jest nieprzytomna po kolizji z górą. Emilka ma sen o swojej matce oraz o stopniowym niszczeniu się Krainy Fontann. Przerażona budzi się, po czym cuci przyjaciół i razem z nimi próbuje dokonać naprawy statku. Jednocześnie załoga wypatruje odsieczy, którą miał sprowadzić Speak. Mechanicznego szpaka atakuje jednak Sztorm i poturbowany kompan Emilki ląduje awaryjnie na ziemi. Wówczas znajdują go mieszkańcy Lasu Bosco oraz kilka innych postaci znanych z poprzednich odcinków (w tym smoczyca i jej synek). Wszyscy oni przybyli tutaj, gdyż w ich krajach jeziora oraz rzeki wyschły. Speak mówi im o tym, co się stało i mobilizuje ich działania. W międzyczasie na oczach Emilki Sztorm dokonuje spustoszenia w kolejnej wiosce. Księżniczka chce ją ratować, choć nie ma pojęcia, jak to zrobić, jednak Żabon nie dopuszcza do tego. Tymczasem za atak na Damię Kapturnik z Kocurem i Karłem zostają zesłani do kopalni, gdzie pracują też inni więźniowie – są nimi mieszkańcy Krainy Fontann uwięzieni tu przez tajemniczy Sztorm, którym okazuje się być potomstwo Skorpiona. Damia zdaje swojemu mistrzowi raport ze swoich dotychczasowych poczynań, ten zaś zabrania jej dalej ingerować w sprawę Emilki. Przez Posłańca daje Kapturnikowi jeszcze jedną szansę i uwalnia go z kopalni. Kapturnik na „Skorpionie II” leci w kierunku gór, w których zatrzymał się „Bosco”. Przyjaciele atakują go, jednak Kapturnik pokazuje im białą flagę i kłamie twierdząc, że chce im pomóc. Żabon nie dowierza swemu wrogowi i przepędza go, jednak Emilka daje się oszukać i wymyka się do Kapturnika, który wówczas ujawnia swe prawdziwe oblicze i porywa ją. Świadkiem tego jest Żabon, któremu w ostatniej chwili udaje się wskoczyć na „Skorpiona II” bez wiedzy jego właściciela.
Odcinek 24 – Walka ze strasznym Skorpionem:
Triumfujący Kapturnik zabiera Emilkę do Krainy Fontann licząc na nagrodę. Przed pałacem jednak księżniczkę odbiera Damia, która przyprowadza ją przed oblicze samego Skorpiona, po czym zostawia ich samych. Skorpion w rozmowie z Emilką wyjawia jej, że wraz ze swym potomstwem pożera całe planety, a następnie ujawnia swe prawdziwe oblicze – w rzeczywistości nie jest człowiekiem, ale monstrualnym skorpionem. W ostatniej chwili zjawia się Żabon, który po krótkiej walce z bestią ratuje księżniczkę. Zakochani salwują się ucieczką, jednak gubią się w labiryncie korytarzy. Natykają się na Kapturnika, gdy ten wraz z Kocurem i Karłem chcą zanieść Skorpionowi prezenty. Żabon wskazuje im drogę do niego, po czym niezatrzymany przez nich biegnie dalej z Emilką. Kapturnik spotyka Skorpiona w jego prawdziwej postaci i ucieka z krzykiem. Żabon z księżniczką biegną dalej, ale natrafiają na Damię, która próbuje ich zatrzymać. Przerażeni wskakują w jakiś tunel i trafiają do podziemi. Do zaćmienia słońca zostało tylko kilka godzin. Żółw i Wydra naprawiają „Bosco” i ruszają w kierunku Krainy Fontann. Tymczasem Żabon z Emilką natykają się na jaja z potomstwem Skorpiona. Co gorsza owo potomstwo zaczyna się właśnie wykluwać.
Odcinek 25 – Biegiem, Żabon! Zaczyna się zaćmienie!:
Żabon i Emilka z trudem wydostają się z jaskini pełnej potomstwa Skorpiona. Muszą jednak dalej uciekać, gdyż dopadają ich Damia ze swoimi żołnierzami. Pościg jednak przerywa sam Skorpion, który chce, by zakochaną parę pożarły jego dzieci. Tymczasem Żółw i Wydra lądują w Krainie Fontann. Zostają pochwyceni przez Kapturnika, który chce ukraść im statek, jednak przyjaciołom udaje się oszukać swego wroga – Żółw wmawia Kapturnikowi, że w podziemiach tej krainy znajdują się ogromne pokłady złota i namawiają go do ich wspólnego wydobycia. Żabon z Emilką dostają się do kopalni, w której mieszkańcy Krainy Fontann pracują jako niewolnicy w celu zasypania wszelkich źródeł Żywej Wody – ona jako jedyna może zniszczyć Skorpiona i jego potomstwo. W kopalni zjawia się też Kapturnik, który skuszony fałszywą wizją pokładów złota wywołuje bunt wśród niewolników i razem z nimi atakuje żołnierzy Skorpiona. Wszyscy uciekają, jednak podziemia to istny labirynt. Na szczęście idąc tu Żółw i Wydra zaznaczyli sobie drogę, więc wydostanie się z kopalni nie stanowi problemu. W tym samym czasie Speak sprowadza długo oczekiwaną odsiecz, która atakują armię Skorpiona. Damia nie rzuca swoich sił do walki, by wesprzeć tyrana, gdyż nie jest pewna jego intencji wobec niej samej. Żabon i Emilka oraz Żółw i Wydra na czele uwolnionych mieszkańców Krainy Fontann przyłączają się do bitwy. Walkę przerywa zaćmienie słońca, które właśnie się rozpoczęło.
Odcinek 26 – Czy przemiana Emilki ocali świat?:
Pagórek, na którym znajduje się tron Krainy Fontann, podnosi się przemieniając się w niewielką górę. Emilka musi zasiąść na tronie nim zaćmienie dobiegnie do końca, zaczyna więc wspinać się do niego. Skorpion widząc to przybiera swą prawdziwą postać i atakuje księżniczkę. Damia widząc, kim naprawdę jej jest mistrz i jakie ma zamiary wobec świata (a tym samym wobec niej) ucieka. Żabon próbuje powstrzymać Skorpiona, ale zostaje przez niego powalony. Emilka wspina się dalej. Skorpion próbuje ją pochwycić, lecz wówczas atakuje go Damia ze swoimi żołnierzami na pokładzie „Skorpiona II”. Potwór jednak niszczy statek i zabija znajdujących się na nim najemników – Damia jednak uchodzi z katastrofy cało. Żabon z pomocą Endera oraz Żółwia i Wydry atakuje Skorpiona próbując go odciągnąć od Emilki. Z pomocą przychodzi im smoczyca i jej synek. W końcu Emilce udaje się zasiąść na tronie. Rozpoczyna się metamorfoza księżniczki, która uruchamia uwięzioną dotąd Żywą Wodę, ta zaś zaczyna oblewać całą krainę. Żywa Woda zalewa Skorpiona i jego potomstwo zabijając ich. Żabon z przyjaciółmi na pokładzie statku „Bosco” próbuje zatrzymać przemianę Emilki wiedząc, że w ten sposób traci ją na zawsze. Księżniczka jednak jest już pogodzona ze swoim losem i oddaje ukochanemu swój naszyjnik, po czym dokonuje przemiany w pięknego motyla chroniącego swą mocą cały świat. Speak próbuje podlecieć do Emilki, ale blask bijący z jej osoby odrzuca go od siebie i zamienia w prawdziwego ptaka. Załamany Żabon przechowuje jako cenny skarb naszyjnik od Emilki. Czuje, że ma złamane serce i już nic nie jest w stanie go pocieszyć, nawet słowa Endera, który uznaje jego, Żółwia i Wydrę za prawdziwych rycerzy Krainy Fontann. Damia postanawia wyruszyć w świat i szukać na nim własnego miejsca. Kapturnik wraz ze swymi pomocnikami oraz nietoperzem Posłańcem oddaje się pod jej komendę i rusza z nią. Mieszkańcy Lasu Bosco oraz Żółw, Wydra i Żabon (ten ostatni ze złamanym sercem) wracają do swoich domów. Po drodze, za pomocą swego naszyjnika, kontaktuje się z nimi Emilka, która obiecuje, że zawsze będzie z nimi.

</doc>
<doc id="1130578" url="https://pl.wikipedia.org/wiki?curid=1130578" title="Choroba Alexandra">
Choroba Alexandra

Choroba Alexandra (ang. Alexander disease) – rzadka, genetycznie uwarunkowana, postępująca i śmiertelna choroba ośrodkowego układu nerwowego, należąca do szerszej grupy chorób neurodegeneracyjnych, a dokładniej do leukodystrofii. Przyczyną tej choroby są mutacje w genie kwaśnego białka fibrylarnego gleju (ang. glial fibrillary acidic protein – GFAP). Objawy kliniczne choroby Aleksandra najczęściej pojawiają się w okresie niemowlęcym i wczesnym dzieciństwie, wiążąc się z opóźnieniem rozwoju psychoruchowego i zwiększeniem rozmiarów czaszki (makrocefalia).
Etiologia.
GFAP to skrót od angielskiej nazwy glial fibrillary acidic protein – czyli glejowe kwaśne białko włókienkowe i jest kodowane przez gen "GFAP".
Gen jest zlokalizowany na chromosomie 17q21, zlokalizowany jest między 40.338.518 a 40.348.393 parą zasad.
Białko GFAP należy do rodziny filamentów pośrednich, których zadaniem jest udział w utrzymaniu struktury komórki glejowej. Białko to jest produkowane w odpowiedzi na uszkodzenie w wyniku urazu lub choroby. Jest prawdopodobnie zaangażowane w utrzymanie kształtu i ruchu komórek glejowych.
Mutacja genu "GFAP" prowadzi prawdopodobnie do zaburzenia polimeryzacji białka i odkładania się jego nieprawidłowych mas, co wpływa na pozostałe elementy komórkowe i zaburza funkcjonowanie astrocytu. Do chwili obecnej opisano około 50 mutacji dotyczących genu GFAP, które powodują chorobę Alexandra. Niektórzy badacze sugerują, iż astroglej gra główną rolę w długoterminowym utrzymaniu ciągłości mieliny, jednak większość uważa iż bierze udział w utrzymywaniu ciągłości bariery krew-mózg.
Następstwa tego zaburzenia w postaci uszkodzenia bariery krew-mózg oraz nieprawidłowości mieliny widoczne są w badaniach neuroobrazowych, np. w TK i MRI głowy. W chorobie Alexandra dochodzi także do upośledzenia funkcji mitochondriów i w konsekwencji stresu oksydacyjnego komórek. Towarzyszy temu wzrost stężenia mleczanów w płynie mózgowo-rdzeniowym.
Epidemiologia.
Od opisania choroby Alexandra w 1949 roku opisano ok. 500 przypadków tej choroby. Dokładna zapadalność nie jest znana
Patogeneza.
Wszystkie warianty choroby Alexandra łączy obecność typowych zmian patomorfologicznych, na których wcześniej opierała się diagnostyka tej jednostki chorobowej. Charakterystyczną cechą jest obecność włókien Rosenthala – hialinowych, kwasochłonnych i srebrochłonnych wtrętów w wypustkach astrocytów. Włókna Rosenthala złożone są z niskocząsteczkowych białek:
Ich skupiska znajdują się głównie w przestrzeniach podwyściółkowych, podpajęczych i okołonaczyniowo. Włókna Rosenthala nie są patognomoniczne tylko dla choroby Alexandra (mogą być obecne w gwiaździaku włókienkowym, ogniskach demielinizacyjnych w SM). Obecnie rozpoznanie choroby opiera się na badaniach molekularnych. Umożliwiło je odkrycie kwaśnego białka fibrylarnego gleju (ang. glial fibrillary acidic protein – GFAP) oraz znalezienie jego genu. Locus genu znajduje się w obrębie długiego ramienia chromosomu 17 (17 q21).
W badaniu histopatologicznym stwierdza się:
Nie dochodzi do uszkodzenia mieliny w obwodowym układzie nerwowym, neurony pozostają niezmienione z wyjątkiem części neuronów pnia mózgu u niektórych pacjentów w wieku młodzieńczym i dorosłym z objawami zajęciem opuszki rdzenia przedłużonego.
Objawy i przebieg.
Objawy choroby pojawiają się najczęściej w dzieciństwie. Wyróżnia się następujące postacie choroby:
Dzieci wykazują cechy niedowładu spastycznego kończyn, dochodzi do zaniku nerwów wzrokowych. Choroba może prowadzić w ciągu kilku miesięcy do śmierci, większość dzieci umiera w stanie wegetatywnym w okresie niemowlęcym lub przedszkolnym. Rzadko zdarza się przeżycie do drugiej dekady.
Rozpoznanie.
Obraz choroby Alexandra jest mało swoisty. Liczne objawy chorobowe dotyczące ośrodkowego układu nerwowego i różne ich nasilenie obserwuje się u chorych w każdym wieku. Na ukierunkowanie diagnostyki pozwalają:
TK głowy – zmniejszenie gęstości istoty białej z tzw. gradientem czołowo – potylicznym (większe nasilenie zmian w płatach czołowych) oraz zwiększeniem gęstości okolic okołokomorowych.
Leczenie.
Mimo poznania podłoża choroby Alexandra do tej pory nie ma skutecznego leczenia, a postępowanie z chorymi jest wyłącznie objawowe i podtrzymujące. Istnieje próba leczenia za pomocą antysensownych oligonukleotydów, w celu zmniejszenia ilości GFAP.
Historia.
Po raz pierwszy to schorzenie zostało opisane w 1949 r. przez nowozelandzkiego patologa Williama Stewarta Alexandra u dzieci z opóźnieniem rozwoju psychoruchowego, wielkogłowiem i wodogłowiem, u których w badaniach histopatologicznych wykazano obecność zwyrodnieniowej postaci włókien astrocytów, tzw. włókien Rosenthala. W późniejszych badaniach podobne struktury odnajdywano także u dzieci starszych i osób dorosłych bez poważniejszych schorzeń neurologicznych.
Weterynaria.
Rodzaj leukodystrofii fibrynoidowej, która klinicznie jest podobna do choroby Aleksandra została opisana w pojedynczych przypadkach u kilku ras psów; dwóch labradorów retrieverów, teriera szkockiego, pudla dużego i berneńskiego psa pasterskiego. Objawy choroby występowały między 13 tygodniem a 9 miesiącem życia i prowadziły do postępującej ataksji. Rokowanie w tej leukodystrofii jest złe.

</doc>
<doc id="1130581" url="https://pl.wikipedia.org/wiki?curid=1130581" title="Trojmiasto.pl">
Trojmiasto.pl

Trojmiasto.pl – regionalny portal internetowy. .
Historia.
Serwis pojawił się w Internecie w sierpniu 1998 roku. Pomysłodawcą i twórcą serwisu jest Michał Kaczorowski, który pełni funkcję Prezesa Zarządu i Redaktora Naczelnego Portalu.
Oglądalność.
Liczba użytkowników oglądających strony trojmiasto.pl sukcesywnie rośnie. Notuje się 160 000 odwiedzin dziennie na wersji desktopowej (pełnej) oraz 120 000 odwiedzin dziennie na wersji mobile. W rankingu Megapanelu PBI/Gemius dotyczącego witryn w Polsce w kategorii Informacja-Publicystyka-Media strona portalu znalazła się na 12-tej pozycji. Według Wirtualne Media portal trojmiasto.pl jest najpopularniejszym serwisem regionalnym.
Skrzydła Trójmiasta.
Nagroda Skrzydła Trójmiasta przyznawana jest przez czytelników trojmiasto.pl instytucjom, przedsięwzięciom, inicjatywom, które według nich zmieniają oblicze Trójmiasta oraz budują jego pozytywny wizerunek w Polsce. Idea nagrody zakłada promowanie przedsięwzięć, wydarzeń oraz osób, które sprawiają, że w Trójmieście żyje się lepiej, pracuje ciekawiej i wypoczywa pełniej. Laureaci wybierani są w internetowym głosowaniu czytelników. Plebiscyt organizowany jest od 2008 roku co 2 lata. Do tej pory odbyło się 6 edycji. W każdej z nich nagrody przyznawane były w nowych niepowtarzalnych kategoriach. Zwieńczeniem plebiscytu jest uroczysta gala rozdania nagród, która gromadzi przedstawicieli różnych środowisk: włodarzy miast, biznesmenów, przedstawicieli placówek kulturalnych i instytucji miejskich, przedsiębiorców oraz czytelników portalu.
Nagrodą, którą przyznają mieszkańcy Gdańska, Gdyni i Sopotu jest statuetka przedstawiającą „trzyczęściowe skrzydło symbolizujące wolność, nieskrępowaną wyobraźnię i szybowanie ponad przeciętność, ale także podkreślające, że 3 miasta tworzą jeden organizm”.

</doc>
<doc id="1130583" url="https://pl.wikipedia.org/wiki?curid=1130583" title="Sakijat al-Hamra">
Sakijat al-Hamra



</doc>
<doc id="1130585" url="https://pl.wikipedia.org/wiki?curid=1130585" title="Maria Habsburg (arcyksiężniczka Austrii)">
Maria Habsburg (arcyksiężniczka Austrii)

Maria Habsburg (ur. 15 maja 1531 w Pradze, zm. 11 grudnia 1581 w zamku Hambach) – arcyksiężniczka Austrii.
Arcyksiężniczka Maria była córką Ferdynanda I, cesarza Świętego Cesarstwa Rzymskiego Narodu Niemieckiego i królowej Anny Jagiellonki.
18 lipca 1546 roku wyszła za mąż za Wilhelma Bogatego, księcia Jülich-Kleve-Berg. Maria była jego drugą żoną, pierwszą (małżeństwo zostało anulowane w 1545 roku, cztery lata po ślubie) była Joanna d’Albret.

</doc>
<doc id="1130591" url="https://pl.wikipedia.org/wiki?curid=1130591" title="Naach">
Naach

Naach (hindi नाच, urdu ناچ, tłumaczenie dosłowne "Taniec") – indyjski dramat miłosny wyreżyserowany w 2004 roku przez Ram Gopal Varma (autora "Rangeela". "Sarkar"a, "Satya", "Company" i "Cichy" 2007). W rolach głównych Abhishek Bachchan, Antara Mali i Riteish Deshmukh.
Fabuła.
Bombaj. Bezrobotny aktor Abhinav (Abhishek Bachchan) marzy o sławie i pieniądzach, ale nikt nie chce go zatrudnić, bo w bollywoodzkich filmach aktor powinien też umieć dobrze tańczyć. Przypadkowo spotkana w autobusie zamknięta w sobie Rewa (Antara Mali) pomaga mu rozwiązać ten problem. Rewa jest tancerką dążącą do tego, aby ktoś dał szansę na przedstawienie dziwnej niepodobnej do innych choreografii. Nauka tańca zbliża ich, ich przyjaźń przemienia się z czasem w miłość. Próbą dla ich uczucia okazuje się sytuacja, gdy Abhinav staje się gwiazdą. Zdobywa upragnioną sławę i pieniądze. Chce pomóc Rewie, ale ona dumnie odmawia. Uważa, że się nie rozumieją. Jemu chodzi o sławę, jej o wyrażenie siebie w sztuce. Rewa nie chce iść na żadne kompromisy, chce realizować w filmie takie sceny tańca, jakich dotychczas nie było, do jakich widz jest nieprzyzwyczajony. I znajduje człowieka, który umie docenić jej talent. Reżyser Diwakar (Riteish Deshmukh) zachwyca się nie tylko jej tańcem, ale i nią samą jako kobietą.

</doc>
<doc id="1130598" url="https://pl.wikipedia.org/wiki?curid=1130598" title="Michaił Sołomachin">
Michaił Sołomachin

Michaił Karlowicz Sołomachin, (ur. w stanicy Niekrasowskaja w Rosji, zm. po 1945) – rosyjski wojskowy (pułkownik), komendant 1 Kozackiej Szkoły Junkierskiej przy Kozackim Stanie pod koniec II wojny światowej.
Życiorys.
Pochodził z rodziny Kozaków kubańskich. Uczęszczał do szkoły technicznej w Majkopie, a następnie szkoły kawaleryjskiej w Jelizawetgradzie, którą ukończył w 1911 r. w stopniu chorążego. Dostał przydział do 1 choperskiego pułku kawalerii Kozaków kubańskich. Brał udział w I wojnie światowej na Kaukazie jako dowódca sotni w swoim pułku. W 1915 r. został odznaczony Orderem Świętego Jerzego 4 klasy. W 1917 r. przeszedł kurs akademii sztabu generalnego. W 1918 r. przyłączył się do kozackich wojsk białych walczących na Kubaniu z bolszewikami. Dowodził w stopniu esauła 2 partyzanckim pułkiem, a następnie brygadą kawalerii Kozaków kubańskich. 1 maja 1920 r. w stopniu pułkownika objął dowództwo 1 choperskiego pułku kawalerii Kozaków kubańskich. Po ewakuacji wojsk gen. Piotra Wrangla z Krymu do Gallipoli pod koniec 1920 r., udał się na emigrację. Od końca 1931 r. pełnił nominalną funkcję szefa sztabu marszowego kubańskiego atamana gen. Wiaczesława G. Naumienko. Podczas II wojny światowej podjął współpracę z Niemcami. Wstąpił do oddziałów kozackich w służbie armii niemieckiej. Od końca 1944 r. w stopniu generała majora był komendantem 1 Kozackiej Szkoły Junkierskiej wchodzącej w skład Kozackiego Stanu marszowego atamana gen. mjr. Timofieja N. Domanowa. Szkoła znajdowała się w północnych Włoszech. Po zakończeniu wojny wraz z pozostałymi dowódcami kozackimi został wydany Sowietom. Dalsze jego losy są nieznane.
Linki zewnętrzne.
Biografia płk. Michaiła K. Sołomachina 

</doc>
<doc id="1130601" url="https://pl.wikipedia.org/wiki?curid=1130601" title="Felix Polon">
Felix Polon



</doc>
<doc id="1130604" url="https://pl.wikipedia.org/wiki?curid=1130604" title="Al-Kuwarib">
Al-Kuwarib



</doc>
<doc id="1130605" url="https://pl.wikipedia.org/wiki?curid=1130605" title="Trarza">
Trarza



</doc>
<doc id="1130614" url="https://pl.wikipedia.org/wiki?curid=1130614" title="Net Bielecki">
Net Bielecki



</doc>
<doc id="1130615" url="https://pl.wikipedia.org/wiki?curid=1130615" title="Łukta (struga)">
Łukta (struga)

Łukta – struga, prawobrzeżny dopływ rzeki Marąga o długości 11,98 km i powierzchni zlewni 43,1 km². Średni przepływ przy ujściu wynosi 0,36 m³/s. 
Wypływa na wysokości 100 m n.p.m. koło miejscowości Plichta, przepływa przez miejscowość Łukta, uchodzi do rzeki Morąg – poniżej jeziora Marąga. W górnym i środkowym biegu (9 km) jest uregulowana i płynie łagodnymi zakolami przez zmeliorowane łąki ze spadkiem 1,1‰. Poniżej miejscowości Łukta charakter strugi staje się bardzo zmienny, koryto jest urozmaicone, a spadek dochodzi do 2,5‰. Odcinek przyujściowy jest uregulowany.
Łukta przy ujściu do Marąga w 1988 roku prowadziła wody pozaklasowe ze względu na zanieczyszczenia biologiczne. Jej parametry fizyko–chemiczne pozostawały w II klasie czystości.

</doc>
<doc id="1130616" url="https://pl.wikipedia.org/wiki?curid=1130616" title="Herb Rawy Mazowieckiej">
Herb Rawy Mazowieckiej

Herb Rawy Mazowieckiej – jeden z symboli miasta Rawa Mazowiecka w postaci herbu.
Wygląd i symbolika.
Herb przedstawia w polu czerwonym mur forteczny blankowany srebrny, z otwartą bramą i trzema wieżami, także blankowane, każda z jednym oknem, nakryte potrójnymi niebieskimi daszkami. 

</doc>
<doc id="1130617" url="https://pl.wikipedia.org/wiki?curid=1130617" title="Forma prowadzenia działalności gospodarczej">
Forma prowadzenia działalności gospodarczej



</doc>
<doc id="1130618" url="https://pl.wikipedia.org/wiki?curid=1130618" title="Forma działalności gospodarczej">
Forma działalności gospodarczej



</doc>
<doc id="1130619" url="https://pl.wikipedia.org/wiki?curid=1130619" title="Dachlet Nawazibu">
Dachlet Nawazibu



</doc>
<doc id="1130623" url="https://pl.wikipedia.org/wiki?curid=1130623" title="Działdowo (stacja kolejowa)">
Działdowo (stacja kolejowa)

Działdowo – stacja kolejowa w Działdowie, w powiecie działdowskim, w województwie warmińsko-mazurskim. Na stacji kolejowej w Działdowie, jako jednej z dwóch stacji na tej linii kolejowej w województwie (wraz z Iławą) znajduje się Lokalne centrum sterowania. Stacja wraz z Olsztynem Głównym, Iławą Główną, Elblągiem i Ełkiem należy do największych węzłów kolejowych w Województwie Warmińsko–Mazurskim.
Pasażerowie.
W roku 2017 wymiana pasażerska wyniosła 657 tys. osób (1,8 tys. dziennie).
W roku 2018 stacja obsługiwała 1,7 tys. pasażerów na dobę (łącznie 621 tys.osób).
W roku 2019 wymiana pasażerska wyniosła 767 tys. osób (2,1 tys. dziennie).
W roku 2020 wymiana pasażerska wyniosła 512 tys. osób (1,4 tys. dziennie).
W roku 2021 wymiana pasażerska wyniosła 584 tys. osób (1,6 tys. dziennie).
Modernizacja.
Od 2010 do 2014 roku trwała gruntowna przebudowa dworca oraz peronów. Również w ramach modernizacji wybudowany został budynek Lokalnego Centrum Sterowania w Działdowie, który obejmuje odcinek linii kolejowej nr 9 (międzynarodowej E-65/CE-65) od Montowa do granicy województwa. W listopadzie 2011 dworzec został otwarty dla podróżnych i dostosowany do potrzeb osób niepełnosprawnych. Z dworca odjeżdżają pociągi wszystkich klas, do największych dworców kolejowych w Polsce.

</doc>
<doc id="1130624" url="https://pl.wikipedia.org/wiki?curid=1130624" title="Formy działalności gospodarczej">
Formy działalności gospodarczej



</doc>
<doc id="1130625" url="https://pl.wikipedia.org/wiki?curid=1130625" title="Formy prowadzenia działalności gospodarczej">
Formy prowadzenia działalności gospodarczej



</doc>
<doc id="1130628" url="https://pl.wikipedia.org/wiki?curid=1130628" title="Nika Mickiewicz">
Nika Mickiewicz



</doc>
<doc id="1130629" url="https://pl.wikipedia.org/wiki?curid=1130629" title="Assaba">
Assaba



</doc>
<doc id="1130630" url="https://pl.wikipedia.org/wiki?curid=1130630" title="Fedde le Grand">
Fedde le Grand

Fedde le Grand (ur. 7 września 1977 w Utrechcie) – holenderski DJ i producent muzyczny. Założyciel wytwórni Flamingo Recordings. 
Ogromną popularność zyskał dzięki hitowi "Put Your Hands Up 4 Detroit", który znajdował się na szczytach list przebojów w 2006 roku.
Jego brzmienia z biegiem czasu ewoluowały z dance i techno w progressive house, electro i tech house.

</doc>
<doc id="1130631" url="https://pl.wikipedia.org/wiki?curid=1130631" title="Al-Kifa">
Al-Kifa



</doc>
<doc id="1130632" url="https://pl.wikipedia.org/wiki?curid=1130632" title="Sarkoma">
Sarkoma



</doc>
<doc id="1130634" url="https://pl.wikipedia.org/wiki?curid=1130634" title="Elphias Doge">
Elphias Doge



</doc>
<doc id="1130637" url="https://pl.wikipedia.org/wiki?curid=1130637" title="Gorgol (region)">
Gorgol (region)



</doc>
<doc id="1130639" url="https://pl.wikipedia.org/wiki?curid=1130639" title="Richard Schiff">
Richard Schiff

Richard Schiff (ur. 27 maja 1955 w Bethesda) – amerykański aktor i reżyser.
Występował w roli Toby’ego Zieglera, którego gra w serialu "Prezydencki poker". Właśnie za udział w tej produkcji otrzymał nagrodę Emmy. Schiff zadebiutował w roli reżysera, gdy nakręcił jeden z odcinków "Prezydenckiego pokera" pt. „Talking Points”.

</doc>
<doc id="1130640" url="https://pl.wikipedia.org/wiki?curid=1130640" title="Wrodzona dystrofia mięśniowa Fukuyamy">
Wrodzona dystrofia mięśniowa Fukuyamy

Wrodzona dystrofia mięśniowa Fukuyamy (ang. Fukuyama congenital muscular dystrophy, FCMD) – choroba genetyczna, będąca postacią dystrofii mięśniowej. Szczególnie często spotykana w populacji japońskiej; w 1960 roku piętnaście przypadków przedstawili Yukio Fukuyama i wsp.. W 1995 roku stwierdzono, że chorobę wywołują mutacje w genie "FMCD" w "locus" 9q31 kodującym białko fukutynę.

</doc>
<doc id="1130642" url="https://pl.wikipedia.org/wiki?curid=1130642" title="Zespół wrodzonej dystrofii mięśniowej Fukuyamy">
Zespół wrodzonej dystrofii mięśniowej Fukuyamy



</doc>
<doc id="1130644" url="https://pl.wikipedia.org/wiki?curid=1130644" title="Akdżudżt">
Akdżudżt



</doc>
<doc id="1130646" url="https://pl.wikipedia.org/wiki?curid=1130646" title="Aqjawajat">
Aqjawajat



</doc>
<doc id="1130647" url="https://pl.wikipedia.org/wiki?curid=1130647" title="(19308) 1996 TO66">
(19308) 1996 TO66

(19308) 1996 TO66 – duża planetoida z Pasa Kuipera, zaliczana do rodziny planetoidy Haumea.
Odkrycie i nazwa.
Planetoida (19308) 1996 TO66 została odkryta 12 października 1996 roku przez amerykańskich astronomów Chada Trujillo, Davida Jewitta i Jane Luu. Odkrycia dokonano w obserwatorium astronomicznym na Mauna Kea (Hawaje).
Obiekt nie ma jeszcze nazwy własnej, a tylko oznaczenie prowizoryczne i stały numer.
Orbita.
Orbita (19308) 1996 TO66 nachylona jest pod kątem 27,38˚ do ekliptyki, a jej mimośród wynosi 0,1200. Ciało to krąży w średniej odległości 43,35 j.a. od Słońca; na jeden obieg potrzebuje ok. 285 lat ziemskich. Peryhelium tego obiektu znajduje się w odległości 38,15 j.a., a aphelium zaś 48,55 j.a. od Słońca.
Obiekt zaliczany jest do rodziny planetoidy Haumea. Powstał najprawdopodobniej w wyniku zderzenia się z obiektem (136108) Haumea innego dużego ciała niebieskiego, wskutek czego (19308) 1996 TO66 oderwał się od obiektu macierzystego.
Właściwości fizyczne.
Rozmiary (19308) 1996 TO66 szacuje się na ok. 409 km. Absolutna wielkość gwiazdowa tej planetoidy wynosi ok. 4,8. Jest to bardzo zimne ciało niebieskie. Analiza widma wskazuje na obecność na powierzchni lodu wodnego.

</doc>
<doc id="1130648" url="https://pl.wikipedia.org/wiki?curid=1130648" title="PB-4">
PB-4

PB-4 (ros. "ΠБ-4") – radziecki pływający samochód pancerny skonstruowany w latach 30. w Zakładach Iżorskich. Przyjęty warunkowo do uzbrojenia Armii Czerwonej, z powodu wad wyprodukowano tylko 10 wozów tego typu.
Historia.
W latach 1932–1933 w ZSRR testowano pływający samochód pancerny BAD-2. Próby wykazały, że jest on zbyt ciężki i posiada ograniczoną zdolność pokonywania przeszkód terenowych, a opancerzenie i uzbrojenie samochodu jest zbyt słabe. Po odrzuceniu prototypu BAD-2 przez RKKA w Zakładach Iżorskich postanowiono kontynuować prace nad pojazdami tej klasy.
Nowy prototyp powstał w 1933 roku i otrzymał oznaczenie PB-4. Podobnie jak BAD-2 wykorzystywał on podwozie samochodu ciężarowego Ford AA-Tiemken. Było to podwozie trójosiowe, Na przedniej osi znajdowały się koła pojedyncze, na tylnych podwójne. Dodatkowo do boków kadłuba były zamocowane dwa pojedyncze koła zapasowe. Koła zapasowe osadzano na osiach dzięki czemu ułatwiały pokonywanie przeszkód terenowych. Opony 6.50-20. Na koła tylnych mostów można było założyć gąsienice typu "Overoll". Napęd zapewniał czterocylindrowy silnik gaźnikowy o mocy 30 kW przy 2200 obr/min. Pojemność zbiorników paliwa 72 litry.
Na podwoziu osadzono pancerny kadłub zespawany z blach o grubości 7 mm (przód i boki), 5 mm (dno) i 4 mm (strop i tył). Miał on w stosunku do BAD-2 uproszczony kształt stwarzający większe opory podczas pływania, ale łatwiejszy w produkcji. Na wysokości tylnych mostów zamocowano wypełnione korkiem sponsony zwiększające zapas pływalności pojazdu.
Na kadłubie, nad tylnymi kołami zamocowano obrotową wieżę pancerną. Była to uproszczona, pozbawiona niszy wersja wieży czołgu lekkiego T-26 wykonana z blach pancernych o grubości 7 mm. W wieży zamocowane były sprzężone ze sobą armata czołgowa ob. 1932 g. kalibru 45 mm (zapas amunicji 52 nab.) i czkm DT kalibru 7,62 mm. Drugi DT znajdował się w jarzmie w przedniej płycie kadłuba. Jednostka ognia do karabinów maszynowych była równa 2268 nab.
PB-4 był pojazdem pływającym. Napęd w wodzie zapewniała trójpiórowa śruba okrętowa napędzana równocześnie z kołami tylnych mostów. Rolę sterów miały pełnić przednie koła.
Testy prototypu wykazały, że w PB-4 nie udało się wyeliminować wszystkich wad BAD-2. Pojazd był silniej uzbrojony i opancerzony, ale nadal miał niewielką manewrowość w wodzie i trudności z wydostawaniem się z wody na nieumocniony brzeg (wina nienapędzanej przedniej osi). Pomimo tych wad w 1935 roku pojazd przyjęto warunkowo do uzbrojenia Armii Czerwonej. Już wcześniej, w 1933 roku złożono zamówienie na 20 samochodów PB-4.
Pierwsze seryjne pojazdy (5 sztuk) dostarczono w 1935 roku. W następnym roku wyprodukowano następne 6 sztuk na podwoziu samochodu GAZ-AAA, ale tylko 5 z nich zostało przyjęte przez odbiorcę. Zamówienie na pozostałe samochody anulowano. Jeden PB-4 kosztował 25 000 rubli. Nie zrealizowano planów budowy wozów na podwoziu 6x6.
Przejęte przez RKKA PB-4 były używane w jednostkach liniowych, ale traktowano je jako pojazdy eksperymentalne. Prawdopodobnie nie były one używane bojowo. Przetrwał jeden wóz tego typu który jest obecnie eksponowany w muzeum w Kubince.

</doc>
<doc id="1130649" url="https://pl.wikipedia.org/wiki?curid=1130649" title="Fdajrik">
Fdajrik



</doc>
<doc id="1130650" url="https://pl.wikipedia.org/wiki?curid=1130650" title="Dyminy">
Dyminy

3 miejscowości lub części miejscowości w Polsce:

</doc>
<doc id="1130651" url="https://pl.wikipedia.org/wiki?curid=1130651" title="Problem matematyczny Karola Borsuka">
Problem matematyczny Karola Borsuka



</doc>
<doc id="1130654" url="https://pl.wikipedia.org/wiki?curid=1130654" title="Norbert Krajczy">
Norbert Krajczy

Norbert Jan Krajczy (ur. 23 września 1950 w Kędzierzynie-Koźlu) – polski polityk, lekarz, samorządowiec, senator VII kadencji.
Życiorys.
W 1977 ukończył studia na Wydziale Lekarskim Śląskiej Akademii Medycznej w Katowicach. Uzyskał specjalizację z zakresu z ginekologii-położnictwa i organizacji ochrony zdrowia oraz w 1982 stopień doktora nauk medycznych na Akademii Medycznej w Poznaniu.
W 1978 został zatrudniony w ZOZ w Nysie, w 1991 objął stanowisko dyrektora. Został też wykładowcą Państwowej Wyższej Szkoły Zawodowej w Nysie. W latach 1994–1998 był radnym nyskiej rady miejskiej II kadencji, następnie do 2002 przewodniczył sejmikowi opolskiemu z ramienia Akcji Wyborczej Solidarność. W 2001 kandydował do Sejmu z listy AWSP. Należał do Ruchu Społecznego AWS. W 2004 był kandydatem Narodowego Komitetu Wyborczego Wyborców do Parlamentu Europejskiego. Później przystąpił do Prawa i Sprawiedliwości, z ramienia którego w 2006 ponownie uzyskał mandat radnego sejmiku.
W wyborach parlamentarnych w 2007 został wybrany na senatora VII kadencji. Startował w okręgu opolskim, uzyskując 74 512 głosów. W 2009 ponownie bez powodzenia kandydował do Parlamentu Europejskiego. W 2011 wystąpił z PiS, zostając członkiem klubu parlamentarnego Polskiego Stronnictwa Ludowego. Z ramienia PSL w tym samym roku bez powodzenia ubiegał się o reelekcję do Senatu, a w 2014 uzyskał z listy tej partii mandat radnego sejmiku opolskiego, obejmując w nim następnie funkcję przewodniczącego na okres V kadencji (2014–2018). W wyborach w 2015 kandydował z listy PSL do Sejmu. W 2018 ponownie został wybrany z list PSL na radnego województwa opolskiego. W kwietniu 2020 zrezygnował z reprezentowania PSL w sejmiku.

</doc>
<doc id="1130656" url="https://pl.wikipedia.org/wiki?curid=1130656" title="Pieniądz fiducjarny">
Pieniądz fiducjarny

Pieniądz fiducjarny (łac. "fides" – wiara) – waluta niemająca oparcia w dobrach materialnych (jak np. kruszce), której wartość ma źródło z reguły w dekretowanym prawnie monopolu w wykorzystaniu go na danym obszarze jako legalny środek płatniczy oraz na popycie generowanym przez instytucje państwowe, głównie przez pobór podatków. Wartość pieniądza fiducjarnego opiera się na zaufaniu do emitenta.
Tradycyjnie przyjęło się, że pojęcie pieniądza fiducjarnego jest równoważne z pieniądzem papierowym (banknot), w przeciwieństwie np. do monet z drogocennych kruszców. Utożsamienie takie nie jest jednak całkowicie poprawne, ponieważ pieniądz fiducjarny jest również powszechnie rozprowadzany jako bilon bity z metali nieszlachetnych, zaś pieniądz mający oparcie w kruszcu był i jest często reprezentowany przez papierowe banknoty (certyfikaty uprawniające do poboru kruszcu ze skarbca banku). Z pieniądzem fiducjarnym mamy także do czynienia, jeśli moneta jest wybita z metalu szlachetnego, ale jej wartość nominalna jest większa od wartości tworzącego ją kruszcu.
We współczesnych systemach gospodarczych pieniądz fiducjarny jest emitowany przez banki centralne w ramach prowadzonej przez nie polityki pieniężnej. Głównym instrumentem regulującym ilość pieniądza w obiegu jest stopa procentowa kredytów udzielanych przez banki centralne, ustalana co pewien czas. Celem takich zmian jest z reguły zapisane w statutach owych banków utrzymanie koniunktury i stabilności gospodarki.
Pojęcie to wprowadził Richard Seaford, określając dodatkową wartość pieniądza (czyli przekraczającą np. cenę kruszcu, z którego została wykonana) słowem „fiducjarność”, które pochodzi od pojęcia określającego zaufanie społeczne i oznacza ufność pokładaną przez wspólnotę w jej walucie.

</doc>
<doc id="1130657" url="https://pl.wikipedia.org/wiki?curid=1130657" title="Clienting">
Clienting

Clienting – współczesna koncepcja sprzedaży stworzona przez Edgara K. Geffroya, zakładająca, że dla osiągnięcia efektu biznesowego konieczne jest budowanie kompleksowych, długotrwałych relacji z klientem. Według tego podejścia, w procesie rynkowego funkcjonowania firmy klienci są ostatecznym czynnikiem jej sukcesu lub klęski. 
Clienting różni się zasadniczo od marketingu. Marketing jest ideą rynków masowych, clienting zaś 
za punkt zainteresowania firmy przyjmuje indywidualne potrzeby i oczekiwania konkretnych, a nie abstrakcyjnych klientów.

</doc>
<doc id="1130659" url="https://pl.wikipedia.org/wiki?curid=1130659" title="Aunjanue Ellis">
Aunjanue Ellis

Aunjanue Ellis ( ur. 21 lutego 1969 w San Francisco) – amerykańska aktorka, która wystąpiła m.in. w filmach "Ray", "Służące", "Siła i honor" oraz "Gdyby ulica Beale umiała mówić".
Uczęszczała do Tougaloo College w Jackson, a studia ukończyła na Uniwersytecie Browna.

</doc>
<doc id="1130662" url="https://pl.wikipedia.org/wiki?curid=1130662" title="Parafia Najświętszego Serca Jezusowego w Parznie">
Parafia Najświętszego Serca Jezusowego w Parznie

Parafia Najświętszego Serca Pana Jezusa w Parznie w dekanacie zelowskim archidiecezji łódzkiej, w powiecie bełchatowskim. Graniczy z parafiami w: Klukach, Łobudzicach, Zelowie, Pożdżenicach i Wygiełzowie (spośród dekanatu zelowskiego), Restarzewie i Szczercowie (spośród dekanatu szczercowskiego) oraz Bełchatowie (spośród dekanatu bełchatowskiego).
Parafia zrzesza ok. 3050 wiernych z miejscowości: Parzno, Lubiec, Magdalenów, Kuźnica Lubiecka, Zbyszek, Firlej, Cisza, Roździn, Strzyżewice, Imielnia, Wierzchy Kluckie, Wierzchy Parzeńskie, Emilów, Domiechowice, Zalesna, Wola Mikorska, Adamów, Anastazów, Mikorzyce.
Historia kościoła i parafii.
Wieś Parzno należy do najstarszych osad położonych na terenie dzisiejszej archidiecezji łódzkiej. Miejscowość ta, wraz z pobliskimi Klukami, wspominana jest w bulli papieża Innocentego II z 1136 r. potwierdzającej posiadłości arcybiskupów gnieźnieńskich. Osady te musiały już wtedy mieć swoje znaczenie, skoro zasługiwały na wymienienie ich w dokumencie tak wielkiej rangi. Powstanie parafii w drugiej poł. XII w. czyni okolice Parzna jedną z najstarszych zchrystianizowanych ziem na tym terenie.
Według danych diecezjalnych pierwszą świątynię modrzewiową pw. Wniebowzięcia NMP wzniesiono w Parznie w 1161 r. z fundacji arcybiskupa gnieźnieńskiego. Kronika parafialna, pochodząca z przełomu XVII i XVIII w. podaje, że gruntownie restaurowana była, ciągle ta sama, świątynia w 1800 r. Niepowetowaną stratą parafii, ale i narodową był pożar pięknego modrzewiowego kościółka – staruszka, który spłonął w 1907 r., z nieznanych przyczyn (prawdopodobnie od niedogaszonej świecy). Na jego miejscu znajduje się dziś kapliczka Matki Bożej i dwa potężne świerki.
Według przekazów diecezjalnych parafia została erygowana w 1176 r. przez arcybiskupa gnieźnieńskiego Jana II. Jednak w wykazie arcybiskupów gnieźnieńskich brak hierarchy o takim imieniu w tym okresie. Prawdopodobnie chodzi o jego poprzednika Janika.
Obecny kościół parafialny został wybudowany w latach 1903–1912, w stylu neoromańskim, według projektu warszawskiego arch. Jarosława Wojciechowskiego i poświęcony przez biskupa włocławskiego Stanisława Zdzitowieckiego (kamień węgielny położony 22 sierpnia 1905 r.). Potrzebę wniesienia tej nowej, murowanej świątyni dostrzegł ówczesny proboszcz, ks. Tomasz Świnarski.
Pod półkolistym prezbiterium kościoła znajduje się krypta świętobliwej Wandy Malczewskiej, mistyczki i wizjonerki, wielkiej Polki, wiejskiej nauczycielki i działaczki społecznej. W 1996 r. rozpoczęto jej proces beatyfikacyjny. Dzięki staraniom ks. kanonika Leszka Drucha, Parafia Parzno to dziś przede wszystkim Sanktuarium Czcigodnej Sługi Bożej Wandy Malczewskiej. Dlatego właśnie kościół w Parznie jest celem pielgrzymek, a nawet centralnych spotkań modlitewnych, w których biorą udział biskupi oraz pielgrzymi z całej Polski.
W 1934 roku ukazał się pierwszy numer pisma „Echo z Parzna”, którego celem było „szerzenie czci ”Wandy Malczewskiej. W 2010 roku postanowiono wznowić wydawanie pisma, które przestało być wydawane po przeniesieniu na inną parafię ks. Leona Łomińskiego. Pismo ukazuje się jako kwartalnik w wersji drukowanej i internetowej. Redaktorem naczelnym jest Mirosław Orzechowski.
Wyposażenie kościoła i parafii.
Kościół jest wyposażony m.in. w: ołtarz główny z pięknym tabernakulum, absydę spełniającą rolę nastawy z centralną postacią Najświętszego Serca Pana Jezusa i 12 apostołami, organy 14-głosowe, duży dzwon Stanisław, barokową ambonę z drugiej poł. XVIII w., marmurową chrzcielnicę ufundowaną na początku XX w., dwie rokokowe rzeźby nieznanych Świętych z drugiej poł. XVIII w., eklektyczny krucyfiks z 1826 r. (szkoła niemiecka), dwa boczne ołtarze współczesne z obrazami św. Anny i Matki Boskiej Częstochowskiej.
Na terenie parafii znajduje się cmentarz grzebalny o powierzchni 1,49 ha, Muzeum Modlitewnika Polskiego im. Czcigodnej Sługi Bożej Wandy Malczewskiej, które mieści się w budynku starej plebanii z 1880 r. oraz trzy kaplice: w Lubcu, Magdalenowie i Mikorzycach.
Obsada personalna.
Księża, zakonnicy i siostry zakonne pochodzące z Parafii Parzno.
Księża pochodzący z parafii:
Zakonnicy pochodzący z parafii:
Siostry zakonne pochodzące z parafii:

</doc>
<doc id="1130664" url="https://pl.wikipedia.org/wiki?curid=1130664" title="Zespół BADS">
Zespół BADS

Zespół BADS (fenotyp gronostaja, ang. black locks with albinism and deafness syndrome, BADS syndrome, ermine phenotype) – bardzo rzadki zespół wad, opisany po raz pierwszy w 1979 roku. U dwójki rodzeństwa stwierdzono białe włosy, z kilkoma czarnymi kosmykami, hipopigmentowaną skórą z nielicznymi brązowymi plamami, a także oczopląsem, fotofobią, depigmentacją siatkówki i głuchotą. W następnych latach opisano szereg dalszych przypadków; w 1988 roku O'Doherty i Gorlin opisali dwa przypadki i zaproponowali nazwę fenotypu gronostaja dla tych pacjentów; w zespole BADS stwierdza się białe włosy, brwi i rzęsy z rozrzuconymi czarnymi kępkami, u gronostajów w porze zimowej futro również jest białe z czarnym koniuszkiem ogona.

</doc>
<doc id="1130668" url="https://pl.wikipedia.org/wiki?curid=1130668" title="AS Roma 1977/1978">
AS Roma 1977/1978

Sezon 1977/1978 klubu AS Roma.
Sezon.
W sezonie 1977/1978 pod wodzą trenera Gustavo Giagnoniego Roma zajęła 8. miejsce w Serie A.

</doc>
<doc id="1130670" url="https://pl.wikipedia.org/wiki?curid=1130670" title="Psiocha">
Psiocha



</doc>
<doc id="1130674" url="https://pl.wikipedia.org/wiki?curid=1130674" title="Biskupi Ratyzbony">
Biskupi Ratyzbony



</doc>
<doc id="1130698" url="https://pl.wikipedia.org/wiki?curid=1130698" title="Karbaryl">
Karbaryl

Karbaryl (metylokarbaminian 1-naftylu) – organiczny związek chemiczny z grupy karbaminianów stosowany głównie jako insektycyd. Handlowo dostępny pod nazwą "Sevin", jako produkt firmy Bayer. Odkryty i wprowadzony na rynek przez firmę Union Carbide w roku 1958, pozostaje trzecim najczęściej stosowanym insektycydem w ogrodach, uprawach rolnych i lasach.
Karbaryl jest inhibitorem cholinoesterazy i może być toksyczny dla ludzi, nie są jednak znane doniesienia o zatruciach śmiertelnych. Po spożyciu jest szybko metabolizowany i wydalany z moczem. Sklasyfikowany przez EPA jako prawdopodobny karcynogen dla ludzi. Nie jest związkiem selektywnym i niszczy także pożyteczne owady, w tym pszczoły.
W roku 1984 w instalacji do produkcji karbarylu w Bhopalu (Indie) doszło do uwolnienia do atmosfery znacznych ilości silnie toksycznych substancji, prowadząc do jednej z najtragiczniejszych katastrof chemicznych w dziejach ludzkości (Katastrofa w Bhopalu).

</doc>
<doc id="1130700" url="https://pl.wikipedia.org/wiki?curid=1130700" title="Edge of the World">
Edge of the World

Edge of the World – drugi solowy album studyjny gitarzysty Glenna Tiptona, znanego przede wszystkim z występów w grupie muzycznej Judas Priest. Wydany został w 2006 roku nakładem Rhino Records.
Jest to wydawnictwo poświęcone dwóm muzykom – perkusiście Cozy'emu Powell'owi oraz basiście Johnowi Entwistle, którzy współpracowali z Glennem Tiptonem podczas realizacji płyty, a zmarli przed jej ukazaniem się na rynku muzycznym. Gościnnie w nagraniach udział wziął Don Airey, który zagrał na instrumentach klawiszowych.
Dochód ze sprzedaży został przeznaczony na leczenie dzieci chorych na raka.

</doc>
<doc id="1130702" url="https://pl.wikipedia.org/wiki?curid=1130702" title="Mikorzyce (województwo łódzkie)">
Mikorzyce (województwo łódzkie)

Mikorzyce – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.
W miejscowości istnieje kaplica pw. MB Częstochowskiej
Zobacz też: Mikorzyce

</doc>
<doc id="1130706" url="https://pl.wikipedia.org/wiki?curid=1130706" title="Eithel Sirion">
Eithel Sirion

Eithel Sirion (sin. "źródła Sirionu") – miejsce ze stworzonej przez J.R.R. Tolkiena mitologii Śródziemia.
Źródła Sirionu wypływały u podnóży wschodniej części Ered Wethrin, gdzie znajdowała się Barad Eithel. Zostały skalane po Nirnaeth Arnoediad.
Nazwa "Eithel Sirion" odnosi się zarówno do źródeł, jak i do twierdzy.

</doc>
<doc id="1130707" url="https://pl.wikipedia.org/wiki?curid=1130707" title="Okręg wyborczy Stamford">
Okręg wyborczy Stamford

Okręg wyborczy Stamford powstał w 1295 r. Wysyłał do angielskiej Izby Gmin dwóch deputowanych. Okręg przestał istnieć w 1307 r. Utworzono go ponownie w 1467 r., ponownie jako okręg dwumandatowy. Mimo iż w XVIII w. prawo głosu w tym okręgu przysługiwało 500 elektorom, okręg był kontrolowany przez rodziny Bertiech i Cecilów. Był to okręg silnie torysowski. Pomiędzy 1801 a 1918 r. wybrano tylko dwóch deputowanych, którzy nie należeli do konserwatystów. Do 1874 r. podczas większości wyborów głosowania nie odbywały się, gdyż startowało tylko dwóch kandydatów. Okręg został utrzymany po reformie wyborczej 1832 r. Reforma 1867 r. zwiększyła liczbę uprawnionych do głosowania w okręgu, ale jednocześnie od 1868 r. stał się okręgiem jednomandatowym. W 1885 r. zlikwidowano Stamford jako okręg miejski tworząc na jego miejsce okręg ziemski zwany również Stamford. Okręg został zniesiony w 1918 r.

</doc>
<doc id="1130711" url="https://pl.wikipedia.org/wiki?curid=1130711" title="Elswick">
Elswick



</doc>
<doc id="1130712" url="https://pl.wikipedia.org/wiki?curid=1130712" title="Marian Klepacki">
Marian Klepacki

Marian Klepacki, ps. "Maniek" vel "Klepak" (ur. 1947, zm. 31 marca 1999 w Warszawie) – polski gangster, jeden z członków zarządu gangu wołomińskiego, którym rządził razem z Ludwikiem Adamskim "Lutkiem".
Życiorys.
Z zawodu był tokarzem. Właściciel kantoru i lombardu, mieszczących się na warszawskiej Pradze-Północ. Wielokrotnie sądzony za napady, kradzieże oraz włamania. Znany głównie z afery w 1994 roku, kiedy to jego ludzie napadli na restauracje, kawiarnie i galerie na warszawskiej Starówce, wymuszając haracze. Okradał hurtownie spożywcze i sklepy, przemycał na dużą skalę spirytus i papierosy, zajmował się wymuszeniami i porwaniami dla okupu. Sam zaprzeczał jednak zarzutom, iż zajmował się haraczami.
14 grudnia 1998 wybuchła bomba pod jego mercedesem, zaparkowanym przed hipermarketem Géant przy ul. Jubilerskiej na warszawskiej Pradze-Południe. Marianowi Klepackiemu nic się nie stało, ponieważ ładunek eksplodował, gdy silnik uruchomił jego kierowca, który został ranny.
Strzelanina w restauracji „Gama”.
Marian Klepacki zginął 31 marca 1999 podczas egzekucji w restauracji „Gama” (ul. Wolska 38) na warszawskiej Woli. Miał 52 lata. Wraz z nim w strzelaninie tej zginęli również 48-letni Ludwik Adamski, ps. „Lutek”, 26-letni Mariusz Ł., ps. „Piguła”, 34-letni Piotr Ś., ps. „Kurczak”, oraz 38-letni Olgierd W., ps. „Łysy”.
Marian Klepacki został pochowany na cmentarzu w Wołominie.
Rodzina.
Był ojcem gangstera gangu wołomińskiego Jacka Klepackiego, ps. „Młody Klepak”, zastrzelonego 17 sierpnia 2002 w restauracji „Okoń” w Mikołajkach. Głównym podejrzanym jest Andrzej Tyburski, ps. „Tyburek” (ur. 1972), poszukiwany listem gończym od 1999 roku i zatrzymany 8 listopada 2009 w wyniku akcji CBŚ.

</doc>
<doc id="1130713" url="https://pl.wikipedia.org/wiki?curid=1130713" title="Hip Hop Lives">
Hip Hop Lives

Hip Hop Lives – wspólny album rapera o pseudonimie KRS-One i producenta o pseudonimie Marley Marl. Został wydany 22 maja 2007. Gościnnie pojawiają się na nim Magic Juan, Blaq Poet, DJ Premier i Busy Bee Starski.
Lista utworów.
Opracowano na podstawie źródła&lt;ref name=Discogs&gt;:

</doc>
<doc id="1130720" url="https://pl.wikipedia.org/wiki?curid=1130720" title="Altaïr ibn La’Ahad">
Altaïr ibn La’Ahad

Altaïr ibn La’Ahad – główny bohater gry komputerowej "Assassin’s Creed".
Ogólny zarys.
Altaïr jest członkiem zakonu asasynów. W grze zabija dziewięciu ludzi związanych z wojną o Ziemię Świętą. Akcja gry rozgrywa się w 1191 roku, podczas trzeciej wyprawy krzyżowej, w Jerozolimie, Akce i Damaszku, w których to miastach przebywają ofiary Altaïra. Między miastami bohater porusza się konno. Korzysta z kilku rodzajów broni, twarz ukrywa w kapturze, jednak wyróżnia się z tłumu z powodu białego habitu. Jego cień w locie przywodzi na myśl orła, świst powietrza kojarzy się z orlim krzykiem, ponadto krój jego szaty przypomina ptasie pióra. Jest przodkiem Desmonda Milesa – człowieka, który we współczesności za pomocą specjalnej maszyny zwanej Animusem, „odtwarza” jego wspomnienia.
Historia.
Altaïr jest bardziej spirytystyczny niż religijny; główną tego przyczyną wydają się być jego rodzice: ojciec muzułmanin, matka chrześcijanka. Jego żoną była Maria Thorpe jako zdrajczyni Templariuszy. Jest niesamowicie zdolnym akrobatą, wieloletni trening umożliwił mu dokonywanie rzeczy nieosiągalnych dla zwykłego człowieka. W miarę postępu w grze zdobywa nowe umiejętności i bronie.
W prologu gry dla gracza dostępne są wszystkie umiejętności bohatera, jednakże po nieudanym zamachu na Roberta de Sablé zostaje zdegradowany do najniższej rangi. Wykonując zlecenia w Ziemi Świętej odzyskuje z czasem swoją dawną rangę. Ofiarami Altaïra jest dziewięć wpływowych osób (zarówno krzyżowców, jak i Saracenów), którzy ciemiężą Ziemię Świętą. W miarę postępu w grze Altaïr odkrywa, że wszystkie jego ofiary były templariuszami, zaś sam zakon templariuszy ma co do Ziemi Świętej szersze plany. Dodatkowymi jego zadaniem jest obrona niewinnych mieszkańców miast, które odwiedza, przed strażnikami, wspinanie się na punkty obserwacyjne, aby zlokalizować odpowiednie miejsca w mieście, a także prowadzenie śledztw mających na celu zebranie informacji o przeciwniku do zlikwidowania.
Pod koniec gry dochodzi do walki z armią Ryszarda Lwie Serce i Roberta de Sablé pod Arsuf. Po zabiciu Roberta król pozwala asasynowi odejść bez walki. Altaïr wraca do Masjafu, by zemścić się na mistrzu swojego zakonu, Al-Mualimie, za zdradę, o której powiedział mu de Sablé. Mimo, że Al-Mualim terroryzuje miasto i nastawia swoich ludzi przeciwko bohaterowi gry, Altaïrowi udaje się pokonać swojego dawnego mistrza.
Ekwipunek.
Podstawową bronią Altaïra jest ukryte na przedramieniu ostrze, które wysuwa się w miejscu obciętego do połowy serdecznego palca. To z jego pomocą asasyni w czasach Altaïra dokonywali zabójstw swoich celów. Jednak to nie jedyna broń dostępna w grze. Oprócz niej do dyspozycji gracza oddano długi i krótki miecz, noże do rzucania oraz pięści. Te ostatnie, ze względu na to, że są mało skuteczne w walce z uzbrojonym przeciwnikiem, wykorzystuje się głównie do wymuszania zeznań od śledzonych i pobitych osób. W pierwotnych zamierzeniach, co widać w zwiastunie, w grze miała być dostępna kusza, jednak została ona później zamieniona na wspomniane noże do rzucania.

</doc>
<doc id="1130723" url="https://pl.wikipedia.org/wiki?curid=1130723" title="Emeldira">
Emeldira



</doc>
<doc id="1130724" url="https://pl.wikipedia.org/wiki?curid=1130724" title="Ʋ">
Ʋ

Ʋ, ʋ, litera w alfabecie łacińskim, w niektórych językach afrykańskich, na przykład w języku ewe, używana jest do zapisu spółgłoski szczelinowej dwuwargowej dźwięcznej (IPA: //). W IPA [] oznacza spółgłoskę półotwartą wargowo-zębową.

</doc>
<doc id="1130725" url="https://pl.wikipedia.org/wiki?curid=1130725" title="Dwojaki (naczynie)">
Dwojaki (naczynie)

Dwojaki – podwójne naczynie gliniane z uchem, w którym dawniej donoszono na pole dwudaniowe posiłki pracującym tam cały dzień oraczom czy żniwiarzom.
Taki moment spożywania doniesionego w dwojakach posiłku przedstawił na prezentowanym obok obrazie "Bociany" malarz Józef Chełmoński. Wspomina o tym również Władysław Reymont w nagrodzonej literacką Nagrodą Nobla powieści "Chłopi".
W niektórych regionach Polski dwojaki nazywano w skrócie "dwakami".

</doc>
<doc id="1130726" url="https://pl.wikipedia.org/wiki?curid=1130726" title="Doppelgänger">
Doppelgänger



</doc>
<doc id="1130727" url="https://pl.wikipedia.org/wiki?curid=1130727" title="Emeldira o Sercu Męża">
Emeldira o Sercu Męża



</doc>
<doc id="1130728" url="https://pl.wikipedia.org/wiki?curid=1130728" title="Emeldir">
Emeldir



</doc>
<doc id="1130733" url="https://pl.wikipedia.org/wiki?curid=1130733" title="Dave Holland (perkusista)">
Dave Holland (perkusista)

Dave Holland, właśc. David Holland (ur. 5 kwietnia 1948 w Wolverhampton, zm. 16 stycznia 2018 w Lugo) – brytyjski perkusista rockowy. 
Życiorys.
W latach 1979–1989 grał w zespole Judas Priest. Grał również w zespole Trapeze.
W latach 2004–2012 odbywał karę pozbawienia wolności za próbę gwałtu na nastoletnim chłopcu, który brał lekcje gry na perkusji w domu Dave'a Hollanda.

</doc>
<doc id="1130734" url="https://pl.wikipedia.org/wiki?curid=1130734" title="Isperich">
Isperich

Isperich – miasto i gmina w północno-wschodniej Bułgarii, w obwodzie Razgrad.
Tu urodziła się 4 marca 1958 roku Emel Etem Toszkowa, bułgarska polityk, obecna wicepremier.

</doc>
<doc id="1130739" url="https://pl.wikipedia.org/wiki?curid=1130739" title="Polypodiaceae">
Polypodiaceae



</doc>
<doc id="1130741" url="https://pl.wikipedia.org/wiki?curid=1130741" title="Puchar Świata w kombinacji norweskiej 2007/2008">
Puchar Świata w kombinacji norweskiej 2007/2008

Sezon 2007/2008 Pucharu Świata w kombinacji norweskiej rozpoczął się 30 listopada 2007 w fińskiej Ruce w Gundersenie, zaś ostatnie zawody z tego cyklu zaplanowano na 9 marca 2008 w stolicy Norwegii - Oslo.
Puchar Świata rozegrany zostanie w 7 krajach i 13 miastach. Wszystkie starty odbędą się na Starym kontynencie. Najwięcej konkursów rozegranych zostanie w czeskim Libercu - 3 razy, zaś najwięcej zawodów zorganizują Niemcy - 5 razy.
Obrońcą tytułu był Fin Hannu Manninen.
Ostateczny kalendarz zawodów został zatwierdzony dnia 27 maja w Portorožu.
Zwycięzcą został Niemiec Ronny Ackermann, który po raz trzeci zdobył kryształową kulę. Wyprzedził on o 196 punktów Norwega Tande i o 272 oczka Amerykanina Billa Demonga. Ackermann wygrał ponadto klasyfikację sprinterską, wyprzedzając o 4 punkty Francuza Jasona Lamy-Chappuis.

</doc>
<doc id="1130746" url="https://pl.wikipedia.org/wiki?curid=1130746" title="Legia Warszawska">
Legia Warszawska



</doc>
<doc id="1130747" url="https://pl.wikipedia.org/wiki?curid=1130747" title="Legia Kaliska">
Legia Kaliska



</doc>
<doc id="1130748" url="https://pl.wikipedia.org/wiki?curid=1130748" title="Legia Poznańska">
Legia Poznańska



</doc>
<doc id="1130750" url="https://pl.wikipedia.org/wiki?curid=1130750" title="Peter Garrett">
Peter Garrett

Peter Garrett (ur. 16 kwietnia 1953 w Sydney) – australijski muzyk i polityk. Wokalista australijskiego zespołu Midnight Oil, a od 2004 poseł, od 2006 członek laburzystowskiego gabinetu cieni jako minister ds. zmiany klimatu, środowiska, dziedzictwa i sztuki (Shadow Minister for Climate Change, Environment &amp; Heritage, Arts). W 2003 otrzymał Order Australii za zasługi dla muzyki i obrony środowiska.
W latach 2004–2013 był posłem Australijskiej Partii Pracy z okręgu Kingsford Smith.
Po wygranej laburzystów w wyborach w listopadzie 2007 Garrett został ministrem środowiska, dziedzictwa i sztuki. Po kolejnych wyborach w 2010 roku został przeniesiony na urząd ministra szkolnictwa, małych dzieci i młodzieży.
Życie prywatne.
Od 1986 roku żonaty z Doris Garrett. Mają razem trzy córki: May (ur. 6 marca 1986), Emily i Grace.

</doc>
<doc id="1130753" url="https://pl.wikipedia.org/wiki?curid=1130753" title="Prophets vs. Profits">
Prophets vs. Profits

Prophets vs. Profits ("Prorocy kontra zyski") to kompilacja utworów KRS-ONE z poprzednich płyt. Nazwa płyty jest nawiązaniem do rywalizacji pomiędzy "świadomymi raperami" a raperami komercyjnymi.

</doc>
<doc id="1130762" url="https://pl.wikipedia.org/wiki?curid=1130762" title="Baby Love (singel)">
Baby Love (singel)

Baby Love – piosenka pop/R&amp;B stworzona przez Nicole Scherzinger, Kara Dioguardi i K. Harrisa na debiutancki, solowy album Scherzinger, "Her Name Is Nicole" (2007). Utwór został wyprodukowany przez will.i.am oraz nagrany razem z nim na azjatyckiej, australijskiej, europejskiej oraz latynoskiej wersji piosenki. Utwór został wydany jako drugi singel z krążka w Stanach Zjednoczonych dnia 10 września 2007, natomiast jako pierwszy w Wielkiej Brytanii dnia 29 października 2007. Specjalnie dla radia KISS-FM, "Baby Love" został nagrany ponownie oraz umieszczony na playliście w Los Angeles.
Teledysk.
Teledysk do singla reżyserowany był przez Francisa Lawrence'a i nagrywany na Catalina Island. Klip odbył światową premierę 24 września 2007 na stacji "MuchMusic". Videoclip rozpoczyna sekwencja, w której artystka leży z laptopem oraz przegląda zdjęcia. Następnie przenosi się na jacht, gdzie razem ze swoim chłopakiem bawią się oraz przytulają. Potem widzimy Nicole zmierzającą motorem na plażę. Podczas trwania teledysku możemy zobaczyć ujęcia, w których, na skale, śpiewa will.i.am.

</doc>
<doc id="1130763" url="https://pl.wikipedia.org/wiki?curid=1130763" title="Tadeusz Nowakowski (polityk)">
Tadeusz Nowakowski (polityk)

Tadeusz Zygmunt Nowakowski (ur. 16 października 1909 w Piotrkowie Trybunalskim, zm. 23 września 1993 tamże) – polski polityk, poseł na Sejm PRL II i III kadencji, przewodniczący Wojewódzkiej Rady Narodowej w Piotrkowie Trybunalskim (1980–1988).
Życiorys.
Był uczniem 7-klasowej Publicznej Szkoły Powszechnej im. Henryka Sienkiewicza w Piotrkowie Trybunalskim, a także harcerzem najpierw w 9. Drużynie Harcerskiej im. ks. Ignacego Skorupki, później po jej likwidacji w 8. Drużynie Harcerskiej im. księcia Józefa Poniatowskiego. Po ukończeniu w 1930 Gimnazjum Rządowe Męskie im. Bolesława Chrobrego w Piotrkowie Trybunalskim, do 1938 studiował na Wydziale Prawa Uniwersytetu Warszawskiego. Uzyskał wówczas również kwalifikacje nauczycielskie.
W latach 1932–1949 był referentem, później zastępcą naczelnika w urzędzie skarbowym, a następnie do 1951 zastępcą dyrektora Przedsiębiorstwa Budownictwa Przemysłowego. Przez kolejne dwa lata pełnił już samodzielną funkcję dyrektora handlowego w największym wówczas piotrkowskim zakładzie – Państwowych Zakładach Przemysłu Bawełnianego „Sigmatex”. W 1953 był również organizatorem Zjednoczenia Montażu Konstrukcji i Urządzeń Przemysłowych „Mostostal” w Piotrkowie Trybunalskim, w którym pełnił funkcję zastępcy dyrektora. Brał udział w inicjacji budowy Fabryki Maszyn Górniczych „Pioma”, otworzonej 29 grudnia 1956. Został jej dyrektorem naczelnym, funkcję pełnił do 1975.
Zajmował również promocją sportu, swoim patronatem objął m.in. Klub Sportowy Włókniarz, a następnie od 1951 przez wiele lat Górniczy Klub Sportowy „Piotrcovia”.
W czasie II wojny światowej uczestniczył w organizacjach konspiracyjnych. Był członkiem egzekutywy Polskiej Partii Socjalistycznej – Wolność, Równość, Niepodległość, następnie działał w Polskich Socjalistach. W latach powojennych, do zwołania Kongresu Zjednoczeniowego, był członkiem PPS „lubelskiego”, później Polskiej Zjednoczonej Partii Robotniczej. W latach 1946–1964 pełnił funkcję radnego Miejskiej Rady Narodowej w Piotrkowie Trybunalskim, a także przewodniczącego Komisji Rewizyjnej. Działając w MRN, pełnił funkcję przewodniczącego Komisji Finansów i Gospodarki Komunalnej, a następnie Komisji Bbudownictwa. Po odwilży październikowej w 1957 i 1961 uzyskiwał mandat posła na Sejm PRL z okręgu Piotrków Trybunalski. Przez dwie kadencje zasiadał w Komisji Mandatowo-Regulaminowej oraz w Komisji Wymiaru Sprawiedliwości, nadto w II kadencji Sejmu zasiadał w Komisji Nadzwyczajnej do opracowania projektu ustawy o Najwyższej Izbie Kontroli oraz w Komisji Nadzwyczajnej do rozpatrzenia projektu ustawy o radach narodowych.
W 1961 wszedł w skład Społecznego Komitetu Budowy Szpitala w Piotrkowie Trybunalskim. W latach 1975–1980 pełnił funkcję przewodniczącego Wojewódzkiego Komitetu Frontu Jedności Narodu. W tym samym czasie, od 1975 był również radnym Wojewódzkiej Rady Narodowej w Piotrkowie Trybunalskim, a od 1980 do 1988 przez dwie kadencje przewodniczącym WRN. W czasie pełnienia funkcji przewodniczącego WRN stworzył m.in. Wojewódzką Radę Wydawniczą, która wydawała „Studia Regionalne”.
Od 1926 był członkiem Polskiego Towarzystwa Krajoznawczego, brał udział w wielu działaniach podejmowanych przez Michała Rawitę Witanowskiego, w tym m.in. w gromadzeniu muzealiów. Podczas okupacji niemieckiej był jednym z tych, którzy zabezpieczali przed rabunkiem i zniszczeniem zbiory muzealne zgromadzone przez PTK, a także księgozbiór biblioteki Związku Nauczycielstwa Polskiego. Po wojnie, współpracując z Antonim Badkiem i Janem Rybnerem, odtwarzał strukturę PTK. W 1949 wszedł w skład Zarządu Oddziału, a po utworzeniu Polskiego Towarzystwa Turystyczno-Krajoznawczego stał się jednym z jego najbardziej aktywnych działaczy. W październiku 1952 objął najpierw funkcję wiceprezesa, a po rezygnacji Antoniego Badka w 1961 funkcję prezesa Piotrkowskiego Oddziału, którą sprawował do 1975. W 1961 otrzymał legitymację przewodnika państwowego I klasy, a rok później został powołany przez Zarząd Okręgu na Społecznego Opiekuna nad Zabytkami Ziemi Piotrkowskiej. W 1975 tworzył i został pierwszym prezesem Zarządu Wojewódzkiego PTTK w Piotrkowie Trybunalskim. Funkcję tę sprawował do 1980. Od 1977 otrzymał tytuł honorowego członka PTTK. W 1964 był również członkiem założycielem Towarzystwa Przyjaciół Miasta Piotrkowa Trybunalskiego, pełnił funkcję wiceprezesa, członka zarządu, a od 1992 był członkiem honorowym. 
Z jego inicjatywy powstało wiele pomników i tablic pamiątkowych, w tym pomnik Mikołaja Kopernika, popiersie Tadeusza Żarskiego, a także pomniki w Milejowie, bitwy pod Borową Górą czy Obrońców Piotrkowa z 1939 na Krakowskim Przedmieściu, wykonane były w FMG „Pioma” właśnie wówczas, gdy był jej dyrektorem. Tadeusz Nowakowski był także jednym z trzech projektantów pomnika poświęconego obrońcom Borowskich Gór. W latach dziewięćdziesiątych walczył o cofnięcie decyzji w sprawie zburzenia pomnika Tadeusza Żarskiego, patrona FMG „Pioma”. W I Liceum Ogólnokształcące im. Bolesława Chrobrego w Piotrkowie Trybunalskim znajduje się szereg tablic, których inicjatorem był również Tadeusz Nowakowski, są to m.in.: tablica dla uczczenia nauczycieli i wychowanków szkoły, którzy zginęli w okresie II wojny światowej; tablica dla upamiętnienia młodzieży szkolnej – uczestników strajku szkolnego w 1905; tablica dla upamiętnienia 300-lecia szkoły piotrkowskiej oraz wiele innych w różnych miejscach w Piotrkowie i okolicy, m.in. astronoma Felicjana Kępińskiego.
W 1986 Tadeusz Nowakowski powołał do życia Społeczny Komitet Rewaloryzacji Starego Miasta w Piotrkowie Trybunalskim. Utworzył również Bibliotekę Piotrkowską, w ramach której wydał kilka opracowań. Był współzałożycielem w 1958 „Gazety Ziemi Piotrkowskiej” i przez wiele lat publikował na jej łamach teksty poświęcone historii miasta. Dbał o zabezpieczenie spuścizny swego wielkiego poprzednika M. Rawity Witanowskiego, a szczególnie zaś materiałów do monografii dziejów Piotrkowa Trybunalskiego.
Był członkiem Wojewódzkiego Obywatelskiego Komitetu Ochrony Pomników Walki i Męczeństwa, a także powołanej w grudniu 1977 grupy roboczej przy Komitecie Wojewódzkim PZPR w Piotrkowie Trybunalskim, zajmującej się utrwalaniem tradycji oraz współczesnego dorobku kulturalnego i naukowego związanego z województwem piotrkowskim.
Ponadto był również wiceprzewodniczącym Wojewódzkiego Komitetu Obchodów Międzynarodowego Roku Dziecka w województwie piotrkowskim powołanego w czerwcu 1978.
Został pochowany na Starym Cmentarzu Rzymskokatolickim w Piotrkowie Trybunalskim.
Odznaczenia i nagrody.
W czasie swego intensywnego życia otrzymał szereg wyróżnień i dyplomów, które stały się swego rodzaju potwierdzeniem zasług i świadectwem pracy dla miasta. Odznaczony został Srebrnym Krzyżem Zasługi, Krzyżem Kawalerskim i Oficerskim Orderu Odrodzenia Polski i Orderem Sztandaru Pracy II klasy, a także Złotą Odznaką Honorową miasta Piotrkowa Trybunalskiego.
W lipcu 1959 Tadeusz Nowakowski, jako jedyny działacz społeczny z województwa łódzkiego, został odznaczony przez Główny Komitet Kultury Fizycznej i Turystyki Odznaką „Zasłużony Działacz Turystyki”, a także Złotą Odznaką PTTK (1958), Złotą Honorową Odznaką PTTK i Odznaką „25 lat PTTK” (1975). W 1973 natomiast został uhonorowany przez Ministra Kultury i Sztuki Odznaką „Zasłużony Działacz Kultury”. Za rok 1972 przyznano mu zaś „Złotą Wieżę Trybunalską”. Pośmiertnie wojewoda piotrkowski Stanisław Witaszczyk w dniu 11 listopada 1995, w dowód uznania za szczególne osiągnięcia w działalności na rzecz rozwoju województwa piotrkowskiego, przyznał Tadeuszowi Nowakowskiemu medal „20 lat Województwa Piotrkowskiego 1975–1995”.
Twórczość.
Tadeusz Nowakowski pozostawił po sobie bogatą spuściznę pisarską. W kręgu jego zainteresowań znajdował się głównie Piotrków i jego historia, był bowiem jednym z wybitniejszych piotrkowskich regionalistów, uczniem Michała Rawity-Witanowskiego, z którego dorobku czerpał i na którym się wzorował.
Ważniejsze pozycje Tadeusza Nowakowskiego:

</doc>
<doc id="1130768" url="https://pl.wikipedia.org/wiki?curid=1130768" title="Life (album KRS-ONE)">
Life (album KRS-ONE)

Life – jedenasty solowy album amerykańskiego rapera o pseudonimie KRS-One.

</doc>
<doc id="1130769" url="https://pl.wikipedia.org/wiki?curid=1130769" title="Parafia Najświętszej Maryi Panny Królowej Polski w Klukach">
Parafia Najświętszej Maryi Panny Królowej Polski w Klukach

Parafia Najświętszej Maryi Panny Królowej Polski w Klukach w dekanacie zelowskim archidiecezji łódzkiej, w powiecie bełchatowskim. Graniczy z parafiami w: Parznie (spośród dekanatu zelowskiego), Kaszewicach i Szczercowie (spośród dekanatu szczercowskiego) oraz Bełchatowie (spośród dekanatu bełchatowskiego).
Parafia zrzesza 1 300 wiernych z miejscowości: Kluki, Osina, Podwódka i Podścichawa.
Przy parafii istnieją grupy duszpasterskie: Rada Parafialna, chór parafialny, schola dziecięco-młodzieżowa, Kółka Różańcowe -5, zespoły "Margaretek", grupa dziecięca "Biała Armia", ministranci i lektorzy.
Historia.
Parafia w Klukach jest jedną z najmłodszych parafii archidiecezji łódzkiej. Została erygowana 26 sierpnia 2007 roku przez arcybiskupa metropolitę łódzkiego - Władysława Ziółka. Wcześniej tereny obecnej parafii należały do parafii w Parznie.
Obok kościoła parafialnego znajduje się cmentarz wojenny z czasów drugiej wojny światowej. Spoczywają tu żołnierze 82., 83. i 84. Pułków Piechoty wchodzących w skład 30. Dywizji Piechoty Armii "Łódź" polegli w walce z hitlerowskim najeźdźcą w czasie wojny obronnej we wrześniu 1939 r.

</doc>
<doc id="1130770" url="https://pl.wikipedia.org/wiki?curid=1130770" title="Pułk Artylerii Konnej (Księstwo Warszawskie)">
Pułk Artylerii Konnej (Księstwo Warszawskie)

Pułk artylerii konnej – polski pułk artylerii konnej okresu Księstwa Warszawskiego.
Artyleria konna Księstwa Warszawskiego została utworzona dekretem Księcia Warszawskiego z 1 grudnia 1808 jako bateria artylerii konnej kosztem hrabiego Włodzimierza Potockiego. 2 bateria artylerii konnej została zaś sformowana w 1809 przez Romana Sołtyka.
Dekretem z 30 marca 1810 utworzono pułk artylerii konnej z dwóch szwadronów. Liczył on 691 żołnierzy, 382 koni jezdnych i 520 pociągowych.
Działania zbrojne.
Pułk ten walczył m.in. pod Raszynem (19 kwietnia 1809), Grochowem (25 kwietnia 1809), Kockiem (7 maja 1809), Zamościem (20 maja 1809), a także pod Sandomierzem (18–20 maja 1809), Wrzawą (12 czerwca 1809). Brał udział w kampaniach 1812 i 1813 roku.
Żołnierze pułku.
Dowódcy pułku
Oficerowie

</doc>
<doc id="1130776" url="https://pl.wikipedia.org/wiki?curid=1130776" title="Peter Reckell">
Peter Reckell

Peter Paul Reckell (ur. 7 maja 1955 roku w Elkhart, w stanie Indiana) – amerykański aktor telewizyjny i piosenkarz.
Życiorys.
Ukończył Boston Conservatory w Bostonie w stanie Massachusetts. Karierę aktorską zapoczątkował udziałem w operze mydlanej CBS "As the World Turns" (1980-82) jako Eric Hollister. Następnie wystąpił gościnnie w jednym z odcinków sitcomu NBC "Fakty z życia" ("The Facts of Life", 1982), gdzie swoją karierę aktorską rozpoczynali także m.in. George Clooney, Jami Gertz, Scott Bryce, Seth Green czy Juliette Lewis.
Sławę zawdzięcza kreacji motocyklowego buntownika Bo Brady'ego w operze mydlanej NBC "Dni naszego życia" ("Days of Our Lives", 1983-1987, 1990-1991, 1995-2007), za którą otrzymał od swoich fanów nagrodę Emmy oraz pięciokrotnie nagrodę Soap Opera Digest. Zagrał postać irlandzkiego łobuza Johnny'ego Rourke w operze mydlanej CBS "Węzły lądowania" ("Knots Landing", 1988-89). Pojawił się także w teledramacie obyczajowym CBS "Druga strona miłości" ("Shades of Love: Moonlight Flight", 1991) z Cheryl Ladd i Angelą Bassett oraz jako Jordan Stewart w jednym z odcinków serialu "Słoneczny patrol" ("Baywatch", 1993),
W 2000 roku ukazał się jego album pt. "Peter Reckell" (wyd. Midnite Sun Records), na którym znalazło się dziesięć piosenek: "Woohoo Baby", "Back In Louisville", "Life Goes On", "Speedway", "Home Is Where The Heart Is", "Do It Up", "Peanut Gallery", "Darla", "Walkin' In The Rain" i "Rocking Horse Afternoon".
Był żonaty z Dale Kristien (1987-1991). W dniu 18 kwietnia 1998 roku poślubił Kelly Moneymaker, piosenkarkę i autorkę tektów piosenek z grupy tanecznej Exposé.

</doc>
<doc id="1130779" url="https://pl.wikipedia.org/wiki?curid=1130779" title="Beren (ojciec Emeldiry)">
Beren (ojciec Emeldiry)



</doc>
<doc id="1130782" url="https://pl.wikipedia.org/wiki?curid=1130782" title="Puchar Świata w narciarstwie alpejskim 2007/2008">
Puchar Świata w narciarstwie alpejskim 2007/2008

Sezon 2007/2008 Pucharu Świata w narciarstwie alpejskim rozpoczął się 27 października 2007 w austriackim Sölden, jednak regularne starty zawodnicy rozpoczęli 24 listopada w Kanadzie. Ostatnie zawody z tego cyklu odbyły się 16 marca 2008 we włoskim kurorcie Bormio.
Ostateczny kalendarz zawodów został zatwierdzony dnia 27 maja w słoweńskim miasteczku Portorož.
Puchar Narodów (łącznie) zdobyła reprezentacja Austrii, wyprzedzając Szwajcarię i Włochy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Amerykanka Lindsey Vonn, która zdobyła 1403 punkty, wyprzedzając Nicole Hosp z Austrii oraz Marię Riesch z Niemiec.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Amerykanin Bode Miller, który zdobył 1409 punktów, wyprzedzając Benjamin Raicha z Austrii oraz Didiera Cuche'a ze Szwajcarii.
W poszczególnych klasyfikacjach tryumfowali:

</doc>
<doc id="1130787" url="https://pl.wikipedia.org/wiki?curid=1130787" title="Titch">
Titch



</doc>
<doc id="1130788" url="https://pl.wikipedia.org/wiki?curid=1130788" title="Trzeci rząd lorda Salisbury’ego">
Trzeci rząd lorda Salisbury’ego

Trzeci rząd pod przewodnictwem Roberta Gascoyne’a-Cecila, 3. markiza Salisbury. powstał 25 czerwca 1895 r. i przetrwał do 11 lipca 1902 r.

</doc>
<doc id="1130789" url="https://pl.wikipedia.org/wiki?curid=1130789" title="Rafah (Egipt)">
Rafah (Egipt)

Rafah – miasto w Egipcie, na północno-wschodnim wybrzeżu półwyspu Synaj, przy Morzu Śródziemnym, w muhafazie Synaj Północny, ok. 50 km. na wschód od Arisz. Graniczy z bliźniaczym miastem Rafah w Strefie Gazy.
23 stycznia 2008 roku Palestyńczycy ze Strefy Gazy, wyłamali fragment granicznego muru i przedostali się do miasta, aby dokonać zakupów podstawowych artykułów, których było brak w Strefie, związku z embargiem nałożonym przez Izrael. Po kilku dniach granica została „uszczelniona”. W tym też okresie policja znalazła 250 ton materiałów wybuchowych, które miały być przeszmuglowane podziemnymi tunelami do Strefy Gazy. 1 sierpnia 2008 roku 5 Palestyńczyków zginęło, a 18 zostało rannych w wyniku zawalenia się tunelu przemytniczego między Egiptem a Strefą Gazy w pobliżu miasta. W mieście i najbliższej okolicy znajduje się kilkaset nielegalnych tuneli przemytniczych do Strefy Gazy.

</doc>
<doc id="1130790" url="https://pl.wikipedia.org/wiki?curid=1130790" title="Oligohymenophorea">
Oligohymenophorea

Oligohymenophorea – liczna gromada orzęsków. Organizmy zaliczane do tej gromady charakteryzują się posiadaniem wyspecjalizowanego orzęsienia adoralnego otaczającego cytostom. W skład tego orzęsienia wchodzi błona falująca, utworzona przez jeden szereg kinetosomów oraz membranelle, penikulusy lub polikineta.
Przykładowymi przedstawicielami Oligohymenophorea są rodzaje:

</doc>
<doc id="1130796" url="https://pl.wikipedia.org/wiki?curid=1130796" title="1 Pułk Piechoty Liniowej">
1 Pułk Piechoty Liniowej

Pułk 1 Piechoty Liniowej – oddział piechoty Wojska Polskiego Królestwa Kongresowego.
Formowanie i zmiany organizacyjne.
Pułk sformowany został w 1815 w garnizonie Warszawa.
22 stycznia 1822 szefem pułku został wielki książę Rosji Michał Pawłowicz Romanow. Od tego czasu oddział nosił nazwę "Pułk Piechoty Liniowej Jego Cesarzewiczowskiej Mości Wielkiego Księcia Michała Nr 1". Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych. Stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. Pierwsze dwie kompanie pułku były kompaniami wyborczymi, czyli grenadierską i woltyżerską, pozostałe centralnymi zwane fizylierskimi, czyli strzeleckimi . W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię woltyżerską.
Wchodził w struktury 1 Dywizji Piechoty. Po wybuchu powstania listopadowego zreorganizowano piechotę. Pułk wszedł w skład zreorganizowanej 1 Dywizji Piechoty. 26 kwietnia 1831 przeprowadzono kolejną reorganizacje piechoty armii głównej dzieląc ją na pięć dywizji. Pułk pozostał 1 Brygadzie 1 Dywizji Piechoty. W sierpniu skreślono ze stanu armii internowaną w Prusach 2 Dywizje Piechoty dowodzona przez gen. Giełguda. Powstała nowa 6 Dywizja Piechoty. Pułk wszedł w jej skład.
Dyslokacja pułku.
Stanowisko: województwo mazowieckie.
Miejsca dyslokacji pododdziałów pułku w 1830:
Dowódcy pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 28 złotych i 48 srebrnych krzyży Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety, a podoficerowie i grenadierzy także tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet.
Umundurowanie piechura składało się z granatowej kurtki i spodni – zimą sukiennych granatowych, latem płóciennych białych. Żołnierze pułku mieli naramienniki koloru żółtego oraz żółte wyłogi i kołnierz oraz białe pasy (jak cała piechota linowa). Numer dywizji (1) czerwony. Od 1822 roku pierwsza kompania miała na naramienniku W. X. M. (Wielki Xiążę Michał). Używano wysokich czapek o okrągłych denkach (tzw. kaszkiety) z białymi sznurami (kordonami) oraz pomponami (w kompaniach fizylierskich) lub kitami (w kompaniach grenadierskich). Po reformie w roku 1826 wprowadzono pantalony zapinane na guziki oraz nowe, wyższe kaszkiety bez kordonów. Na kaszkiecie znajdowała się blacha z orłem i numerem pułku. W razie niepogody noszono szare, sukienne płaszcze, długie do kostek, z żółtymi kołnierzami i naramiennikami, zaś na kaszkiet, po zdjęciu kordonów i pomponu (kity) zakładano ceratowy pokrowiec. Utworzone w grudniu 1830 roku 3. i 4. batalion pułku nie miał kaszkietów, lecz okrągłe furażerki bez daszka, ze zmniejszonym denkiem w celu łatwiejszego odróżniania ich od rosyjskich.
Czasy współczesne
80 kompletów mundurów woltyżerów tego pułku zostało zakupione w 2007 roku dla żołnierzy z Batalionu Reprezentacyjnego WP.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – białe z żółtym, a w rogach płata królewskie inicjały: A I, a później M I z koroną, otoczone wieńcami laurowymi.

</doc>
<doc id="1130797" url="https://pl.wikipedia.org/wiki?curid=1130797" title="Marąg (rzeka)">
Marąg (rzeka)

Marąg (pot. Morąg) – rzeka, lewobrzeżny dopływ Pasłęki. Wypływa z jeziora Marąg. Długość 2,7 km, powierzchnia zlewni 106,2 km², przepływ – 0,87 m³/s przy ujściu. Dopływem rzeki Marąg jest Łukta .
Marąg w 1988 roku, ze względu na zanieczyszczenia biologiczne, miała III klasę czystości wody. Badania WIOŚ przeprowadzone w 2001 roku wykazały ponownie III klasę czystości wód tej rzeki.
Poprzednią niemiecką nazwą rzeki było "Mahrung-Fließ". Polską nazwę "Marąg" wprowadzono urzędowo w 1949 r.

</doc>
<doc id="1130799" url="https://pl.wikipedia.org/wiki?curid=1130799" title="Ramona Rey">
Ramona Rey

Ramona Rey, właśc. Katarzyna Alina Okońska (ur. 30 sierpnia 1983 w Gryficach) – polska piosenkarka muzyki pop i klubowej.
Wykształcenie.
Ukończyła liceum w rodzinnych Gryficach. Uczyła się śpiewu operowego w szkole muzycznej.
Kariera muzyczna.
W czasach licealnych założyła swój pierwszy zespół, z którym zagrała kilka koncertów. W 2002 śpiewała i tańczyła w musicalu "Kwiaty we włosach", pokazywanym na antenie TVN. Niedługo później poznała Igora Czerniawskiego, z którym rozpoczęła pracę nad debiutancką płytą. Album zapowiedziała singlem „Zanim słońce wstanie”, który wydała w czerwcu 2005. Teledysk w reżyserii Łukasza Kośmickiego był nominowany w dwóch kategoriach na festiwalu Yach Film.
W 2006 wydała drugi singel z debiutanckiej płyty, „Pięknie jest”, do którego zrealizowała teledysk. W czasie promocji singla na rynku wydała debiutancki album studyjny, zatytułowany po prostu "Ramona Rey". Trzecim utworem i teledyskiem promującym album była piosenka „Jak to widzisz”, która została motywem przewodnim filmu "Południe-Północ". W sierpniu wystąpiła na festiwalu w Jarocinie.
W 2007 wzięła udział w projekcie muzycznym Yugopolis, wykonując utwór „Ominęło mnie” na płycie pt. "Słoneczna strona miasta". W 2008 wydała utwór „Skarb”, będący pierwszym singlem z drugiej płyty. Do piosenki zrealizowała teledysk, który zdobył nagrodę Yach Film w kategorii „najlepsze zdjęcia”. Na kolejny singiel wybrała piosenkę „Znajdź i weź”, która została umieszczona na ścieżce dźwiękowej do filmu "Kochaj i tańcz" i do której zrealizowała teledysk. 18 stycznia 2009 wydała drugi album studyjny pt. "Ramona Rey 2". Album spotkał się z pozytywnym przyjęciem zarówno fanów, jak i krytyków muzycznych. W kwietniu 2009 materiał zapewnił piosenkarce nominację w plebiscycie Superjedynki w kategorii „Płyta roku”. W maju wystąpiła z piosenką „Obietnica” w programie "Hit Generator", zapowiadając utwór jako trzeci singiel z płyty. W sierpniu z piosenką zakwalifikowała się do pierwszej dziesiątki festiwalu Vena, na którym ostatecznie wygrała nagrodę publiczności. Wtedy też została nominowana do nagrody festiwalu Yach Film w kategorii „kreacja aktorska” za teledysk do singla „Znajdź i weź”. W międzyczasie była jedną z wokalistek biorących udział w nagraniu piosenki „Oh Africa”, skomponowanej na potrzeby Mistrzostw Świata w Piłce Nożnej 2010. W lipcu 2010 zaprezentowała teledysk do singla „Lubię cię”, za który w sierpniu otrzymała nominację do nagrody Yach Film w kategorii „Kreacja aktorska”.
W marcu 2011 została nominowana do nagrody Oskary Fashion 2011 w kategorii „muzyka”. W październiku wydała trzeci album studyjny pt. "Ramona Rey 3". 12 maja 2017 wydała czwarty album studyjny pt. "Ramona Rey 4". W listopadzie zaprezentowała podwójny teledysk do piosenek „Kim być” i „Seneka”, opowiadający o homoseksualnej miłości w czasach wojny. 31 grudnia wydała singiel „EUVI”, z którym bez powodzenia zgłosiła się do krajowych eliminacji do Konkursu Piosenki 63. Eurowizji. Niedopuszczenie piosenki do selekcji było szeroko komentowane w sieci przez fanów konkursu.
Działalność pozamuzyczna.
W 2010 została jedną z ambasadorek kampanii reklamowej Pepsi.
Była uczestniczką programu rozrywkowego TVP1 "SuperSTARcie" (2014) i jurorką w konkursie talentów Polsatu "Śpiewajmy razem. All Together Now" (2018).

</doc>
<doc id="1130804" url="https://pl.wikipedia.org/wiki?curid=1130804" title="Asz-Szajch Zuwajjid">
Asz-Szajch Zuwajjid

Asz-Szajch Zuwajjid (arab. الشيخ زويد; Szejk Zwajid) – miasto w Egipcie, w północno-wschodniej części półwyspu Synaj w muhafazie Synaj Północny w Egipcie, ok. 25 km na wschód od miasta Al-Arisz, ok. 15 km na zachód od granicy z Izraelem i Strefą Gazy i ok. 4 km na południe od wybrzeża Morza Śródziemnego, przy drodze nr 30 z Arisz do Rafah. W północno-wschodniej części miasta znajduje się stadion sportowy.

</doc>
<doc id="1130805" url="https://pl.wikipedia.org/wiki?curid=1130805" title="1 Pułk Piechoty Liniowej Królestwa Polskiego">
1 Pułk Piechoty Liniowej Królestwa Polskiego



</doc>
<doc id="1130810" url="https://pl.wikipedia.org/wiki?curid=1130810" title="Strefa mroku">
Strefa mroku

Strefa mroku () – amerykański antologiczny, fantastyczny serial telewizyjny, autorstwa Roda Serlinga. Pierwszą serię wyemitowano w latach 1959–1964 w telewizji CBS, następnie, w latach 1985–1989 i 2002–2003 powstały odpowiednio seria druga i trzecia.
Serial cieszył się w USA dużą popularnością i na trwałe wpisał się w historię amerykańskiej kultury masowej. Słynna jest zwłaszcza ścieżka dźwiękowa.
Powstało wiele produkcji, wzorowanych na "Strefie mroku": komiks, cykl słuchowisk radiowych (ze Stacy Keachem w roli narratora), sztuki teatralne, gra na flippery oraz film fabularny w reżyserii Stevena Spielberga.
Serial otrzymał nagrodę Hugo w kategorii najlepsza prezentacja dramatyczna aż trzykrotnie: w latach 1960, 1961 i 1962.
W Polsce pod koniec lat 80. emitowano odcinki drugiej serii. W telewizji Canal+ w paśmie odkodowanym w latach 90. emitowano również odcinki serii pierwszej.
Pierwsza seria (1959–1964).
Autorami scenariuszy odcinków byli m.in.: Ray Bradbury (1 odcinek), (22) i Richard Matheson (16). Wiele odcinków było opartych na klasycznych dziełach autorstwa m.in.: Ambrose’a Bierce (1 odcinek), Lewisa Padgetta (1) czy Damona Knighta (1).
W serialu wystąpili m.in.: Charles Bronson (1 odcinek), Lee Marvin (2), Cliff Robertson (2), Jack Warden (2), Martin Landau (2), Burgess Meredith (4), Robert Redford (1), Paul Mazursky (3), William Shatner (2), Bill Erwin (4), Jack Klugman (4), John Anderson (4), George Mitchell (4) i Cyril Delevanti (4). Reżyserami odcinków byli m.in. Richard Donner (6 odcinków), Don Siegel (2), John Brahm (12), Douglas Heyes (9), Buzz Kulik (9), Lamont Johnson (8), Richard L. Bare (7), James Sheldon (6), Don Medford (5) i Montgomery Pittman (5).
Serial zdobył trzykrotnie nagrodę Hugo dla najlepszej prezentacji dramatycznej i trzykrotnie nagrodę Emmy (1960 i dwie w 1961).
Druga seria (1985–1989).
Tu scenariusze pisali m.in.: Harlan Ellison, J. Michael Straczynski, George R.R. Martin i Theodore Sturgeon, adaptowano utwory Grega Beara, Raya Bradbury’ego, Arthura C. Clarke, Harlana Ellisona, i Stephena Kinga.
Poszczególne odcinki reżyserowali Wes Craven, Jeannot Szwarc, William Friedkin i Ryszard Bugajski. W serialu wystąpili m.in.: Bruce Willis, Morgan Freeman, Martin Landau, Jonathan Frakes, Tim Russ, Jenny Agutter i Fred Savage.
Trzecia seria (2002–2003).
Wśród reżyserów byli Bob Balaban i Lou Diamond Phillips. Muzykę skomponował Mark Snow. Narratorem był Forest Whitaker.
Czwarta seria (od 2019).
Serial tworzony jest przez Simona Kinberga, Jordana Peele’a i Marco Ramireza.

</doc>
<doc id="1130812" url="https://pl.wikipedia.org/wiki?curid=1130812" title="Morąg (ujednoznacznienie)">
Morąg (ujednoznacznienie)



</doc>
<doc id="1130815" url="https://pl.wikipedia.org/wiki?curid=1130815" title="Dhoom">
Dhoom

Dhoom (hindi: धूम, urdu: دھوم, niemiecki tytuł: „Dhoom!-Die Jagd beginnt)” – bollywoodzki film akcji, wyprodukowany w 2004 roku przez „Yash Raj Films” (Aditya Chopra, syn Yash Chopra). Film ma odniesienia do francuskiego filmu z 1998 roku "Taxi", hollywoodzkiego filmu z 1991 roku "Point Break " i hollywoodzkiego filmu z 2004 "Torque". Był jednym z największych hitów w Indiach w 2004 roku. W rolach głównych Abhishek Bachchan, John Abraham i Uday Chopra.
"Dhoom 2", sequel powstał w 2006.

</doc>
<doc id="1130819" url="https://pl.wikipedia.org/wiki?curid=1130819" title="Bogusław Pachelski">
Bogusław Pachelski

Bogusław Pachelski (ur. 10 czerwca 1962 w Płocku) – polski piłkarz grający na pozycji napastnika. W barwach Lecha Poznań mistrz Polski w 1990, zdobywca Pucharu Polski w 1988 i Superpucharu Polski w 1990.
Życiorys.
Swoją piłkarską karierę rozpoczął w rodzinnym mieście, grając kolejno w: Masovii, Stali i Stoczniowcu. W 1980 przeszedł do Wisły Płock, w której grał do 1984. Następnie przeszedł do II-ligowej Gwardii Warszawa, w barwach której w sezonie 1984/1985 został królem strzelców II ligi, strzelając 17 bramek.
Jego dobra gra spowodowała przejście do I-ligowego Lecha Poznań. Tam od wiosny 1985 do 1990 rozegrał 149 spotkań i zdobył 39 bramek. Z drużyną "Kolejorza" zdobył Puchar Polski w 1988 oraz mistrzostwo i Superpuchar Polski w 1990. Rundę wiosenną sezonu 1990/1991 rozegrał w barwach tureckiego Adanaspor, a sezon 1991/1992 we francuskim Perpignan FC. W sezonie 1992/1993 wrócił do Poznania, jednak tym razem grał w Olimpii, gdzie w 18 meczach strzelił 4 gole. Następnie na pół roku przeniósł się do niemieckiego klubu SV Lurup 23 Hamburg, a już na wiosnę 1994 powrócił do Petrochemii Płock, z którą zdobył awans do I ligi. Reprezentując barwy "Nafciarzy", w I lidze rozegrał 14 meczów i zdobył 2 bramki. Po spadku płockiej drużyny z najwyższej klasy rozgrywkowej zakończył karierę. Razem na pierwszoligowych boiskach wystąpił w 181 meczach i zdobył 47 goli.
Obecnie półamatorsko gra w drużynie oldbojów Lecha Poznań.
Ma dwoje dzieci: Łukasza, również piłkarza, i Julię.

</doc>
<doc id="1130822" url="https://pl.wikipedia.org/wiki?curid=1130822" title="The Twilight Zone">
The Twilight Zone



</doc>
<doc id="1130824" url="https://pl.wikipedia.org/wiki?curid=1130824" title="Twilight Zone">
Twilight Zone



</doc>
<doc id="1130830" url="https://pl.wikipedia.org/wiki?curid=1130830" title="4 Pułk Piechoty Liniowej (Czwartacy)">
4 Pułk Piechoty Liniowej (Czwartacy)



</doc>
<doc id="1130837" url="https://pl.wikipedia.org/wiki?curid=1130837" title="Fallohidzi">
Fallohidzi



</doc>
<doc id="1130840" url="https://pl.wikipedia.org/wiki?curid=1130840" title="Al-Kunajtira (muhafaza)">
Al-Kunajtira (muhafaza)

Al-Kunajtira () – jedna z 14 jednostek administracyjnych pierwszego rzędu (muhafaza) w Syrii. Jest położona w południowo-zachodniej części kraju. Graniczy od wschodu z Dara, od północy z państwem Libanem i z muhafazą Damaszku, a od zachodu z Izraelem. Duża część powierzchni muhafazy Al-Kunajtira została zajęta przez Izrael w 1967 roku podczas wojny sześciodniowej i w 1973 podczas wojny Jom Kipur. Spuścizną tych wojen jest sporna strefa Wzgórz Golan.
W 2011 roku muhafaza liczyła około 90 tys. mieszkańców; dla porównania, w 2004 było ich 66 627, a w 1981 26 258.

</doc>
<doc id="1130841" url="https://pl.wikipedia.org/wiki?curid=1130841" title="Félix Malloum">
Félix Malloum

Félix Malloum (ur. 10 września 1932, zm. 12 czerwca 2009) – czadyjski polityk, generał, członek Czadyjskiej Partii Postępu (PPT).
Do 13 kwietnia 1975 służył jako oficer w armii czadyjskiej, gdzie awansował do rangi pułkownika i pozycji szefa sztabu. Po nieporozumieniach z prezydentem Czadu François Tombalbaye został uwięziony, jednak po powodzeniu zamachu stanu z 13 kwietnia 1975 został uwolniony przez zamachowców.
Do 29 sierpnia 1978 pełnił funkcję prezydenta i premiera Czadu. Po przejęciu teki prezesa rady ministrów przez Hissène'a Habré rządził jeszcze przez pół roku, by 23 marca 1979 zrezygnować z pełnionych funkcji.
Malloum odszedł z polityki i osiedlił się w Nigerii. Do Czadu powrócił dopiero 31 maja 2002, po 23 latach na emigracji.

</doc>
<doc id="1130844" url="https://pl.wikipedia.org/wiki?curid=1130844" title="AS Roma 1978/1979">
AS Roma 1978/1979

Sezon 1978/1979 klubu AS Roma.
Sezon.
Sezon 1978/1979 był ostatnim dla Gaetano Anzalone w roli prezydenta Romy. Hitem transferowym był transfer Roberto Pruzzo z Genoi, który z 9 golami stał się najlepszym strzelcem Romy w sezonie. W trakcie sezonu doszło do zmiany trenera - Gustavo Giagnoniego zastąpił Ferruccio Valcareggi, który doprowadził "giallorossich" do 10. miejsca w Serie A.

</doc>
<doc id="1130846" url="https://pl.wikipedia.org/wiki?curid=1130846" title="Lista odcinków serialu anime Digimon Adventure">
Lista odcinków serialu anime Digimon Adventure

Poniższa lista zawiera opis odcinków serialu anime "Digimon Adventure".

</doc>
<doc id="1130847" url="https://pl.wikipedia.org/wiki?curid=1130847" title="Wyższa Szkoła Środowiska w Bydgoszczy">
Wyższa Szkoła Środowiska w Bydgoszczy

Wyższa Szkoła Środowiska w Bydgoszczy (WSŚ) – niepubliczna szkoła wyższa, utworzona w Bydgoszczy przez Fundację im. Rudolfa Steinera.
Charakterystyka.
Wyższa Szkoła Środowiska to uczelnia o dwóch wydziałach. Proces dydaktyczny realizowany jest na studiach licencjackich i inżynierskich (I stopnia), magisterskich (II stopnia) oraz podyplomowych w kilkunastu specjalnościach. W 2011 r. ofertę edukacyjną tworzyły 3 kierunki studiów i 10 specjalności na studiach stacjonarnych i niestacjonarnych.
W ramach współpracy międzynarodowej uczelnia współpracuje z podobnymi szkołami w Niemczech, Holandii, Wielkiej Brytanii, Szwecji, Finlandii, Hiszpanii i Włoszech oraz wysyła studentów na praktyki zagraniczne (m.in. programy “Leonardo da Vinci” i “Sokrates”) i organizuje seminaria dla kadry nauczającej w językach: niemieckim i angielskim.
Uczelnia bierze udział w wielu projektach badawczych oraz współpracuje z przedsiębiorcami i samorządami. Od 2002 r. jest inicjatorem i koordynatorem projektu pilotażowego „"Teraz Noteć -zrównoważony rozwój zlewni Noteci"”, a także „"Akademii Lotniczej"”, mającej na celu organizację procesu nauczania na wszystkich poziomach w zakresie branży lotniczej. Wyższa Szkoła Środowiska bierze udział także w inicjatywach ukierunkowanych na lokalną społeczność, m.in. organizacji Uniwersytetu Trzeciego Wieku.
W czerwcu 2011 r. prof. WSŚ dr inż. Mieczysław Ostojski, wykładowca uczelni, a jednocześnie dyrektor naczelny IMGW, został wybrany wiceprezydentem Światowej Organizacji Meteorologicznej (World Meteorological Organization).
Historia.
Wyższa Szkoła Środowiska powstała z inicjatywy Barbary i Krzysztofa Kowalkowskich, zaznajomionych z rozwiązaniami ekologicznymi stosowanymi w Europie Zachodniej. Dla realizacji zamierzonych planów została powołana fundacja Rudolfa Steinera z siedzibą w Prądocinie koło Bydgoszczy, która w 1995 r. założyła Instytut Ekologii Stosowanej, pełniący rolę pomaturalnej szkoły zawodowej. Dzięki nawiązaniu kontaktów z uczelniami niemieckimi i holenderskimi oraz pilotażowemu projektowi edukacyjnemu finansowanemu z funduszy UE, stworzono projekt utworzenia szkoły wyższej, kształcącej specjalistów z zakresu ochrony środowiska. Uczelnia została zatwierdzona decyzją ministra edukacji narodowej z 31 lipca 1998 r. pod nazwą Wyższa Szkoła Ochrony Środowiska. Była to pierwsza niepaństwowa szkoła wyższa w Bydgoszczy.
W momencie utworzenia uczelni, funkcjonowała jednowydziałowa struktura, w której w ramach ochrony środowiska wprowadzono dwie specjalności: projektowanie i ochronę krajobrazu oraz technikę ochrony środowiska. W 2004 r. na studiach dziennych i zaocznych, studiowało 850 studentów kształcąc się w czterech specjalnościach:
W 2005 roku, w związku z rozwojem oferty edukacyjnej, decyzją Ministra Nauki i Szkolnictwa Wyższego zmianie uległa nazwa uczelni na Wyższa Szkoła Środowiska. Kolejnym etapem rozwoju było wprowadzenie oferty kursów, studiów podyplomowych oraz dziennych dotyczących szeroko pojętej branży lotniczej. W 2006 r. uczelnia uzyskała zgodę na prowadzenie studiów I stopnia na kierunku ochrona dóbr kultury.
W 2014 szkoła zmieniła nazwę na Wyższą Szkołę Służby Lotniczej i przestała rekrutować studentów, miała też problemy organizacyjne, procesy sądowe i nie wywiązywała się z zobowiązań finansowych. 
Baza lokalowa.
W 1999 r. uczelnia zakupiła budynek przy ul. Fordońskiej o powierzchni około 950 m3, zaadaptowany do prowadzenia procesu dydaktycznego. Szkoła dysponuje m.in. aulą, laboratorium chemicznym, biblioteką z czytelnią oraz Zakładem Monitoringu Środowiska.
Dla prowadzenia zajęć terenowych dysponuje gospodarstwem rolnym o powierzchni blisko 50 ha, otoczonym 20-hektarowym kompleksem leśnym. Od 2003 r. dodatkowym miejscem realizacji zajęć terenowych i praktycznych jest stacja terenowa - Centrum Ochrony Środowiska Wiejskiego usytuowana w strefie podmiejskiej Bydgoszczy.
Władze.
mgr Józef Wiśniewski
dr Barbara Kowalkowska, prof. nadzw. WSŚ

</doc>
<doc id="1130852" url="https://pl.wikipedia.org/wiki?curid=1130852" title="Lipnik (Gdańsk)">
Lipnik (Gdańsk)

Lipnik (niem. "Leipzig") – majątek w gdańskiej dzielnicy Brętowo, na obszarze kompleksu leśnego Lasów Oliwskich, wcześniej zwany Jakubowo.
Historia.
Znajdował się tam młyn wiatrowy. Obecnie jedynymi pozostałościami jest połamane w 1994 granitowe koło młyńskie oraz znajdująca się nieopodal kilkusetletnia lipa.
Prawdopodobnie Lipnik wchodził w skład majątku Niedźwiednik i Kamienny Młyn. Zbudowany został najprawdopodobniej w połowie XIX wieku.
Osada przestała istnieć u schyłku II wojny światowej.
Urokliwa alejka brzozowa, łącząca Lipnik z VII Dworem, jeszcze na początku XX wieku była polną drogą i nosiła nazwę "Lipnickiej Drogi" (lub "Jakubowskiej Drogi").

</doc>
<doc id="1130858" url="https://pl.wikipedia.org/wiki?curid=1130858" title="Obunogi">
Obunogi

Obunogi (Amphipoda) – rząd skorupiaków z gromady pancerzowców żyjący w pelagialu oceanicznym i w wodach słodkich. Są one na ogół niewielkich rozmiarów (od 1 do 340 mm, zazwyczaj około 10 mm). Ciało ich jest przeważnie bocznie spłaszczone i wyraźnie segmentowane. Nie mają pancerza. Pierwszy segment tułowia zrasta się z głową. 3 pary odnóży odwłoka uczestniczą w płetwie ogonowej. Ich odnóża odwłokowe i tułowiowe podzielone są na dwie lub więcej grup, różniących się formą i funkcją – jedna grupa odnóży odwłokowych może służyć do pływania, a druga do skakania. Niektóre są pasożytami, ich rozwój jest prosty.
Budowa ciała.
Zwykle ciało mają bocznie spłaszczone, lecz występują też gatunki, przede wszystkim formy pelagiczne, o ciele cylindrycznym, a nawet zdarzają się formy o ciele spłaszczonym grzbietobrzusznie. Normalnie z głową zrasta się pierwszy terakomer, ale u "Laemodipodea" dwa segmenty. Pozostałe segmenty natomiast są wolne, tylko u pelagicznych "Hyperiidea" zrastają się między sobą. Często wyróżnia się część tułowiową – mezosomę, pierwsze trzy segmenty odwłoka – metasomę i końcowe segmenty – urosomę. U gatunków pelagicznych metasoma ma silnie rozwinięte odnóża pływne. U gatunków kroczących tyna część ciała jest słabiej rozwinięta. Telson jest zawsze bardzo mały, czasem rozszczepiony. U większości pierścienie tułowia są na bokach zaopatrzone w silnie rozwinięte płytki, które to skierowane są w płaszczyźnie równoległej do płaszczyzny symetrii ciała. Są to mocno rozpłaszczone części podstawowych członów odnóży. Na głowie obecne są oczy złożone, siedzące, jednak nie mają wyodrębnionych soczewek dla poszczególnych omatidiów. Czułki na ogół są dobrze rozwinięte, jednogałęziste, często u samców dłuższe. Narządy gębowe typu gryzącego. Żuwaczki i szczęki są dobrze rozwinięte. Pierwsza para odnóży tułowiowych funkcjonuje jako szczękonóże. Odnóża tułowiowe są jednogałęziste i są one zróżnicowane na dwie grupy. Pierwsze cztery pary nieco krótsze, lecz silniejsze, skierowane ku przodowi, a ich końcowe człony zakończone pazurem skierowanym ku tyłowi. Dwie pierwsze pary z silnie rozwiniętym pazurem są wyróżniane jako gnathopodia i są chwytne. Trzy pozostałe pary, wydłużone i smukłe, skierowane ku tyłowi, a ich końcowe człony ku przodowi. Odnóża odwłokowe są dwugałęziste i swoiście ukształtowane. Pierwsze trzy pary wieloczłonowe, silnie uszczecinione typu pływnego oraz trzy tylne, które określa się jako uropodia, są krótkie, sztywne i służą do odbicia zwierzęcia od podłoża.
Układ pokarmowy.
Układ ten zróżnicowany jest na żołądek i jelito, w postaci prostego przewodu. Od części przedniej jelita odchodzą do tyłu dwa lub cztery długie, cewkowate, ślepe uchyłki uważane za odpowiedniki wątrobo-trzustki. W części tylnej podobne, ale krótkie, nieparzyste lub parzyste na stronie grzbietowej, ciągnące się po tętnicę tylną.
Układ wydalniczy.
Naczynie krwionośne ściśle przylega do uchyłka, któremu przypisuje się funkcję ekskrecyjną. Oprócz tego funkcjonują jako narządy wydalnicze gruczoły czułkowe, a także [nefrocyty] w ścianach zatok żylnych. 
Układ oddechowy.
Jako narządy oddychania służą skrzela (6 par na odnóżach tułowiowych 2–7 pary). U pewnych gatunków mogą też być niektóre pary uwstecznione. Ruch odnóży powoduje zmianę wody wokół skrzeli.
Układ krążenia.
Przez większą część grzbietu ciągnie się naczynie sercowe z trzema parami otworków. Krew (hemolimfa) z nóg i skrzeli przepływa do zatoki perykardialnej, a następnie do serca. Przez tętnicę przednią dochodzi do głowy, tętnicą tylną do odwłoku, a tętnicami bocznymi do narządów jamy ciała. U "Amphipoda" brak naczynia podnerwowego brzusznego.
Układ rozrodczy.
U samic powstają oostegity, zwykle na 4–7 parze odnóży tułowiowych. Obunogi są rozdzielnopłciowe, często o wyraźnym dymorfizmie płciowym. Samce zazwyczaj mają dłuższe czułki, silniej uzbrojone odnóża. Zarówno jajniki, jak i jądra, są kształtu cewkowatego, niezbyt długie. Oba nasieniowody uchodzą na płytkach koksalnych, kończąc się na szczycie dwu brodawek o charakterze narządu kopulacyjnego, Brak jest gonopodiów, tj. odnóży odwłokowych funkcjonujących jako narządy kopulacyjne. Jaja są noszone w komorze lęgowej aż do wyklucia młodych. Nie przechodzą przeobrażeń, wylęgające się z jaj młode są bardzo podobne do form dorosłych.
Ekologia.
Większość obunogów prowadzi drapieżny tryb życia. Często wśród drapieżnych form spotykamy się z wszystkożernością. Nieliczne odżywiają się drobnym pokarmem przecedzonym przez silnie urzęsione szczęki. Niektóre obunogi są pasożytami na skórze np. "Cyamidae "u waleni lub w kieszonkach płciowych meduz "Leucothoe", albo w kanałach gąbek i jamach skrzelowych żachw.
Obunogi są zwykle bogato ubarwione. Wśród form głębinowych spotykamy wyjątkowo żywe barwy, żółte, czerwone, fiołkowe, niebieskie, wśród przybrzeżnych przeważnie w odcieniu zielonym, brunatnym i szarym. Kutykula ich jest stosunkowo silnie nasycona solami wapnia, a u niektórych z bogatą ornamentacją zewnętrzną w postaci kolców czy wyrostków. Formy pelagiczne są przezroczyste, podziemne – białawe i ślepe. Wiele gatunków silnie upodabnia się do podłoża, na którym żyją.
Obunogi zamieszkują przybrzeżne wody mórz, ale też i największe głębiny do 10 tys. metrów. Ponad 300 gatunków poznano w wodach Antarktyki, przy czym ok. 70% to formy specyficzne dla tych terenów. Swoista fauna głębinowych, słodkowodnych obunogów występuje w jeziorze Bajkał. Znane są też i gatunki pelagiczne, choć są znacznie mniej liczne. Gatunki planktonowe, poza dużą przezroczystością ciała i małymi rozmiarami, odznaczają się zwięzłą budową, a ich tkanki są silnie przepojone wodą. Obunogi spotykamy też w wodach słonawych i słodkich, a nawet w wodach podziemnych. Znanych jest też wiele gatunków plażowych, żyjących w strefie zalewu fal.

</doc>
<doc id="1130862" url="https://pl.wikipedia.org/wiki?curid=1130862" title="AS Roma 1979/1980">
AS Roma 1979/1980

Sezon 1979/1980 klubu AS Roma.
Sezon.
Sezon 1979/1980 był pierwszym dla nowego prezydenta Dino Violi, który zatrudnił Nilsa Liedholma na stanowisku pierwszego trenera. Pierwszym sukcesem za kolejnej kadencji w Romie tego trenera było zdobycie Pucharu Włoch - Roma wygrała po serii rzutów karnych z Torino Calcio, a mecz ten był popisem w bramce Franco Tancrediego, który wywalczył sobie miejsce w pierwszej jedenastce. W lidze Roma zajęła 7. pozycję, głównie na skutek afery korupcyjnej z udziałem S.S. Lazio i AC Milan.

</doc>
<doc id="1130865" url="https://pl.wikipedia.org/wiki?curid=1130865" title="Próba Romberga">
Próba Romberga

Próba Romberga – element badania neurologicznego, wprowadzony w 1846 roku przez niemieckiego neurologa Moritza Romberga. Próba Romberga jest przeprowadzana w celu oceny równowagi statycznej bez kontroli wzroku. Próba nie wymaga specjalistycznej aparatury pomiarowej lub pomieszczenia, w którym wykonywane jest badanie i może być przeprowadzona przez każdego.
Podstawy.
Zdolność utrzymania postawy stojącej zależy od niezaburzonej percepcji bodźców z trzech układów i móżdżku:
Przydatność.
Dodatnia próba Romberga wskazuje na uszkodzenie sznurów tylnych rdzenia, co może wskazywać na różne przyczyny, a w tym na choroby neurodegeneracyjne wymagające pogłębionej diagnostyki: ucisk na rdzeń, wiąd rdzenia, niedobór witamin z grupy B, zwyrodnienie rdzenia kręgowego, zespół Guillaina-Barrégo, cukrzyca, choroba Charcota-Mariego-Tootha, zespoły otępienne, mocznica, zatrucia metalami ciężkimi i lekami (winkrystyna, izoniazyd). W przypadku ślepoty zmierzchowej u osób z uszkodzeniem sznurów tylnych rdzenia kręgowego może dochodzić do zwiększonego ryzyka upadków.

</doc>
<doc id="1130867" url="https://pl.wikipedia.org/wiki?curid=1130867" title="Black Star (album Black Star)">
Black Star (album Black Star)

Black Star zwany także Mos Def and Talib Kweli are Black Star to pierwszy i jak na razie jedyny album grupy Black Star, w skład której wchodzą raperzy Mos Def i Talib Kweli. Nazwa grupy oraz tytuł albumu są bezpośrednim nawiązaniem do linii trans-atlantyckiej Black Star założonej przez Marcusa Garvey.

</doc>
<doc id="1130872" url="https://pl.wikipedia.org/wiki?curid=1130872" title="Witold Mężnicki">
Witold Mężnicki

Witold Mężnicki (ur. 1905 w Częstochowie, zm. 5 maja 1970 w Gdyni) – polski publicysta, dziennikarz, redaktor „Dziennika Bałtyckiego”, krytyk teatralny, działacz harcerski oraz księgarz.
Życiorys.
W 1937 osiedlił się w Gdyni. Posiadając już znaczne doświadczenie w zawodzie reportera, trafił do redakcji lokalnego „Kuriera Bałtyckiego”. Do momentu wybuchu wojny była to najbardziej poczytna gazeta na Pomorzu. W dobie okupacji hitlerowskiej trafił do Warszawy. Tam prowadził, wspólnie z Władysławem Dunin-Wąsowiczem "Księgarenkę". Wyspecjalizowana była w sprzedaży literatury zakazanej przez okupanta. Przed zakończeniem wojny powrócił do Gdyni, gdzie później prowadził księgarnię. Nim została znacjonalizowana, przyczyniła się do odrodzenia życia kulturalnego w odbudowującym się mieście. Powrócił potem do swojego wcześniejszego dziennikarskiego fachu. Udzielał się jako felietonista i recenzent teatralny. Osoba Mężnickiego jest nierozerwalnie związana też z powstałym w Gdyni „Dziennikiem Bałtyckim”, gdzie był sekretarzem redakcji. Ponadto we wspomnianym dzienniku odpowiadał za dział kulturalny i dodatek "Rejsy".
Zmarł w 1970 roku i został pochowany na Cmentarzu Witomińskim (kwatera 57-11-6).

</doc>
<doc id="1130879" url="https://pl.wikipedia.org/wiki?curid=1130879" title="Carl Reiner">
Carl Reiner

Carl Reiner (ur. 20 marca 1922 w Nowym Jorku, zm. 29 czerwca 2020 w Beverly Hills) – amerykański komik, aktor, reżyser, scenarzysta i publicysta. Ojciec aktora i reżysera Roba Reinera.
Wczesne lata.
Urodził się w Nowym Jorku jako syn Bessie (z domu Mathias) i Irvinga Reinera, zegarmistrza. Jego rodzice byli żydowskimi emigrantami z Europy. Jego starszy brat Charlie służył w 9. Dywizji podczas II wojny światowej, a jego prochy są pochowane na Cmentarzu Narodowym w Arlington. W wieku 16 lat Charlie przeczytał w „New York Daily News” o bezpłatnych warsztatach teatralnych organizowanych przez Works Progress Administration i powiedział o tym Carlowi. Wujek Harry Mathias był pierwszym artystą w jego rodzinie, wcześniej pracował jako mechanik, naprawiając maszyny do szycia.
W 1943 Reiner został powołany do United States Army Air Forces i służył podczas II wojny światowej, ostatecznie osiągając stopień kaprala. Początkowo kształcił się na operatora radiowego, ale po spędzeniu trzech miesięcy w szpitalu na leczenie zapalenia płuc, został wysłany na Uniwersytet Georgetown na dziesięć miesięcy szkolenia jako francuski tłumacz; to tutaj po raz pierwszy pełnił funkcję reżysera, wystawiając sztukę Moliera w całości po francusku. W 1944, po ukończeniu szkolenia językowego, został wysłany na Hawaje, aby pracować jako operator dalekopisu. W noc poprzedzającą zaplanowane wysłanie nieznanego zadania, brał udział w przedstawieniu "Hamlet", przygotowanym przez jednostkę rozrywkową służb specjalnych. Następnie został przeniesiony do służb specjalnych. W latach 1945–1946 występował w teatrze, zabawiając żołnierzy na Hawajach, Guam, Saipan, Tinian i Iwo Jima.
Kariera.
Grał na Broadwayu w musicalach: "Inside U.S.A." (1948-1949), "Alive and Kicking" (1950) i "Enter Laughing" (1963-1964). W 1950 znalazł się w obsadzie programu NBC "Your Show of Shows" Sida Caesara, występując w skeczach, a także współpracując ze scenarzystami, takimi jak Mel Brooks i Neil Simon. Reiner pracował także przy realizacji programu telewizyjno-komediowego NBC "Cezarowa godzina" ("Caesar’s Hour") z Brooksem, Simonem, Woodym Allenem, Larrym Gelbartem, Melem Tolkinem, Mikiem Stewartem, Aaronem Rubenem, Sheldonem Kellerem i Gary Belkinem. Reżyserował broadwayowskie przedstawienia takie jak "Something Different" (1967), "Tough to Get Help" (1972), "So Long, 174th Street" (1976) i "The Roast" (1980). Występował jako Alan Brady w sitcomie CBS "The Dick Van Dyke Show" (1961–1966).
W 1998 otrzymał nagrodę Grammy za najlepszy album (w kategorii muzyka komediowa) za "The 2000 Year Old Man in the Year 2000".
Jako reżyser filmowy zasłynął m.in. realizując w latach 80. kilka popularnych komedii z udziałem Steve’a Martina: "Szajbus" ("The Jerk", 1979), "Umarli nie potrzebują pledu" ("Dead Men Don’t Wear Plaid", 1982), "Człowiek z dwoma mózgami" ("The Man with Two Brains", 1983) i "Dwoje we mnie" ("All of Me", 1984). Wystąpił m.in. w filmowym cyklu Stevena Soderbergha: ', ', "Ocean’s Thirteen".
Życie prywatne.
Jego małżeństwo z piosenkarką i aktorką Estelle Lebost-Reiner trwało blisko 65 lat (od 1943 do jej śmierci w 2008). Mieli troję dzieci: dwóch synów – Roba (ur. 6 marca 1947) i Lucasa (ur. 17 sierpnia 1960) oraz córkę Annie (ur. 11 maja 1949).
Zmarł 29 czerwca 2020 w wieku 98 lat. Przyczyną śmierci była śmierć naturalna.

</doc>
<doc id="1130880" url="https://pl.wikipedia.org/wiki?curid=1130880" title="Werset przed Ewangelią">
Werset przed Ewangelią

Werset przed Ewangelią – krótki cytat z Pisma Świętego (2-3 wersowy). Jest częścią Mszy Świętej, a dokładniej Liturgii Słowa, występuje pomiędzy aklamacjami. Jest fragmentem lub przygotowaniem do następującego po nim czytania Ewangelii, do którego nawiązuje. Jeżeli nie jest śpiewany, można go opuścić.

</doc>
<doc id="1130882" url="https://pl.wikipedia.org/wiki?curid=1130882" title="Języki żydowskie">
Języki żydowskie

Języki żydowskie – grupa języków używanych przez diasporę żydowską w różnych krajach świata, najczęściej w Europie, zachodniej Azji i północnej Afryce.
Cechą charakterystyczną tworzenia tych języków jest czerpanie zapożyczeń z języka hebrajskiego, przeniesionych na grunt języka dominującego w danym regionie. Pożyczki hebrajskie służyły do wyrażania pojęć związanych z żydowską kulturą i religią. Języki żydowskie cechowały się konserwatyzmem i zachowywały archaiczną strukturę języka, z którego powstały. Zjawisko to było spowodowane izolacją gmin żydowskich od miejscowych społeczności.
Przyczyny powstawania języków żydowskich.
Chociaż Żydzi zawsze posiadali swój język narodowy, którym był hebrajski, to język ten wcześnie zaczął być uznawany za "laszon hakodesz" („święty język” lub „świętą mowę”), niestosowny do używania w celach niereligijnych. Jako „język Boga” hebrajski był zarezerwowany tylko do celów kultowych. Od czasów zniszczenia Drugiej Świątyni w Jerozolimie hebrajski przestał być językiem komunikacji obiegowej, a Żydzi w Palestynie zaczęli mówić językiem aramejskim (w tym języku zapisano większość Talmudu). Ówczesna diaspora żydowska mówiła przeważnie językiem greckim.
Rozprzestrzenianie języków.
Od około X w. językiem literatury żydowskiej stał się język judeoarabski – dialekt języka arabskiego, zapisywany alfabetem hebrajskim (w tym języku tworzył m.in. Majmonides). Żydzi, zasiedlając coraz bardziej odległe kraje, przyswajali języki miejscowe, przystosowując je do swoich celów przez dodanie zapożyczeń z języków hebrajskiego i aramejskiego. Następnie przenosili te języki do kolejnych krajów. Przykładem takiego procesu jest przeniesienie romańskiego języka zarfatit z Francji do Niemiec oraz germańskiego języka jidysz z Niemiec do Polski i Europy Wschodniej.
Zachowaniu tych języków żydowskich w nowym, obcojęzycznym środowisku sprzyjała izolacja wspólnot żydowskich. Była ona spowodowana prześladowaniem i odrzucaniem Żydów, a także dążeniem samych Żydów do zachowania tożsamości kulturowej.
W XIX w. jidysz był głównym językiem diaspory żydowskiej we Wschodniej i Środkowej Europie, zaś język ladino był głównym językiem diaspory w krajach Maghrebu, w Grecji i Turcji. Oprócz tego istniały odrębne mniejszościowe języki żydowskie, np. język judeowłoski, język jewanik. W większości krajów arabskich używano języków żydowsko-arabskich, w Iranie dominował język dzhidi. Żydzi w Indiach mówili głównie językiem malajalam.
Zapis języków żydowskich.
Alfabetem hebrajskim zapisywano większość języków żydowskich w tym jidysz i języki żydowsko-arabskie. Język ladino tradycyjnie również zapisywano alfabetem hebrajskim, jednakże z czasem coraz częściej zapisywany był alfabetem łacińskim i niekiedy cyrylicą lub alfabetem greckim.
Zmiany w XIX i XX wieku.
Na przełomie wieków miliony Żydów z Europy przesiedliło się do Ameryki Północnej, gdzie w większości przyjęli język angielski. Żydzi w krajach Maghrebu przyjęli język francuski lub język hiszpański, którym posługiwali się tam europejscy kolonizatorzy.
Ruch syjonistyczny przywrócił język hebrajski jako język codzienny, dodając nowe słownictwo i upraszczając jego fonetykę.
Najbardziej tragicznym wydarzeniem było masowe mordowanie Żydów przez Niemców w latach 1939–1945 (Holocaust), które doprowadziło do zagłady milionowych wspólnot żydowskich mówiących językiem niemieckim (Niemcy i Austria), językiem jidysz (Europa Środkowa i Wschodnia) oraz językiem ladino (Grecja).
Po zakończeniu II wojny światowej Żydzi z krajów Maghrebu przenieśli się do Izraela, gdzie przyjęli język hebrajski, oraz do Francji.
Współcześnie.
Współczesnym zjawiskiem jest wypieranie języków żydowskich przez języki urzędowe krajów, w których Żydzi mieszkają. Z wyjątkiem hebrajskiego wszystkie języki żydowskie, w tym jidysz, są językami zagrożonymi wymarciem. Mówią nimi głównie ludzie starsi lub mniejszościowe konserwatywne grupy religijne, np. charedim. Bardziej optymistycznie przedstawia się przyszłość jidysz, który jest wykładany w wielu szkołach wyższych, a także jest językiem oświaty we wspólnotach chasydzkich.
Język angielski jest obecnie językiem większości Żydów na świecie (USA, Kanada, Australia, RPA, Wielka Brytania i Nowa Zelandia). Drugim najbardziej rozpowszechnionym językiem jest język hebrajski (Izrael oraz emigranci z tego kraju). Państwo Izrael popiera używanie języka hebrajskiego jako jedynego prawdziwego narodowego języka wszystkich Żydów.
Trzecim najbardziej popularnym językiem jest język rosyjski (około 2 milionów Żydów w krajach WNP oraz w Izraelu). Kolejnym jest język francuski (Francja i Quebec) oraz język hiszpański i język portugalski (Ameryka Łacińska).
Sztuczne języki, stworzone przez Żydów.
Znanych jest kilka prób stworzenia przez Żydów sztucznych języków, służących do porozumiewania się niezależnie od pochodzenia etnicznego i przynależności religijnej. Najbardziej znanym przykładem jest esperanto, stworzone w 1887 przez Ludwika Zamenhofa. Charles Kasiel Bliss stworzył po pobycie w Szanghaju blissymbolics – system ideogramów, używany głównie do komunikacji z osobami ze schorzeniami neurologicznymi.

</doc>
<doc id="1130883" url="https://pl.wikipedia.org/wiki?curid=1130883" title="Ewa Maria Slaska">
Ewa Maria Slaska

Ewa Maria Slaska (ur. 2 września 1949 w Sopocie) – polska pisarka i dziennikarka, organizatorka kultury.
Życie.
Jej rodzicami byli polski żeglarz Dariusz Bogucki (zm. 2002) i graficzka i tłumaczka poezji hiszpańskiej Irena Kuran-Bogucka. Była żoną Marka Slaskiego, wnuka Ludwika Slaskiego, pochodzącego z rodziny Slaskich herbu Grzymała. Jej syn, Jacek Slaski (ur. 1976), jest dziennikarzem i organizatorem kultury (razem z Anną Krenz prowadzili w Berlinie galerię ZERO).
Studiowała polonistykę w Wyższej Szkole Pedagogicznej w Gdańsku. Ukończyła etnografię i archeologię na Uniwersytecie Poznańskim.
W 1981 r. pracowała w gdańskim tygodniku NSZZ „Solidarność” – "My", współpracowała wówczas w polskim radiem w Gdańsku.
Od 1985 na emigracji w Berlinie.
W 1986 r. założyła (wraz z Grzegorzem Ziętkiewiczem) i prowadziła w niemieckiej TV w Berlinie program "Magazyn Wyspa – Insel".
W 1994 r. założyła w Berlinie Polsko-Niemieckie Towarzystwo Literackie (Verein zur Förderung der Deutsch-Polnischen Literatur) "WIR", które istniało do roku 2012.
Redagowała nieregularnik literacki "WIR" ().
Laureatka stypendiów kulturalnych senatu Berlina i stypendiów UNESCO dla pisarzy i tłumaczy.
Publikowała na łamach polskich miesięczników kulturalnych wydawanych w kraju i za granicą, m.in. Archipelagu, Odry, Pogranicza, Tytułu.
Tłumaczyła również poezję. Jej przekłady (z niemieckiego) ukazywały się w miesięcznikach m.in. Akcent, Polonistyka, Pro Libris, Przegląd Polityczny.
W 2003 roku była laureatką Polsko-Niemieckiej Nagrody Dziennikarskiej.
Od roku 2011 prowadzi kolejno blogi "Jak udusić kurę, czyli co młoda panna po trzydziestce powinna wiedzieć, a nie wie" (2011-2012 na "blox.pl"), a od grudnia 2012 blog "ewamaria2013" w Wordpress. Oba blogi są rodzajem gazety codziennej, w której codziennie ukazuje się jeden wpis; z blogiem "Jak udusić kurę..." współpracowało kilkanaście autorek i autorów, z blogiem ewamaria2013 – kilkuset, aczkolwiek lista współautorów się zmienia i jednorazowo jest ich od kilkunastu do kilkudziesięciu.
Twórczość.
Książki m.in.:

</doc>
<doc id="1130886" url="https://pl.wikipedia.org/wiki?curid=1130886" title="Źródła Mojżesza">
Źródła Mojżesza

Źródła Mojżesza (arab. عيون موسى trl. "Uyūn Mūsá", trb. "Ujun Musa") – oaza z gorącymi źródłami w południowo-wschodniej części muhafazy Suez, na półwyspie Synaj, nad brzegiem Zatoki Sueskiej Morza Czerwonego w Egipcie, ok. 15 km na południowy wschód od Suezu.
Miejscowość.
W czasie spisu ludności przeprowadzonego w 1937 oazę zamieszkiwało 325 beduinów.
Około 3 km na północ od źródeł stoi "Military Touristic Memorial of Ain Musa" – pomnik i muzeum upamiętniające militarne sukcesy Egipcjan w czasie wojny z Izraelem.

</doc>
<doc id="1130888" url="https://pl.wikipedia.org/wiki?curid=1130888" title="Giovanni Maria Vian">
Giovanni Maria Vian

Giovanni Maria Vian (ur. 10 marca 1952, Rzym) – profesor filologii patrystycznej, dziennikarz, w latach 2007-2018 redaktor naczelny L’Osservatore Romano. Jako dyrektor L’Osservatore, musiał zmierzyć się z krytyką za nieuzasadnione wsparcie gazety dla Baracka Obamy. Jego gazeta przyciągnęła również uwagę chwaląc serię o Harrym Potterze i publikując pochwałę dla Michaela Jacksona.

</doc>
<doc id="1130891" url="https://pl.wikipedia.org/wiki?curid=1130891" title="Isąg">
Isąg

Isąg – jezioro znajdujące się na terenie gminy Łukta. Linia brzegowa dobrze rozwinięta, brzegi w większości wysokie (południowe są zalesione). Przez jezioro przepływa rzeka Pasłęka.
Nazwa jeziora pojawia się w dokumentach z 1354 r., i zapisana jest jako See Ising, co oznaczało w języku pruskim "rozejść się, rozpierzchnąć".
W 1991 roku wody zakwalifikowano do III klasy czystości. W 2003 roku ponownie przeprowadzono badania, ale stan wód jeziora nie uległ poprawie i nadal znajdowały się w III klasie. Analiza właściwości fizyczno-chemicznych rzeki Pasłęki przed ujściem do jeziora Isąg (III klasa ze względu na zawartość materiału organicznego) i na odpływie (II klasa) wskazują, że może ona mieć ujemne oddziaływanie na stan wód jeziornych.

</doc>
<doc id="1130892" url="https://pl.wikipedia.org/wiki?curid=1130892" title="Zdzisława Czeska">
Zdzisława Czeska

Zdzisława Czeska, zwana też "Zdzisławą z Lemberku, Zdzisławą Berką, Zdzisławą z Moraw" (ur. 1215/1220 w Krzyżanowie w Czechach, zm. 1252 w Lemberku) – tercjarka dominikańska, święta Kościoła katolickiego.
Życiorys.
Urodziła się w Krzyżanowie na Morawach. Jej ojcem był burgrabia morawski Przybysław z Krzyżanowa, matka Sybilla pochodziła z Sycylii, przybyła do Czech z dworem Kunegundy żony króla Wacława I. Rodzice Zdzisławy ufundowali opactwo cysterskie w Zdziarze nad Sazawą. Zdzisława była najstarsza z pięciorga rodzeństwa. W wieku ok. 15 lat została wydana za mąż za Havla (Gawła), pana na zamku w Lemberku. Małżeństwo to miało czworo dzieci. Zdzisława wraz z mężem ufundowała 2 klasztory dominikańskie: w Turnovie i Jablonném. Została tercjarką dominikańską. Pomagała chorym i pielgrzymom. Współcześni nazywali ją "Matką Biedaków". Jeszcze za życia przypisywano jej wiele uzdrowień.
Kult.
Kult zatwierdził Pius X 28 sierpnia 1907 roku. Kanonizowana została 21 maja 1995 przez Jana Pawła II w Ołomuńcu, wspólnie z pochodzącym ze Śląska Cieszyńskiego Janem Sarkandrem.
Jest patronką młodych małżonek i matek.
W "Martyrologium Rzymskim" została wpisana pod dniem 1 stycznia, w liturgii dominikańskiej 3 stycznia, a w Kościele katolickim wspomnienie liturgiczne obchodzone jest 30 maja.
W ikonografii najczęściej jest przedstawiana w habicie tercjarki dominikańskiej.
Jej atrybutem jest kościół dominikański.
Została pochowana w dominikańskim kościele – bazylice mniejszej św. Wawrzyńca w Jablonném.

</doc>
<doc id="1130893" url="https://pl.wikipedia.org/wiki?curid=1130893" title="Mario Agnes">
Mario Agnes

Mario Agnes (ur. 6 grudnia 1931 w Serino, zm. 9 maja 2018 w Watykanie) – włoski dziennikarz i publicysta.
Życiorys.
Ukończył studia na Uniwersytecie w Neapolu na kierunku literatura, a następnie wykładał historię chrześcijaństwa na Università degli Studi di Cassino e del Lazio Meridionale i Uniwersytecie Rzymskim.
W latach 1973–1980 pełnił funkcję prezesa Azione Cattolica. W 1976 Paweł VI mianował go przewodniczącym Nuova editoriale italiana.
1 września 1984 Jan Paweł II mianował go redaktorem naczelnym watykańskiego dziennika L’Osservatore Romano, którym był do października 2007, kiedy to odszedł na emeryturę.
Jego brat Biagio (1928–2011) również był dziennikarzem i pełnił funkcję dyrektora generalnego RAI w latach 1982–1990.

</doc>
<doc id="1130896" url="https://pl.wikipedia.org/wiki?curid=1130896" title="Grand Prix Australii 2003">
Grand Prix Australii 2003

Wyniki Grand Prix Australii, pierwszej rundy Mistrzostw Świata Formuły 1 w sezonie 2003.

</doc>
<doc id="1130897" url="https://pl.wikipedia.org/wiki?curid=1130897" title="Pozdrowienie Anielskie (Zwiastowanie Najświętszej Maryi Panny)">
Pozdrowienie Anielskie (Zwiastowanie Najświętszej Maryi Panny)

Pozdrowienie Anielskie – grupa rzeźb Wita Stwosza znajdująca się w kościele św. Wawrzyńca w Norymberdze.
Historia dzieła.
Rajca Norymbergi – Antoni Tücher zaznajomiony z twórczością Wita Stwosza zamówił u artysty wykonanie rzeźb do kościoła św. Wawrzyńca – jednej z najważniejszych świątyń miasta. Oprócz tej kompozycji rajca zamówił: wielki świecznik wykonany z brązu, ozdobiony figurą Marii oraz koronę, która wieńczyła cała kompozycję, z zasłoną okrywająca w dni powszednie rzeźby. Dzieło zostało poświęcone w 1517 roku i zawieszone w prezbiterium kościoła św. Wawrzyńca. W 1806 roku zostało zdjęte i usunięte z kościoła, po wojnach napoleońskich zawieszono je ponownie, ale w 1817 roku rzeźby spadły na posadzkę i zostały znacznie uszkodzone. W latach 1825-1826 złożono rzeźby (część się nie zachowała do dziś, kilka oddano do muzeum, na ich miejsce wyrzeźbiono nowe, rzeźby otrzymały nową polichromię). Rzeźby były kilkakrotnie odnawiane w XX wieku, w 1971 roku przywrócono kompozycji pierwotny wygląd.
Opis i analiza.
Wykonana z drzewa lipowego kompozycja rzeźbiarska jest zawieszona pośrodku prezbiterium kościoła, należy do przykładów norymberskiej twórczości Wita Stwosza.
Główna scena, którą stanowią wielkie ponadnaturalnej wielkości rzeźby Archanioła Gabriela i Marii stojących na skale, którą trzyma anioł, jest wpisana w owalny wieniec róż, wzbogaconych pięcioma medalionami, z płaskorzeźbionymi scenami Bożego Narodzenia, Ofiarowania Jezusa, Zmartwychwstania Pańskiego, Wniebowstąpienia Chrystusa i Zesłania Ducha Świętego. Każdy odcinek składa się z 8 róż – paciorków. Ponadto z główną kompozycją są zintegrowane liczne mniejsze rzeźby – muzykujące aniołki, po bokach zwisają sznurki z paciorkami, całość zwieńczają kolejne aniołki i 2 medaliony ze scenami Zaśnięcia Najświętszej Maryi Panny oraz Koronacji Marii. Na samym wierzchołku ukazany jest Bóg Ojciec w stroju koronacyjnym. Dworskie stroje mają także Archanioł, który dzierży w ręku berło i Maria, odziana we wzorzystą suknię.
O ile przedstawienia Zwiastowania mają w sztuce wieków średnich długa tradycję, to typ ikonograficzny, jaki reprezentuje dzieło Stwosza jest bezprecedensowe. Stanowi syntezę tradycyjnej ikonografii Zwiastowania i gotyckich posągów Marii w promieniach. Z przykładów pierwszego z wymienionych typów dla dzieła stwoszowskiego najbliższymi są rzeźbione sceny umieszczane przy filarach kościelnych, mające miejsce np. na terenie Niderlandów, zaś posągi Marii w promieniach o różnych formach to powszechna kompozycja w XV wieku na terenie Europie Środkowej, jedną z lepszych analogii jest Piękna Madonna z kościoła Najświętszej Maryi Panny w Gdańsku. Bezpośrednim wpływem na kształt rzeźb Stwosza jest średniowieczna tradycja Różańca Świętego, od XV wieku rozpowszechniona z podaniem tradycji o przekazaniu Różańca Świętemu Dominikowi przez Matkę Bożą.
Monumentalne, pełnoplastyczne rzeźby głównej sceny są lekko zwrócone ku sobie, cechuje je recepcja gotyckiej rzeźby architektonicznej.
Datowanie.
Dokument kontraktu Antoniego II Tuchera pochodzi z maja 1515 roku. Poświęcenie figur nastąpiło w roku 1517.

</doc>
<doc id="1130901" url="https://pl.wikipedia.org/wiki?curid=1130901" title="Podstolina">
Podstolina



</doc>
<doc id="1130902" url="https://pl.wikipedia.org/wiki?curid=1130902" title="Cebuano">
Cebuano



</doc>
<doc id="1130909" url="https://pl.wikipedia.org/wiki?curid=1130909" title="Bitwa o Madagaskar">
Bitwa o Madagaskar

Bitwa o Madagaskar – kampania wojenna o Madagaskar w czasie II wojny światowej stoczona w 1942 r. pomiędzy siłami alianckimi, a wojskami Francji Vichy przeprowadzona pod kryptonimem: operacja "Ironclad" w fazie pierwszej, a w drugiej fazie operacja "Stream".
Geneza.
Po ataku Niemiec na Francję i kapitulacji wojsk francuskich, w 1941 roku powstał w Londynie Komitet Wolnej Francji pod przewodnictwem gen. Charles’a de Gaulle’a. Z kolei w południowej części Francji utworzono marionetkowe państwo, tzw. Francję Vichy, kierowane przez marszałka Philippe’a Pétaina. Gubernatorzy francuskich kolonii opowiadali się za jedną lub drugą stroną. Gubernator Madagaskaru wybrał wierność Francji Vichy. Na początku 1942 roku alianci zaczęli się obawiać, że porty na wyspie mogą być użyte przez niemieckie lub japońskie siły morskie, szczególnie okręty podwodne, jako bazy do atakowania okrętów alianckich i przecięcia linii komunikacyjnych. W tym okresie brytyjskie wojska na Środkowym Wschodzie były zaopatrywane i wzmacniane przez konwoje pływające drogą koło Przylądka Dobrej Nadziei. W marcu 1942 roku japońskie lotniskowce przeprowadziły rajd na wody Oceanu Indyjskiego, zatapiając wiele statków. W tej sytuacji alianci opracowali plan lądowania i opanowania Madagaskaru pod kryptonimem Operacja „Ironclad”. Miało to trwać 6 tygodni. Pierwsze pomysły zajęcia wyspy pojawiły się wprawdzie już w listopadzie 1941 roku, ale szybko zostały odłożone przez brytyjskie dowództwo. Desant miały wspierać i osłaniać z morza okręty alianckie zorganizowane w Force H. Skoncentrowały się one w porcie w Durbanie.
Ordre de Bataille.
Łącznie liczyły ok. 9,5–11 tys. żołnierzy, w tym ok. 1,5–3 tys. w rejonie Diégo Suarez i ok. 8 tys. wewnątrz wyspy (ok. 75% żołnierzy było pochodzenia tubylczego)
Działania lądowe.
Alianckie siły inwazyjne przybyły 25 kwietnia 1942 r. na wody w pobliżu północnej części Madagaskaru. Spodziewano się kapitulacji francuskich wojsk Vichy, ale nie doszło do tego. Rankiem 5 maja w Courrier Bay i Ambararata Bay na zachód Diégo Suarez na północnym krańcu Madagaskaru wylądowały brytyjskie 17 Grupa Brygadowa Piechoty, 13 Brygada Piechoty, 29 Brygada Piechoty, poprzedzane przez komandosów z No. 5 Commando. Wspierały je samoloty z lotniskowców, atakujące francuskie okręty Vichy, a także ostrzał pozycji lądowych z dział pancernika HMS „Ramillies”. Siły inwazyjne skierowały się w kierunku strategicznego miasta i portu Diégo Suarez, miasta Antsirane i bazy lotniczej Arrachart. Zaatakowały je francuskie myśliwce i bombowce, ale zostały szybko przegonione na południe. Baza lotnicza Arrachart została zneutralizowana (zniszczono tam na lotnisku 23 samoloty). Przy porcie w Diégo Suarez zostali wysadzeni na ląd z jednego z niszczycieli Royal Marines, przełamując następnie obronę miasta. Ostatecznie po 3 dniach siły francuskie na północy Madagaskaru poddały się. W porcie w Diégo Suarez znajdowały się zatopiony francuski awizo i uszkodzony statek handlowy. Wojska alianckie poniosły tam największe straty w całej kampanii, sięgające 500 żołnierzy zabitych i rannych oraz 5 zestrzelonych samolotów.
Do końca kampanii na Madagaskarze do zdobytego portu napływało zaopatrzenie dla alianckich wojsk. 22 czerwca na wyspę przybyły nowe uzupełnienia dla wojsk alianckich w postaci 22 Wschodnioafrykańskiej Grupy Bojowej, a w kolejnych tygodniach 7 Południowoafrykańskiej Brygady Zmotoryzowanej i 27 Rodezyjskiej Brygady Piechoty. Przez następne miesiące trwały jedynie niewielkie starcia pomiędzy obiema stronami.
Druga faza operacji na Madagaskarze rozpoczęła się 10 września, kiedy brytyjska 29 Brygada Piechoty i 22 Wschodnioafrykańska Grupa Brygadowa przeprowadziły lądowanie w porcie w Mahajandze w północno-zachodniej części wyspy, gdzie zaopatrywały się japońskie okręty podwodne, zaś 18 września w Tamataue. Do końca miesiąca siły alianckie zajęły stolicę Madagaskaru Tananarive i miasto Ambalavao, napotykając jedynie nieduży opór francuskich wojsk Vichy. 30 września doszło do kolejnego lądowania w rejonie Tulear i Fort Dauphin na południu wyspy, po którym dowództwo alianckie ogłosiło zwycięskie zakończenie kampanii na Madagaskarze. Jednakże w głębi wyspy pozostały jeszcze spore siły Vichy na czele z gen. A. L. Annetem. 18 października na jego rozkaz rozpoczęły one działania ofensywne, ale szybko zakończyły się one niepowodzeniem. W tej sytuacji Francuzi poddali się 5 listopada w okolicy miejscowości Ilhosy na południu Madagaskaru.
Działania morskie.
Pierwszego dnia kampanii, tj. 5 maja 1942 r., wpadła na minę korweta HMS „Auricula” z zespołu morskiego osłaniającego desant w rejonie Diégo Suarez. Z powodu dużych uszkodzeń następnego dnia zatonęła. 5 maja na wodach koło portu w Diégo Suarez został też wykryty francuski okręt podwodny Vichy „Bévéziers”. Został on następnie zaatakowany i zatopiony przez samoloty torpedowo-bombowe Swordfish i Albacore z lotniskowca HMS „Illustrious”. 7 maja alianci wykryli drugi francuski okręt podwodny „Le Héros”. Zaatakowały go samoloty Fairey Swordfish z lotniskowca „Illustrious”, uszkadzając poważnie. W rezultacie po pewnym czasie załoga opuściła okręt podwodny. Z kolei 8 maja francuski okręt podwodny „Monge” przeprowadził nieudany atak torpedowy na lotniskowiec HMS „Indomitable”. W odpowiedzi stał się on obiektem ataku ze strony niszczycieli HMS „Panther” i HMS „Active”, które zatopiły go.
29 maja na wody wokół Madagaskaru przybyły japońskie okręty podwodne I-10, I-16 i I-20. Następnego dnia I-16 i I-20 wypuściły miniaturowe łodzie podwodne M-16b i M-20b, aby spenetrować port w Diégo Suarez. Samolot patrolowy z I-10 wykrył w porcie w Diégo Suarez pancernik HMS „Ramillies”, który w tej sytuacji wypłynął na otwarte wody. Tam I-16 i I-20 wypuściły w jego stronę 2 torpedy, będąc jednocześnie obiektem ataku ze strony 2 alianckich korwet. Jedna z torped trafiła, poważnie uszkadzając aliancki okręt. W rezultacie został on odesłany do naprawy do portu w Durbanie. Jeszcze tego samego dnia I-16 storpedował i zatopił tankowiec „British Loyalty”. 31 maja załoga miniaturowego okrętu podwodnego M-20b była zmuszona ją opuścić w rejonie Nosy Antalikely i zejść na ląd. 2 czerwca zostali jednak zabici w potyczce z oddziałem brytyjskich żołnierzy. Natomiast drugi okręt podwodny M-16b został przez Japończyków uznany za zaginiony. 1 czerwca do Madagaskaru dotarł ostatni japoński okręt podwodny I-18 wraz z miniaturową łodzią podwodną M-18b. Jednakże jego działania nie przyniosły żadnych rezultatów. Kilka dni później japońskie okręty podwodne opuściły wody Madagaskaru.
Epilog.
Kampania na Madagaskarze trwała ostatecznie nie 6 tygodni, a 6 miesięcy z powodu złych warunków klimatycznych, chorób tropikalnych, jak malaria i ciężkiego terenu, a także trwania w oporze głównodowodzącego francuskich sił Vichy. Po zajęciu Madagaskaru jego nowym gubernatorem z ramienia Wolnych Francuzów został gen. Paul Legentilhomme. Doświadczenia zdobyte przez aliantów podczas lądowań w różnych częściach wyspy zostały później wykorzystane przy operacji „Torch”, czyli desancie w północnej Afryce na początku listopada 1942 r.

</doc>
<doc id="1130913" url="https://pl.wikipedia.org/wiki?curid=1130913" title="Rezerwat przyrody Ostoja bobrów na rzece Pasłęce">
Rezerwat przyrody Ostoja bobrów na rzece Pasłęce

Rezerwat przyrody „Ostoja bobrów na rzece Pasłęce” – rezerwat faunistyczny położony w województwie warmińsko-mazurskim i przebiegający przez gminy: Stawiguda, Olsztynek, Gietrzwałd, Jonkowo, Świątki, Łukta, Lubomino, Miłakowo, Orneta, Godkowo, Płoskinia, Wilczęta, Braniewo oraz miasto Braniewo.
W jego skład wchodzą rzeka Pasłęka i jezioro Isąg oraz tereny leśne przyległe do nich, a także pasy gruntów przybrzeżnych o szerokości 100 m na gruntach państwowych i 10 m na gruntach prywatnych. Rezerwat utworzono w celu ochrony bobrów.
Pierwszy rezerwat pod nazwą „Rezerwat Bobrowej Dębiny” został utworzony Zarządzeniem Ministra Leśnictwa i Przemysłu Drzewnego z dnia 17 kwietnia 1965 r. w sprawie uznania za rezerwat przyrody. Akt prawny powołujący rezerwat pod nazwą „Ostoja bobrów na rzece Pasłęce” został wydany 5 stycznia 1970 roku. Następnie został zmieniony w 1989, w 2000, a także w 2001 roku. Kolejne zarządzenie w sprawie zmiany granic rezerwatu wydane w roku 2009 zostało pół roku później uchylone.
Rezerwat zajmował początkowo 4030,25 ha. Obecnie jego powierzchnia liczy 4249,2 ha. Rezerwat ten jest największym rezerwatem w województwie warmińsko-mazurskim.
Obszar rezerwatu podlega ochronie czynnej i krajobrazowej.
Na terenie rezerwatu obowiązuje zakaz przebywania osób nieupoważnionych (z wyjątkiem gruntów prywatnych) oraz zakaz wznoszenia budowli i urządzeń komunikacyjnych i innych technicznych.

</doc>
<doc id="1130915" url="https://pl.wikipedia.org/wiki?curid=1130915" title="Stanisław Rotwand">
Stanisław Rotwand

Stanisław Rotwand (ur. 11 czerwca 1839 w Łęczycy, zm. 23 lutego 1916 w Warszawie) – polski prawnik, przemysłowiec, finansista, filantrop, działacz społeczny i gospodarczy.
Życiorys.
Urodził się w rodzinie żydowskiej jako syn lekarza Mateusza Rotwanda i Barbary z Weinbergów. W 1875 roku był współzałożycielem (wraz z Hipolitem Wawelbergiem) Muzeum Przemysłu i Rolnictwa w Warszawie, a od 1895 roku prezesem tej instytucji. W 1893 roku współtworzył Muzeum Rzemiosł i Sztuki Stosowanej. Poseł do Rady Państwa Imperium Rosyjskiego w latach 1906-1912. W wieku dorosłym przeszedł na luteranizm.
W 1895 roku wraz z Hipolitem Wawelbergiem ufundował Średnią Szkołę Mechaniczno-Techniczną M. Mittego w Warszawie, od 1906 roku działającą jako Szkoła Mechaniczno-Techniczna H. Wawelberga i S. Rotwanda. 
W 1898 roku został współzałożycielem i prezesem Fundacji Tanich Mieszkań im. Hipolita i Ludwiki Wawelbergów, która w okresie 1898-1900 na warszawskiej Woli zajmowała się budową tanich mieszkań dla robotników. Wraz z innymi udziałowcami zaangażował się również finansowo w to przedsięwzięcie. Fundacja wybudowała w 1898 roku m.in. osiedle tzw. "tanich domów" przy ul. Górczewskiej w Warszawie.
Od 1903 roku do 1916 roku był członkiem Urzędu Starszych Zgromadzenia Kupców miasta Warszawy, a od 1906 roku pełnił funkcję prezesa Warszawskiego Komitetu Giełdowego. Przez szereg lat pełnił funkcję członka i prezesa wielu instytucji przemysłowych, ubezpieczeniowych oraz towarzystw i banków.
Był uważany za jednego z najważniejszych warszawskich kolekcjonerów dzieł sztuki. W skład jego zbiorów wchodziły prace najbardziej cenionych polskich malarzy, m.in. Aleksandra i Maksymiliana Gierymskich, Olgi Boznańskiej, Witolda Pruszkowskiego, Jana Matejki, Maurycego Gottlieba, Józefa Brandta, Juliusza i Wojciecha Kossaków, Józefa Chełmońskiego, Juliana Fałata, Józefa Mehoffera, Leona Wyczółkowskiego, Władysława Podkowińskiego, Stanisława Wyspiańskiego, czy Władysława Ślewińskiego. Działał także jako mecenas kultury – wspierał i sprawował opiekę nad artystami żydowskimi: Henrykiem Drelichem i Henrykiem Glicensteinem. 
W 1902 r. współpracował przy opracowywaniu oraz zatwierdzaniu ustawy Szkoły Sztuk Pięknych w Warszawie. 
Zmarł 23 lutego 1916 roku w Warszawie, został pochowany na cmentarzu ewangelicko-augsburskim w Warszawie (aleja 10, grób 14).
Rodzina.
Jego żoną była Maria z Wawelbergów (1846-1894), l.v. Rotwandowa, wdowa po jego starszym bracie Leonie Lewim Rotwandzie (1837-1868). 
Jego pasierbicą (i bratanicą; córką brata Leona Lewiego) była Felicja Rotwand (1865-1934) – żona prawnika i dyplomaty Ignacego Szebeko. 
Dzieci:

</doc>
<doc id="1130917" url="https://pl.wikipedia.org/wiki?curid=1130917" title="Ludwika Pruska">
Ludwika Pruska

Ludwika Augusta Pruska (ur. 1 lutego 1808 w Królewcu, zm. 6 grudnia 1870 w Wassenaar), księżniczka Prus, księżna Holandii
Życiorys.
Ludwika Augusta była córką Fryderyka Wilhelma III Hohenzollerna, króla Prus, i królowej Luizy, z domu księżniczki Mecklenburg-Strelitz.
21 maja 1825 roku w Berlinie, wyszła za mąż za Fryderyka, księcia Holandii, drugiego syna Wilhelma I, króla Holandii, i królowej Wilhelminy Pruskiej.

</doc>
<doc id="1130918" url="https://pl.wikipedia.org/wiki?curid=1130918" title="Urbarz">
Urbarz

Urbarz (łac. "urbarium") – księga zawierająca spis majątku właściciela ziemskiego oraz powinności, głównie pańszczyźnianych, jego poddanych. 
Urbarze prowadziły cesarstwa, królestwa, księstwa, ziemie, ordynacje czy miasta. W Polsce występowały od XV wieku (Urbarz Trzebnicki z 1410) do końca XVIII. Urbarze są źródłami informacji dla historyków.

</doc>
<doc id="1130921" url="https://pl.wikipedia.org/wiki?curid=1130921" title="Rezerwat przyrody Wyspa Lipowa">
Rezerwat przyrody Wyspa Lipowa

Rezerwat przyrody Wyspa Lipowa – rezerwat krajobrazowy o powierzchni 5,0 ha, znajdujący się na terenie gminy Łukta w województwie warmińsko-mazurskim. Obejmuje wyspę położoną na jeziorze Marąg. Utworzony w 1968 roku w celu ochrony krajobrazu oraz występujących na wyspie chronionych ptaków (kolonia kormoranów) i roślin. Wyspę porasta ponad 100-letni starodrzew lipowo-dębowy i młodszy olchowy. Wyspa na zdjęciach satelitarnych przypomina but.
Obok kormoranów gniazdują tu także: czapla siwa, łabędź niemy, tracz nurogęś, krakwa, perkoz rdzawoszyi, perkoz dwuczuby, dzierzba gąsiorek, trzciniak, trzcinniczek, piecuszek.
Akt powołujący rezerwat ukazał się w MP nr 2, poz. 14 z 23.01.1969 r.

</doc>
<doc id="1130922" url="https://pl.wikipedia.org/wiki?curid=1130922" title="Dara (muhafaza)">
Dara (muhafaza)

Dara (arab. مُحافظة درعة) – jedna z 14 jednostek administracyjnych pierwszego rzędu (muhafaza) w Syrii. Jest położona w południowej części kraju. Graniczy od wschodu z As-Suwajdą, od północy z Hims, od wschodu z Jordanią, od północy z Damaszkiem-Okręgiem, od zachodu z Al-Kunajtirą, a od południa z Jordanią.
W 2011 roku muhafaza liczyła 1 027 000 mieszkańców; dla porównania, w 2004 było ich 843 478, a w 1891 – 362 969.
Podział administracyjny.
Muhafaza Dary dzieli się na 3 dystrykty (manatiq), które dalej dzielą się na 17 podregionów (nawahi).

</doc>
<doc id="1130924" url="https://pl.wikipedia.org/wiki?curid=1130924" title="Fala (raperka)">
Fala (raperka)



</doc>
<doc id="1130927" url="https://pl.wikipedia.org/wiki?curid=1130927" title="Dariusz Bogucki">
Dariusz Bogucki

Dariusz Bogucki (ur. 19 grudnia 1927 w Warszawie, zm. 22 września 2002 w Bydgoszczy) – polski kapitan jachtowy, żeglarz-polarnik, pisarz.
Życiorys.
W 1952 ukończył studia na wydziale Budowy Okrętów Politechniki Gdańskiej, a w 1968 uzyskał stopień doktora nauk technicznych. 
Brał udział w 12 wyprawach oceanicznych i polarnych, z czego w 7 jako kapitan. Przepłynął 100 tysięcy mil morskich.
Jako pierwszy dopłynął na jachcie do zachodniej Grenlandii i powyżej 80° szerokości geograficznej od Spitsbergenu. 
W 1983 został przyjęty (jako piąty po wojnie Polak) do międzynarodowego stowarzyszenia podróżników The Explorers Club z siedzibą w Nowym Jorku.
Jest autorem licznych książek podróżniczych: "Islandzki rejs", "Do brzegów Grenlandii", "„Gedanią” za oba kręgi polarne", "Zanim powrócimy". 
Był członkiem m.in. Klubu Polarnego, Bractwa Wybrzeża, Bractwa Kaphornowców. W 1972 otrzymał Srebrny Sekstant za rejs na Spitsbergen i Jan Mayen na s/y „Mestwin”.
Jego żoną była graficzka i tłumaczka poezji hiszpańskiej Irena Kuran-Bogucka (1925–1995), z którą miał dwie córki: Ewę Marię Slaską, pisarkę i Katarzynę Bogucką-Krenz - poetkę i tłumaczkę. Od 1998 był żonaty z Marianną Jurkowską, nauczycielką.
Pochowany na Cmentarzu Srebrzysko w Gdańsku (rejon IX, taras III wojskowy, rząd 4).

</doc>
<doc id="1130933" url="https://pl.wikipedia.org/wiki?curid=1130933" title="Katarzyna Bogucka-Krenz">
Katarzyna Bogucka-Krenz

Katarzyna Krenz (ur. 1953 w Gdańsku) – polska poetka, powieściopisarka i tłumaczka.
Córka Dariusza Boguckiego, żeglarza i pisarza oraz Ireny Kuran-Boguckiej. Siostra pisarki i dziennikarki Ewy Marii Slaskiej. Żona architekta Jacka Krenza.

</doc>
<doc id="1130936" url="https://pl.wikipedia.org/wiki?curid=1130936" title="Plik płaski">
Plik płaski

Plik płaski () – sekwencyjny plik, w którym dane przechowywane są w sposób liniowy. Aby wyszukać w nim rekord należy przejrzeć plik od początku. Wykorzystywane w czasach, gdy nie było jeszcze komercyjnych systemów baz danych. 
Nazwa "płaski plik" wiąże się z tym, że dane te nie są ze sobą połączone, więc nie można utworzyć żadnej relacji między danymi.
Niegdyś do zapisu używano taśmy magnetycznej, która była dużo tańsza niż pamięci dyskowe, a dodatkowo posiadała podobną strukturę liniową jak płaski plik. W dzisiejszych czasach płaskie pliki mają znikome zastosowanie, aczkolwiek niektóre przedsiębiorstwa wykorzystują je do zapisu informacji, które są bardzo rzadko modyfikowane i odczytywane.

</doc>
<doc id="1130937" url="https://pl.wikipedia.org/wiki?curid=1130937" title="Dżabal Banat">
Dżabal Banat

Dżabal Banat – góra w Egipcie, na półwyspie Synaj, w muhafazie Synaj Południowy w Parku Narodowym Świętej Katarzyny. Mierzy 1750 m n.p.m.

</doc>
<doc id="1130939" url="https://pl.wikipedia.org/wiki?curid=1130939" title="As-Suwajda (muhafaza)">
As-Suwajda (muhafaza)

Suwajda (arab. السويداء) – jedna z 14 jednostek administracyjnych pierwszego rzędu (muhafaza) w Syrii. Jest położona w południowo-wschodniej części kraju. Graniczy od wschodu i południa z państwem Jordania a od zachodu z muhafazą Dara.
W 2011 roku muhafaza liczyła 370 000 mieszkańców; dla porównania, w 2004 było ich 313,231, a w 1981 199,114.

</doc>
<doc id="1130944" url="https://pl.wikipedia.org/wiki?curid=1130944" title="Juan de Zumárraga">
Juan de Zumárraga

Juan de Zumárraga (ur. w 1468 w Durango, zm. 3 czerwca 1548 w mieście Meksyk) – Bask, hiszpański franciszkanin, pierwszy biskup Meksyku.
W 1530 został mianowany biskupem meksykańskim. Przed wyjazdem do Meksyku nie przyjął sakry biskupiej, którą otrzymał dopiero 27 kwietnia 1533 w czasie wizyty w Europie.
W czasie sprawowania swojej funkcji popadł w konflikt z władzami cywilnymi. Punktem zapalnym stało się traktowanie Indian, których Zumárraga próbował uchronić przed eksploatacją ze strony kolonistów.
Za jego pontyfikatu, w grudniu 1531, doszło do objawień Matki Bożej w Guadalupe, do których początkowo odnosił się nieufnie. Przekonał go wizerunek Maryi na płaszczu św. Juana Diego. Ponadto Matko Boża poleciła Juanowi Diego aby nazrywał świeżych róż ze skalistego wzgórza Tepeyac i zaniósł do pałacu biskupiego jako dowód prawdziwości objawień, gdyż nie mogły one urosnąć w porze zimowej i to na skale.

</doc>
<doc id="1130945" url="https://pl.wikipedia.org/wiki?curid=1130945" title="AS Roma 1980/1981">
AS Roma 1980/1981

Sezon 1980/1981 klubu AS Roma.
Sezon.
Przed sezonem 1980/1981 do Romy przybył Brazylijczyk Falcão. Nils Liedholm doprowadził Romę do wicemistrzostwa Włoch. Mistrzem został Juventus F.C., jednak w bezpośrednim spotkaniu rzymian z turyńczykami sędzia Paolo Bergamo nie uznał prawidłowo zdobytego gola przez Maurizio Turone, co po części zadecydowało o mistrzostwie dla Juve. Ten sam sędzia był uwikłany w aferę Calciopoli, związaną z korupcją we włoskim futbolu. Roma oprócz 2. miejsca w lidze, zdobyła Puchar Włoch (wygrana po serii rzutów karnych z Torino Calcio). Natomiast z Pucharze Zdobywców Pucharów odpadła już po 1/16 finału - porażka w dwumeczu (3:0, 0:4) z FC Carl Zeiss Jena. Roberto Pruzzo z 18 golami na koncie został królem strzelców ligi.

</doc>
<doc id="1130946" url="https://pl.wikipedia.org/wiki?curid=1130946" title="Syndrom Capgrasa">
Syndrom Capgrasa



</doc>
<doc id="1130948" url="https://pl.wikipedia.org/wiki?curid=1130948" title="Friedrich von Oppeln-Bronikowski">
Friedrich von Oppeln-Bronikowski

Friedrich von Oppeln-Bronikowski herbu własnego, (ur. 7 kwietnia 1873 w Kassel; zm. 9 października 1936 w Berlinie) – niemiecki pisarz i tłumacz.
Życiorys.
Bronikowski pochodził ze starego i bardzo rozgałęzionego polsko-niemieckiego rodu szlacheckiego, potomkowie którego byli oficerami, uczonymi i ziemianami. Ojciec Bronikowskiego był zawodowym oficerem huzarów; Friedrich obrał początkowo tę samą karierę i wstąpił do Szkoły Kadetów w Berlinie, po ukończeniu której został podporucznikiem w ojcowskim pułku huzarów. Ciężkie kontuzje spowodowane spadnięciem z konia zmusiły go wkrótce do porzucenia kariery wojskowej i rozpoczęcia studiów uniwersyteckich. W latach 1896–1899 studiował archeologię, romanistykę i filozofię na uniwersytecie w Berlinie, po czym zamieszkał w Szwajcarii i poświęcił się pisarstwu. Do Berlina przeniósł się w 1905. Debiutował w roku 1898 zbiorem nowel "Aus dem Sattel geplaudert" ("Opowieści z siodła"). W swej twórczości zajmował się głównie tematyką życia wojskowego i historią Prus, publikował także eseje z dziedziny historii kultury i biografistyki. Do najbardziej znanych powieści Bronikowskiego należały "Der alte Dessauer" ("Stary Dessauer", 1936), której bohaterem był generał fryderycjański Leopold von Anhalt-Dessau oraz "Der große König als der erste Diener seines Staates" ("Wielki król jako pierwszy sługa swego państwa", 1934), której bohaterem jest Fryderyk Wielki.
Powołany w roku 1914 do służby wojskowej, służył w Sztabie Generalnym. W pierwszych latach po zakończeniu I wojny światowej pracował w berlińskim MSZ.
Zaniepokojony szerzącym się w Niemczech antysemityzmem, wystąpił w dwóch publikacjach ("Antisemitismus - eine unparteiische Prüfung" ("Antysemityzm - bezstronne badanie", (1920) i "Gerechtigkeit! Zur Lösung der Judenfrage" ("Sprawiedliwość! Rozwiązanie kwestii żydowskiej" (1932) przeciw tej ideologii.
Bronikowski działał także jako tłumacz i edytor, przełożył m.in. z francuskiego wiele utworów Maeterlincka i z włoskiego znane dzieło Machiawela "Książę".
Rodziny nie założył. Pochowany w Berlinie.

</doc>
<doc id="1130951" url="https://pl.wikipedia.org/wiki?curid=1130951" title="Szum uszny">
Szum uszny



</doc>
<doc id="1130952" url="https://pl.wikipedia.org/wiki?curid=1130952" title="Juan de Zumarraga">
Juan de Zumarraga



</doc>
<doc id="1130955" url="https://pl.wikipedia.org/wiki?curid=1130955" title="Hims (muhafaza)">
Hims (muhafaza)

Hims (arab. مُحافظة حمص) – jedna z 14 jednostek administracyjnych pierwszego rzędu (muhafaza) w Syrii. Jest położona w środkowej części kraju. Graniczy od południa z Rif Dimaszk a od południowego wschodu z państwem Irak, od północnego wschodu z Dajr az-Zaur, od północy z Rakka i Hama a od zachodu z Tartus i państwem Liban.
W 2011 roku muhafaza liczyła 1 803 000 mieszkańców; dla porównania, w 2004 było ich 1 529 402, a w 1981 – 815 103.

</doc>
<doc id="1130963" url="https://pl.wikipedia.org/wiki?curid=1130963" title="Rollamienta">
Rollamienta

Rollamienta (wym. "Rojamienta") – miejscowość w prowincji Soria, w Kastylii i Leónie, w Hiszpanii. Miejscowość zamieszkana jest w głównej mierze przez osoby posługujące się językiem ladino - mową mieszkających tu od średniowiecza Żydów Sefardyjskich.

</doc>
<doc id="1130966" url="https://pl.wikipedia.org/wiki?curid=1130966" title="P/1937 D1 (Wilk)">
P/1937 D1 (Wilk)

P/1937 D1 (Wilk) – kometa okresowa odkryta przez polskiego astronoma Antoniego Wilka 27 lutego 1937 roku. Należy do grupy komet typu Halleya oraz do obiektów NEO. Okres obiegu komety wokół Słońca wynosi 187 lat, a nachylenie jej orbity względem ekliptyki to 26,02˚.

</doc>
<doc id="1130968" url="https://pl.wikipedia.org/wiki?curid=1130968" title="Zalkod">
Zalkod

Zalkod – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1130969" url="https://pl.wikipedia.org/wiki?curid=1130969" title="Tartus (muhafaza)">
Tartus (muhafaza)

Tartus (arab. مُحافظة طرطوس) – jedna z 14 jednostek administracyjnych pierwszego rzędu (muhafaza) w Syrii. Jest położona w zachodniej części kraju nad Morzem Śródziemnym. Graniczy od wschodu z Hims i Hama, od północy z Latakia, a od południa z państwem Liban.
W 2011 roku muhafaza liczyła 797 000 mieszkańców; dla porównania, w 2004 było ich 701 395, a w 1981 – 443 290.

</doc>
<doc id="1130971" url="https://pl.wikipedia.org/wiki?curid=1130971" title="Viss">
Viss

Viss – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1130975" url="https://pl.wikipedia.org/wiki?curid=1130975" title="Daniel Pipes">
Daniel Pipes

Daniel Pipes (ur. 9 września 1949 w Bostonie) – amerykański historyk i komentator polityczny urodzony w żydowskiej rodzinie polskiego pochodzenia. 
Jest założycielem i dyrektorem konserwatywnego Forum Blisko-Wschodniego (Middle East Forum). Syn Richarda Pipesa. 

</doc>
<doc id="1130976" url="https://pl.wikipedia.org/wiki?curid=1130976" title="Zofia Dorota Pruska">
Zofia Dorota Pruska

Zofia Dorota Maria Hohenzollern, (ur. 25 stycznia 1719 w Berlinie, zm. 15 listopada 1765 w Schwedt nad Odrą) – księżniczka pruska jako córka Fryderyka Wilhelma I, tytularna margrabina brandenburska na Schwedt jako żona Fryderyka Wilhelma.
Urodziła się jako dziewiąte dziecko i piąta córka Fryderyka Wilhelma I (1688–1740), króla w Prusach i jego żony Zofii Doroty Hanowerskiej (1687–1757). Spośród licznego rodzeństwa tylko dziesięcioro dożyło wieku dojrzałego. Wśród nich miała czterech braci: starszego Fryderyka II (1712–1786), młodszych Augusta Wilhelma (1722–1758), Henryka (1726–1802) i Augusta Ferdynanda (1730–1813), oraz pięć sióstr: Wilhelminę (1709–1758), Fryderykę Ludwikę (1714–1784), Filipinę Karolinę (1716–1801), Ludwikę Ulrykę (1720–1782) i Annę Amelię (1723–1787).
10 listopada 1734 w Poczdamie wyszła za mąż za Fryderyka Wilhelma (1700–1771), tytularnego margrabiego Brandenburgii na Schwedt. Jej mąż wywodził się z bocznej linii Hohenzollernów, był synem Filipa Wilhelma (1669–1711) i Joanny Karoliny Anhalckiej-Dessau (1682–1750). Małżeństwo zamieszkało w rodowej siedzibie, Schwedt nad Odrą. Z racji na różnicę wieku i ekstrawagancki sposób bycia Fryderyka, małżonkowie stopniowo odsuwali się od siebie. Zofia Dorota zamieszkała ostatecznie w Peterhofie. Pomimo to urodziła mężowi pięcioro dzieci:

</doc>
<doc id="1130977" url="https://pl.wikipedia.org/wiki?curid=1130977" title="Poufność">
Poufność

Poufność () – funkcja bezpieczeństwa wskazująca obszar, w którym dane nie powinny być udostępniane lub ujawniane nieuprawnionym osobom, procesom lub innym podmiotom.
W bezpieczeństwie teleinformatycznym poufność realizowana jest zwykle przy pomocy szyfrowania oraz kontroli dostępu. W praktyce funkcji poufności towarzyszy niemal zawsze funkcja integralności.
W prawie regulowane są przez przepisy dotyczące informacji niejawnej. Poufność zapewniana jest przez środki proceduralne i techniczne, takie jak kancelaria tajna.

</doc>
<doc id="1130979" url="https://pl.wikipedia.org/wiki?curid=1130979" title="Cotrifazid">
Cotrifazid

Cotrifazid – preparat złożony stosowany w profilaktyce malarii, w którego skład wchodzą ryfampicyna, izoniazyd oraz sulfametoksazol i trimetoprym (kotrimoksazol).
Duże randomizowane, wieloośrodkowe badanie porównujące skuteczność "Cotrifazidu" z kombinacją meflochiny (chininy), sulfadoksyny i pirymetaminy przeprowadzone niedawno w Papui-Nowej Gwinei nie dowiodły wyraźnej skuteczności tej kombinacji leku, co czyni z niego alternatywną kombinację drugiego rzutu w profilaktyce malarii.

</doc>
<doc id="1130980" url="https://pl.wikipedia.org/wiki?curid=1130980" title="Latakia (muhafaza)">
Latakia (muhafaza)

Latakia (arab. مُحافظة اللاذقية) – jedna z 14 jednostek administracyjnych pierwszego rzędu (muhafaza) w Syrii. Jest położona w zachodniej części kraju nad Morzem Śródziemnym. Graniczy od południa z Tartus, od wschodu z Hama a od północy z Idlib i państwem Turcja.
W 2011 roku muhafaza liczyła 1 008 000 mieszkańców; dla porównania, w 2004 było ich 879 551, a w 1981 – 554 384.

</doc>
<doc id="1130981" url="https://pl.wikipedia.org/wiki?curid=1130981" title="Pipes">
Pipes

Osoby
Fajki
Dudy

</doc>
<doc id="1130985" url="https://pl.wikipedia.org/wiki?curid=1130985" title="Centrum Myśli Jana Pawła II">
Centrum Myśli Jana Pawła II

Centrum Myśli Jana Pawła II – instytucja kultury m.st. Warszawy, zajmująca się badaniem, dokumentowaniem i upowszechnianiem nauczania Jana Pawła II. Centrum kładzie szczególny nacisk na pracę z młodzieżą, stanowi miejsce spotkań osób zainspirowanych pontyfikatem Jana Pawła II. Instytucja rozpoczęła pracę 1 kwietnia 2006 r.
Historia.
Inicjatorem powstania instytucji, zajmującej się gromadzeniem informacji na temat Jana Pawła II i propagowaniem jego nauczania, był ówczesny prezydent m.st. Warszawy Lech Kaczyński. Dość długo nie było pewne, czy Centrum Myśli Jana Pawła II w Warszawie powstanie. Jeszcze w styczniu 2006 r. „Życie Warszawy” donosiło o niewielkich szansach na realizację tego projektu.
Ostatecznie uchwałą Nr LVIII/1611/2005 Rady m.st. Warszawy z dnia 31 lipca 2005 r. powołano Centrum Myśli Jana Pawła II. Siedzibą Centrum stała się kamienica przy ulicy Foksal 11. Inauguracja oficjalnej działalności Centrum miała miejsce 2 kwietnia 2006 r. – w pierwszą rocznicę śmierci papieża. Pierwszym dyrektorem Centrum był Piotr Dardziński, który 11 października 2008 r. otrzymał nagrodę Totus w kategorii „Promowanie nauczania Ojca Świętego Jana Pawła II” za „znakomite osiągnięcia w kierowaniu pracą Centrum Myśli Jana Pawła II”. Drugim dyrektorem został Norbert Szczepański (2011–2017). Od 2017 r. funkcję dyrektora pełni Michał Senk.
Działalność.
Centrum prowadzi działalność w następujących obszarach:
Działalność stypendialno-edukacyjna.
Stypendia m.st. Warszawy im. Jana Pawła II.
Stypendia m.st. Warszawy im. Jana Pawła II powołała w 2005 r. Rada Miasta Stołecznego Warszawy. Co roku ze wsparcia finansowego może korzystać ponad 500 uczniów i studentów uczących się w Warszawie, którzy mimo trudnych warunków materialnych, rodzinnych lub zdrowotnych osiągają dobre wyniki w nauce oraz wykazują się osiągnięciami naukowymi, artystycznymi, sportowymi bądź zaangażowanie społecznym.
Stypendia przyznawane są na rok szkolny i akademicki w miesięcznej wysokości od 200 do 1500 zł. W latach 2005–2018 Stypendium uzyskało ponad 3000 osób.
Projekty edukacyjne.
Od początku Centrum Myśli Jana Pawła II podejmuje działania edukacyjne skierowane do szerokiego grona odbiorców – od rodzin z małymi dziećmi po osoby dorosłe. Wśród projektów znalazły się między innymi gra miejska „Gra o Wolność” – tworzona i realizowana przez stypendystów m.st. Warszawy, „Poszukiwacze skarbu Jana Pawła II” – warsztaty dla nauczycieli i uczniów poświęcone edukacji kulturalnej oraz „Nadaj kulturze nowy wymiar” – szkolenia dla animatorów kultury.
W działaniach skierowanych bezpośrednio do szkół i nauczyciel Centrum dystrybuuje scenariusze lekcji poświęconych osobie i nauczaniu Jana Pawła II.
Działalność badawczo-naukowa.
Instytut Badań Naukowych.
W strukturze Centrum Myśli Jana Pawła II działa powołany w 2012 r. Instytut Badań Naukowych. Analizuje dziedzictwo intelektualne papieża, rozważa współczesne zagadnienia filozofii, teologii, nauk społecznych i prawa. Bada nie tylko teksty autorstwa Jana Pawła II, lecz również to wszystko, co on uważał za istotne w dochodzeniu do prawdy o człowieku, o jego godności i świecie.
W ramach działalności badawczej Centrum prowadzi projekty analityczne, m.in. ogólnopolskie badania socjologiczne, organizuje międzynarodowe konferencje naukowe, seminaria dyskusyjne, a także specjalny program dla studentów i doktorantów Karol Wojtyła Fellowship oraz międzynarodowe szkoły letnie. Szczególne zainteresowania są skierowane ku teologii ciała Jana Pawła II i ku personalizmowi.
W ramach działań Instytut Badań Naukowych zajmuje się:
Działalność popularyzatorska.
Centrum Myśli Jana Pawła II regularnie organizuje wydarzenia kulturalne i popularyzatorskie. Wśród nich znalazło się wiele przedsięwzięć wystawienniczych m.in. wystawa „Jan Paweł II – człowiek z wolności” zaprezentowana w 2019 r. w związku z 100. rocznicą odzyskania niepodległości przez Polskę oraz 40. rocznicą wyboru kardynała Wojtyły na papieża czy wystawa „Jan Paweł II. Źródła” przygotowywana wspólnie z Muzeum Historii Polski w Warszawie z okazji Światowych Dni Młodzieży w 2016 r. Z okazji 100. rocznicy urodzin Karola Wojtyły Centrum przygotowało wystawę "Karol Wojtyła. Narodziny" w nowoczesnej formule "ready-to-print". Od 2020 roku Centrum jest również partnerem międzynarodowej platformy Google Arts&amp;Culture, na której publikuje swoje zasoby online i wystawy.
jp2online.pl – największa baza wiedzy o Janie Pawle II.
W 2020 r. - z okazji 100. rocznicy urodzin Karola Wojtyły - Centrum uruchomiło portal zawierający dokumenty archiwalne, fotografie, materiały audiowizualne oraz teksty związane z Janem Pawłem II. Część zasobów można pobrać i wykorzystać do celów niekomercyjnych. W ramach projektu w latach 2016-2020 Centrum opracowało i przygotowało do udostępnienia: 16.000 stron dokumentów archiwalnych, 5.000 fotografii, 100.000 minut nagrań radiowych oraz 700 godzin nagrań video. Uzupełnieniem portalu jest multimedialny biogram Karola Wojtyły zawierający unikatowe materiały archiwalne. Biogram oraz portal jp2online.pl dostępne są w wersji polskiej, angielskiej, hiszpańskiej i ukraińskiej.
Obchody 2 kwietnia.
W każdą kolejną rocznicę śmierci Jana Pawła II Centrum organizuje kampanie społeczne mające upamiętnić zmarłego papieża i zwrócić uwagę społeczeństwa na wybrany element jego nauczania. W Warszawie odbywają się wówczas konferencje naukowe, wystawy plenerowe, przedstawienia teatralne, happeningi społeczne, czuwania modlitewne.
Cytaty JP2.
Aplikacja multimedialna stworzona przez Centrum zawierająca wybrane cytaty z nauczania i myśli Jana Pawła II. Celem narzędzia jest popularyzacja idei papieża oraz przybliżenie jego sylwetki. Aplikacja dostępna jest na systemach Android i iOS.
Dziedziniec Dialogu.
Projekt jest elementem odbywającego się w różnych miastach europejskich od 2011 r. cyklu spotkań „Dziedziniec Pogan”, organizowanego przez Papieską Radę ds. Kultury. Gościł on już w takich miastach jak Paryż, Barcelona, Sztokholm czy Asyż, za każdym razem wywołując niezwykle pozytywne komentarze i reakcje. „Dziedziniec” jest pomyślany jako przestrzeń dialogu wierzących z ateistami, agnostykami i obojętnymi religijnie. Inicjatorem tych spotkań był Benedykt XVI, który w ten sposób kontynuował nauczanie św. Jana Pawła II.
Dotychczasowe edycje „Dziedzińca Dialogu” odbyły się w 2013, 2015 i w 2017 r. W debatach i spotkaniach uczestniczyli artyści, intelektualiści, naukowcy i duchowni, których rozmowy śledzili mieszkańcy stolicy i goście. Wydarzeniom towarzyszyły patronaty ważnych instytucji życia społecznego w Polsce, w tym patronat Prezydenta RP.
Polska wersja „Dziedzińca” koncentruje się głównie na zagadnieniach dialogu i porozumienia, mającego w Polsce bogate tradycje od czasów wielokulturowej i wieloreligijnej I Rzeczypospolitej, aż po doświadczenia „Solidarności”.
Celem projektu jest umożliwienie wszystkim stronom dialogu przedstawienia swoich stanowisk, które prowadzić ma do zrozumienia wzajemnych racji w najważniejszych problemach dziedziny kultury, nauki i spraw społecznych i wspólnego odkrywania prawdy o otaczającej nas rzeczywistości.
Działalność artystyczna.
Chór Centrum Myśli Jana Pawła II.
Powstał w 2005 roku, po śmierci Jana Pawła II. W latach 2005–2016 Chórem kierowała Zofia Borkowska. Od sierpnia 2016 r. pracuje on pod kierunkiem Jana Krutula.
Zespół, który zgromadził się dla Jana Pawła II, pragnie poprzez muzykę wspólnie wprowadzać piękno i inspirować swoich słuchaczy do poszukiwania „nowych epifanii piękna”, o których Jan Paweł II pisał w "Liście do artystów". Ma w swoim repertuarze wiele utworów dedykowanych Ojcu Świętemu i inspirowanych jego nauczaniem. Są wśród nich m.in. "Litania do św. Jana Pawła II" na solistów, chór i orkiestrę, a także chóralne dzieła sakralne kompozytorów polskich, m.in. Pawła Łukaszewskiego, Henryka Mikołaja Góreckiego, Juliusza Łuciuka oraz twórców młodego pokolenia. Chór współpracuje też z twórcami muzyki rozrywkowej, m.in. Mateuszem Pospieszalskim, nie stroni również od eksperymentów muzycznych takich jak hymny Światowych Dni Młodzieży w jazzowych aranżacjach. Co roku bierze udział w Festiwalu Nowe Epifanie.
Obok licznych koncertów i nagrań chór rokrocznie organizuje akcję „PoKolędzie JP2”, w której – dzięki współpracy z innymi zespołami – podtrzymuje staropolską tradycję kolędowania, dzieląc się radością Bożego Narodzenia z mieszkańcami domów opieki społecznej, domów dziecka, chorymi w szpitalach itp. Od trzech lat, we współpracy z Ministerstwem Kultury i Dziedzictwa Narodowego, chór realizuje też projekt „Jan Paweł II – pamięć dostępna”, docierając z papieskim przesłaniem do miejscowości o ograniczonym dostępie do kultury.
Chór jest laureatem licznych konkursów i festiwali, a do ostatnich jego sukcesów należą: Grand Prix, I nagroda i nagroda specjalna w konkursie "Music Everywhere" w Gdańsku (2017), III nagroda w konkursie "Musica Vera" w Toruniu (2017) oraz I miejsce na "VI Międzynarodowym Konkursie Carmen Fidei" w Goniądzu (2019). Zespół współpracował ze znakomitymi solistami, jak Andrea Bocelli, Agata Zubel, Urszula Kryger, Robert Gierlach, Tadeusz Szlenkier. W dorobku fonograficznym chóru znajdują się płyty z kołysankami i kolędami, "Oratorium o Sercu Maryi" Pawła Bębenka, a także teledyski: piosenka dla Aleppo "Rozbitkowie" czy napisany na kanonizację Jana Pawła II utwór "Pod prąd"
Festiwal Nowe Epifanie.
Warszawski wielkopostny festiwal, którego organizatorem jest Centrum Myśli Jana Pawła II, a współtwórcami byli Piotr Duda i Marek Pasieczny, istnieje od 2008 r. Jego pierwotna nazwa „Gorzkie Żale” odwołuje się do nabożeństwa, ułożonego w XVIII w. przez patrona stolicy – bł. Władysława z Gielniowa – i śpiewanego w każdą niedzielę Wielkiego Postu.
Nazwa „Nowe Epifanie”, dodana w 2016 r., nawiązuje do „nowych epifanii piękna”, o których pisał Jan Paweł II w "Liście do artystów"(1999). Jako polski poeta i dramatopisarz Papież patronuje Festiwalowi, który łączy duchowość i sztukę. Epifania to objawienie, a jednocześnie olśnienie i zachwyt ukazaniem się w świecie tego, co boskie i wieczne. Także to, co najpiękniejsze i nieśmiertelne w sztuce europejskiej, zainspirowane zostało objawieniem przemieniającej mocy i piękna zmartwychwstania Chrystusa, Boga i człowieka, nieprzedstawialnego w przedstawionym. Nowa epifania piękna, w każdym wydarzeniu festiwalowym, jest również ambitnym celem naszej wspólnej wielkopostnej pokuty artystycznej – poszerzającej percepcję i uzdrawiającą serca, zaślepione przywiązaniem do tego, co ziemskie tylko i przyziemne, co widzą oczy na co dzień.
Festiwal łączy w sobie średniowieczne misteria z awangardowymi nieraz inscenizacjami, wydarzenia parateatralne, takie jak performance lub happening kulinarny, z teologiczną dyskusją o filmie, tradycyjne ludowe pieśni religijne i muzykę współczesną, sztuki wizualne i warsztaty plastyczne dla dzieci.
Ważnym elementem Festiwalu są premiery i nowe wykonania dawnych utworów. Coraz więcej wydarzeń festiwalowych powstaje w koprodukcji Centrum z teatrami oraz instytucjami kultury, w Polsce i za granicą, z parafiami i kościołami.
Każda edycja Festiwalu (nie było go w latach 2011 i 2015) ma własny motyw, który jest inspiracją dla zaproszonych do współpracy artystów, a jednocześnie wspólnym mianownikiem festiwalowych wydarzeń. Są to motywy biblijne i wielkopostne, jak "krzyż" (2008), "kuszenie" (2009), "śmierć" (2012), "40 dni na pustyni"(2014) lub powiązane z nimi utwory literackie, jak „Piekło” Dantego (2010) czy „Faust” Goethego (2013), a ostatnio proste i uniwersalne, ale też wieloznaczne symbole, jak "skrzyżowanie" (2016), "matka" (2017), "król" (2018), "Judasz" (2019), "Maria Magdalena / Nie dotykaj mnie" (2020), "Któż zdoła się ostać? / apokalipsa" (2021).
Festiwal Muzyka Wiary – Muzyka Pokoju.
Jest to przestrzeń improwizacji i innego niż dotychczas spojrzenia na muzykę sakralną wielu kultur. Festiwal nawiązuje do spotkań międzyreligijnych w Asyżu, które Jan Paweł II zainicjował w 1986 r. oraz do tradycji wielokulturowych Rzeczypospolitej Polskiej. Festiwal tworzy przestrzeń artystycznych poszukiwań dla twórców, którzy są otwarci na tradycje różnych kultur i religii, i którzy jednocześnie chcą te tradycje wyrazić współczesnymi środkami.
Do tej pory odbyły się cztery edycje Festiwalu – w 2017, 2018, 2019 oraz 2020 r. Dyrektorem artystycznym festiwalu jest Miron Zajfert.
Działalność wydawnicza.
Centrum prowadzi aktywną działalność wydawniczą, w ramach której wydaje publikacje książkowe związane głównie, choć nie tylko, ze swoim patronem – Janem Pawłem II.
Do tej pory Centrum wydało lub było współwydawcą ponad 30 publikacji. Wśród nich znaleźć można teksty o charakterze naukowym oraz dydaktycznym dotyczące działalności i myśli papieża oraz teologii i filozofii.
Biblioteka Centrum Myśli Jana Pawła II.
Biblioteka Centrum Myśli Jana Pawła II to specjalistyczny księgozbiór w całości poświęcony osobie i nauczaniu Jana Pawła II. Gromadzi książki, czasopisma, wydawnictwa ciągłe i okolicznościowe poświęcone Ojcu Świętemu oraz dokumentujące przebieg jego pontyfikatu. Wśród zbiorów znajdują się publikacje obcojęzyczne (m.in. w języku angielskim, włoskim, hiszpańskim) oraz kolekcja płyt CD i DVD z nagraniami papieskimi. Wśród materiałów biblioteki są też multimedia – wspomnienia świadków pontyfikatu i życia Karola Wojtyły – Jana Pawła II (dawna Mediateka). Obecnie mediateka to ponad 360 wywiadów, czyli łącznie ponad 500 godzin nagrań z osobami, które spotkały osobiście w swoim życiu Jana Pawła II.
Łącznie zbiory Biblioteki obejmują ponad 7300 egzemplarzy.

</doc>
<doc id="1130986" url="https://pl.wikipedia.org/wiki?curid=1130986" title="3 Pułk Piechoty Liniowej">
3 Pułk Piechoty Liniowej

3 Pułk Piechoty Liniowej – polski pułk piechoty okresu Królestwa Kongresowego.
Formowanie i zmiany organizacyjne.
Sformowany w 1815.
W latach 1819-1820 stacjonował w garnizonie Radom. 12 października 1827 nazywany został "Pułkiem Piechoty Liniowej Jego Cesarzewiczowskiej Mości Wielkiego Xięcia Konstantego N°. 3". Car Mikołaj I Romanow ofiarował bowiem ten pułk swojemu synowi tuż po jego narodzeniu. Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych. Stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 20050 żołnierzy. W czasie wojny przewidywano rozwinięcie pułku do czterech batalionów po 8 kompanii każdy. Pierwsze dwie kompanie pułku były kompaniami wyborczymi, czyli grenadierską i woltyżerską, pozostałe centralnymi zwane fizylierskimi, czyli strzeleckimi .
W każdym batalionie etatu wojennego tworzono na bazie jednej z nowo powstałych kompanii kompanię woltyżerską.
Wchodził w struktury 2 Dywizji Piechoty. W momencie wybuchu powstania listopadowego stacjonował w Lublinie. Po wybuchu powstania listopadowego zreorganizowano piechotę. Pułk wszedł w skład zreorganizowanej 2 Dywizji Piechoty. 26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 1 Brygadzie 5 Dywizji Piechoty.
Dyslokacja pułku.
Miejsca dyslokacji pododdziałów pułku w 1830:
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki
W 1831 roku, w czasie wojny z Rosją, żołnierze pułku otrzymali 26 złotych i 44 srebrne krzyże Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety i tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet. 
Umundurowanie piechura składało się z granatowej kurtki i spodni - zimą sukiennych granatowych, latem płóciennych białych. Żołnierze pułku mieli naramienniki żółte, numer dywizji (2) czerwony. oraz żółte wyłogi i kołnierz oraz białe pasy (jak cała piechota linowa). Używano wysokich czapek o okrągłych denkach (tzw. kaszkiety) z białymi sznurami (kordonami) oraz pomponami (w kompaniach fizylierskich) lub kitami (w kompaniach grenadierskich). Po reformie w roku 1826 wprowadzono pantalony zapinane na guziki oraz nowe, wyższe kaszkiety bez kordonów. Na kaszkiecie znajdowała się blacha z orłem i numerem pułku. W razie niepogody noszono szare, sukienne płaszcze, długie do kostek, z żółtymi kołnierzami i niebieskimi naramiennikami, zaś na kaszkiet, po zdjęciu kordonów i pomponu (kity) zakładano ceratowy pokrowiec. Od 1828 roku pierwsza kompania posiadała na naramienniku W. X. K. (Wielki Xiążę Konstanty). Utworzone w grudniu 1830 roku 3. i 4. batalion pułku nie miał kaszkietów, lecz okrągłe furażerki bez daszka, ze zmniejszonym denkiem w celu łatwiejszego odróżniania ich od rosyjskich.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – czarne z żółtym, a w rogach płata królewskie inicjały: A I, później M I z koroną, otoczone wieńcami laurowymi.

</doc>
<doc id="1130991" url="https://pl.wikipedia.org/wiki?curid=1130991" title="Konwektor">
Konwektor



</doc>
<doc id="1130994" url="https://pl.wikipedia.org/wiki?curid=1130994" title="Fioletowe trójkąty">
Fioletowe trójkąty

Fioletowe trójkąty () – brytyjski film dokumentalny z 1991 roku.
Film zrealizowany przez brytyjską wytwórnię "Starlock Pictures" dla telewizji "TVS Television Ltd", był emitowany w serii "The Human Factor". Towarzystwo Strażnica uzyskało prawa do kopiowania i dystrybucji filmu.
Przedstawia on historię niemieckiej rodziny Kusserow z Bad Lippspringe, której wszyscy członkowie byli Świadkami Jehowy, ich niezłomną postawę, relacje z życia, więzienie za odmowę odbywania służby wojskowej w okresie hitleryzmu (kara śmierci/obóz koncentracyjny dla mężczyzn) i ich trwanie przy poglądach religijnych Świadków Jehowy, grożące więzieniem i obozem koncentracyjnym tak mężczyznom, jak i kobietom.
Obecnie jest on wyświetlany w 32 językach: angielskim, bułgarskim, chorwackim, czeskim, chińskim (kantońskim i mandaryńskim), duńskim, estońskim, fińskim, francuskim, greckim, hiszpańskim, holenderskim, indonezyjskim, japońskim, koreańskim, litewskim, malgaskim, niemieckim, norweskim, polskim, portugalskim (Europa i Brazylia), rosyjskim, rumuńskim, serbskim, słowackim, słoweńskim, szwedzkim, ukraińskim, węgierskim i włoskim. Dostępny w wersji VHS i DVD oraz w języku angielskim w serwisie internetowym jw.org.
Biografia rodziny Kusserow.
Franz (urzędnik pocztowy, urodzony w 1882) i Hilda (nauczycielka, urodzona w 1888) Kusserow pobrali się w roku 1911, a od chwili swego chrztu w roku 1924 byli gorliwymi Badaczami Pisma Świętego (Świadkami Jehowy). W roku 1931 Franz przyjął propozycję Towarzystwa Strażnica, by z całą rodziną przeprowadzić się z Lüdenscheid tam, gdzie jeszcze nie było zboru Świadków Jehowy. Jedenastoosobowa rodzina zamieszkała w Bad Lippspringe. Na obu szczytowych ścianach domu widniał duży złoty napis: "CZYTAJCIE „ZŁOTY WIEK”" (obecne „Przebudźcie się!”). Rodzice poświęcali czas dzieciom, ucząc je poznawać Biblię oraz gry na instrumentach muzycznych. Rodzina brała udział w działalności kaznodziejskiej. Nauczyciele żądali, aby dzieci pozdrawiały flagę, śpiewały nacjonalistyczne pieśni i podnosiły rękę, wołając: „Heil Hitler!”. Młodzi Kusserowie tego nie czynili.
Wiosną 1933 roku Gestapo kazała zamalować napisy na ścianach domu. W okresie między rokiem 1933 a 1945 gestapo przeprowadziło w domu 18 rewizji, szukając ukrytych publikacji Świadków Jehowy. Pomimo zakazu rodzina nadal prowadziła działalność kaznodziejską. Franz i Hilda znaleźli się wśród setek niemieckich Świadków Jehowy aresztowanych w roku 1936. Zostali osadzeni w więzieniu w Paderborn. W roku 1937 cała rodzina po raz ostatni była razem. W tym samym 1937 roku w tragicznym wypadku na basenie zginął jeden z synów – Siegfried.
Wiosną 1939 roku trzynastoletnią Magdalene, dziewięcioletniego Hansa-Wernera oraz siedmioletniego Paula-Gerharda siłą umieszczono w zakładzie wychowawczym w Dorsten. Po kilku miesiącach cała trójka została przejęta przez gestapo i przetransportowana do Nettelstadt koło Minden, gdzie mieściła się szkoła specjalna, w której wpajano uczniom zasady narodowego socjalizmu. Odwiedziny najbliższych były zabronione. Hilda szukała różnych sposobów, by podtrzymać swoje dzieci na duchu. Wysyłała im potajemnie listy, a raz w ukryciu udało jej się z nimi spotkać i porozmawiać. Później dzieci rozdzielono i wywieziono do różnych miejscowości.
Jesienią 1939 roku Wilhelm za odmowę służby wojskowej w armii hitlerowskiej został uwięziony. 2 kwietnia 1940 Wilhelm został skazany na śmierć, a 27 kwietnia 1940 w parku szpitalnym w Münster został publicznie rozstrzelany. Krótko przed egzekucją spotkał się ze swoją mamą i siostrą Magdalene. Adolf Hitler odrzucił jego trzy apelację od wyroku śmierci i osobiście podpisał nakaz egzekucji. Gdy przed egzekucją zawiązywano mu oczy, odmówił podpisania oświadczenia o wyrzeczeniu się swojej wiary. Napisał list do rodziny: „Drodzy, dobrze wiecie ile dla mnie znaczycie. Uświadamiam to sobie, ilekroć spoglądam na naszą rodzinną fotografię. Jak dobrze było nam razem! Nade wszystko musimy miłować Boga, gdyż tak nam nakazał nasz Wódz, Jezus. On nas za to nagrodzi”. Prawnik Wilhelma, dr Rother napisał do rodziny: „Odbyłem długie rozmowy z Waszym synem i podziwiam jego wiarę. Ani na chwilę nie zachwiał się pod naciskiem. Przyjął informację o egzekucji i odmówił zmiany swej decyzji oraz wyrzeczenia się wiary. Wziąłem go za rękę i powiedziałem: 'Okazał się pan niezwykle silny, niech pan będzie tak silny aż do końca'. On z uśmiechem odpowiedział: 'Proszę się nie martwić. Zyskuję życie wieczne. To tylko zmiana'. Kazał przekazać Wam pozdrowienia. Stał w obliczu śmierci z podniesioną głową i zginął na miejscu. Jego postawa do głębi poruszyła skład sędziowski oraz wszystkich nas obecnych. Umarł nie sprzeniewierzywszy się swoim przekonaniom”.
Hilda, natychmiast pojechała do więzienia i zażądała wydania zwłok syna, żeby go pochować. Powiedziała rodzinie: „Damy wielkie świadectwo ludziom, którzy go znali”. Uzyskała pozwolenie na wydanie zwłok oraz czterodniową przepustkę więzienną dla swego męża, by mógł uczestniczyć w pogrzebie. Podczas pogrzebu Karl-Heinz wygłosił okolicznościowe krótkie przemówienie, za co kilka tygodni później został bez osądzenia umieszczony w obozie koncentracyjnym – najpierw w KL Sachsenhausen, a potem KL Dachau.
Do tego czasu Franz dwukrotnie znalazł się w więzieniu. Zwolniono go 16 sierpnia 1940, ale osiem miesięcy później został skazany po raz trzeci i osadzony w zakładzie karnym w Kassel-Wehlheiden. Podczas krótkiego pobytu na wolności, jego troje dzieci: 19-letnia Hildegard, 18-letni Wolfgang i 16-letnia Magdalena zostały ochrzczone.
W roku 1941 Franz został aresztowany wraz z żoną i córką Hildegard. 17-letnia Magdalena została osadzona w więzieniu dla młodocianych w miejscowości Vechta. Została tam umieszczona w izolatce. Po sześciu miesiącach uwięzienia odrzuciła możliwość uzyskania wolności w zamian za podpisanie oświadczenia o wyrzeczeniu się religii. Cztery miesiące później została przewieziona do obozu koncentracyjnego KL Ravensbrück. Tam zaopiekowała się nią Gertrud Pötzinger (żona Martina Pötzingera). Wkrótce w tym obozie doszło do spotkania Hildy i jej córek Magdalene i Hildegard. W obozach koncentracyjnych Świadkowie Jehowy jako oznaczenie nosili "fioletowy trójkąt". Karl-Heinz, Annemarie i Waltraud również zostali uwięzieni, a Elisabeth, Hans-Werner i Paul-Gerhard zostali przymusowo umieszczeni w nazistowskich ośrodkach poprawczych.
Waltraud, pracując w kwiaciarni w Paderborn, przez 8 pierwszych dni pracy, jako Świadek Jehowy odmawiała witania klientów pozdrowieniem „Heil Hitler” za co została aresztowana i odesłana do pracy przy produkcji amunicji. Odmówiła pracy na rzecz wojny, za co została przewieziona do obozu koncentracyjnego.
W roku 1942 został aresztowany również 20-letni Wolfgang. Przed trybunałem wojskowym oświadczył: „Zostałem wychowany jako Świadek Jehowy zgodnie ze słowem Boga zawartym w Piśmie Świętym. Największe i najświętsze prawo, które dał On ludzkości, brzmi: ‛Miłuj Boga twego ponad wszystko, a bliźniego swego jak siebie samego’. Inne przykazanie powiada: ‛Nie zabijaj’. Czyżby Stwórca kazał to wszystko spisać dla drzew? Jezus i jego naśladowcy byli prześladowani i podobnie jest dzisiaj. Gdyby Chrystus żył na ziemi w naszych czasach, byłby prześladowany tak jak wtedy”.
Półtora roku po chrzcie, 27 marca 1942, w swej celi więziennej w Berlinie, Wolfgang napisał do rodziny następujący list pożegnalny:
„Teraz ja, Wasz trzeci syn i brat, muszę jutro rano Was opuścić. Ale nie martwcie się, bo przyjdzie czas, że znów będziemy razem. (...) Jaka to będzie radość, gdy ponownie się zobaczymy! (...) Na razie jesteśmy siłą rozłączeni i każdy przechodzi własną próbę, ale zostanie nam to nagrodzone”.
Hitler uznał, że osoba, która ze względu na sumienie odmawia służby wojskowej, nie zasługuje na rozstrzelanie. Wyrok na Wolfgangu wykonano przez ścięcie gilotyną w Brandenburgu.
W roku 1944 aresztowano Annemarie, która w Berlinie prowadziła w domu rozmowy na temat Biblii. Ona – jak wszyscy z jej rodziny – również odmówiła podpisania „Oświadczenia” o wyrzeczeniu się wiary.
Po zakończeniu wojny ocaleli członkowie rodziny powrócili do domu. W roku 1946 Magdalena i Elisabeth zostały pionierami specjalnymi, a Annemarie i Paul-Gerhard – pionierami stałymi. W roku 1951 pionierką została Hilda. W roku 1960 Hilda, Annemarie, Waltraud i Hildegard przeprowadziły się w okolice Frankfurtu nad Menem, gdzie działały w zborze angielsko- i włoskojęzycznym. W październiku 1946 roku 28-letni Karl-Heinz zmarł na gruźlicę. Franz zmarł w lipcu 1950 roku, Hilda i Hildegard – w roku 1979, Elisabeth – w roku 1980, Annemarie – w roku 2005, a Paul Gerhard – w październiku 2022 roku.
Paul-Gerhard, był wolontariuszem w drukarni niemieckiego Biura Oddziału, a w roku 1952 został absolwentem 19 klasy Szkoły Gilead. W roku 1948 Magdalena została wolontariuszką w Biurze Oddziału w Wiesbaden. W 1950 roku wyszła za mąż za George’a Reutera, misjonarza Szkoły Gilead w Togo i w Luksemburgu. Magdalena i George działali w południowej Hiszpanii.
24 czerwca 2020 roku przy Arminiusstrasse 22 w Bad Lippspringe odsłonięto 13 stolpersteinów członków rodziny Kusserow.

</doc>
<doc id="1130997" url="https://pl.wikipedia.org/wiki?curid=1130997" title="Thierry Lhermitte">
Thierry Lhermitte

Thierry Michel Lhermitte (ur. 24 listopada 1952 w Boulogne-Billancourt) – francuski aktor, scenarzysta i producent filmowy, teatralny i telewizyjny, najbardziej znany z ról komediowych.
Życiorys.
Kariera.
Zaczynał w latach 70. na estradzie w komediowej trupie Le Splendid, gdzie tańczył, śpiewał i zabawiał widownię dowcipami. Jego partnerami ze sceny i byli przyjaciele ze szkoły śrebniej – Christian Clavier, Gérard Jugnot i Michel Blanc. Dla kina odkrył go Bertrand Tavernier. Debiutował w kinowej komedii "Rok 1" ("L'An 01", 1973) u boku Gérarda Depardieu. Po kilku mało znaczących filmach, pierwszą większą rolę zagrał w gorzkim, satyrycznym obrazie "Zepsute dzieci" ("Des enfants gâtés", 1977) z Michelem Piccoli. Sukces przyniosła mu komedia "Opaleni" ("Les Bronzés", 1978), a jej sequel "Opaleni na nartach" ("Les Bronzés font du ski", 1979) także cieszył się powodzeniem. Krytycy nazwali go wówczas „nieśmiałym (niektórzy nawet używali określenia: spłoszonym) amantem”. Jego role nieco roztargnionych, cichych młodych bohaterów budziły sympatię i miały wdzięczną publiczność; z tego okresu pochodzi dramat "Bankierka" ("La Banquière", 1980) z Romy Schneider i melodramat kryminalny "Stella" (1983), gdzie zagrał z zaskakującą intensywnością rolę romantyczną Yvona, który popełnia zbrodnię z miłości. W 1981 roku został uhonorowany nagrodą im. Jeana Gabina.
Dojrzałość jego talentu, opanowanie błyskotliwego stylu komediowego potwierdzają filmy Claude’a Zidi "Skorumpowani" ("Les Ripoux", 1984) i sequel "Skorumpowani 2" ("Ripoux contre ripoux", 1990), "Królowie gagu" ("Les Rois du gag", 1985) z udziałem Michela Serraulta i "Jackpot!" ("La Totale", 1991). W zwariowanej komedii wojennej "Fucking Fernand" (1987) zagrał brawurowo niewidomego Fernanda, który dziedziczy fabrykę okularów i w spółce z pewnym kryminalistą dokonuje niebywałych wyczynów na czarnym rynku podczas najgorętszego okresu drugiej wojny światowej. W 1991 roku zadebiutował jako reżyser komedii "Tajemnice profesjonalizmu doktora Apfelglücka" ("Les Secrets professionnels du Dr Apfelglück").
Na uwagę zasługuje także kreacja zamożnego redaktora Pierre’a Brochanta w komedii "Kolacja dla palantów" ("Le Dîner de cons", 1998) i postać Thierry’ego w melodramacie "A Teraz... Panie i Panowie" ("And now... Ladies and Gentlemen", 2002) u boku Jeremy’ego Ironsa i Patricii Kaas.
Żonaty z Helene, ma dwoje dzieci: dwie córki - Astrée i Louise oraz syna Victora.

</doc>
<doc id="1131000" url="https://pl.wikipedia.org/wiki?curid=1131000" title="5 Pułk Piechoty Liniowej">
5 Pułk Piechoty Liniowej

5 Pułk Piechoty Liniowej – polski pułk piechoty okresu Królestwa Kongresowego.
Formowanie i zmiany organizacyjne.
Sformowany w 1815. Zgodnie z rozkazem gen. Dąbrowskiego, na miejsce zbiórki dawnych żołnierzy 5 pułku piechoty Księstwa Warszawskiego, wyznaczony został Lublin. Nowo powstały 5 pułk piechoty liniowej wszedł w skład I Brygady 1 Dywizji Armii Królestwa Kongresowego.
Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych. Stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. Pierwsze dwie kompanie pułku były kompaniami wyborczymi, czyli grenadierską i woltyżerską, pozostałe centralnymi zwane fizylierskimi, czyli strzeleckimi .
W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię woltyżerską.
Wchodził w struktury 1 Dywizji Piechoty. Po wybuchu powstania listopadowego zreorganizowano piechotę. W pułku utworzono 3 i 4 batalion piechoty.
Pułk wszedł w skład zreorganizowanej 1 Dywizji Piechoty. 26 kwietnia 1831 przeprowadzono kolejną reorganizacje piechoty armii głównej dzieląc ją na pięć dywizji. Pułk pozostał 1 Brygadzie 1 Dywizji Piechoty.
W sierpniu 1831 skreślono ze stanu armii internowaną w Prusach 2 Dywizje Piechoty dowodzoną przez gen. Giełguda. Powstała nowa 6 Dywizja Piechoty. Pułk wszedł w jej skład. W tym też miesiącu wszedł w skład II Korpusu gen. Girolamo Ramorino. Po nieudanych walkach przekroczył granicę Galicji i został przez Austriaków internowany.
Dyslokacja pułku.
Miejsca dyslokacji pododdziałów pułku w 1830:
Walki pułku.
Pułk brał udział w walkach w czasie powstania listopadowego. W momencie wybuchu powstania obie kompanie wyborcze walczyły z piechotą rosyjską pod Arsenałem. W lutym 1831 roku, pułk walczył pod Stoczkiem. W czasie bitwy pod Wawrem pułk zaskoczył i rozbił cztery rosyjskie bataliony straży przedniej Korpusu gen. Rosena.
Pod Grochowem, współdziałając z 4 pułkiem piechoty, powstrzymywał jazdę rosyjską zbliżającą się do Olszynki od strony Kawęczyna. Pod Iganiami, w walce na bagnety zdobył Iganie i opanował most na rzece Muchawce, odcinając w ten sposób drogę odwrotu Rosjan.
Czwarty batalion pułku wziął udział w wyprawie gen. Józefa Dwernickiego na Wołyń, walczył pod Boremlem, a następnie przekroczył wraz z resztą oddziałów polskich granicą austriacką i złożył broń 1 maja w Klebanówce. Pozostałe bataliony pułku uczestniczyły w bitwach pod Firlejem, Lubartowem i Starym Zamościem.
W sierpniu pułk wyruszył w składzie II Korpusu gen. Hieronima Ramorino na Lubelszczyznę. Po starciach pod Szymanowem i Rogożnicą naciskany przez Rosjan Korpus, a w nim 5 ppl przekroczył granicę Galicji i został internowany.
Bitwy i potyczki:
W 1831 roku, w czasie wojny z Rosją, żołnierze pułku otrzymali 29 złotych i 58 srebrnych krzyży Orderu Virtuti Militari nie licząc przedstawionych przez gen. Girolamo Ramorino, lecz nie ogłoszonych.
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety i tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet.
Umundurowanie piechura składało się z granatowej kurtki i sukiennych, białych spodni. Naramienniki niebieskie, numer dywizji (1) żółty. Używano czapek czwórgraniastych. Po reformie w roku 1826 wprowadzono pantalony zapinane na guziki. Czapki czwórgraniaste zastąpiono kaszkietami z czarnymi daszkami i białymi sznurami. Na kaszkiecie znajdowała się blacha z orłem, numer pułku oraz ozdobny pompon.
Żołnierze pułku.
Pułkiem dowodzili:
Oficerowie:
Wielu żołnierzy radomskiego 5 Pułku Piechoty Liniowej zostało odznaczonych Orderem "Virtuti Militari". Byli to:
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – białe z niebieskim, a w rogach płata królewskie inicjały: A I, później M I z koroną, otoczone wieńcami laurowymi.

</doc>
<doc id="1131001" url="https://pl.wikipedia.org/wiki?curid=1131001" title="Kevin Spirtas">
Kevin Spirtas

Kevin Blair Spirtas (ur. 29 lipca 1962 w St. Louis) – amerykański aktor filmowy, telewizyjny i teatralny, najlepiej znany jako Craig Wesley z opery mydlanej "Dni naszego życia" ("Days of Our Lives").
Życiorys.
Wczesne lata.
Urodził się w Saint Louis w stanie Missouri w rodzinie żydowskiej jako syn Sandry i Arnolda Spirtasów. Jego ojciec prowadził firmę budowlaną (specjalizacja rozbiórki), a matka była lokalnym politykiem. Jego dwaj bracia, starszy Joel i młodszy Eric, zawodowo związali się z firmą ojca. Zainteresował się aktorstwem już w szkole średniej Ladue Horton Watkins High School. 
Kariera.
W 1980 występował na scenie jako piosenkarz i tancerz w Palace Show w Six Flags. Finał serialu „One Step” sprawił, że Kevin stał się gwiazdą w St. Louis. Jako osiemnastolatek zadebiutował na Broadwayu pod pseudonimem Kevin Blair (pochodzącym od drugiego imienia) występował w roli Mike’a Costy w musicalu "Chór" ("A Chorus Line") z muzyką Marvina Hamlischa. 
Wkrótce wyjechał do Los Angeles i w latach 1984–1985 grał postać Toma Gallaghera w serialu "Rituals" z udziałem Petera Haskella, Ketty Lester, Kina Shrinera i George’a Lazenby. Następnie został zaangażowany do jednej z głównych ról w horrorze klasy „B” Wesa Cravena "Wzgórza mają oczy II" ("The Hills Have Eyes Part II", 1985). Pod koniec lat 80. Spirtas wsławił się wśród światowych fanów podgatunku slasher jako Nick, bohater filmu grozy "" ("Friday the 13th Part VII: The New Blood", 1988), stający oko w oko z psychopatycznym mordercą Jasonem Voorheesem podczas weekendowego pobytu nad jeziorem Crystal. Od 2 listopada 1989 do 10 czerwca 1990 występował na deskach broadwayowskich jako Warren Sheffield w komedii muzycznej "Spotkamy się w St. Louis" ("Meet Me in St. Louis"). W 1996 otrzymał nagrodę Dramalogue Critics Award za rolę Nicka Brennera w chwalonej przez krytyków komedii "End of the World Party" w Los Angeles Celebration Theatre. 
W ciągu kolejnych lat grywał w filmach kinowych i serialach telewizyjnych. Wystąpił jako Tim Burke w sześćdziesięciu pięciu odcinkach serialu New World Television "Dolina lalek" ("Valley of the Dolls", 1994) z Sally Kirkland i Warrenem Burtonem. Pojawiał się na antenie stacji CBS w operze mydlanej "Żar młodości" ("The Young and the Restless", 1997). 
Jedną ze swoich najbardziej znanych kreacji stworzył w operze mydlanej NBC "Dni naszego życia" ("Days of Our Lives", 1999-2009) jako doktor Craig Wesley, ambitny i bezwzględny chirurg, który potem objął stanowisku szefa personelu w szpitalu uniwersyteckim, a za rolę w 2000 był nominowany do nagrody Soap Opera Digest w kategorii „Najlepszy czarny charakter”. 
W 2008 rola Jonasa Chamberlaina w serialu ABC "Tylko jedno życie" ("One Life to Live") definitywnie uczyniła z niego aktora telewizyjnego. Występował także gościnnie w popularnych serialach, m.in. w "V.I.P." i sitcomie NBC "Przyjaciele" ("Friends"). Był obsadzony w dwóch wąsko dystrybuowanych projektach o tematyce LGBT: "Defying Gravity" (1997) i "Green Plaid Shirt" (1997), a także grał mniejsze role w przebojach kinowych, w tym "Uczeń szatana" ("Apt Pupil", 1998) Bryana Singera z Ianem McKellenem czy fantastycznonaukowym "Daredevil" (2003) z Benem Affleckiem i Colinem Farrellem.
Od 16 października 2003 do 12 września 2004 zastąpił Hugh Jackmana w roli Petera Allena w musicalu broadwayowskim "Chłopiec z Oz" ("The Boy From Oz"). W 2006 jako twórca musicalu nagrał album "Night &amp; Days". W 2010 był nominowany do nagrody Drama Desk i Tony Award za produkcję sztuki "Finian's Rainbow" w kategorii „wybitne odrodzenie musicalu”. W 2017 zdobył Tony Award za produkcję musicalu "Dear Evan Hansen" w kategorii „najlepszy musical”.
Życie prywatne.
Jest osobą homoseksualną. W książce "Crystal Lake Memories", powstałej jako dokument o serii "Piątek, trzynastego", członkowie obsady cyklu grozy nazywają go otwarcie gejem. 

</doc>
<doc id="1131004" url="https://pl.wikipedia.org/wiki?curid=1131004" title="Spójność (informatyka)">
Spójność (informatyka)



</doc>
<doc id="1131007" url="https://pl.wikipedia.org/wiki?curid=1131007" title="Parafia Świętej Trójcy w Kaszewicach">
Parafia Świętej Trójcy w Kaszewicach

Parafia Świętej Trójcy w Kaszewicach – parafia w dekanacie szczercowskim archidiecezji łódzkiej, w powiecie bełchatowskim.
Parafia graniczy z parafiami w: Szczercowie i Chabielicach (spośród dekanatu szczercowskiego), Klukach (spośród dekanatu zelowskiego), Bełchatowie-Grocholicach (spośród dekanatu bełchatowskiego) oraz Kleszczowie i Łękińsku (spośród dekanatu sulmierzyckiego należącego do archidiecezji częstochowskiej).
Parafia zrzesza ok. 2050 wiernych z miejscowości: Kaszewice, Ścichawa, Kaszewice-Kolonia, Kurnos Drugi, Borki, Kuźnica Kaszewska, Nowy Janów, Słupia, Zarzecze, Trząs, Żelichów, Kawalce, Chmielowiec, Sadulaki, Żar.
Parafia w Kaszewicach została erygowana w roku 1862 przez biskupa włocławskiego Jana Michała Marszewskiego. Kościół parafialny został wzniesiony 1612 r. z fundacji Mikołaja Koniecpolskiego, właściciela Kaszewic. Przed erygowaniem parafii w Kaszewicach był kościołem filialnym parafii w Parznie.
Oprócz kościoła parafialnego na terenie parafii znajduje się też kaplica w Żarze.

</doc>
<doc id="1131008" url="https://pl.wikipedia.org/wiki?curid=1131008" title="Dostępność (informatyka)">
Dostępność (informatyka)

Dostępność () – właściwość określająca, że zasób systemu teleinformatycznego jest możliwy do wykorzystania na żądanie, w założonym czasie, przez podmiot uprawniony do pracy w systemie teleinformatycznym.
Stanowi jedną z podstawowych właściwości bezpieczeństwa informacji.

</doc>
<doc id="1131011" url="https://pl.wikipedia.org/wiki?curid=1131011" title="Arló">
Arló

 Arló – wieś i gmina w północno-wschodniej części Węgier, w pobliżu miasta Ózd.
Położenie.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131012" url="https://pl.wikipedia.org/wiki?curid=1131012" title="Bánréve">
Bánréve

 Bánréve – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.
W miejscowości znajdują się drogowe i kolejowe przejście graniczne ze Słowacją.

</doc>
<doc id="1131013" url="https://pl.wikipedia.org/wiki?curid=1131013" title="Borsodbóta">
Borsodbóta

Borsodbóta – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131014" url="https://pl.wikipedia.org/wiki?curid=1131014" title="Borsodszentgyörgy">
Borsodszentgyörgy

Borsodszentgyörgy – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131015" url="https://pl.wikipedia.org/wiki?curid=1131015" title="Bükkmogyorósd">
Bükkmogyorósd

 Bükkmogyorósd – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131016" url="https://pl.wikipedia.org/wiki?curid=1131016" title="Jeannie Ortega">
Jeannie Ortega

Jeannette "Jeannie" Ortega (ur. 19 listopada 1986, Nowy Jork) – amerykańska wokalistka, aktorka, tancerka oraz autorka tekstów.
Filmografia.
 

</doc>
<doc id="1131020" url="https://pl.wikipedia.org/wiki?curid=1131020" title="Giro di Lombardia 2007">
Giro di Lombardia 2007

101. edycja Giro di Lombardia odbyła się 20 października 2007 roku. Trasa wyścigu liczyła 242 km i przebiegała wokół jeziora Como we Włoszech. Wyścig ukończyło 104 kolarzy, a zwycięzcą okazał się Włoch, Damiano Cunego.

</doc>
<doc id="1131021" url="https://pl.wikipedia.org/wiki?curid=1131021" title="Csernely">
Csernely

Csernely – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131022" url="https://pl.wikipedia.org/wiki?curid=1131022" title="Csokvaomány">
Csokvaomány

Csokvaomány – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131023" url="https://pl.wikipedia.org/wiki?curid=1131023" title="Domaháza">
Domaháza

 Domaháza – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131024" url="https://pl.wikipedia.org/wiki?curid=1131024" title="Dubicsány">
Dubicsány

 Dubicsány – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131025" url="https://pl.wikipedia.org/wiki?curid=1131025" title="Farkaslyuk">
Farkaslyuk

 Farkaslyuk – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131026" url="https://pl.wikipedia.org/wiki?curid=1131026" title="Gömörszőlős">
Gömörszőlős

Gömörszőlős – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131028" url="https://pl.wikipedia.org/wiki?curid=1131028" title="Hangony">
Hangony

 Hangony – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131029" url="https://pl.wikipedia.org/wiki?curid=1131029" title="Hét">
Hét

 Hét – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131030" url="https://pl.wikipedia.org/wiki?curid=1131030" title="Járdánháza">
Járdánháza

 Járdánháza – wieś i gmina w północno-wschodniej części Węgier, w pobliżu miasta Ózd.
Położenie.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131032" url="https://pl.wikipedia.org/wiki?curid=1131032" title="Kelemér">
Kelemér

Kelemér – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131033" url="https://pl.wikipedia.org/wiki?curid=1131033" title="Királd">
Királd

 Királd – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131034" url="https://pl.wikipedia.org/wiki?curid=1131034" title="Just One Last Dance">
Just One Last Dance

Just One Last Dance – drugi singel promujący trzeci studyjny album Key to My Soul niemieckiej wokalistki Sarah Connor. Autorami utworu, a zarazem głównymi producentami, są Kay Denar i Rob Tyger, odpowiedzialni za największe hity Connor.
Kompozycja została nagrana w duecie z liderem boysbandu Natural, Marcem Terenzim. Utwór został wydany jako drugi singel promujący album, około pół roku po pierwszym singlu (Music Is the Key), ze względu na ciążę Connor.
Singel zadebiutował na #1 miejscu niemieckiego notowania najczęściej kupowanych singli, stając się 3. singlem Connor, który osiągnął tę pozycję.
W Austrii i Szwajcarii utwór zadebiutował na #15 pozycji oficjalnych notowań tych krajów. Najlepsze pozycje jakie osiągnął na tych notowaniach to #5 w Austrii i #8 w Szwajcarii. W czerwcu kompozycja zadebiutowała na oficjalnym notowaniu singli w Rosji, na pozycji #19. W drugim tygodniu uzyskał najwyższe #15 miejsce, a w 4 z kolei wypadł całkowicie z notowania. Dobra sprzedaż w krajach europejskich, pozwoliła dotrzeć na #13 miejsce w notowaniu European Hot Top100 oraz na #29 w notowaniu Official World Top 100.
Dzięki wysokim pozycjom w Niemczech, Szwajcarii i Austrii, singel zajął pozycje w Top 100 podsumowującym rok 2004 w tych krajach.
Kompozycja.
Utwór w większej części zawiera elementy z muzyki soul i ballad oraz w mniejszej części z melodic. W albumowej oraz teledyskowej wersji, kompozycja zostaje otwarta słowami: „Tylko ostatni taniec, kochanie, tylko ostatni taniec”, po czym artystka zaczyna śpiewać kwestię pierwszej zwrotki:” Poznaliśmy się nocą w hiszpańskiej kawiarni, Patrzyłam w twe oczy i całkowicie nie wiedziałam co powiedzieć...”. W wersji 'collage radio version’ utwór został pozbawiony pierwszego fragmentu i kompozycja zaczyna się słowami pierwszej zwrotki. Dodatkowo wersja 'collage radio version’ została wzbogacona o dodatkowe kwestie grane na gitarze.
'Album version’ zostało pozbawione całkowicie głosu ówczesnego męża piosenkarki, Marca.
Piosenka zostaje zamknięta potrójną sentencją wymawianą przez Connor: „Tylko ostatni taniec, tylko ostatni taniec, tylko ostatni taniec”.
Ocena.
Kilka dni po oficjalnym wydaniu albumu Key To My Soul, na portalu „cdstars.de” pojawiła się recenzja odnośnie do owego albumu. Recenzent wspominając o kompozycji „Just One Last Dance” śmiało wysunął wniosek, iż jest to „połączenie ze sobą utworów, „From Sarah with Love” i „Skin on Skin”. Powiedział także, iż kompozycja „swobodnie będzie się przemieszczać po listach przebojów całego świata”.
Z kolei recenzja wystawiona przez portal „laut.de” określa kompozycję jako „kiczowatą, poprzez aksamitną i lubieżną zmianę głosu”
Sukces komercyjny.
Utwór 13 marca 2004 roku zadebiutował na #1 pozycji najczęściej kupowanych singli w Niemczech i stał się trzecim singlem Connor zdobywającym szczyt listy tego kraju oraz szóstym singel w top 10 Niemiec. Przez 16 tygodni utrzymywał się w top 75 tego kraju i 3 lipca wypadł całkowicie z notowania zajmując jako ostatnią #69 pozycję.
Jednocześnie 13 marca kompozycja zadebiutowała na oficjalnych notowaniach w Austrii i Szwajcarii zajmując #15 pozycję. W Austrii piosenka utrzymywała się przez 17 tygodni na oficjalnym notowaniu singli, zdobywając w 4 i 6 tygodniu najwyższą pozycje – #6. 7 lipca utwór zajął ostatnią pozycję #63 w Top 75 i tydzień później wypadł z notowania. W Szwajcarii kompozycja również przebywała przez 17 tygodni na oficjalnym notowaniu najczęściej kupowanych singli. W 3 i 5 tygodniu z kolei zdobyła najwyższą – #8 pozycję. 11 lipca wypadła z notowania zajmując jako ostatnią #100 pozycję w top 100 Szwajcarii.
5 czerwca 2004 roku "Just One Last Dance" zadebiutowało na oficjalnym notowaniu singli w Rosji stając się drugim singlem Connor zdobywającym pozycję na oficjalnym notowaniu w tym kraju (po From Sarah with Love). Kompozycja debiutując na pozycji #19, tydzień później osiągnęła najwyższą- #15. W 3 z koli tygodniu powróciła na #19 miejsce notowania i w 4 już wypadła całkowicie.
„Just one last dance” jest jak dotąd najwyżej notowanym singlem na notowaniu Airplay w Rosji. Organizowanym przez portal „Tophit.ru” zestawieniu najczęściej odtwarzanych utworów w rozgłośniach radiowych w Rosji, utwór uzyskał pozycję #25 i przebywał na notowaniu przez 34 tygodnie zajmując jako ostatnie #217 miejsce.
Wysokie pozycję w Top 20 krajów europejskich pozwoliły przebywać na oficjalnych notowaniach europejskich („European Top 100” oraz „World Singles Top 100”). Na tym pierwszym singel debiutował 20 marca 2004 roku na pozycji #22 i w 9 z kolei tygodniu uzyskał najwyższa pozycję – #13. Trzy tygodnie później wypadł z notowania, zajmując jako ostatnie #98 miejsce. Na „World Singles Top 100” utwór zadebiutował tydzień później niż na notowaniu „European Top 100”- 27 marca. Przez 10 tygodniu kompozycja utrzymywała się na liście, zajmując w 8 tygodniu swojej obecności najwyższą- #29 pozycję. 3 tygodnie później wypada z notowania, zajmując jako ostatnie, #84 miejsce.
W innych krajach europejskich utwór cieszył się raczej umiarkowanym sukcesem. W Belgii utwór gościł przez 2 tygodnie w propozycjach do oficjalnego notowania, zajmując ostatecznie #66 pozycję notowania. W Czechach singel zadebiutował na pozycji #95 i wypadł z notowania. W 13 z kolei tygodniu powrócił na #82 miejsce i znowu wypadł. 16 tygodni później znowu powrócił, zajmując pozycję #91.
Kompozycja cieszyła się również dużym sukcesem w Polsce, zajmując pozycję w top 10 tego kraju oraz zdobywając jako najwyższą #2 pozycję na notowaniu Poplista organizowanym przez radio RMF FM
Teledysk.
Teledysk do utworu został wyreżyserowany przez Oliviera Summera i wydany w marcu 2004 roku.
Klip przedstawia Sarah Connor jako młodą licealistkę, borykającą się z problemami miłosnymi. Akcja rozgrywa się w różnego rodzaju przestrzeniach; dom Connor, szkoła czy boisko szkolne na którym zostaje rozstrzygnięty rugby pomiędzy drużyną brata Sarah a drużyną zakochanego w Connor, kolegi ze szkoły (Marc Tereznzi). Podczas szkolnego balu Sarah zaczyna tańczyć ze swym adoratorem, na sali zaczyna być coraz mniej ludzi, a gdy nie ma ich zupełnie oboje zanurzają się w głębokim, czułym pocałunku.
Wykonania na żywo.
Utwór został wykonany 24 września 2004 podczas Gali "Viva Comet Awords" w Berlinie. Podczas tego występu, Connor towarzyszył i wspólnie z nią wykonał utwór, ówczesny mąż Marc Terenzi. Connor wykonała również utwór podczas trasy koncertowej „Naught but Nice” w 2005 roku.

</doc>
<doc id="1131035" url="https://pl.wikipedia.org/wiki?curid=1131035" title="Kissikátor">
Kissikátor

 Kissikátor – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131036" url="https://pl.wikipedia.org/wiki?curid=1131036" title="Lénárddaróc">
Lénárddaróc

Lénárddaróc – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131037" url="https://pl.wikipedia.org/wiki?curid=1131037" title="Dave Holland (basista)">
Dave Holland (basista)

Dave Holland (ur. 1 października 1946 w Wolverhampton) – brytyjski basista jazzowy oraz kompozytor, który jest znaczącym przedstawicielem jazzu awangardowego (ang. "avant-garde jazz"). Laureat NEA Jazz Masters Award 2017.

</doc>
<doc id="1131038" url="https://pl.wikipedia.org/wiki?curid=1131038" title="Nekézseny">
Nekézseny

 Nekézseny – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131039" url="https://pl.wikipedia.org/wiki?curid=1131039" title="Sajómercse">
Sajómercse

 Sajómercse – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131040" url="https://pl.wikipedia.org/wiki?curid=1131040" title="Sajónémeti">
Sajónémeti

 Sajónémeti – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131042" url="https://pl.wikipedia.org/wiki?curid=1131042" title="Sajópüspöki">
Sajópüspöki

 Sajópüspöki – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131043" url="https://pl.wikipedia.org/wiki?curid=1131043" title="Sajóvelezd">
Sajóvelezd

 Sajóvelezd – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131044" url="https://pl.wikipedia.org/wiki?curid=1131044" title="Sáta">
Sáta

 Sáta – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131045" url="https://pl.wikipedia.org/wiki?curid=1131045" title="Serényfalva">
Serényfalva

Serényfalva – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Putnok, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131046" url="https://pl.wikipedia.org/wiki?curid=1131046" title="Uppony">
Uppony

Uppony – wieś i gmina w północno-wschodniej części Węgier, w pobliżu miasta Ózd.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131049" url="https://pl.wikipedia.org/wiki?curid=1131049" title="Trzeci rząd lorda Derby">
Trzeci rząd lorda Derby

Trzeci rząd pod przewodnictwem Edwarda Stanleya, 14. hrabiego Derby, istniał od 28 czerwca 1866 do 25 lutego 1868 r. 
Członków ścisłego gabinetu wyróżniono tłustym drukiem.

</doc>
<doc id="1131050" url="https://pl.wikipedia.org/wiki?curid=1131050" title="Wiktor Budzyński (producent filmowy)">
Wiktor Budzyński (producent filmowy)

Wiktor Budzyński (ur. 7 sierpnia 1921 w Poznaniu, zm. 30 października 2007 w Łodzi) – polski producent filmowy oraz wieloletni dyrektor Wytwórni Filmów Fabularnych w Łodzi.
Życiorys.
Pracę w kinematografii rozpoczął w roku 1948. W latach 1957–1958 był dyrektorem programowym w Naczelnym Zarządzie Kinematografii. W latach 1956–1963 był szefem produkcji Zespołu filmowego „Droga”. W latach 1963–1976 pełnił funkcję dyrektora Wytwórni Filmów Fabularnych w Łodzi, w latach 1977–1981 dyrektora Studia Filmowego „Se-ma-for”.
Od roku 1953 był wykładowcą PWSFTviT w Łodzi, w latach 1970–1990 dyrektorem Wyższego Studium Zawodowego Organizacji Produkcji Filmowej i Telewizyjnej.
Odznaczenia.
1 grudnia 1988 roku otrzymał Krzyż Komandorski Orderu Odrodzenia Polski.

</doc>
<doc id="1131051" url="https://pl.wikipedia.org/wiki?curid=1131051" title="Michał Ronikier (ur. 1939)">
Michał Ronikier (ur. 1939)

Michał Ronikier (ur. 6 kwietnia 1939 w Poznaniu) – polski tłumacz, filmoznawca, reżyser, prezes Galicyjskiej Akademii Smaku; związany z „Piwnicą pod Baranami”. Mąż Joanny Olczak-Ronikier.
W 2006 Instytut Pamięci Narodowej poinformował, że Michał Ronikier był tajnym współpracownikiem Służby Bezpieczeństwa, działał pod pseudonimem „Zygmunt” i miał wykonywać donosy na innych artystów „Piwnicy pod Baranami”. Dotyczy tego publikacja książkowa pt. "Kolacja z konfidentem. Piwnica pod Baranami w dokumentach Służby Bezpieczeństwa" autorstwa Stanisława M. Jankowskiego i Jolanty Drużyńskiej z 2006 roku.

</doc>
<doc id="1131052" url="https://pl.wikipedia.org/wiki?curid=1131052" title="Zempléni">
Zempléni



</doc>
<doc id="1131053" url="https://pl.wikipedia.org/wiki?curid=1131053" title="Peryklaz">
Peryklaz

Peryklaz – minerał z gromady tlenków.
Należy do grupy minerałów bardzo rzadkich. 
Nazwa pochodzi z języka greckiego i znaczy „odłupywać”, „odłamywać”; stanowi aluzję do charakterystycznej łupliwości minerału. 
Właściwości.
Zazwyczaj tworzy kryształy izometryczne o postaci ośmiościanów lub sześcianów – wrosłe lub narosłe, drobne i rzadkie. Tworzy zbliźniaczenia. Występuje w skupieniach ziarnistych, zbitych. W postaci kryształów - z trudem rozpuszcza się w kwasach; po sproszkowaniu – łatwo. Jest kruchy i nietopliwy. Czasami zawiera domieszki: żelaza, manganu, cynku. Ma właściwości luminescencyjne – słabe, żółtawe świecenie w bliskim UV. 
Występowanie.
Produkt wysokotemperaturowego metamorfizmu kontaktowego dolomitów, spotykany jest też w lawach bazaltowych. Występuje w marmurach wapiennych i dolomitowych, w bombach wulkanicznych. 
Najczęściej współwystępuje z takimi minerałami jak: brucyt, magnezyt, oliwin. 
Miejsca występowania: Czechy – Morawy, Hiszpania, Szwecja - Nordmark (w złożach rud manganu), Langban, USA – Kalifornia (Crestmore), Nowy Meksyk, Włochy – Sardynia, Sycylia, okolice Etny i Wezuwiusza (najcenniejsze okazy gemmologiczne). 
W Polsce znaleziony został w kopalni magnezytu w okolicach Sobótki na Dolnym Śląsku i w okolicach Zgorzelca.
Zastosowanie.
Syntetyczne okazy sprzedawane są pod nazwą lavernit. 

</doc>
<doc id="1131056" url="https://pl.wikipedia.org/wiki?curid=1131056" title="Cyklopentan">
Cyklopentan

Cyklopentan – organiczny związek chemiczny o wzorze sumarycznym C5H10. Jest to cykliczny węglowodór znajdujący zastosowanie jako rozpuszczalnik organiczny.

</doc>
<doc id="1131057" url="https://pl.wikipedia.org/wiki?curid=1131057" title="Bózsva">
Bózsva

 Bózsva – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131059" url="https://pl.wikipedia.org/wiki?curid=1131059" title="Alsóregmec">
Alsóregmec

Alsóregmec – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131060" url="https://pl.wikipedia.org/wiki?curid=1131060" title="Felsőregmec">
Felsőregmec

Felsőregmec – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131061" url="https://pl.wikipedia.org/wiki?curid=1131061" title="Filkeháza">
Filkeháza

Filkeháza – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131062" url="https://pl.wikipedia.org/wiki?curid=1131062" title="Füzérkajata">
Füzérkajata

Füzérkajata – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131063" url="https://pl.wikipedia.org/wiki?curid=1131063" title="Herb Galicji i Lodomerii">
Herb Galicji i Lodomerii

Herb Galicji i Lodomerii istniał w kilku wersjach, a jego początki datuje się już na wiek XVI, choć według oficjalnej terminologii jego początki sięgają średniowiecza.
Pierwszą wersję, wprowadzoną na ziemiach zajętych w wyniku I rozbioru Polski, węgierska kancelaria nadworna ustaliła oficjalnie w październiku 1772. Herb Galicji przedstawiał trzy złote korony w błękitnym polu, natomiast herb Lodomerii dwie srebrno-czerwono sześciokrotne szachowane belki, także w polu błękitnym. Trzy korony, spotykane także w heraldyce zachodnioeuropejskiej są identyfikowane z herbem kapituły krakowskiej z końca XIII wieku, utożsamianym z kolei z herbem archidiecezji krakowskiej. Szachownica Lodomerii, znana od XVI wieku, nie ma uzasadnienia źródłowego, prawdopodobnie jest więc dziełem kancelarii cesarskiej. Obydwa po raz pierwszy pojawiły się na pieczęciach majestatycznych cesarzy i królów węgierskich z dynastii Habsburgów w XVI wieku (począwszy od Ferdynanda I) – były to tzw. herby roszczeniowe do średniowiecznych księstw – Halickiego i Wołyńskiego.
Oba herby połączono początkowo na tarczy dwudzielnej w słup: w polu prawym Galicja, w polu lewem Lodomeria – tarczę zwieńczyła korona królewska. Pojawiły się również na rewersach monet 15 i 30 krajcarów, wybijanych w latach 70. XVIII wieku.
W 1782 cesarz Józef II Habsburg wprowadził nowy herb na czwórdzielnej tarczy – w polu 1 i 2 Galicję i Lodomerię, a w polach 3 i 4 herby symbolizujące Oświęcim i Zator (orły z literami O i Z). Taka tarcza używana była właściwie aż do końca monarchii habsburskiej, m.in. na pieczęciach. Herb Galicji i Lodomerii znalazł się również w wielkim herbie Świętego Cesarstwa Rzymskiego w 1790 (bez orłów oświęcimskiego i zatorskiego).
W 1804, po powstaniu Cesarstwa Austrii zmienił się nieco herb Galicji. Błękitna tarcza przedzielona była czerwonym pasem i w polu górnym znalazła się czarna kawka, nawiązująca do historycznego herbu ziemi halickiej, znanego od XV wieku. W polu dolnym nadal znajdowały się trzy korony. Herb Lodomerii był od tego momentu używany tylko w rozbudowanym herbie prowincji – tarcza trójdzielna, w polu górnym Lodomeria, w polach dolnych księstwo oświęcimskie i zatorskie, a na tarczy sercowej Galicja (znalazł się on m.in. na herbie średnim Cesarstwa z 1806).
Do 1806 w herbie wielkim monarchii znalazły się herby symbolizujące tereny tzw. Nowej Galicji – nabytki Habsburgów z III rozbioru. W większości przypadków zachowano dawne herby polskie. Herb kraju koronnego znalazł się w uproszczonych wersjach także na niektórych nowo utworzonych herbach miejskich, m.in. Rudnika nad Sanem.
Nowy herb Galicji i Lodomerii był używany do 1918, a na niektórych pieczęciach nawet w okresie II Rzeczypospolitej; zdeformowane elementy zachowały się i po II wojnie światowej w herbach niektórych miejscowości (np. Mszany Dolnej, gminy Padew Narodowa).
Galeria.
Protoplaści
Herb Galicji i Lodomerii w herbie Cesarstwa
Herb Galicji i Lodomerii w herbie Węgier

</doc>
<doc id="1131066" url="https://pl.wikipedia.org/wiki?curid=1131066" title="Beren (ojciec Emeldir)">
Beren (ojciec Emeldir)



</doc>
<doc id="1131067" url="https://pl.wikipedia.org/wiki?curid=1131067" title="Zarodziec owalny">
Zarodziec owalny

Zarodziec owalny ("Plasmodium ovale") – pierwotniak należący do rodzaju "Plasmodium", jeden z kilku gatunków, które wywołują malarię u ludzi. Wywołuje malarię trzeciaczkę. Jest mniej groźny od zarodźca sierpowatego. Obecnie na podstawie wyników badań molekularnych uważa się, że takson ten obejmuje w rzeczywistości dwa odrębne gatunki:
Występowanie.
Zarodziec owalny ma bardzo ograniczony zasięg występowania. Endemicznie występuje w zachodniej Afryce, na Filipinach, we wschodniej Indonezji i w Papui-Nowej Gwinei.
Leczenie.
Standardem leczenia infekcji zarodźcem owalnym jest skojarzona terapia chlorochiną i prymachiną. Kombinacja atowakwon-prokwanil ("Malarone") może być stosowana u tych pacjentów, u których leczenie chlorochiną jest nieskuteczne lub nie mogą jej przyjmować z innych powodów.

</doc>
<doc id="1131073" url="https://pl.wikipedia.org/wiki?curid=1131073" title="Füzérkomlós">
Füzérkomlós

 Füzérkomlós – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131077" url="https://pl.wikipedia.org/wiki?curid=1131077" title="Füzérradvány">
Füzérradvány

 Füzérradvány – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131082" url="https://pl.wikipedia.org/wiki?curid=1131082" title="Jism">
Jism

Jism (wymawiaj:"dʒismə", tłumaczenie dosłowne: "Pragnienie", angielski tytuł: "Jism: The Dark Side of Desire" lub " Body") – bollywoodzki dramat filmowy z 2003 wyreżyserowany przez Amit Saxena z Bipasha Basu i debiutantem John Abrahamem w rolach głównych.

</doc>
<doc id="1131085" url="https://pl.wikipedia.org/wiki?curid=1131085" title="Cykloheksanol">
Cykloheksanol

Cykloheksanol – cykliczny, nasycony alkohol drugorzędowy o wzorze C6H11OH będący pochodną cykloheksanu. Bezbarwna substancja stała lub ciecz. Stosowany głównie jako półprodukt przy produkcji nylonu.
Otrzymywanie.
Otrzymuje się go w reakcji utleniania cykloheksanu:
Rzadziej stosowaną, alternatywną metodą jest uwodornienie fenolu:
Reakcje.
Ulega utlenieniu do cykloheksanonu który po przekształceniu do oksymu służy do produkcji kaprolaktamu. Pod wpływem kwasu azotowego zamienia się w kwas adypinowy. W obecności kwasów mineralnych ulega dehydratacji do cykloheksenu.
Zastosowanie.
Głównie do produkcji nylonu. Jego estry są stosowane jako plastyfikatory, zwłaszcza ftalan dicykloheksylu (DCHP). Dawniej stosowany w wyparkowych podzielnikach kosztów ogrzewania.

</doc>
<doc id="1131087" url="https://pl.wikipedia.org/wiki?curid=1131087" title="Język jewanik">
Język jewanik

Jewanik lub język żydowsko-grecki, język romaniocki – wymarły język z grupy języków helleńskich, używany przez Żydów greckich (zwanych Romaniotami) od okresu hellenistycznego do końca XX w.
Nazwa "jewanik" pochodzi od biblijnego słowa "Yāwān", które na Bliskim Wschodzie oznaczało Greków i kraje przez nich zamieszkane (por. Jonowie).
Jewanik powstał z języka greckiego – hellenistycznego koine ("Ελληνική Κοινή") i zawierał zapożyczenia z języka hebrajskiego. Był rozumiany przez użytkowników języka greckiego i z tego względu jest często uznawany za dialekt tego języka. Jewanik był zapisywany zmodyfikowanym alfabetem hebrajskim. Romanioci stosowali ten alfabet również do zapisywania języka greckiego.
W późnym średniowieczu jewanik stopniowo zanikał na skutek przyjmowania przez Romaniotów języka greckiego i w mniejszym stopniu bułgarskiego i tureckiego. Po 1492 do Grecji przybyli licznie Żydzi sefardyjscy, wygnani z Hiszpanii i wkrótce ich język ladino zdominował jewanik. Tym niemniej jewanik przetrwał jako język mniejszościowy aż do lat 40. XX w., kiedy Holocaust i późniejsza emigracja do Izraela spowodowały ostateczny zanik języka. W 1987 było na świecie tylko około 50 osób ze znajomością języka jewanik, głównie ludzi starszych. Obecnie jest to język wymarły.

</doc>
<doc id="1131088" url="https://pl.wikipedia.org/wiki?curid=1131088" title="Hollóháza">
Hollóháza

 Hollóháza – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131090" url="https://pl.wikipedia.org/wiki?curid=1131090" title="Kishuta">
Kishuta

Kishuta – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131091" url="https://pl.wikipedia.org/wiki?curid=1131091" title="Kovácsvágás">
Kovácsvágás

 Kovácsvágás – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131099" url="https://pl.wikipedia.org/wiki?curid=1131099" title="Mikóháza">
Mikóháza

Mikóháza – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131100" url="https://pl.wikipedia.org/wiki?curid=1131100" title="Nagyhuta">
Nagyhuta

 Nagyhuta – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131101" url="https://pl.wikipedia.org/wiki?curid=1131101" title="Nyíri">
Nyíri

Nyíri – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131103" url="https://pl.wikipedia.org/wiki?curid=1131103" title="Pusztafalu">
Pusztafalu

 Pusztafalu – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131105" url="https://pl.wikipedia.org/wiki?curid=1131105" title="Vágáshuta">
Vágáshuta

Vágáshuta – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131108" url="https://pl.wikipedia.org/wiki?curid=1131108" title="Vilyvitány">
Vilyvitány

Vilyvitány – wieś i gmina w północno-wschodniej części Węgier, w pobliżu miasta Sátoraljaújhely.
Miejscowość leży u południowych podnóży Gór Tokajsko-Slańskich (Zempléni), będących częścią Średniogórza Północnowęgierskiego, na północnej granicy regionu Bodrogköz, w pobliżu granicy ze Słowacją. Administracyjnie gmina należy do powiatu Sátoraljaújhely, wchodzącego w skład komitatu Borsod-Abaúj-Zemplén i jest jedną z jego 19 gmin.

</doc>
<doc id="1131109" url="https://pl.wikipedia.org/wiki?curid=1131109" title="2 Pułk Piechoty Liniowej">
2 Pułk Piechoty Liniowej

2 Pułk Piechoty Liniowej – pułk piechoty Wojska Polskiego Królestwa Kongresowego.
Formowanie i zmiany organizacyjne.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Poznaniu.
Pułk sformowany w 1815. 2 pułk piechoty liniowej wraz z 6 ppl tworzył 2 Brygadę l Dywizji Piechoty. W okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych. Stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. Pierwsze dwie kompanie pułku były kompaniami wyborczymi, czyli grenadierską i woltyżerską, pozostałe centralnymi zwane fizylierskimi, czyli strzeleckimi. W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię woltyżerską. Wchodził w struktury 1 Dywizji Piechoty. 
Po wybuchu powstania listopadowego zreorganizowano piechotę. Pułk wszedł w skład zreorganizowanej 1 Dywizji Piechoty. 26 kwietnia 1831 przeprowadzono kolejną reorganizację piechoty armii głównej dzieląc ją na pięć dywizji. Pułk pozostał w 2 Brygadzie 1 Dywizji Piechoty.
5 października 1831 2 pułk piechoty liniowej przeszedł granicę pruską pod Grudziądzem i został internowany.
Tradycje 2 pułku piechoty liniowej w III Rzeczypospolitej kontynuował 2 pułk zmechanizowany.
Żołnierze pułku.
Pułkiem dowodzili:
W pułku służbę pełnił i jako żołnierz walczył w powstaniu listopadowym burzyciel chłopów Kazimierz Deczyński, w 1831 awansowany do stopnia podporucznika.
Walki pułku.
Pułk brał udział w walkach w czasie powstania listopadowego. Stacjonujące w Warszawie kompanie wyborcze wzięły udział w walkach Nocy Listopadowej 29 listopada 1830 roku. W grudniu zreorganizowany pułk skoncentrował się w rejonie Warszawy. W lutym walczył pod Wiśniewem i Wawrem. Następnie osłaniał prawe skrzydło obrony stolicy w bitwie pod Białołęką i pod Grochowem. Podczas wiosennej ofensywy wzdłuż szosy brzeskiej walczył ponownie pod Wawrem, a podczas wyprawy w Lubelskie pod Wronowem. W wyprawie na gwardię rosyjską potykał się pod Długosiodłem, Rutkami i Tykocinem. W maju walczył pod Ostrołęką, w czerwcu pod Paprotnią, a we wrześniu bronił Warszawy. Tu zakończył swój szlak bojowy.
Po wycofaniu się armii powstańczej do województwa płockiego - przeszedł ostatecznie 5 października granicę pruską pod Grudziądzem.
Bitwy i potyczki: 
W 1831 roku, w czasie wojny z Rosją, żołnierze pułku otrzymali 38 złotych i 64 srebrne krzyże Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety i tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet. 
Umundurowanie piechura składało się z granatowej kurtki i sukiennych, białych spodni. Naramiennik biały, numer dywizji (1) czerwony. Używano czapek czwórgraniastych. Po reformie w roku 1826 wprowadzono pantalony zapinane na guziki. Czapki czwórgraniaste zastąpiono kaszkietami z czarnymi daszkami i białymi sznurami. Na kaszkiecie znajdowała się blacha z orłem, numer pułku oraz ozdobny pompon.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – obie części białe, a w rogach płata królewskie inicjały: A I, później M I z koroną, otoczone wieńcami laurowymi.

</doc>
<doc id="1131112" url="https://pl.wikipedia.org/wiki?curid=1131112" title="Rezerwat przyrody Dębowa Góra (województwo śląskie)">
Rezerwat przyrody Dębowa Góra (województwo śląskie)

Dębowa Góra – rezerwat przyrody położony w województwie śląskim, powiecie kłobuckim, na terenie miasta Kłobuck. Wyznaczono go na najwyższym wzniesieniu w mieście, od nazwy którego pochodzi nazwa rezerwatu. Najwyższy punkt Dębowej Góry znajduje się 284,6 m n.p.m. Rezerwat znajduje się w odległości 2 km na południe od śródmieścia. Zarządza nim Nadleśnictwo Kłobuck.
Charakterystyka.
Jest to rezerwat typu fitocenotycznego. Utworzony został zarządzeniem Ministra Leśnictwa z dnia 18 grudnia 1953 roku dla ochrony zbiorowisk leśnych znajdujących się w Kłobucku. Początkowo zajmował powierzchnię 5,01 ha, w 1965 roku powiększono go do 5,43 ha i taką powierzchnię zajmuje do tej pory.
Jest on pozostałością pierwotnych lasów dębowo-grabowych porastających niegdyś okolice dzisiejszego miasta. Drzewostan rezerwatu stanowią 140 – 200-letnie dęby szypułkowe, uzupełnione gatunkami jodły, świerków i buków. Na terenie rezerwatu rośnie szereg gatunków roślin znajdujących się pod ochroną: śnieżyczka przebiśnieg, wawrzynek wilczełyko, bluszcz pospolity, kopytnik pospolity, pierwiosnek wyniosły, konwalia majowa i przytulia wonna. W rezerwacie żyje również wiele gatunków zwierząt objętych ochroną. Są to z owadów: tęcznik liszkarz mniejszy, biegacz skórzasty pomarszczony, kilka rzadko występujących gatunków gadów, ptaków, a także kilka gatunków ssaków.
Obszar rezerwatu objęty jest ochroną ścisłą.
Miasto planuje zwiększenie powierzchni rezerwatu oraz utworzenie jego otuliny w celu poprawienia ochrony.

</doc>
<doc id="1131113" url="https://pl.wikipedia.org/wiki?curid=1131113" title="Śriwidżaja">
Śriwidżaja

Śriwidżaja (Sriwijaya, Śriwidźaja) – buddyjskie, królestwo morskie i handlowe, powstałe w VII wieku n.e. na Sumatrze. W 1377 przejęte przez królestwo Majapahit. Stolica w Palembang.
Do XI w. najsilniejsze państwo regionu, swymi wpływami obejmowało Jawę, północne Borneo i Półwysep Malajski. Ludność stanowili Malajowie. Była ośrodkiem buddyzmu (Mahajana), za panowania dynastii (IX-XII w.) wybudowano świątynię Borobudur na Jawie oraz klasztory w Nagapattinam (południowo-wschodnie Indie).
Źródłem potęgi królestwa była kontrola nad międzynarodowym handlem morskim. Nawiązywało stosunki handlowe nie tylko z państwami Archipelagu Malajskiego, ale także z Chinami i Indiami. Królestwo było ważnym ośrodkiem kultury buddyjskiej w Azji Południowo-Wschodniej. Długi okres potęgi państwa przypadał na wieki od VIII do XI. Później nastąpił stopniowy upadek królestwa, które ostatecznie w 1377 roku zostało przejęte przez królestwo Majapahit.
Z czasem pamięć o samym państwie zatarła się, wraz z islamizacją regionu i zanikiem buddyjskich wpływów na terenach Indonezji i Malezji. Ponowny wzrost zainteresowania historią Sriwidżaji nastąpił w XX wieku, wraz z kolejnymi odkryciami archeologicznymi europejskich uczonych.

</doc>
<doc id="1131114" url="https://pl.wikipedia.org/wiki?curid=1131114" title="Lista kolonialnych gubernatorów Marylandu">
Lista kolonialnych gubernatorów Marylandu

Poniżej znajduje się Lista kolonialnych gubernatorów Marylandu w kolejności chronologicznej.
Prowincja Maryland została ustanowiona jako prywatna kolonia rodziny Calvertów, brytyjskich baronów Baltimore, w 1632 roku. Pierwsi gubernatorzy byli mianowani przez właściciela kolonii i często byli członkami rodziny Calvertów. Pierwsi osadnicy przybyli do Nowego Świata wiosną 1634 roku pod wodzą Leonarda Calverta, mianowanego pierwszym gubernatorem Maryland przez swojego brata, Cæciliusa Calverta, 2. barona Baltimore. Po upadku króla Jakuba II Stuarta w 1689 roku, kolonia przeszła bezpośrednio w zarządzanie korony brytyjskiej, która desygnowała gubernatorów. Calvertowie odzyskali kontrolę nad kolonią w 1715 roku i ponownie wyznaczali gubernatorów, aż do czasów wojny o niepodległość Stanów Zjednoczonych.
Gubernatorzy stanowi.
Po uzyskaniu niepodległości przez Stany Zjednoczone gubernatorzy Maryland są wybierani w demokratycznym głosowaniu.

</doc>
<doc id="1131115" url="https://pl.wikipedia.org/wiki?curid=1131115" title="Scientific Atlanta">
Scientific Atlanta

Scientific Atlanta, A Cisco Company - założona w 1951 roku amerykańska firma informatyczna.
Producent modemów, dekoderów i innego sprzętu do przesyłu danych cyfrowych i analogowych. W 2005 roku przejęta przez Cisco.

</doc>
<doc id="1131117" url="https://pl.wikipedia.org/wiki?curid=1131117" title="Alfred Aberdam">
Alfred Aberdam

Alfred Aberdam (ur. 14 maja 1894 we Lwowie, zm. 3 grudnia 1963 w Paryżu) – polski malarz, członek grupy Plastycy Nowocześni.
Życiorys.
Studia artystyczne rozpoczął w Akademii Monachijskiej. W trakcie I wojny światowej został powołany do armii austriackiej i dostał się do niewoli rosyjskiej. Przebywał w obozie dla jeńców wojennych na Syberii. W 1921 wrócił do Polski i rozpoczął studia w Akademii Sztuk Pięknych w Krakowie u profesora Teodora Axentowicza. Studia kontynuował w Berlinie w pracowni Aleksandra Archipenki, gdzie spotkał się z Zygmuntem Menkesem i Joachimem Weingartem.
Po ukończonych studiach wyjechał do Paryża, gdzie brał udział w licznych wystawach, m.in. Salonach paryskich (Niezależnych i Tuileries), Wystawie Polskiej Sztuki Nowoczesnej w Galerii Éditions Bonaparte w 1929. W tej ostatniej zorganizował wystawę indywidualną w 1931. W 1932 miał wystawy we Lwowie i Warszawie. Od 1933 należał do grupy Plastycy Nowocześni. W 1935 brał udział w wystawie polskich artystów tworzących we Francji w paryskiej Galerie des Beaux-Arts. Po II wojnie światowej wystawy indywidualne miał między innymi w Paryżu (1952), Londynie (1961), Tel-Awiwie (1962). W 1970 w genewskim Petit Palais urządzono wystawę retrospektywną.

</doc>
<doc id="1131119" url="https://pl.wikipedia.org/wiki?curid=1131119" title="Don’t Panic">
Don’t Panic

Don't Panic to czwarty singel grupy Coldplay, pochodzący z jej debiutanckiego albumu, "Parachutes". Utwór ten pierwszy raz znalazł się na listach koncertowych Anglików w 1998 roku, jednak w formie w jakiej znajduje się na płycie został nagrany w 1999 roku. Jest kilka różnic pomiędzy tymi wersjami. Starszą wersję można usłyszeć na "The Blue Room EP". Jest pierwszą piosenką albumu "Parachutes". Zawiera krótką zwrotkę oraz refren. Utwór oparty jest na rytmie gitary akustycznej.
Utwór był wykonywany na Festiwalu w Glastonbury w 2000 roku w wersji albumowej. Również w tej wersji muzycy wykonywali ją podczas koncertów w 2000 i 2001. Jednak podczas trasy koncertowej A Rush of Blood to the Head Tour oraz Festiwalu w Glastonbury w 2002 roku wykonanie "Don't Panic" zmieniło się. Chris Martin grał nowy wstęp, Jonny Buckland grał solo na harmonijce podczas mostku oraz zamiast gitary akustycznej pojawiała się gitara elektryczna. W 2005 roku zaczęto też wykonywać "Don't Panic" w wersji całkowicie akustycznej, gdzie Jonny grał gitarę prowadzącą, Will grał na pianinie, Guy grał na gitarze akustycznej, a Chris śpiewał i grał na harmonijce.
Teledysk.
Teledysk został nakręcony w 2001 roku, przez angielskiego reżysera Tima Hope'a. Przedstawiał on diagram cyklu przekształcania się wody w parę wodną, a potem deszcz. Postacie były ukazane w 2D. Członkowie zespołu wypełniali obowiązki domowe, po czym Ziemię zaatakowały katastrofy takie jak wybuchy wulkanów, powodzie oraz burze. Teledysk kończy się sceną, gdy członkowie zespołu dryfują na tratwie.

</doc>
<doc id="1131120" url="https://pl.wikipedia.org/wiki?curid=1131120" title="Gregory Michael">
Gregory Michael

Gregory "Greg" Michael (ur. 30 maja 1981 w Filadelfii) – amerykański aktor telewizyjny.
Życiorys.
Wczesne lata.
Syn Rosarii i Gregory'ego Michaelów,dorastał wraz ze starszą siostrą Christiną w Filadelfii w stanie Pensylwania. We wczesnych latach odkrył swoją pasję występowania na szkolnej scenie. W wieku dojrzewania brał udział w rozmaitych musicalach i przedstawieniach w Walnut Street Theatre. Studiował aktorstwo, teatr i sztuki na Uniwersytecie Stanu Pensylwania, zanim przeprowadził się do Nowego Jorku. Następnie podjął pracę dla Walt Disney World w Orlando na Florydzie i Universal Studios. 
Kariera.
Debiutował na małym ekranie rolą Clarka Watsona w operze mydlanej CBS "As the World Turns" (2003-2004). Zagrał potem jedną z głównych ról geja Kevina, żyjącego w monogamicznym związku z przyjacielem Tobym (Charlie David) w serialu grozy LGBT Regent Entertainment "Hotel Dante" ("Dante's Cove", 2005-2007). Na dużym ekranie wystąpił po raz pierwszy w dramacie "Czas ucieka w Hollywood" ("Running Out of Time in Hollywood", 2006).
Związany był z Vienną Girardi, Alicją Bachledą-Curuś, Sereną Williams, Skyler Shaye (2006), Angie Cole (2007-2008), Natashą Barnard (2009-2010), Stephanie Pratt (2010) i Chelsea Heath (2011-2010).

</doc>
<doc id="1131125" url="https://pl.wikipedia.org/wiki?curid=1131125" title="Wycieraczka">
Wycieraczka

Wycieraczka – element wyposażenia samochodu albo innego pojazdu wyposażonego w przednią szybę (tramwaj, autobus, trolejbus, lokomotywa, pociąg, samolot, a także statek, prom, barka, koparka, ładowarka, kombajn albo ciągnik rolniczy), mający za zadanie ścieranie z niej deszczu, mżawki, gradu, śniegu i błota podczas jazdy.
Pierwsze projekty pojawiły się na początku XX wieku, w 1903 patent został przyznany Mary Anderson oraz Irlandczykowi Jamesowi Henry'emu Apjohnowi, w 1911 kapitanowi Gladstone'owi Adamsowi, a w 1917 Charlotte Bridgwood.
Jedną z osób, którym przypisuje się ten wynalazek, był Polak, Józef Hofmann (1876–1957), którego pomysł wdrożony został do seryjnej produkcji w fabryce Forda.
Budowa i działanie.
Najczęściej stosowana konstrukcja to długi cienki pasek gumy, zwany piórem, rozciągnięty na metalowym lub plastikowym uchwycie, który przesuwany jest mechanicznie po zewnętrznej powierzchni szyby okna pojazdu.
Ruch wycieraczki po szybie może być wywoływany bądź to przy pomocy ręcznej dźwigni uruchamianej z wnętrza kabiny kierowcy pojazdu, bądź (obecnie najczęściej) przy pomocy niewielkiego elektrycznego silnika z odpowiednią przekładnią, włączanego w razie potrzeby przez kierowcę lub przez czujnik wykrywający deszcz. Dawniej stosowano też podciśnieniowe pneumatyczne systemy poruszania wycieraczkami.
Usterki wycieraczek samochodowych.
Uszkodzenia, jakie najczęściej spotykają wycieraczki samochodowe to najczęściej usterki mechaniczne. Może dojść do uszkodzenia elementów przekładni, ramion oraz samych piór wycieraczek. Czasem zdarzają się również awarie elektroniki w postaci przepalenia bezpiecznika, awarii silniczka napędzającego wycieraczki lub przełącznika przy kierownicy. Usterki mechaniczne powstają najczęściej w wyniku nieostrożnego użytkowania naszych wycieraczek. Szczególnie niebezpieczne są sytuacje, w których wycieraczka jest przymarznięta do szyby lub na powierzchni szkła znajdują się zamarznięte krople wody.
Samochody.
Współczesne samochody wyposażone są najczęściej w dwie wycieraczki na szybie przedniej, z których jedna przeciera lewą, a druga prawą część szyby wykonując ruch współbieżny lub przeciwbieżny. Zdarza się, że w celu oczyszczenia większej powierzchni szyby, pióra wycieraczek mają różne długości. Niektóre samochody zamiast dwóch przednich wycieraczek mają jedną, poruszającą się po obwodzie fragmentu okręgu (Citroën AX) lub często pióro wycieraczki wykonuje ruch nie po obwodzie fragmentu okręgu, tylko po mimośrodzie, dzięki czemu oczyszczana jest większa część powierzchni szyby – w droższych modelach samochodów). Tylna szyba również bywa (w samochodach wersji hatchback i kombi) wyposażona w wycieraczkę – zazwyczaj jedną. Większe pojazdy wyposażone są czasem w trzy współbieżnie pracujące wycieraczki.
Oprócz wycieraczki współczesne pojazdy wyposażone są także zazwyczaj w spryskiwacze szyb, które ułatwiają oczyszczenie okna z zabrudzeń – błota oraz osadzającego się na szybach kurzu i pyłu, coraz częściej zdarza się, że system spryskiwania szyby umieszczony jest bezpośrednio na wycieraczkach.
Wycieraczki w wersji znacznie pomniejszonej montuje się też niekiedy na szkłach świateł drogowych i mijania samochodów, szczególnie w samochodach skandynawskich i terenowych.
Inne pojazdy.
Pojazdy inne niż samochody wyposażone są przeważnie w pojedyncze wycieraczki na tych spośród szyb, przez które widoczność jest dla kierującego istotna, na przykład w lokomotywie albo pociągu. Wycieraczki stosowane są – obok ekranu Kenta – również w sterówkach jednostek pływających.

</doc>
<doc id="1131134" url="https://pl.wikipedia.org/wiki?curid=1131134" title="Luis Henriquez">
Luis Henriquez



</doc>
<doc id="1131135" url="https://pl.wikipedia.org/wiki?curid=1131135" title="Stephen Lang">
Stephen Lang

Stephen Lang (ur. 11 lipca 1952 w Nowym Jorku) – amerykański aktor filmowy, teatralny i telewizyjny, dramaturg. Ma na swoim koncie role w filmach takich jak "Łowca" (1986), "Gettysburg" (1993), "Tombstone" (1993), "Generałowie" (2003), "Wrogowie publiczni" (2009) i "Nie oddychaj" (2016). Swoją karierę zapoczątkował na Broadwayu. W 1992 otrzymał nominację do Tony Award za rolę Lou w broadwayowskiej produkcji "The Speed of Darkness". W 2010 zdobył Nagrodę Saturna w kategorii najlepszy aktor drugoplanowy za rolę pułkownika Milesa Quaritcha w filmie Jamesa Camerona "Avatar" (2009). W latach 2004–2006 był dyrektorem artystycznym Actor’s Studio.

</doc>
<doc id="1131137" url="https://pl.wikipedia.org/wiki?curid=1131137" title="Cmentarz żydowski w Białymstoku (ul. Bema)">
Cmentarz żydowski w Białymstoku (ul. Bema)

Cmentarz żydowski w Białymstoku – nieistniejący cmentarz żydowski znajdujący się w Białymstoku między ulicami Młynową, Józefa Bema i Stefana Wyszyńskiego. Obecnie na terenie cmentarza nie znajdują się żadne nagrobki.
Historia.
Cmentarz został założony w 1830 roku ze względu na epidemię cholery jaka dotknęła Białystok w tym czasie. Ze względu na zapełnienie cmentarz został zamknięty do celów pochówkowych w 1892 roku. Podczas II wojny światowej kirkut został zdewastowany przez hitlerowców. Po zakończeniu wojny cmentarz przez wiele lat stał opuszczony. Pod koniec lat 60. XX wieku władze miejskie wydały decyzję o likwidacji cmentarza i przeznaczenie jego terenu pod targowisko.
Pod koniec lat 90. na terenie nekropoli rozpoczęto budowę budynku Zakładu Ubezpieczeń Społecznych, który ukończono w 2001 roku. W tym samym roku przy budowie parkingu dla ZUS-u znaleziono ludzkie szczątki. Mimo licznych protestów środowiska żydowskiego w Polsce prac nie zaprzestano.
87 kawałków kości, w tym 57 szkieletów trafiło do prosektorium zakładu medycyny sądowej, gdzie spoczywały przez 6 lat. Ówczesne władze miasta nie zgadzały się na pogrzebanie szczątków w tym miejscu, gdzie zostały znalezione i zalecały przeniesienie ich na cmentarz żydowski przy ulicy Wschodniej. Powodem tego był brak planów zagospodarowania przestrzennego terenu przy ulicy Bema oraz nakazy judaizmu, mówiące że kości muszą pozostać na miejscu, w którym zostały pochowane.
Obecnie pozostałości macew można dostrzec przy domostwach okolicznych mieszkańców. Niedawno na miejscu cmentarza ustawiono tabliczkę pamiątkową, informującą o dawnym przeznaczeniu terenu.
Ponowny pogrzeb.
28 października 2007 roku na dzikim trawniku w pobliżu siedziby ZUS doszło do uroczystości pogrzebowej, podczas której pochowano odnalezione w 2001 roku ludzkie szczątki z tego cmentarza. Uroczystości przewodniczył naczelny rabin Polski Michael Schudrich oraz przedstawiciele Gminy Wyznaniowej Żydowskiej w Warszawie.
Na początku przez kilka godzin ostrożnie kopano mogiłę, gdzie natrafiono na kilka ludzkich szczątków. Następnie kości w dwóch drewnianych skrzyniach oraz odkopane w tym dniu szczątki złożono w dole. W trakcie ceremonii rabin odśpiewał psalmy za dusze zmarłych.
Współczesne zagospodarowanie cmentarza.
W miejscu pochówku urządzono zielony skwer ze ścieżkami układającymi się w gwiazdę Dawida i tablicą z archiwalnym zdjęciem.
Cmentarz przy ulicy Bema jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB – wolontariuszy Fundacji Uniwersytetu w Białymstoku.

</doc>
<doc id="1131141" url="https://pl.wikipedia.org/wiki?curid=1131141" title="Reduktazy">
Reduktazy

Reduktazy – grupa enzymów katalizujących reakcje redukcji.
Przykłady reduktaz:

</doc>
<doc id="1131145" url="https://pl.wikipedia.org/wiki?curid=1131145" title="Medgyesegyháza">
Medgyesegyháza

Medgyesegyháza – wieś i gmina w południowo-zachodniej części Węgier, w pobliżu miasta Mezőkovácsháza.
Położenie.
Miejscowość leży na obszarze tzw. Kraju Zacisańskiego (), będącego częścią Wielkiej Niziny Węgierskiej, w pobliżu granicy rumuńskiej. Administracyjnie należy do powiatu Mezőkovácsháza, wchodzącego w skład komitatu Békés i jest jedną z jego 18 gmin.

</doc>
<doc id="1131151" url="https://pl.wikipedia.org/wiki?curid=1131151" title="Andrzej Filipek">
Andrzej Filipek

Andrzej Bronisław Filipek (ur. 1976, zm. 2 listopada 2007 w Ad-Diwanijja w Iraku) – plutonowy Wojska Polskiego.
Służył w 3 Brygadzie Zmechanizowanej Legionów im. Romualda Traugutta w Lublinie. Służbę wojskową pełnił przez 12 lat. Uczestnik sześciu misji poza granicami kraju, m.in. w Syrii, dwukrotnie w Kosowie oraz VIII i IX zmiany Polskiego Kontyngentu Wojskowego w Iraku. Zginął 2 listopada 2007 roku podczas zamachu terrorystycznego na patrol ze składu grupy bojowej na drodze do JSS Wspólnego Posterunku Bezpieczeństwa w północnej części Diwaniji.
Pośmiertnie został awansowany przez Ministra Obrony Narodowej do stopnia sierżanta.
Postanowieniem Prezydenta RP z dnia 5 listopada 2007 roku "za wybitne zasługi w działaniach prowadzonych podczas akcji bojowych, za wykazaną odwagę i osobiste męstwo" został pośmiertnie odznaczony Krzyżem Kawalerskim Orderu Krzyża Wojskowego.
Uroczystości pogrzebowe odbyły się 7 listopada 2007 roku w Alei Zasłużonych na Cmentarzu Komunalnym w Lublinie na Majdanku. Osierocił żonę i dwoje dzieci.

</doc>
<doc id="1131158" url="https://pl.wikipedia.org/wiki?curid=1131158" title="Győrsövényház">
Győrsövényház

Győrsövényház – wieś i gmina w północno-zachodniej części Węgier, w pobliżu miasta Csorna. Miejscowość leży na obszarze Małej Niziny Węgierskiej, kilkanaście kilometrów od granic słowackiej i austriackiej. Administracyjnie należy do powiatu Csorna, wchodzącego w skład komitatu Győr-Moson-Sopron.

</doc>
<doc id="1131161" url="https://pl.wikipedia.org/wiki?curid=1131161" title="Pro Dance">
Pro Dance

Pro Dance – polska wytwórnia fonograficzna z Warszawy, powstała w 1995 roku. Wydawała kasety i płyty takich wykonawców, jak Top One, Shazza, Mister Dex, Lonstar, Cezary Makiewicz &amp; Koltersi, Krywań, Calabash, Rommy Cover, K. Martin, 2D Space, Robby O., MC KGB, D. Bomb, F/X. Zakończyła działalność w 2000 roku wskutek nieporozumień właścicieli.
Historia.
Wytwórnia powstała w 1995 roku w wyniku zmian personalnych w zespole Top One; po odejściu managera Macieja Jamroza, pozostali członkowie zespołu, czyli Paweł Kucharski, Dariusz Królak i Dariusz Zwierzchowski, założyli własną firmę fonograficzną Pro Dance. Miała ona nie tylko zajmować się interesami Top One, ale także umożliwić start wielu utalentowanym muzykom grającym muzykę disco dance, nagrywając i promując ich twórczość. Czwartym wspólnikiem firmy został biznesmen spoza branży muzycznej – Wacław Wróbel, który poparł pomysł stworzenia takiej firmy i wniósł niezbędny kapitał, potrzebny do uruchomienia całego przedsięwzięcia.
Pierwszym wydawnictwem Pro Dance był album zespołu Top One "Freedom", wydany w 1995 roku na kasecie i płycie. Pomimo loga wytwórni na okładce ("Top One Pro Dance"), z tyłu widniał napis: "Wydawnictwo Muzyczne CASTON" (numer kat. DJC-010), a obok: "Licencja Top One Pro Dance". Poprzednikiem firmy Pro Dance była właśnie firma Caston.
W 1997 r. z wytwórni odszedł Paweł Kucharski, który nie mógł pogodzić roli biznesmena z funkcją kompozytora i wokalisty zespołu Top One. Pomimo podobnego problemu, Dariusz Zwierzchowski nie zrezygnował z współprowadzenia firmy. Dołączył on jednak do Pawła Kucharskiego nad pracą przy nowym materiale. W tym czasie Dariusz Królak odizolował się od zespołu, stawiając wszystkie swoje siły na wytwórnię.
W 1999 r. w wyniku odmienności zdań na temat prowadzenia firmy, odszedł z niej Dariusz Zwierzchowski, a Dariusz Królak został wykluczony z zespołu Top One. 
Katalog (niekompletny).
Płyty CD.
Inne:

</doc>
<doc id="1131165" url="https://pl.wikipedia.org/wiki?curid=1131165" title="Alveolata">
Alveolata

Alveolata – takson eukariotów należący do supergrupy Sar. Organizmy odznaczające się złożoną powłoką zewnętrzną (pellikulą), wzmocnioną skomplikowanym systemem komór i pęcherzyków zwanych alweolami (stąd nazwa). Łączone są z innymi organizmami o prostej budowie w supergrupy – początkowo ze stramenopilami oraz mniejszymi grupami w Chromalveolata, a następnie Sar (której nazwa jest akronimem od Stramenopile, Alveolata i Rhizaria).
Systematyka.
Według Adla należą tutaj:

</doc>
<doc id="1131171" url="https://pl.wikipedia.org/wiki?curid=1131171" title="Ipolyszög">
Ipolyszög

Ipolyszög – wieś i gmina w północnej części Węgier, w pobliżu miasta Balassagyarmat. Miejscowość leży na obszarze Średniogórza Północnowęgierskiego, w pobliżu granicy ze Słowacją. Administracyjnie osada należy do powiatu Balassagyarmat, wchodzącego w skład komitatu Nógrád. Gmina zajmuje obszar 6,11 km²; w 2009 roku była zamieszkana przez 642 osób.

</doc>
<doc id="1131173" url="https://pl.wikipedia.org/wiki?curid=1131173" title="Isua">
Isua

Isua – grupa geologiczna położona w południowo-zachodniej Grenlandii, zawierająca najstarsze wystąpienia grafitu powstałego z węgla, według niektórych badaczy o genezie biologicznej. Jednocześnie są to jedne z najstarszych skał na Ziemi. W skałach pochodzenia wulkanicznego występują najstarsze zachowane struktury typu law poduszkowych.
Wiek grupy jest datowany metodami izotopowymi na 3,7–3,8 mld lat (archaik). Są to skały metamorficzne reprezentujące zmienione głównie skały wulkaniczne i rzadsze skały osadowe (piaskowce, mułowce), silnie przekształcone tektonicznie. Pas zieleńcowy Isua zawiera cztery główne litologie: ortognejsy, lawy poduszkowe, wstęgowe rudy żelaziste oraz perydotyty. Występowanie law poduszkowych świadczy o powstaniu skał wulkanicznych na dnie morza.
Wśród skał metamorficznych znaleziono grafit, będący efektem metamorfizmu pierwotnego węgla. Formułowano tezy, że węgiel ten pochodził z uwęglenia fotosyntetyzujących prokariontów (sinic?), jednak rozpatruje się też powstanie węgla z bulionu pierwotnego, kosmicznej materii organicznej lub na drodze niebiologicznej. Za organiczną genezą węgla z Isua przemawiają stosunki poszczególnych izotopów węgla w graficie, jednak nie dają one odpowiedzi na pytanie, czy pochodzi on z organizmów żywych, czy z innych, wyżej wspomnianych, źródeł organicznego węgla.

</doc>
<doc id="1131174" url="https://pl.wikipedia.org/wiki?curid=1131174" title="Neomysia oblongoguttata">
Neomysia oblongoguttata



</doc>
<doc id="1131176" url="https://pl.wikipedia.org/wiki?curid=1131176" title="Zyta z Lukki">
Zyta z Lukki

Zyta z Lukki (ur. ok. 1218 w Monsagrati w Toskanii, zm. 27 kwietnia 1272 w Lukkce) – dziewica, święta Kościoła katolickiego.
Życiorys.
Urodziła się w biednej rodzinie we wsi Monsagrati w Toskanii w dzis. Włoszech. Jej starsza siostra została zakonnicą, a brat pustelnikiem. W wieku 12 lat Zyta została służącą w domu tkaczy Fatinelli w Lukkce. Przez długi czas była tam źle traktowana, jednak jej cierpliwość i dobroć zjednały w końcu jej pracodawców oraz innych służących. Z czasem powierzono jej zarządzanie całym gospodarstwem. Każdego dnia, wcześnie rano, udawała się na mszę świętą do pobliskiego kościoła. Pomagała ubogim i potrzebującym. Często pościła o chlebie i wodzie. Po 42 latach sumiennej pracy w jednym domu zmarła 27 kwietnia 1272 roku.
Uważana już za życia świętą, Zyta została pochowana w Kościele św. Frediana, do którego tak często chodziła. Zarówno za życia, jak i po śmierci przypisywano jej liczne liczne cuda.
W roku 1652, w czasie przeprowadzania jej procesu kanonizacyjnego, w kościele tym znaleziono jej ciało w nienaruszonym stanie. Do obecnej chwili znajdują się tu relikwie świętej.
Zatwierdzenia kultu Zyty i wpisania jej do katalogu świętych dokonał w 1696 roku Innocenty XII. Wcześniej na jej kult publiczny zezwolił Leon X (papież w latach 1513-1521).
Wspomnienie liturgiczne obchodzone jest w dzienną pamiątkę śmierci (27 kwietnia).
Papież Pius XI ogłosił św. Zytę patronką miasta Lukka i służby domowej w 1935 roku.
Zyta jest czczona także w Zgromadzeniu Sióstr Oblatek, które powstało w 1882 w Lukce dla opieki nad ubogimi dziewczętami.
Patronuje również chrześcijańskim stowarzyszeniom służących (tzw. "Zytki")), ludziom wyśmiewanym z powodu ich pobożności, samotnym kobietom, kelnerom i kelnerkom. Jest też wzywana przy poszukiwaniu zgubionych kluczy. Za patronkę wybierały ją także liczne stowarzyszenia religijne i charytatywne.
W ikonografii święta Zyta przedstawiana jest w wielu odsłonach: w ubraniu służącej z różańcem, torbą i kluczami, z samym różańcem, z trzema bochenkami chleba, z kluczami i książką, z koszem owoców, z torbą i książką oraz z książką i różańcem. Najczęściej jednak przedstawiana jest z dzbanem, w którym woda przemieniła się w wino. Bywa ukazywana w fartuchu pełnym kwiatów, w które zamienił się chleb niesiony ubogim.
Dante Alighieri umieścił wizerunek świętej w "Boskiej komedii".

</doc>
<doc id="1131177" url="https://pl.wikipedia.org/wiki?curid=1131177" title="Suzuki GN 125">
Suzuki GN 125

Suzuki GN 125 – motocykl marki Suzuki, szosowo-turystyczny produkowany od 1982 r. do dziś. Użyto w nim silnika czterosuwowego o pojemności 124 cm³. Motocykl jest używany szczególnie przez młodzież do jazdy codziennej na krótkich odcinkach. Po kilku ulepszeniach w 1987 r. i w 1992 r. oraz przez jego doskonałe hamulce pojazd zdobył zaufanie u właścicieli. Podwozie stylistycznie nawiązuje do soft chopperów z lat 80. Świadczy o tym długi klasyczny widelec teleskopowy i dwa elementy resorująco-tłumiące z tyłu. Ten model Suzuki jest cichy, zwinny, niezawodny i ekonomiczny (2,5 l paliwa na 100 km).

</doc>
<doc id="1131178" url="https://pl.wikipedia.org/wiki?curid=1131178" title="Order Marii Teresy">
Order Marii Teresy

Wojskowy Order Marii Teresy (niem. "Militär-Maria-Theresien-Orden", skrót: MMTO) – ustanowione 18 czerwca 1757 po bitwie pod Kolinem najwyższe odznaczenie wojenne i drugi w kolejności starszeństwa order nadawany w Monarchii Habsburgów (Arcyksięstwa Austriackiego do 1804, następnie Cesarstwa Austrii do 1867 i Austro-Węgier do 1918) i jako jej kontynuacji regencji Królestwa Węgier do 1945.
Historia.
Order ustanowiła cesarzowa Maria Teresa. Order Marii Teresy był pierwszym nowoczesnym orderem wojskowym. Na statucie tego Orderu, ustanowionego 12 grudnia 1758 roku, wzorowali się m.in. twórcy Virtuti Militari. Order nadawano za waleczność i zakończone powodzeniem śmiałe czyny podjęte z własnej inicjatywy, także wykonane bez rozkazu lub wbrew rozkazowi.
Początkowo order składał się z dwóch klas. Po wstąpieniu na tron, cesarz Józef II w 1765 utworzył pośrednią klasę:
Po rozpadzie Austro-Węgier w 1918 cesarz Karol I Habsburg przekazał swoje prerogatywy kapitule orderu, która nadawała go dalej w latach 1919-1931, a po tym okresie uznała jego przyznawanie za zakończone. Do tego momentu łącznie order nadano 1243 razy.
4 listopada 1938 regent Królestwa Węgier admirał Miklós Horthy wznowił order (Węgry były już wówczas jedyną legalną kontynuacją monarchii habsburskiej po wcieleniu Austrii do III Rzeszy), ustanawiając siebie jako regenta jego wielkim mistrzem. Do momentu zmiany węgierskiego ustroju w 1946 odbyło się tylko jedno nadanie, a odznaczonym był generał major Kornél Oszlányi, który otrzymał klasę Kawalera 24 stycznia 1944 za nadzwyczajny heroizm w bitwie pod Woroneżem w 1942 przeciwko Sowietom.
Opis odznaki.
Krzyż Wielki był wykonany ze złota i pokryty białą emalią. Pośrodku znajdowała się tarcza z inicjałami M.T. F. (Maria Teresa, Franciszek) otoczona wieńcem laurowym. Na odwrocie umieszczono czerwono-biało-czerwoną tarczę otoczoną dewizą FORTITUDINI (dzielnemu, nieustraszonemu, mężnemu). Krzyże Komandorskie i Kawalerskie miały podobny wygląd, ale mniejsze rozmiary.
OMT noszony był na pąsowej wstędze z białym pasem pośrodku. Oficerowie odznaczeni krzyżem kawalerskim nosili go na wstędze szerokiej na dwa palce zawieszonej przez dziurkę od guzika lub na lewej piersi tuż nad kieszenią; komandorzy zawieszali go na szyi, zaś posiadacze Wielkiego Krzyża na wstędze szerokości dłoni przewieszonej przez prawe ramię. Do Wielkiego Krzyża przyznawano ponadto gwiazdę noszoną na lewej piersi, ozdobioną brylantami i złotym emaliowanym na zielono wieńcem laurowym.
Odznaczeni.
Polacy uhonorowani OMT.
Na przestrzeni lat 1757–1931 Orderem Marii Teresy odznaczono jedynie 1240 oficerów w tym 12 Polaków. W tej liczbie znajdowali się:
I wojna światowa:

</doc>
<doc id="1131179" url="https://pl.wikipedia.org/wiki?curid=1131179" title="Jeep Compass">
Jeep Compass

Jeep Compass − samochód osobowy typu crossover, a następnie SUV klasy kompaktowej produkowany pod amerykańską marką Jeep od 2006 roku. Od 2016 roku produkowana jest druga generacja modelu.
Pierwsza generacja.
Jeep Compass I został zaprezentowany po raz pierwszy w 2006 roku.
Compass, nowy model Jeepa, zadebiutował podczas salonu samochodowego North American International Auto Show w styczniu 2006 roku. Pierwszy samochód z linii montażowej zjechał 30 maja 2006 roku. 
Cztery lata przed prezentacją właściwego modelu pojazd koncepcyjny o takiej samej nazwie debiutował na targach motoryzacyjnych w Detroit. Samochód miał m.in. dwudrzwiowe nadwozie, napęd na cztery koła i był napędzany silnikiem 3.7 V6. 
Razem z bliźniaczym bardziej stonowanym w stylistyce modelem − Patriot, były produkowane na płycie podłogowej Mitsubishi GS użytej do budowy m.in. Mitsubishi Outlander czy Dodge Caliber. Jest to jeden z pierwszych crossoverów stworzonych przez tego producenta. Część elementów wyposażenia pochodzi z samochodu Dodge Caliber.
Samochód posiada dwa elektroniczne układy sterujące napędem na cztery koła dostępne − w zależności od wersji. Freedom Drive I i Freedom Drive II. Jednak w odróżnieniu od innych modeli marki podstawowa wersja ma napęd jedynie na koła przednie.
Restylizacje.
Jeep Compass pierwszej generacji w 2011 roku przeszedł gruntowną restylizację, który znacząco zmienił m.in. część przednią auta. Zmodernizowany samochód nawiązuje wyglądem do większego modelu - Grand Cherokee WK2. W ten sposób okrągłe, dwuczęściowe reflektory zastąpiły podłużne, prostokątne. Pojawiła się szersza atrapa chłodnicy, a także bardziej kanciasto ukształtowane błotniki. Zmieniły się też wkłady tylnych lamp, a ponadto - zastosowano nowy kokpit.
Kolejną, tym razem mniejszą modernizację samochód przeszedł w 2013 roku. Delikatnie przemodelowano przód pojazdu, wprowadzono nową 6-stopniową przekładnie automatyczną, natomiast we wnętrzu zmieniono kierownicę i nieco odświeżono wygląd konsoli środkowej.
Wersje wyposażenia.
Standardowe wyposażenie podstawowej wersji Sport obejmuje m.in. poduszki powietrzne czołowe, oraz kurtynowe, system ESP, centralny zamek z pilotem, tempomat, elektrycznie regulowane i podgrzewane lusterka, światła przeciwmgielne, klimatyzacje manualną, radio z CD, MP3 i 4 głośnikami, oraz felgi aluminiowe 17 cali.
Bogatsza wersja North dodatkowo wyposażona jest w m.in. boczne poduszki powietrzne, przyciemniane szyby, kierownicę i gałkę hamulca postojowego obszyte skórą oraz radio Uconnect z Bluetooth.
Topowa wersja Limited została ponadto wyposażona m.in. w skórzaną tapicerkę, fotel kierowcy z elektryczną regulacją, podgrzewane fotele przednie, klimatyzację automatyczną i felgi aluminiowe 18 cali.
W zależności od wersji wyposażenia samochód opcjonalnie mogliśmy doposażyć w m.in.: elektrycznie otwierany szklany dach, stację multimedialną z 6,5-calowym wyświetlaczem dotykowym, kamerę cofania, system nagłośnienia Musicgate Power z 9 głośnikami i nawigację satelitarną.
Druga generacja.
Jeep Compass II został zaprezentowany po raz pierwszy w 2016 roku.
Druga generacja Jeep Compass zadebiutowała na Międzynarodowym Salonie Samochodowym w Los Angeles w listopadzie 2016 r. Samochód zastąpił jednocześnie dwa modele Compass I i Patriot. 
Samochód korzysta z przedłużonej platformy SCCS użytej do budowy m.in. Jeep Renegade i Fiata 500X. 
Pojazd przypomina z wyglądu większy model − Grand Cherokee WK2 po modernizacji, wyróżniając się wąskimi reflektorami oraz . 
Sprzedaż w polskich salonach marki uruchomiono 7 lipca 2017 roku. 
W lipcu 2020 roku Jeep zaktualizował opcje konfiguracji Compassa. Do gamy jednostek napędowych wprowadzono dwa nowe silniki benzynowe 1.3 GSE o mocy 130 lub 150 KM. Tańszy z nich łączy się z 6-biegową skrzynią manualną, natomiast droższy z 6-biegową skrzynią DCCT. Oba z nich dostępne są tylko z napędem na przednią oś. Ponadto, pojawiły się w ofercie także m.in. nowe wzory felg, nowe kolory lakierów oraz roletę bagażnika. Delikatnie również zmieniło się wyposażenie. 
Compass Trailhawk.
Dostępna jest wersja Trailhawk, z przeznaczeniem do jazdy w terenie, samochód ma 30-stopniowy kąt natarcia, 34-stopniowy kąt zejścia oraz 24-stopniowy kąt rampowy. W terenie ma pomagać system Jeep Active Drive, który ma tak zarządzać sprzęgłem dołączającym napęd i kontrolą trakcji, że na jedno koło może trafić 100 proc. momentu obrotowego. Wersja ta jest dodatkowo być wyposażona w m.in. reduktor i kilka zewnętrznych akcentów stylistycznych.
Compass Juventus 122.
Pod koniec 2019 roku Jeep przygotował limitowaną wersję modelu Compass z okazji 122 rocznicy utworzenia klubu Juventus, którego Jeep jest sponsorem od 8 sezonów. Specjalna edycja bazuje na wersji Limited, z zewnątrz rozpoznamy ją po białym lakierze kontrastującym z czarnym dachem. Ponadto wyposażenie obejmuje m.in. 18-calowe felgi aluminiowe, przyciemniane szyby, osobno składane tylne siedzenia, dwustrefową klimatyzację automatyczną, 7-calowy kolorowy zestaw wskaźników TFT czy też system informacyjno-rozrywkowy Uconnect TM 8.4 NAV z Apple CarPlay i Android Auto. Jeep Compass 122 jest dostępny jedynie z silnikami diesla. Wersja limitowana obejmuje tylko 122 sztuk, oferowanych jedynie na rynku włoskim.
Compass 4Xe.
Na początku 2020 roku producent wprowadził do sprzedaży (początkowo tylko we Włoszech i Hiszpanii) wersję hybrydową Jeepa Compassa o nazwie "4Xe". Wyposażona została w benzynowy silnik 1.3 GSE napędzający koła przednie działający w parze z silnikiem elektrycznym napędzającym koła tylne. Łączna moc układu to 240 KM. Samochód rozpędzi się do 100 km/h w 7 sekund, a prędkość maksymalna ma wynosić 200 km/h. Zasięg przy pracującym tylko silniku elektrycznym ma wynosić 50 KM, a w trybie elektrycznym rozpędzimy się maksymalnie do 130 km/h. Do samochodu akcesoryjnie ma być oferowana szybka ładowarka oferująca naładowanie do pełna w 100 minut. Samochód oferowany jest w dwóch wersjach Urban oraz wersji Off-Roadowej (opartej o wersję Trailhawk).
Lifting.
W listopadzie 2020 roku podczas Guangzhou Auto Show Jeep przedstawił Compassa drugiej generacji po obszernej restylizacji nadwozia. Pas przedni otrzymał węższe reflektory z wkładami wykonanymi w technologii LED, a także smuklej ukształtowaną atrapę chłodnicy. Zmodyfikowano także przedni zderzak, który otrzymał duży, szeroki wlot powietrza.
Największe zmiany przeszła kabina pasażerska, gdzie znalazł się odświeżony projekt koła kierownicy z prostokątną, zamiast dotychczasowej okrągłej, plakietki z logo producenta. Ponadto pojawiła się nowa konsola centralna z odświeżonym panelem klimatyzacji, poziomymi nawiewami oraz dużym, 10,1-calowym ekranem systemu multimedialnego. Samochód w wersji po face liftingu zadebiutował w Europie w kwietniu 2021 roku.
Wersje wyposażenia.
Standardowe wyposażenie podstawowej wersji Sport obejmuje m.in. 6 poduszek powietrznych, tempomat, tylne światła LED, światła do jazdy dziennej LED, bezkorkowy wlew paliwa, elektrycznie regulowane lusterka boczne, elektroniczny hamulec postojowy, elektryczne wspomaganie kierownicy, aktywne zagłówki foteli przednich, radio cyfrowe Uconnect DAB z Bluetooth, 6 głośnikami oraz dotykowym ekranem 5 cali, kierownicę obszytą skórą i klimatyzację manualną.
Bogatsza wersja Longitude dodatkowo wyposażona jest w m.in. relingi dachowe, gałkę zmiany biegów obszytą skórą, czujniki cofania i felgi aluminiowe 16 cali.
Topowa wersja Limited została ponadto wyposażona w m.in. reflektory ksenonowe, system automatycznego sterowania światłami, automatyczną dwustrefową klimatyzację, gniazdo AC 230 V, 17-calowe felgi aluminiowe i radio cyfrowe Uconnect DAB z Bluetooth, 6 głośnikami, dotykowym ekranem 7 cali oraz funkcją Android Auto/Apple Car Play.

</doc>
<doc id="1131180" url="https://pl.wikipedia.org/wiki?curid=1131180" title="Czynnik martwicy nowotworu">
Czynnik martwicy nowotworu



</doc>
<doc id="1131186" url="https://pl.wikipedia.org/wiki?curid=1131186" title="Aris Bonnevoie">
Aris Bonnevoie

Football Club Aris Bonnevoie – nieistniejący luksemburski klub piłkarski z siedzibą w mieście Luksemburg.
Historia.
Klub Aris Bonnevoie założony został w 1922 roku. Najlepszy okres Aris przeżywał w latach 60. i 70., kiedy to sięgał po najwyższe krajowe trofea i reprezentował Luksemburg w europejskich pucharach. W 42 sezonach w I lidze Aris zebrał 1130 punktów, co daje mu 10 miejsce w historii ligi luksemburskiej.
Aris najbardziej jest znany ze swych występów w europejskich pucharach, będąc jednym z nielicznych klubów z Luksemburga, które zdołały awansować do następnej rundy. Klub szczyci się także tym, że zdobył bramkę w meczu z Barceloną na stadionie Camp Nou.
Aris zakończył swoje istnienie w 2001 roku, gdy połączył się z klubem CS Hollerich tworząc klub CS Alliance 01. W 2005 roku Alliance 01 połączył się z innymi klubami z miasta Luksemburga – Sporą Luksemburg i Unionem Luksemburg tworząc klub Racing FC Union Luxembourg.

</doc>
<doc id="1131187" url="https://pl.wikipedia.org/wiki?curid=1131187" title="Carabus violaceus">
Carabus violaceus



</doc>
<doc id="1131188" url="https://pl.wikipedia.org/wiki?curid=1131188" title="Traditio legis">
Traditio legis



</doc>
<doc id="1131190" url="https://pl.wikipedia.org/wiki?curid=1131190" title="Football Club Aris Bonnevoie">
Football Club Aris Bonnevoie



</doc>
<doc id="1131191" url="https://pl.wikipedia.org/wiki?curid=1131191" title="FC Aris Bonnevoie">
FC Aris Bonnevoie



</doc>
<doc id="1131192" url="https://pl.wikipedia.org/wiki?curid=1131192" title="Mötley Crüe (album)">
Mötley Crüe (album)

Mötley Crüe – szósty album amerykańskiej grupy glam/hardrockowej Mötley Crüe. Wydany został w 1994. Wszystkie piosenki napisał John Corabi i Nikki Sixx. Jedyny album studyjny nagrany bez udziału frontmana z oryginalnego składu - Vince'a Neila.

</doc>
<doc id="1131195" url="https://pl.wikipedia.org/wiki?curid=1131195" title="Letenye">
Letenye

Letenye (słow. "Letnye") – miasto na Węgrzech w komitacie Zala, przy granicy z Chorwacją, prawa miejskie otrzymało w roku 1989. Populacja wynosi 4119 osób (styczeń 2011).
Historia.
Miejscowość pierwszy raz wspomniana została w roku 1314 jako "Letnye".

</doc>
<doc id="1131197" url="https://pl.wikipedia.org/wiki?curid=1131197" title="Carabus granulatus">
Carabus granulatus



</doc>
<doc id="1131198" url="https://pl.wikipedia.org/wiki?curid=1131198" title="Zdzisława z Lemberku">
Zdzisława z Lemberku



</doc>
<doc id="1131199" url="https://pl.wikipedia.org/wiki?curid=1131199" title="Sagem my501x">
Sagem my501x



</doc>
<doc id="1131202" url="https://pl.wikipedia.org/wiki?curid=1131202" title="Zdzisława Berka">
Zdzisława Berka



</doc>
<doc id="1131204" url="https://pl.wikipedia.org/wiki?curid=1131204" title="Prelog">
Prelog

Prelog () – miasto w północnej Chorwacji, w żupanii medzimurskiej, siedziba miasta Prelog. Leży 15 km na wschód od Čakovca. W 2011 roku liczył 4324 mieszkańców.

</doc>
<doc id="1131211" url="https://pl.wikipedia.org/wiki?curid=1131211" title="Sirit">
Sirit



</doc>
<doc id="1131214" url="https://pl.wikipedia.org/wiki?curid=1131214" title="Wycieraczka (do butów)">
Wycieraczka (do butów)

Wycieraczka – system czyszczący umieszczany przed drzwiami wejściowymi każdego typu pomieszczeń. Jego celem jest zatrzymanie zanieczyszczeń przenoszonych na butach i niedopuszczenie do wniesienia ich wewnątrz budynku. 
Wykonuje się ją z różnego typu materiałów, wyróżniamy między innymi wycieraczki:
Wycieraczkę cechuje trwałość oraz odporność na niekorzystne działanie warunków atmosferycznych.
Wycieraczka do butów jest najczęściej prostokątna, spotykane bywają jednak także o innych kształtach. Ich rozmiar zależy od typu pomieszczenia, przed którym zostaną położone. Wiele przedsiębiorstw zamawia wycieraczki wyposażone w specjalne szczoteczki czyszczące, układające się w logo danej firmy.
Budynki wielorodzinne wyposażone bywają w jedną wycieraczkę wspólną (zazwyczaj jest ona wykonana z metalu i wbudowana na stałe w podest przed wejściem do budynku), a przed drzwiami poszczególnych mieszkań ułożone są indywidualne wycieraczki poszczególnych lokatorów.

</doc>
<doc id="1131215" url="https://pl.wikipedia.org/wiki?curid=1131215" title="Katarzyna Piasecka">
Katarzyna Piasecka

Katarzyna Piasecka (ur. 12 sierpnia 1978 w Świebodzinie) – polska stand-uperka, komiczka, improwizatorka, konferansjerka, aktorka, autorka tekstów, artystka kabaretowa.
Życiorys.
Katarzyna Piasecka urodziła się w Świebodzinie, ale wychowywała się w niedużej miejscowości Cibórz w województwie lubuskim. Uczyła się w liceum w Świebodzinie. Następnie przeprowadziła się do Zielonej Góry, gdzie studiowała pedagogikę. W 2002 roku uzyskała tytuł magistra pedagogiki terapeutycznej. Aktualnie mieszka w Warszawie.  
Będąc na studiach Katarzyna Piasecka trafiła do klubu komediowego Gęba, gdzie brała udział w warsztatach, a następnie związała się z Kabaretem Słuchajcie, z którym występowała od końca 2001 roku do października 2009. Z biegiem czasu pozycja Katarzyny Piaseckiej w Kabarecie Słuchajcie zaczęła rosnąć. Stała się ona nie tylko członkiem grupy, ale także jej głównym liderem, twórcą wielu tekstów oraz menadżerem. Wspólnie z grupą zdobyła wiele nagród, także indywidualnych. Sama zaczęła również prowadzić warsztaty dla początkujących komików.
Kariera solowa.
Od 2008 roku głównym zajęciem Katarzyny Piaseckiej jest stand-up. Występy stand-upowe rozpoczęła trochę nieświadomie w 2006 roku podczas nagrań HBO „Na stojaka”. Były to jej pierwsze występy jednoosobowe zbliżone do stand-upu. W 2009 roku odeszła z Kabaretu Słuchajcie. Jak sama mówi: "lubiłam ten świat" [występy z Kabaretem Słuchajcie] "bardzo do pewnego czasu. Ale dopiero, kiedy zaczęłam odkrywać nową formę, czyli właśnie stand-up bardziej czułam się sobą". W swoich programach łączy gotowy materiał z improwizacją sceniczną oraz sztuką crowd-worku, którą uwielbia. Interakcje z publicznością sprawiają, że każdy jej występ jest niepowtarzalny i jedyny w swoim rodzaju.  
Katarzyna Piasecka występuje zarówno w klubach, jak i dużych salach widowiskowych. Od lat uczestniczy w największych trasach stand-upowych nie tylko w Polsce, ale i za granicą (m.in.: w Wielkiej Brytanii, Irlandii, Holandii, Belgii czy Niemczech). Była współpomysłodawcą Gali Stand-up Comedy, która była pierwszą dużą trasą stand-upową. Wzięła udział w 5 jej edycjach. W 2019 roku brała udział w największym komediowym wydarzeniu w kraju, czyli trasie Stand-up Show 2019 – The Best Of. Komicy zgromadzili wtedy ponad 100 tysięcy widzów pod sceną.
Od listopada 2010 roku razem z Abelardem Gizą i Kacprem Rucińskim współtworzyła projekt Stand-up Bez Cenzury, który przecierał szlaki dla stand-upu w Polsce. Początkowo komicy musieli tłumaczyć widowni, czym w ogóle jest stand-up. 28 stycznia 2014 roku w gdańskim klubie muzycznym Parlament został nagrany jeden z występów trójki komików i wydany na DVD pod tytułem „Stand-up: Bez cenzury”. Było to pierwsze stand-upowe DVD w Polsce. Ostatnią trasę z program „Jeszcze to” komicy zakończyli w grudniu 2015 roku.
30 stycznia 2011 roku Katarzyna Piasecka założyła konto na YouTube, na którym zaczęła zamieszczać fragmenty swoich solowych występów. W październiku 2018 (“Bez Filtra”) , czerwcu 2019 (“Winna”) i wrześniu 2021 ("Karma Wraca") roku opublikowała swoje pełnowymiarowe programy, co przysporzyło jej kilka milionów wyświetleń. W marcu 2020 roku rozpoczęła na Instagramie cykl live z komikami, podczas którego prowadziła wideorozmowy z czołowymi polskimi komikami (m.in.: z Abelardem Gizą, Rafałem Rutkowskim, Olką Szczęśniak, Joanną Kołaczkowską, Sebastianem Rejentem, Wiolką Walaszczyk, Łukaszem „Lotkiem” Lodkowiskim, Pawłem Chałupką czy Karolem Modzelewskim). Po zakończeniu cyklicznie zamieszczała je na swoim koncie na YouTube. W 2022 roku miały ponad 680 tysięcy wyświetleń (2022).
Współtworzy grupę improwizacyjną Siedem Razy Jeden, którą założyła w maju 2010 roku wspólnie ze znajomymi. Do grupy należą: Katarzyna Piasecka, Janusz Pietruszka, Przemysław Żejmo i Wojtek Kamiński. Raz w miesiącu organizują wieczór improwizacyjny w Zielonej Górze w Piwnicy Artystycznej Kawon.
Od listopada 2014 roku jest gospodarzem sceny stand-upowej w Warszawie w Hybrydach, gdzie cyklicznie (w drugą niedzielę miesiąca) zaprasza najlepszych polskich komików i wspólnie tworzą rasowe show stand-upowe. Przed występem każdego z gości odbywa się open mic. Jest to druga scena, której jest gospodarzem, ponieważ wcześniej zaczęła prowadzić cykl autorskich imprez w Kawonie.
Aktualnie Katarzyna Piasecka występuje z nowym programem “Moje Tabu” (2022).
Nagrody indywidualne.
Źródła: Plejada.pl, Dziennik Polski

</doc>
<doc id="1131218" url="https://pl.wikipedia.org/wiki?curid=1131218" title="Zirc">
Zirc

Zirc – miasto na Węgrzech w Komitacie Veszprém, liczące 7082 mieszkańców (styczeń 2011).
Zabytki i atrakcje turystyczne.
Znajduje się tu zabytkowe opactwo cystersów oraz arboretum (Zirci Arborétum Természetvédelmi Terület).

</doc>
<doc id="1131227" url="https://pl.wikipedia.org/wiki?curid=1131227" title="Niespokojny Pokój">
Niespokojny Pokój



</doc>
<doc id="1131234" url="https://pl.wikipedia.org/wiki?curid=1131234" title="Vincent Elbaz">
Vincent Elbaz

Vincent Elbaz (ur. 3 lutego 1971 w Paryżu) – francuski aktor filmowy i telewizyjny.
Życiorys.
Urodził się w Paryżu. Dorastał w Chilly-Mazarin. Ukończył paryską szkołę dramatyczną Cours Florent i zdobywał praktykę na scenie w sztukach: "Prawdziwy Zachód" ("L'ouest le vrai") Sama Sheparda (1990-92), "Zabawna przygoda" ("La plaisante aventure") Carla Goldoniego (1992) i "Kozioł" ("Le bouc") Fassbindera (1993). 
Debiutował na kinowym ekranie w komediodramacie "Młodzi groźni" ("Le Péril jeune", 1994) u boku Romaina Durisa. Za kreację Mathieu Lacaze w komedii "Wędrowcy" ("Les Randonneurs", 1997) zdobył nominację do nagrody Césara. W 1998 roku w Paryżu otrzymał nagrodę im. Jeana Gabina.
Wystąpił potem w dramacie "Cisza po burzy" ("Un monde presque paisible", 2002), melodramacie komediowym "Letni zawrót głowy" ("Embrassez qui vous voudrez", 2002) z Charlotte Rampling i Jacques’a Dutronc, dramacie kryminalnym "Ani za, ani przeciw" ("Ni pour, ni contre (bien au contraire", 2002) z Diane Kruger, komedii romantycznej "Miłość buja w obłokach" ("Ma vie en l'air", 2005). W adaptacji powieści Aleksandra Dumasa "D’Artagnan i trzej muszkieterowie" ("D’Artagnan et les trois mousquetaires", 2005) zagrał postać D’Artagnana. W komedii kryminalnej "Perfumy kobiety w czerni" ("Le Parfum de la dame en noir", 2005) wcielił się w postać księcia Galitcha.
Ze związku z choreografką Mette Berggreen ma córkę Annę (ur. 21 lipca 2007). W 2013 roku związał się z dziennikarką i-Télé Fanny Conquy, którą poślubił w lipcu 2014. W listopadzie 2015 roku urodził się ich syn Simon.

</doc>
<doc id="1131239" url="https://pl.wikipedia.org/wiki?curid=1131239" title="Friedrich von Erckert">
Friedrich von Erckert

Friedrich von Erckert (ur. 30 grudnia 1869 w Bydgoszczy, zm. 16 marca 1908 poległ pod Seatsub, Botswana), był oficerem oddziałów Schutztruppe w Niemieckiej Afryce Południowo-Zachodniej. W czasie powstania Hotentotów jako pierwszy oficer niemiecki wprowadził wielbłądy w swoich oddziałach. Między 18 sierpnia 1895 a 18 sierpnia 1897 szkolił wojsko w Chile na wzór armii pruskiej.

</doc>
<doc id="1131241" url="https://pl.wikipedia.org/wiki?curid=1131241" title="Piotr Spyra">
Piotr Spyra

Piotr Jacek Spyra (ur. 17 marca 1968 w Mikołowie) – polski polityk, samorządowiec, w latach 2008–2010 członek zarządu województwa śląskiego, w latach 2011–2015 wicewojewoda śląski.
Życiorys.
Ukończył studia na Wydziale Nauk Społecznych Uniwersytetu Śląskiego. Pracował jako nauczyciel w I Zespole Szkół Społecznych w Katowicach, a następnie w Urzędzie Kontroli Skarbowej. W 2006 objął stanowisko zastępcy prezesa zarządu Międzynarodowej Giełdy Towarowej S.A. Działał w Zjednoczeniu Chrześcijańsko-Narodowym. Był jednym z założycieli powstałego w 1997 Ruchu Obywatelskiego „Polski Śląsk”, w którym objął stanowisko prezesa zarządu. W 2005 bez powodzenia kandydował do Sejmu z listy Prawa i Sprawiedliwości (jako bezpartyjny), otrzymując 4942 głosy. W 2006 został radnym sejmiku województwa śląskiego III kadencji (otrzymał 27 734 głosy, kandydując jako lider listy PiS).
W 2007 odszedł do Prawicy Rzeczypospolitej. W wyborach parlamentarnych w tym samym roku bezskutecznie kandydował z pierwszego miejsca listy LPR w okręgu katowickim, otrzymując 1306 głosów.
W styczniu 2008 został powołany na stanowisko członka zarządu województwa śląskiego w ramach nowej koalicji zawartej przez radnych PO, PR, PSL i LiD. Decyzja o wejściu w koalicję z LiD stała się bezpośrednią przyczyną jego usunięcia z Prawicy Rzeczypospolitej i rozwiązania struktur tej partii na terenie województwa śląskiego. W związku z tym w sejmiku zainicjował powołanie nowego klubu pod nazwą Przymierze Regionalne, zrzeszającego byłych radnych PiS. W kwietniu 2009 zgłosił swój akces do Platformy Obywatelskiej. W wyborach samorządowych w 2010 z listy PO uzyskał reelekcję do sejmiku, otrzymując ok. 13 tys. głosów.
17 lutego 2011 powołany na stanowisko drugiego wicewojewody śląskiego, złożył w związku z tym mandat radnego sejmiku. Został odwołany z tej funkcji 25 czerwca 2015. Pod koniec października 2016 opuścił PO, a w lutym 2017 przystąpił do Polski Razem, która w listopadzie tego samego roku przekształciła się w Porozumienie.

</doc>
<doc id="1131242" url="https://pl.wikipedia.org/wiki?curid=1131242" title="AS Roma 1981/1982">
AS Roma 1981/1982

Sezon 1981/1982 klubu AS Roma.
Sezon.
W sezonie 1981/1982 Nils Liedholm doprowadził Romę do 3. miejsca w Serie A za Fiorentiną i Juventusem. Królem strzelców po raz drugi z rzędu został Roberto Pruzzo, tym razem z dorobkiem 15 goli. W Pucharze Zdobywców Pucharów "giallorossi" dotarli do 1/8 finału, skąd zostali wyeliminowani przez FC Porto (0:2, 0:0).

</doc>
<doc id="1131248" url="https://pl.wikipedia.org/wiki?curid=1131248" title="Joseph Kent">
Joseph Kent

Joseph Kent (ur. 14 stycznia 1779, zm. 24 listopada 1837) – amerykański polityk z Maryland. Dwukrotnie, najpierw w latach 1811–1815, i ponownie w latach 1819–1826, był przedstawicielem drugiego okręgu wyborczego w stanie Maryland w Izbie Reprezentantów Stanów Zjednoczonych. Zrezygnował z tej pozycji 6 stycznia 1826 roku aby objąć stanowisko gubernatora stanu Maryland, które piastował do 1829 roku. W 1833 roku powrócił do Kongresu Stanów Zjednoczonych, tym razem jako senator Stanów Zjednoczonych z Maryland. Pozostał na tym stanowisku do śmierci, 24 listopada 1837 roku.

</doc>
<doc id="1131249" url="https://pl.wikipedia.org/wiki?curid=1131249" title="Dead Prez">
Dead Prez

Dead Prez (dpz) – pochodzący z Florydy hip-hopowy duet. Są przedstawicielami zaangażowanego rapu. M-1 przez trzy lata był działaczem International People's Democratic Uhuru Movement (Międzynarodowy Ludowo-Demokratyczny Ruch Uhuru) marksistowskiej organizacji działającej na rzecz afrykańskiej klasy robotniczej w USA. Inspiracją grupy są losy członków Partii Czarnych Panter oraz autobiografia Malcolma X.
Treść utworów.
W utworze "I'm an African" ("Jestem Afrykaninem") podkreślają znaczenie korzeni – pochodzenia: "I'm an African never been african-american /.../ Where you from fool? / No I wasn't born in Ghana/but Africa is my mama" ("Jestem Afrykaninem / nigdy nie byłem afroamerykaninem /.../ Skąd jesteś głupcze? / Nie, nie urodziłem się w Ghanie lecz Afryka jest moją matką"). Ponadto, w tym samym utworze, dodają, że ich styl to mieszanka N.W.A oraz Public Enemy. Ich teksty dotyczą spraw społecznych, są antysystemowe, a także zawierają w sobie tematykę gangsta (na przykład: "Hell Yeah(Pimp the System)", "Police State"). Charakterystykę zespołu wyraża także tytuł drugiej płyty: "Revolutionary But Gangsta"("Rewolucyjny Acz Gangsterski"). W swoich tekstach często krytukują, rasistowski system szkolnictwa w USA, brutalność policji (są zdeklarowanymi wrogami policji), komercyjnych raperów czy hipokryzję polityków. Promują zdrowy tryb życia poprzez weganizm ("Be Healthy"), trenowanie sztuk walki ("50 in the Clip") oraz samodyscyplinę i samokontrolę ("Discipline"). Znani są z tego, że podczas koncertów rzucają jabłka w stronę publiczności i podpalają banknoty. W utworze "50 in the Clip" przedstawiają aspekty walki, która toczy się w człowieku. W "The Bottle" M-1 przedstawia swoją walkę z alkoholizmem. "Hell Yeah!(Pimp the System)" to opowieść z perspektywy ludzi żyjących w skrajnej biedzie, głodnych i zdesperowanych, szukających różnych sposobów aby zaspokoić podstawowe potrzeby. Dochodzi tu do sytuacji, w których zdobywają kartę kredytową, na fałszywy dowód osobisty (ID), napadają na dostawcę pizzy lub opowiadają "smutną historię" osobie zajmującej się wydawaniem talonów na pożywienie w urzędzie zasiłkowym. W utworze "20" opisują przemyt marihuany z Jamajki do USA.

</doc>
<doc id="1131252" url="https://pl.wikipedia.org/wiki?curid=1131252" title="Parafia Świętej Trójcy w Słaboszewie">
Parafia Świętej Trójcy w Słaboszewie

Parafia Świętej Trójcy w Słaboszewie – rzymskokatolicka parafia należąca do dekanatu mogileńskiego. Przy kościele znajduje się parafialny cmentarz z 1935 roku.
Rys historyczny.
Początkowo wieś nazywała się Sławoszewo. Pierwsza wzmianka o właścicielu wsi pochodzi z 1395 roku, mowa tu o Lutoborze. Od 1405 miejscowość należy do arcybiskupów gnieźnieńskich. W 1795 roku wcielona zostaje do domeny Mogilno.
Parafia powstała w XIV wieku. Z 1442 roku pochodzi pierwsza wzmianka o proboszczu. W XVII wieku kościół popadł w ruinę, a wieś weszła w skład parafii w Szczepanowie. Parafię po raz drugi erygowano w 1935 roku.
Księgi metrykalne.
Księgi metrykalne: 
Zasięg parafii.
Miejscowości należące do parafii: Białe Błota, Krzekotowo, Mierucin, Mierucinek, Mokre, Słaboszewko, Słaboszewo, Szeroki Kamień.

</doc>
<doc id="1131253" url="https://pl.wikipedia.org/wiki?curid=1131253" title="Woda (film)">
Woda (film)

Woda (ang. "Water") – kanadyjsko-indyjski dramat społeczny, nominowany do nagrody filmowej Oscara (w kategorii filmów nieangielskojęzycznych) wyreżyserowany w oparciu o własny scenariusz przez Deepę Mehtę, reżyserkę pochodzenia indyjskiego. Jego akcja dzieje się w 1938 roku. Tematem jest życie wdów indyjskich w aśramie w Waranasi w Indiach. W rolach głównych – Lisa Ray, Seema Biswas, John Abraham i Sarala Kariyawasam. Autorem zdjęć jest Giles Nuttgens, współpracujący z Deepą Mehtą przy wielu filmach. Film jest trzecią częścią trylogii o Indiach stworzonej przez Deepę Mehtę. Poprzedziły go "Ogień" (1996) i "Ziemia" (1998).
Premiera tego filmu odbyła się na Festiwal Filmowy w Toronto w Kanadzie w 2005 roku.
Fabuła.
Waranasi, 1938 rok. Ośmioletnia Chuyia, która niewiele pamięta ze swojego dziecięcego ślubu zostaje wdową. Jako wdowa zgodnie z ortodoksyjną tradycją hinduistyczną zostaje odesłana z domu do aśramy dla wdów. Zapłakaną dziewczynkę z trudem odrywają od opuszczającego ją na zawsze rodzica. Świat dzieciństwa kończy się. Tu każda z tych kobiet jako wdowa jest chodzącym cieniem kobiety. Pozbawione włosów, odarte z charakterystycznych dla indyjskich kobiet ozdób, w białych sari, karmione skąpo i monotonnie. Poza życiem, bez praw do radości, do miłości. Wdowieństwo czyni je trędowatymi dla świata. Różnie to przyjmują: Shakuntala (Seema Biswas) pogłębiając swoją wiarę, kierująca aśramą Madhumati (Manorama) gorzkniejąc. Jest wśród nich jedna wdowa, której pozwolono zachować kobiecość, której nie obcięto pięknych włosów, której wolno się ozdabiać. Kalyani (Lisa Ray) ma też kontakt ze światem zewnętrznym. Wożą ją łodzią przez Ganges, aby prostytuując się w domach miejscowych bogaczy utrzymywała głodujący aśram. W niej to właśnie zakochuje się bojownik o wolność Indii, zwolennik Mahatma Gandhiego Narayan (John Abraham). Miłość pcha go do złamania odwiecznego tabu – pragnie poślubić wdowę.

</doc>
<doc id="1131254" url="https://pl.wikipedia.org/wiki?curid=1131254" title="Sławsko (grodzisko)">
Sławsko (grodzisko)

Sławsko (grodzisko) – grodzisko nizinne całkowicie już zniwelowane, typu pierścieniowatego, usytuowane wśród podmokłych łąk, pochodzące z X-XII wieku. Grodzisko przypisywane jest Słowianom. Grodzisko jest oddalone 0,5 km w kierunku południowo-wschodnim od miejscowości Sławsko.
Opis grodziska.
Grodzisko nizinne, całkowicie zniwelowane, pierwotnie zapewne pierścieniowate, usytuowane wśród podmokłych łąk (to najbardziej typowe usytuowanie grodziska słowiańskiego było właśnie schowaniem na bagnach). Obecnie widoczne jest tylko koliście przebiegające nieznaczne zagłębienie, będące być może pozostałością zasypanej fosy.
Wymiary: Powierzchnia ograniczona domniemaną fosą — około 117 × 122 m, szerokość domniemanej fosy — do 20 m. Stan zachowania: obiekt całkowicie zniwelowany — pastwisko.
Znaleziska.
Znaleziono następujący inwentarz:
Ogółem z grodziska pochodzi ułamków naczyń glinianych:
Na podstawie analiz z tych wszystkich badań określono pochodzenie grodu z X-XII wiek i okres późnośredniowieczny.

</doc>
<doc id="1131256" url="https://pl.wikipedia.org/wiki?curid=1131256" title="Miejska Szkoła Podstawowa nr 1 im. Powstańców Śląskich">
Miejska Szkoła Podstawowa nr 1 im. Powstańców Śląskich



</doc>
<doc id="1131257" url="https://pl.wikipedia.org/wiki?curid=1131257" title="Realizacja zmiennej losowej">
Realizacja zmiennej losowej

Realizacja zmiennej losowej – wartość danej cechy statystycznej dla konkretnej obserwacji statystycznej. Formalnie: wartość formula_1 zmiennej losowej formula_2 dla konkretnego zdarzenia elementarnego formula_3

</doc>
<doc id="1131262" url="https://pl.wikipedia.org/wiki?curid=1131262" title="AS Roma 1982/1983">
AS Roma 1982/1983

Sezon 1982/1983 klubu AS Roma.
Sezon.
W 1983 roku Nils Liedholm doprowadził Romę do pierwszego od 1942 roku mistrzostwa Włoch. "Giallorossi" zdobyli 43 punkty o 4 wyprzedzając Juventus F.C. i o 5 Inter Mediolan. Najlepszym strzelcem zespołu w mistrzowskim sezonie został po raz kolejny Roberto Pruzzo, który tym razem strzelił 12 goli, a po 7 strzelili Agostino Di Bartolomei i Falcão. Z 30 meczów Roma wygrała 16, zremisowała 11 i przegrała zaledwie 3. Sukcesu nie osiągnęła za to w Pucharze UEFA i odpadła w ćwierćfinale po meczach z SL Benfica (1:2, 1:1).

</doc>
<doc id="1131269" url="https://pl.wikipedia.org/wiki?curid=1131269" title="Bromek ipratropiowy">
Bromek ipratropiowy

Bromek ipratropiowy, bromek ipratropium – wielofunkcyjny organiczny związek chemiczny o strukturze bromku czwartorzędowej soli amoniowej, pochodna atropiny. Jest antagonistą receptorów muskarynowych. Stosuje się go jako lek o działaniu cholinolitycznym (parasympatykolitycznym), zależnym od miejsca podania: najczęściej miejscowo do oskrzeli, aby zapobiec ich skurczowi lub je rozszerzyć. Nie hamuje aktywności nabłonka migawkowego w drogach oddechowych.
Farmakokinetyka.
Bromek ipratropiowy słabo wchłania się z przewodu pokarmowego. Nie rozpuszcza się w substancjach niepolarnych. Nie przechodzi do ośrodkowego układu nerwowego. Po podaniu wziewnym niewielka ilość leku przenika do krwi. 
Jest dobrze tolerowany. Po inhalacji leku do oskrzeli jego działanie rozkurczowe widoczne jest po 15 minutach. Maksymalne działanie leku obserwuje się zwykle po 1 do 2 godzin i utrzymuje się ono średnio przez 6 godzin. Może być stosowany wraz z innymi lekami wziewnymi (β-mimetyki), przy czym daje efekt synergistyczny.
Wskazania.
Zapobieganie lub przerywanie duszności w przypadkach:
Działania niepożądane.
Niekorzystnymi skutkami ubocznymi są między innymi: suchość w jamie ustnej, zaczerwienienie skóry, podrażnienie gardła, kaszel, tachykardia, zatrzymanie moczu.

</doc>
<doc id="1131276" url="https://pl.wikipedia.org/wiki?curid=1131276" title="Pociski Pomeroya">
Pociski Pomeroya

Pociski zapalające Pomeroya (ang. "Pomeroy bullets") – wypełnione nitrogliceryną pociski karabinowe opracowane przez nowozelandzkiego wynalazcę Johna Pomeroya, wykorzystywane podczas I wojny światowej do walki ze sterowcami.
Historia.
Pierwsze pociski zapalające John Pomeroy opracował w 1902 roku. Bazą amunicji był standardowy brytyjski pocisk karabinowy kalibru .303 cala (7,7 mm) wypełniony bardzo wrażliwą na bodźce mechaniczne (uderzenia) nitrogliceryną. Wynalazca zaproponował wprowadzenie swoich pocisków do uzbrojenia armii nowozelandzkiej, jednak wojskowi mimo dużego wrażenia jakie wywarła na nich ta broń nie zdecydowali się na jej wykorzystanie. Rozczarowany Pomeroy wyjechał najpierw do Australii a później Anglii, gdzie przedstawił swój wynalazek brytyjskiemu War Office. Po początkowej dużej nieufności Brytyjczyków do pocisków Pomeroya zdecydowano się na wezwanie go z Melbourne, gdzie ówcześnie przebywał, w celu dopracowania wynalazku.
Wykorzystanie bojowe.
Swojej efektywności pociski Pomeroya (wystrzeliwane na przemian z nową amunicją rozrywającą Brocka i wypełnionymi fosforem pociskami Buckinghama) dowiodły 2 września 1916 roku, kiedy porucznik William Leefe Robinson z 39 eskadry Royal Flying Corps zestrzelił jeden z 16 sterowców z niemieckiej formacji. Aerostat typu „Schütte-Lanz” o numerze bocznym SL 11 został zaatakowany w nocy przez lecącego rozpoznawczym samolotem typu RAF B.E.2C Robinsona, który wystrzelił w jego kierunku dwa bębny amunicji typu Pomeroy i Brock, ale bez efektu. Dopiero trzeci bęben amunicyjny zawierający również wypełnione fosforem pociski Buckinghama pozwolił na zestrzelenie sterowca, który w płomieniach spadł nieopodal wioski Cuffley niedaleko Londynu grzebiąc w swych szczątkach całą załogę poza kapitanem, który wyskoczył z płonącego statku powietrznego i zginął na skutek upadku. Za ten wyczyn William Leefe Robinson został uhonorowany najwyższym brytyjskim odznaczeniem wojskowym Krzyżem Wiktorii.
Pociski Pomeroya, a także wykorzystywana wraz z nimi amunicja Brocka i Buckinghama znacząco przyczyniła się do ograniczenia, a ostatecznie zaniechania nalotów na angielskie miasta wykonywanych za pomocą sterowców. Do końca wojny przy pomocy tej broni zniszczono jeszcze 4 inne niemieckie sterowce. Początkowo Niemcy starali się bronić przed atakami samolotów brytyjskich konstruując sterowce latające na pułapie większym niż 6000 metrów, ale ze względu na panujące na tej wysokości warunki wkrótce z nich zrezygnowano. Niedostatek tlenu i przenikliwe zimno dokuczały nie tylko załogom, ale powodowało znaczny spadek elastyczności konstrukcji aerostatu. To z kolei było przyczyną kilku wypadków zniszczenia na skutek niskich temperatur szkieletu statków powietrznych.
Po zakończeniu wojny rząd brytyjski zapłacił Pomeroyowi 25 tysięcy funtów tytułem należności za prawa autorskie do wynalazku, oraz zaoferował tytuł szlachecki, którego wynalazca jednak nie przyjął.
W 1937 roku John Pomeroy opracował kolejny typ zapalającej amunicji przeciwlotniczej i przedstawił pomysł decydentom armii australijskiej. Tak jak wcześniej także teraz jego wynalazek nie wzbudził zainteresowania, dlatego Pomeroy sprzedał licencję na swoje pociski najpierw Chinom, a potem także Stanom Zjednoczonym. Później twierdził on, że wykorzystywana z dużym sukcesem podczas wojny na Pacyfiku amunicja zapalająca była oparta na jego patentach, za które zażądał od rządu amerykańskiego wypłaty należności w wysokości 5 milionów dolarów, ale jego roszczenia zostały odrzucone.

</doc>
<doc id="1131277" url="https://pl.wikipedia.org/wiki?curid=1131277" title="Podstolina Hanna Czepiersińska">
Podstolina Hanna Czepiersińska

Podstolina Hanna (Anna) Czepiersińska – postać literacka występująca w komedii Aleksandra Fredry pt. "Zemsta". Trzykrotna wdowa w średnim wieku, z którą Cześnik Raptusiewicz zamierza ożenić się dla pieniędzy. Przed laty zakochana w Wacławie.
Podstolina w filmie.
W filmowej ekranizacji "Zemsty" z 2002 w reżyserii Andrzeja Wajdy w rolę Podstoliny wcieliła się Katarzyna Figura. Wcześniej, w wersji z 1956 w reżyserii Antoniego Bohdziewicza rolę tę zagrała Danuta Szaflarska.

</doc>
<doc id="1131278" url="https://pl.wikipedia.org/wiki?curid=1131278" title="5 Pułk Strzelców Pieszych Dzieci Warszawskich">
5 Pułk Strzelców Pieszych Dzieci Warszawskich

5 Pułk Strzelców Pieszych Dzieci Warszawskich – polski pułk piechoty okresu Królestwa Kongresowego.
Formowanie i zmiany organizacyjne.
Sformowany w styczniu 1831 na koszt miasta stołecznego Warszawy. Pułk wszedł w skład nowo sformowanej 3 Dywizji Piechoty. 26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 2 Brygadzie 3 Dywizji Piechoty.
Dowódcy pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki: 
W 1831 roku, w czasie wojny z Rosją, żołnierze pułku otrzymali 2 kawalerskie, 31 złotych i 46 srebrnych krzyży Orderu Virtuti Militari .

</doc>
<doc id="1131279" url="https://pl.wikipedia.org/wiki?curid=1131279" title="Cmentarz żydowski w Białymstoku (ul. Żabia)">
Cmentarz żydowski w Białymstoku (ul. Żabia)

Cmentarz żydowski w Białymstoku – cmentarz żydowski znajdujący się w Białymstoku przy ulicy Żabiej. Jest to jeden z niewielu w Europie cmentarzy żydowskich założonych podczas II wojny światowej na terenie getta (inne przykłady to: cmentarze w Augustowie, w Legionowie i w Kielcach).
Obecnie jest to mały skwer o powierzchni 0,5 hektara, na terenie którego nie znajdują się żadne nagrobki.
Historia.
Cmentarz został założony w sierpniu 1941 roku na terenie getta białostockiego. Do 1943 roku odbywały się na nim regularne pochówki osób zmarłych w getcie. Większość nagrobków była bardzo niewielka i prymitywna, obłożone darnią lub ramą, najczęściej z czterech desek. Z frontu stała deska imitująca macewę.
Na jego terenach we wspólnych mogiłach również pochowano uczestników powstania w getcie białostockim oraz około 900 ofiar likwidacji getta. Ostatni znany pochówek miał miejsce w 1948 roku. Po zakończeniu wojny na terenie cmentarza wystawiono czterometrowy obelisk oraz mauzoleum poświęcone bojownikom getta oraz nagrobki m.in. ku pamięci żydowskich harcerzy.
W 1971 roku ówczesne władze miasta podjęły decyzję o likwidacji cmentarza. Wówczas usunięto obelisk, zburzono ogrodzenie, a ciała ekshumowano i złożono w zbiorowej mogile na skraju nekropoli. Obecnie to miejsce jest otoczone kamiennym murkiem z żelaznym ogrodzeniem oraz upamiętnione tablicą pamiątkową z treścią w języku polskim:
W 2003 roku, w 50. rocznicę powstania w getcie białostockim, na teren cmentarza przywrócono oryginalny obelisk, który na nim stał do 1971 roku. Treść w języku polskim i hebrajskim brzmi:
13 sierpnia 2007 roku doszło do aktu wandalizmu na terenie cmentarza. Pamiątkowa tablica została oblana białą farbą, a w stojący naprzeciw obelisk uderzano, czego ślady widoczne były w kilku miejscach. Z inicjatywy władz miasta szkody naprawiono. Dzięki sprawnej akcji miasta, mediów i policji sprawców po kilku dniach ujęto.
Z cmentarzem sąsiaduje przedwojenny, drewniany dom ulokowany przy ul. Bohaterów Getta 9.

</doc>
<doc id="1131284" url="https://pl.wikipedia.org/wiki?curid=1131284" title="6 Pułk Strzelców Pieszych Braci Krakowian">
6 Pułk Strzelców Pieszych Braci Krakowian

6 Pułk Strzelców Pieszych Braci Krakowian – polski pułk piechoty okresu Królestwa Kongresowego.
Sformowany w początkach maja 1831 przez obywateli województwa krakowskiego.
6 maja 1831 dowódcą pułku został ppłk Paweł Jutrzenka.
Ważniejsze bitwy i potyczki w 1831.
Pułk brał udział w walkach w czasie powstania listopadowego.

</doc>
<doc id="1131286" url="https://pl.wikipedia.org/wiki?curid=1131286" title="Estádio Vivaldo Lima">
Estádio Vivaldo Lima

Estádio Vivaldo Lima – nieistniejący już wielofunkcyjny stadion w Manaus, używany głównie przez piłkarzy nożnych.
Pierwszą bramkę zdobył Dadá Maravilha, zawodnik reprezentacji Brazylii B w meczu inauguracyjnym.
W związku z mistrzostwami świata w 2014 obiekt został zburzony i zastąpiony przez Arena da Amazônia.

</doc>
<doc id="1131289" url="https://pl.wikipedia.org/wiki?curid=1131289" title="AS Roma 1983/1984">
AS Roma 1983/1984

Sezon 1983/1984 klubu AS Roma.
Sezon.
W sezonie 1983/1984 roku Nils Liedholm doprowadził Romę do kolejnych sukcesów. Dotarł do finału Pucharu Mistrzów po drodze eliminując IFK Göteborg, CSKA Sofia, Dynamo Berlin i Dundee United. W finale „giallorossi” trafili na . Po 120 minutach był wynik 1:1, jednak rzuty karne lepiej wykonywali piłkarze angielskiego klubu i to oni zdobyli puchar. W Serie A Roma wywalczyła wicemistrzostwo tracąc 2 punkty do Juventusu. Zdobyła też Puchar Włoch będąc lepszym w dwumeczu od Hellas Werona (1:0, 1:1).

</doc>
<doc id="1131292" url="https://pl.wikipedia.org/wiki?curid=1131292" title="7 Pułk Strzelców Pieszych">
7 Pułk Strzelców Pieszych

7 Pułk Strzelców Pieszych – polski pułk piechoty okresu Królestwa Polskiego.
Sformowany w początkach 26 maja 1831 z gwardzistów Gwardii Ruchomej województwa sandomierskiego.
5 czerwca 1831 dowódcą pułku został mjr Jan Pruszyński (dostał się później do niewoli).
Bitwy i potyczki w 1831.
Pułk brał udział w walkach w czasie powstania listopadowego.

</doc>
<doc id="1131297" url="https://pl.wikipedia.org/wiki?curid=1131297" title="8 Pułk Strzelców Pieszych">
8 Pułk Strzelców Pieszych

8 Pułk Strzelców Pieszych – polski pułk piechoty okresu Królestwa Kongresowego.
Sformowany w początkach 26 maja 1831 z gwardzistów Gwardii Ruchomej województwa kaliskiego.
5 czerwca 1831 dowódcą pułku został Gabriel Siemoński.

</doc>
<doc id="1131299" url="https://pl.wikipedia.org/wiki?curid=1131299" title="Choroba Raynauda">
Choroba Raynauda

Choroba Raynauda (łac. "morbus Raynaud") – napadowy skurcz tętnic w obrębie rąk, rzadziej stóp.
Obraz kliniczny.
Choroba zaczyna się w wieku młodzieńczym, prowokowana jest przez emocje lub oziębienie kończyn. Typowy napad charakteryzuje się zblednięciem palców, parestezjami lub bólem. Etiopatogeneza jest nieznana, być może jest to nadmiar receptorów adrenergicznych w świetle naczyń i wynikająca z tego nadwrażliwość na noradrenalinę.
Długotrwała choroba może prowadzić do zmian troficznych, a nawet zgorzeli w obrębie kończyn.
Uwagi.
Niektórzy autorzy traktują chorobę Raynauda jako idiopatyczny objaw Raynauda.

</doc>
<doc id="1131301" url="https://pl.wikipedia.org/wiki?curid=1131301" title="Dornier Do 19">
Dornier Do 19

Dornier Do 19 – niemiecki, czterosilnikowy samolot bombowy dalekiego zasięgu z okresu przed II wojną światową; oblatany 28 października 1936. Konstrukcja powstała w ramach niemieckiego programu budowy bombowców strategicznych dalekiego zasięgu, które byłyby w stanie osiągnąć Ural w przewidywanej wojnie z ZSRR. Projekt realizowano pod dowództwem generała Walthera Wevera. Zbudowano trzy egzemplarze prototypowe maszyny. Po śmierci Wevera w katastrofie lotniczej w czerwcu 1936, jego następca Albert Kesselring zarzucił plany budowy dużych bombowców dalekiego zasięgu z powodu trudności zaopatrzeniowych w niektóre surowce niemieckiego przemysłu i zdecydował o rozwoju konstrukcji bombowców taktycznych. W 1938 oblatany prototyp przebudowano na samolot transportowy, pozostałe dwa złomowano.

</doc>
<doc id="1131303" url="https://pl.wikipedia.org/wiki?curid=1131303" title="Ekstraklasa polska w piłce siatkowej mężczyzn">
Ekstraklasa polska w piłce siatkowej mężczyzn

I liga polska seria A w piłce siatkowej mężczyzn (potocznie nazywana Ekstraklasą) – od sezonu 1954 do sezonu 1999/2000 najwyższa w hierarchii klasa męskich ligowych rozgrywek siatkarskich w Polsce, będąca jednocześnie najwyższym szczeblem centralnym (I poziomem ligowym). Zmagania w jej ramach toczyły się cyklicznie (co sezon), systemem kołowym i przeznaczone były dla najlepszych polskich klubów piłki siatkowej. Ich tryumfator zdobywał tytuł Mistrza Polski, zaś najsłabsze drużyny relegowane były do klasy rozgrywkowej drugiego szczebla ligowego: do sezonu 1989/1990 II ligi, a od sezonu 1990/1991 I ligi serii B. Czołowe zespoły klasyfikacji końcowej każdego sezonu uzyskiwały prawo występów w europejskich pucharach w sezonie następnym. Organizatorem i organem prowadzącym rozgrywki przez pierwsze cztery sezony był Główny Komitet Kultury Fizycznej (GKKF), a od edycji 1957/1958 – Polski Związek Piłki Siatkowej (PZPS).
Historia.
Zhierarchizowany system męskich ligowych rozgrywek siatkarskich w Polsce został wprowadzony przez Główny Komitet Kultury Fizycznej w listopadzie 1953, a jego najwyższemu szczeblowi nadano szyld Klasy wydzielonej. Jej premierową edycję przeprowadzono w sezonie 1954 (grano systemem "wiosna-jesień"), do którego przystąpiło 8 drużyn, zaś pierwszym mistrzem został AZS-AWF Warszawa. 30 czerwca 1957 - z chwilą formalnego utworzenia PZPS - nazwę tego poziomu przemianowano na I liga, z siatkarską centralą jako organizacją zarządczą i prowadzącą zmagania. Od sezonu 1957/1958) rywalizacja toczona była według modelu "jesień-wiosna". Do premierowej edycji przystąpiło 12 zespołów, z których najlepszym okazał się AZS-AWF Warszawa, a do II ligi spadli Czarni Wrocław i Gwardia Białystok. Przed rozpoczęciem sezonu 1969/1970 zmniejszono liczbę drużyn w najwyższej klasie z 12 do 8. Kolejna reforma miała miejsce w 1973 (przed inauguracją sezonu 1973/1974), gdy wprowadzono 10-zespołową I ligę. W ten sposób grano do 1989, kiedy ponownie powiększono ekstraklasę do 12 ekip, lecz tylko na jeden sezon 1989/1990. W 1990 dokonano bowiem podziału I ligi na I ligę serię A oraz I ligę serię B. I liga seria A składała się z 8 drużyn. Do 12 klubów powrócono w sezonie 1997/1998 i system taki obowiązywał do ostatniej edycji tej niezawodowej ligi, tj. sezonu 1999/2000. Funkcjonowała ona do zakończenia sezonu 1999/2000, a 30 czerwca 2000 - podczas posiedzenia PZPS w Poznaniu - została rozwiązana. Na jej miejsce powołano ligę zawodową - Polską Ligę Siatkówki, za której prowadzenie odpowiada Profesjonalna Liga Piłki Siatkowej SA (PLPS SA).

</doc>
<doc id="1131306" url="https://pl.wikipedia.org/wiki?curid=1131306" title="Tomasz Kulicz">
Tomasz Kulicz



</doc>
<doc id="1131308" url="https://pl.wikipedia.org/wiki?curid=1131308" title="Leonardo Sbaraglia">
Leonardo Sbaraglia

Leonardo Máximo Sbaraglia (ur. 30 czerwca 1970 w Buenos Aires, Argentyna) – argentyński aktor filmowy.
Życiorys.
Urodził się w Buenos Aires jako syn aktorki i nauczycielki teatralnej R. Randon, rozpoczął karierę aktorską w wieku szesnastu lat w kinowym dramacie politycznym "Noc ołówków" ("La Noche de los lápices", 1986). Rok później trafił do popularnej argentyńskiej opery mydlanej "Clave de sol" (1987-90). Rola Pedra w dramacie "Dzikie konie" ("Caballos salvajes", 1995) przyniosła mu nagrodę specjalną Jury na festiwalu filmowym w Huelva. Za postać Martina w miniserialu "Boczny człowiek" ("El Garante", 1997) odebrał nagrodę Premios Martín Fierro. 
Uznanie krytyków zdobyły także dwie role – gangstera El Nene, nazywanego "Bliźniakiem", w opartym na faktach melodramacie kryminalnym "Spalona forsa" ("Plata quemada", 2000), i Victora, najmłodszego syna Victora w hiszpańskiej rodzinie w dramacie "Miasto bez granic" ("En la ciudad sin límites", 2002), za które był nominowany do nagrody Srebrnego Kondora w Buenos Aires. Z kolei kreacja Tomása, który wyszedł cało z katastrofy samolotowej w dreszczwcu "Intacto" (2001) została uhonorowana nagrodą hiszpańską Goya. 
W 2007 roku otrzymał nominację do nagrody Goya jako najlepszy drugoplanowy aktor za rolę Jesúsa Irurre w dramacie "Salvador" ("Salvador" ("Puig Antich"), 2007) u boku Daniela Brühla.
W 1996 poznał argentyńską rzeźbiarkę Guadalupe Marin, którą poślubił w 2001 roku. Mają córkę Julię (ur. 2005).

</doc>
<doc id="1131309" url="https://pl.wikipedia.org/wiki?curid=1131309" title="9 Pułk Strzelców Pieszych">
9 Pułk Strzelców Pieszych

9 Pułk Strzelców Pieszych – polski pułk piechoty okresu Królestwa Kongresowego.
Sformowany w początkach 26 maja 1831 z gwardzistów Gwardii Ruchomej województwa krakowskiego.
1 sierpnia 1831 dowódcą pułku został Bartłomiej Lanckoroński.

</doc>
<doc id="1131310" url="https://pl.wikipedia.org/wiki?curid=1131310" title="Killers">
Killers

Killers:
The Killers:
Inne:

</doc>
<doc id="1131312" url="https://pl.wikipedia.org/wiki?curid=1131312" title="Pont de Sèvres (stacja metra)">
Pont de Sèvres (stacja metra)

Pont de Sèvres – stacja końcowa dziewiątej linii i budowana stacja piętnastej linii paryskiego metra. Stacja znajduje się w gminie Boulogne-Billancourt. Stację otwarto 3 lutego 1934 roku na linii limonkowej; otwarcie na linii bordowej planowane jest na 2025 rok.

</doc>
<doc id="1131313" url="https://pl.wikipedia.org/wiki?curid=1131313" title="KISS">
KISS



</doc>
<doc id="1131317" url="https://pl.wikipedia.org/wiki?curid=1131317" title="Billancourt (stacja metra)">
Billancourt (stacja metra)

Billancourt – stacja linii nr 9 metra w Paryżu. Stacja znajduje się w gminie Boulogne-Billancourt. Została otwarta 6 lutego 1934 r.
W pobliżu stacji znajduje się elektrowozownia i warsztaty - Ateliers de Boulogne zbudowane w roku 1934.

</doc>
<doc id="1131320" url="https://pl.wikipedia.org/wiki?curid=1131320" title="Marcel Sembat (stacja metra)">
Marcel Sembat (stacja metra)

Marcel Sembat – stacja linii nr 9 metra w Paryżu. Stacja znajduje się w gminie Boulogne-Billancourt. Została otwarta 6 lutego 1934 r.

</doc>
<doc id="1131321" url="https://pl.wikipedia.org/wiki?curid=1131321" title="Podział administracyjny Gujany">
Podział administracyjny Gujany

Gujana dzieli się na 10 regionów. Niższy szczebel administracji lokalnej stanowi 27 tzw. sąsiedztw ("neighorhood councils"). 
Regiony:

</doc>
<doc id="1131322" url="https://pl.wikipedia.org/wiki?curid=1131322" title="10 Pułk Strzelców Pieszych">
10 Pułk Strzelców Pieszych

10 Pułk Strzelców Pieszych Królestwa Kongresowego – polski pułk piechoty okresu Królestwa Kongresowego.
Historia pułku.
Sformowany w początkach 26 maja 1831 z gwardzistów Gwardii Ruchomej województwa płockiego.
5 czerwca 1831 dowódcą pułku został ppłk Nepomucen Płonczyński.

</doc>
<doc id="1131323" url="https://pl.wikipedia.org/wiki?curid=1131323" title="AS Roma 1984/1985">
AS Roma 1984/1985

Sezon 1984/1985 klubu AS Roma.
Sezon.
Przed sezonem 1984/1985 roku doszło do zmiany trenera. Nilsa Liedholma zastąpił jego rodak Sven-Göran Eriksson. W Pucharze Zdobywców Pucharów Roma wyeliminowała najpierw Steauę Bukareszt (1:0, 0:0), a następnie walijski Wrexham A.F.C. (1:0, 2:0). Odpadła jednak w ćwierćfinale w pierwszym meczu przegrywając aż 1:4 z Bayernem Monachium (w rewanżu padł remis 0:0). W Serie A natomiast "giallorossi" zajęli 7. pozycję.

</doc>
<doc id="1131325" url="https://pl.wikipedia.org/wiki?curid=1131325" title="Porte de Saint-Cloud">
Porte de Saint-Cloud

Porte de Saint-Cloud – stacja linii nr 9 metra w Paryżu. Stacja znajduje się w 16. dzielnicy Paryża. Została otwarta 29 września 1923 r.

</doc>
<doc id="1131326" url="https://pl.wikipedia.org/wiki?curid=1131326" title="11 Pułk Strzelców Pieszych">
11 Pułk Strzelców Pieszych

11 Pułk Strzelców Pieszych – polski pułk piechoty okresu Królestwa Kongresowego.
Sformowany 26 maja 1831 z gwardzistów Gwardii Ruchomej województwa mazowieckiego.
Bitwy i potyczki.
Pułk brał udział w walkach w czasie powstania listopadowego.

</doc>
<doc id="1131329" url="https://pl.wikipedia.org/wiki?curid=1131329" title="Sellye">
Sellye

Sellye (chor. "Šeljin") – miasto na Węgrzech, w Komitacie Baranya, przy granicy Chorwacji. Populacja 2 761 osób (styczeń 2011).

</doc>
<doc id="1131334" url="https://pl.wikipedia.org/wiki?curid=1131334" title="Ercsi">
Ercsi

Ercsi – miasto na Węgrzech, w Komitacie Fejér, 50 km na południe od Budapesztu. Populacja miasta wynosi 8115 osób (styczeń 2011).

</doc>
<doc id="1131335" url="https://pl.wikipedia.org/wiki?curid=1131335" title="1 Skrzydło Lotnictwa Taktycznego">
1 Skrzydło Lotnictwa Taktycznego

1 Skrzydło Lotnictwa Taktycznego – za podstawę dla jednostki posłużyła 3 Dywizja Lotnictwa Myśliwsko-Bombowego. Jednostka organizacyjna znajdująca się w mieście Świdwinie.
Historia.
W roku 2006 zostało podporządkowanych jej 5 jednostek lotniczych. Sama stała się związkiem taktycznym w składzie 10 jednostek, odpowiedzialnych za ochronę powietrznych granic Polski. Od 1 stycznia 2009 r. 1 Brygada Lotnictwa Taktycznego stała się 1 Skrzydłem Lotnictwa Taktycznego.
Od 1 stycznia 2014 r. w wyniku reformy struktur dowodzenia jednostka podlegała pod Dowództwo Generalne Rodzajów Sił Zbrojnych
Decyzją Nr 431/MON z dnia 15 grudnia 2016 r. w skrzydle została wprowadzona oznaka rozpoznawcza w dwóch wersjach: na mundur wyjściowy i mundur polowy.
Struktura organizacyjna.
W roku 2018:
Przeformowania.
3 Dywizja Lotnictwa Myśliwskiego (rozformowana) ↙ 11 Dywizja Lotnictwa Myśliwskiego (1951–1963) → 3 Brandenburska Dywizja Lotnictwa Myśliwskiego (1963–1971) → 3 Brandenburska Dywizja Szturmowa (1971–1982) → 3 Brandenburska Dywizja Lotnictwa Myśliwsko-Bombowego (1982–1998) → 1 Brygada Lotnictwa Taktycznego (1998–2009) → 1 Skrzydło Lotnictwa Taktycznego

</doc>
<doc id="1131336" url="https://pl.wikipedia.org/wiki?curid=1131336" title="Létavértes">
Létavértes

Létavértes – miasto na wschodnich Węgrzech, w komitacie Hajdú-Bihar. Populacja wynosi 7058 osób (styczeń 2011).

</doc>
<doc id="1131337" url="https://pl.wikipedia.org/wiki?curid=1131337" title="Sásd">
Sásd

Sásd (chor. "Šaš") – miasto na Węgrzech, w komitacie Baranya. Populacja 3 329 osób (styczeń 2011).

</doc>
<doc id="1131338" url="https://pl.wikipedia.org/wiki?curid=1131338" title="3 Pułk Strzelców Pieszych">
3 Pułk Strzelców Pieszych

Pułk 3 Strzelców Pieszych – oddział piechoty Wojska Polskiego Królestwa Kongresowego.
Formowanie i zmiany organizacyjne.
Pułk sformowany został w 1815, w składzie 3 Brygady 1 Dywizji Piechoty. Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych, stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 20050 żołnierzy. W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię wyborczą.
Stacjonował w Płocku, a jego kompanie karabinierskie w Warszawie, w koszarach Ordynackich. Po wybuchu powstania listopadowego zreorganizowano piechotę. Pułk wszedł w skład nowo sformowanej 4 Dywizji Piechoty. 26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 2 Brygadzie 4 Dywizji Piechoty.
Żołnierze pułku.
Dowódcy pułku:
Oficerowie
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 11 złotych i 20 srebrnych krzyży Orderu Virtuti Militari .
Mundur.
Żołnierze pułku nosili granatowe kurtki mundurowe z żółtymi wyłogami, kołnierzem i łapkami rękawów, z białymi guzikami. Na guzikach umieszczano numery pułku.
Kołnierz, wyłogi na piersiach i rękawach i polach granatowe z wypustką żółtą przy kurtce paradnej. Naramiennik granatowy z żółtą wypustką, numer 1 dywizji żółty.
Lejbiki granatowe z żółtą wypustką na kołnierzu i rękawach. Spodnie, sukienne granatowe z wypustką żółtą. Kołnierz od płaszcza granatowy z wypustką żółtą. Wszystkie pasy były czarno lakierowane. Na głowie furażerka granatowa z trzema żółtymi wypustkami.
Frak mundurowy oficerów z wyłogami granatowymi jak u żołnierzy. Kołnierz z żółtą wypustką i rękawy granatowe.
Codzienne szare spodnie z granatowymi lampasami i żółtą wypustką pośrodku.
Galony srebrne z żółtą wypustką.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami – żółte, a w rogach płata inicjały królewskie z koroną, otoczone wieńcami laurowymi. Chorągiew poświęcono 17 czerwca 1827 roku w obozie powązkowskim

</doc>
<doc id="1131339" url="https://pl.wikipedia.org/wiki?curid=1131339" title="Epitafium Kallimacha">
Epitafium Kallimacha

Epitafium Filipa Buonaccorsiego zw. Kallimachem – jedno z dzieł Wita Stwosza znajdujące się w krakowskim kościele Św. Trójcy (oo. Dominikanów). 
Pochodzący z włoskiej Toskanii Filip Buonaccorsi, który używał nazwiska greckiego poety Kallimacha, był humanistą, pisarzem, autorem m.in. Żywotów Zbigniewa Oleśnickiego. Był także ambasadorem i sekretarzem króla Jana Olbrachta.
Historia.
Filip Buonaccorsi zmarł w dniu 1 listopada 1496 roku. Wcześniej, choć w tym samym roku, Stwosz wyjechał z Krakowa do Norymbergi. Do dziś zachowało się źródło z epoki, mówiące o tym dziele: list napisany przez Marka Rustimicusa do Konrada Celtisa, w którym znajduje się wzmianka o nagrobku Włocha. List został wysłany dnia 1 września 1500. Zleceniodawcą był najprawdopodobniej osobisty sekretarz Kallimacha, Jakub Chosti. Pierwotnie epitafium było umieszczone w posadzce kościelnej. Przed XIX wiekiem zostało przeniesione do przylegającej do kościoła kaplicy Matki Bożej Różańcowej, która ocalała ze zniszczeń spowodowanych przez wielki pożar Krakowa w roku 1850, który zniszczył niemal całkowicie kościół. Podczas odbudowy kościoła płyta została umieszczona w północnej ścianie prezbiterium, obok ołtarza głównego.
Opis i analiza dzieła.
Znajdujące się w północnej ścianie prezbiterium dominikańskiego kościoła Św. Trójcy epitafium jest przykładem późnogotyckiej plastyki. Relief jest wykonany z brązu. Składa się z głównej sceny, tekstu epitafijnego oraz ozdobnej bordiury. W scenie głównej znajduje się uczony, ukazany w całej postaci, siedzący w pozycji 3/4. Odziany w długie szaty, trzyma w rękach dokument z pieczęcią państwową. Siedzi przy stole z licznymi przedmiotami (m.in. piórem, kałamarzem, nożyczkami); w tle widać półki z elementami martwej natury, księgami, ponadto wisi kapelusz. Ściany wnętrza pracowni są pokryte misterną dekoracją ornamentalną i roślinną. Powyżej uczonego znajduje się herb rodu, z którego pochodził. Główną scenę wieńczy bordiura w formie trójliścia z motywami roślinnymi. Powyżej znajdują się: po lewej stronie pelikan, po prawej orzeł. Poniżej sceny głównej napis łaciński opisujący sylwetkę Kallimacha. Po bokach widać bordiurę z bogatą dekoracją roślinną i zoomorficzną. 
Pomysł powstania nagrobka powstał jeszcze w okresie pobytu Stwosza w Krakowie, gdzie artysta sporządził projekt (tzn. scenę główną). Wzorował się na formie, jaką stosował rzeźbiąc kwatery zamkniętego Ołtarza Mariackiego. Licznie zgromadzone przedmioty w pracowni, luźno ze sobą zintegrowane formy architektoniczne, wreszcie żywe poruszenie uczonego i dynamiczne zwiewne szaty to cechy charakterystyczne dla twórczości Stwosza. Natomiast sam motyw pracowni uczonego, który będzie wielokrotnie powtarzany zgodnie z humanistyczną ideą, w północnoeuropejskim malarstwie, ma swoją genezę, przede wszystkim w przedstawieniach św. Hieronima, ale motyw ten jest także znany w sztuce świeckiej – np. w przedstawieniu Petrarki. Tak więc korzenie tego typu ikonograficznego można odnaleźć tak w Italii, jak w północnej Europie. 
Wydaje się, iż w tym dziele Stwosz chciał połączyć średniowieczną tradycję uczonego w pracowni z humanistycznym ideałem pracy umysłowej, co w dziejach sztuki wydaje się być bezprecedensowe – trudno jest znaleźć krąg artystyczny lansujący taką myśl, wreszcie bliskie dla krakowskiego epitafium przykłady. 
Natomiast realizacja dzieła przypadła na okres pobytu Stwosza w Norymberdze. Realizację powierzono Peterowi Vischerowi starszemu, członkowi rodziny prowadzącej w Norymberdze duży warsztat odlewniczy, z którego wywodzą się liczne dzieła sztuki znajdujące się m.in. w Wielkopolsce, Małopolsce czy we Frankonii i Saksonii.

</doc>
<doc id="1131341" url="https://pl.wikipedia.org/wiki?curid=1131341" title="Józef Czyżewski (generał)">
Józef Czyżewski (generał)

Józef Czyżewski (ur. 15 marca 1774 w Magnuszewicach – zm. 14 września 1849 roku w Tarnogórze) – generał brygady Wojsk Polskich.
W czasie wojny polsko-rosyjskiej 1792 wstąpił do 7. Regimentu Pieszego szefostwa Potockiego. Jako porucznik tej formacji wziął udział w insurekcji kościuszkowskiej. Jako kapitan 2. Pułku Piechoty Księstwa Warszawskiego wyróżnił się w czasie wojny polsko-austriackiej w 1809 w czasie szturmu Zamościa, za co 1 stycznia 1810 otrzymał Krzyż Kawalerski Orderu Virtuti Militari. W 1811 awansowany do stopnia majora, przeniesiony do 6. Pułku Piechoty, później do 5. Pułku Piechoty. W czasie kampanii w Rosji w 1812 walczył pod Rygą. Po powrocie uczestniczył w obronie twierdzy Wisłoujście. 12 czerwca 1813 odznaczony Legią Honorową.
Po 1815 jako pułkownik objął dowództwo 2. Pułku Strzelców Pieszych Królestwa Kongresowego. 3 września 1826 awansowany do stopnia generała brygady, objął dowództwo 3. Brygady w 2. Dywizji Piechoty Królestwa Polskiego. 
W 1830 roku został nagrodzony Znakiem Honorowym za 20 lat służby. 
W czasie powstania listopadowego przeszedł szlak bojowy swojej formacji. 18 lutego 1831 roku w potyczce pod Miłosną został ranny. W czerwcu 1831 mianowany przewodniczącym Komisji Rozpoznawczej nominacji oficerskich. Po kapitulacji Warszawy (gdzie był komendantem wszystkich odcinków obrony miasta), ewakuował swoją artylerię do Twierdzy Modlin. Został komendantem garnizonu tej twierdzy aż do czasu jej kapitulacji. Wywieziony przez Rosjan w głąb Rosji, wrócił w 1833. 
Niektóre odznaczenia: Virtuti Militari, Legia Honorowa, Order Świętego Stanisława I klasy w 1829 roku.

</doc>
<doc id="1131342" url="https://pl.wikipedia.org/wiki?curid=1131342" title="Ruby Blue">
Ruby Blue

Ruby Blue – debiutancki, solowy album irlandzkiej wokalistki Róisín Murphy, zrealizowany wraz z czołowym producentem muzyki elektronicznej Matthew Herbertem. Wydany przez wytwórnię płytową The Echo Label 13 czerwca 2005 roku.

</doc>
<doc id="1131343" url="https://pl.wikipedia.org/wiki?curid=1131343" title="Santi Millán">
Santi Millán

Santiago Millán Montes (ur. 13 września 1968 roku w Barcelonie, w Hiszpanii) - hiszpański aktor i prezenter telewizyjny.
Życiorys.
Dorastał w Katalonii i Andaluzji, zanim podjął studia aktorskie w Institut del Teatre w Barcelonie. Występował na scenie w przedstawieniach: "Cubanas a la carta" (1988), "Cómeme el coco, negro" (1989), "Cubana Maratón dancing" (1992), "Cegada de amor" (1994-98), "5 Hombres.com", "Hombres, mujeres y punto", "Ustedes se preguntarán como he llegado hasta aquí" (2001) i "Comando a distància" (2003).
W 1989 roku był prezenterem programów Televisión Española - "El día por delante" i "El martes que viene". Potem prowadził różne programy w TV3 ("Els grau"-1991 i "Teresines S.A."-1993), Telecinco ("Me lo dijo Pérez"-1999). Na dużym ekranie zadebiutował u boku Penélope Cruz w komedii romantycznej "Miłość może całkowicie zniszczyć twoje życie" ("El Amor perjudica seriamente la salud", 1996) w roli sekretarza. W latach 2001-2002 prowadził audycję radiową w "El Terrat. Estem arreglats" w Radio Barcelona. Za postać Sergia Antúneza w sitcomie "Siedem żyć" ("7 vidas", 2003-2006) zdobył nominację do nagród - Fotogramas de Plata i Spanish Actors Union. Zagrał główną rolę lekkoducha Pere-Lluca, który wracając do domu kompletnie pijany uderza głową w metalową drabinę, ustawioną na ulicy przez Jordinę w komedii "Głupia miłość" ("Amor idiota", 2004). Kreacja Rubéna w komedii "Nikt nie jest doskonały" ("Va a ser que nadie es perfecto", 2006) została uhonorowana nagrodą na festiwalu filmowym w Peníscoli.
Żyje w nieformalnym związku z Rosą Oluchą, z którą ma syna Marca (ur. 2006).

</doc>
<doc id="1131346" url="https://pl.wikipedia.org/wiki?curid=1131346" title="Juaso">
Juaso



</doc>
<doc id="1131349" url="https://pl.wikipedia.org/wiki?curid=1131349" title="Jürgen Colin">
Jürgen Colin

Jürgen Romano Colin (ur. 20 stycznia 1981 w Utrechcie) – holenderski piłkarz występujący na pozycji obrońcy.
Kariera.
Colin zawodową karierę rozpoczynał w PSV Eindhoven. W Eredivisie zadebiutował 22 sierpnia 2001 w wygranym 3:2 meczu z FC Den Bosch. W styczniu 2002 został wypożyczony do belgijskiego KRC Genk, z którym w sezonie 2001/2002 zdobył mistrzostwo Belgii. Na sezon 2002/2003 został wypożyczony z PSV do NAC Breda. Następnie wrócił do macierzystego klubu, w którym występował przez rok, po czym ponownie przeszedł na wypożyczenie do Bredy. W trakcie gry dla PSV strzelił swojego pierwszego gola w Eredivisie, 28 stycznia 2004 w wygranym 5:1 spotkaniu z FC Zwolle.
W 2005 roku został zawodnikiem angielskiego Norwich City, grającego w Championship. W lidze tej zadebiutował 13 sierpnia 2005 w zremisowanym 1:1 meczu z Crystal Palace. Graczem Norwich był przez dwa lata, po czym wrócił do Holandii, gdzie podpisał kontrakt z Ajaksem. W 2007 roku zdobył z nim Superpuchar Holandii. Po sezonie 2007/2008 odszedł do hiszpańskiego Sportingu Gijón, gdzie również spędził jeden sezon.
W kolejnych latach był graczem takich zespołów jak RKC Waalwijk, Anorthosis Famagusta, Hapoel Tel Awiw, Hapoel Aszkelon oraz Torpedo Kutaisi. W 2016 roku zakończył karierę.

</doc>
<doc id="1131351" url="https://pl.wikipedia.org/wiki?curid=1131351" title="Juaso (Aszanti)">
Juaso (Aszanti)

Juaso – miasto i stolica dystryktu Asante Akim South w regionie Aszanti w Ghanie. Jest miastem dużego historycznego, kulturalnego i edukacyjnego znaczenia w regionie Ashanti. Nazwa miasta pochodzi od jednego z sześciu głównych klanów Oyoko, które położyły duchową podwalinę królestwa Aszanti. Tutaj Osei Kofi Tutu I koronowany został na Asantehene.

</doc>
<doc id="1131354" url="https://pl.wikipedia.org/wiki?curid=1131354" title="Giulio Cesare Sacchetti">
Giulio Cesare Sacchetti

Giulio Cesare Sacchetti (ur. 1586 r. w Rzymie, zm. 28 czerwca 1663 tamże) – włoski duchowny katolicki, kardynał.
Życiorys.
Był prefektem: Trybunału Apostolskiej Sygnatury Sprawiedliwości (od 1640), Świętej Kongregacji Kościelnych Immunitetów, Świętej Kongregacji ds. Obrzędów. W 1656 stał także na czele doraźnie utworzonej kongregacji do zwalczania epidemii dżumy w Państwie Kościelnym, a w 1661 został prefektem Św. Kongregacji Soboru Trydenckiego. Legat w Ferrarze 1627-31 i Bolonii 1637-40. Uczestnik dwóch konklawe, za każdym razem wymieniany w gronie papabili. Pierwszy spośród kandydatów na papieża, wobec którego zastosowano oficjalną ekskluzywę.
Początkowo był biskupem Gravina (1623-26) i Fano (1626-35) oraz nuncjuszem apostolskim w Hiszpanii (1624-26). Kapelusz kardynalski przyjął z rąk Urbana VIII podczas konsystorza 19 stycznia 1626 r. Wpierw kardynał prezbiter S. Susannae (1626-52) i Santa Maria in Trastevere (1652), później kardynał biskup Frascati (1652-55) i Sabiny (1655-63). Podczas konklawe 1644 uznawany był za faworyta, jednak kardynał Gil Carrillo de Albornoz w imieniu króla Hiszpanii Filipa IV Habsburga zgłosił oficjalne weto wobec ewentualnego wyboru Sacchettiego. Stronnicy faworyta początkowo próbowali zlekceważyć ekskluzywę, ostatecznie jednak zmuszeni byli ustąpić. Ponownie wysuwano jego kandydaturę na konklawe 1655. Przez kilka tur otrzymywał 33 głosy, zatem do wymaganej większości brakowało ok. 10 głosów. Nie został wybrany, gdyż Hiszpanie oznajmili, że zgłoszone na poprzednim konklawe weto nie zostało wycofane i król Hiszpanii nadal nie akceptuje jego kandydatury. Choć tym razem deklaracja ta nie miała uroczystej formy ekskluzywy, faktycznie odniosła taki sam skutek.

</doc>
<doc id="1131355" url="https://pl.wikipedia.org/wiki?curid=1131355" title="Jonathan Demme">
Jonathan Demme

Robert Jonathan Demme (wym. dɛmi, ur. 22 lutego 1944 w Baldwin w stanie Nowy Jork, zm. 26 kwietnia 2017 w Nowym Jorku) – amerykański reżyser, producent filmowy i scenarzysta, laureat Oscara w 1991 za reżyserię filmu "Milczenie owiec".
Życie prywatne.
Demme urodził się w Baldwin, w stanie Nowy Jork. Dorastał w Miami na Florydzie. Studiował weterynarię (jest absolwentem University of Florida w Gainesville, największego uniwersytetu w południowej części USA). Był wujem reżysera Teda Demmego (1963-2002).
Był dwukrotnie żonaty: z reżyserką i producentką Evelyn Purcell i z malarką Joanne Howard. Ojciec trojga dzieci z drugiego małżeństwa: Ramona Castle, Brooklyn James i Josephine.
Matką chrzestną jego najmłodszej córki jest pisarka Edwidge Danticat.
Kariera.
Na początku lat sześćdziesiątych pracował jako dziennikarz, a w 1966 roku służył w United States Air Force. W 1969 wyjechał do Anglii, gdzie pracował jako producent telewizyjny.
Demme zaczynał karierę filmowca pracując przy filmach exploitation dla Rogera Cormana (nazywanego "Królem filmów klasy B") w latach 1971-1976. Napisał wtedy i wyprodukował "Angels Hard as They Come" i "The Hot Box", następnie wyreżyserował 3 filmy – "Więzienna gorączka" ("Caged Heat"), "Szalona mama" ("Crazy Mama") i "Na gołe pięści" ("Fighting Mad") dla studia Cormana, New World Pictures.
W roku 1977 Demme wyreżyserował komedię "Handle with Care" dla Paramount Pictures. Film został dobrze przyjęty przez krytyków filmowych, jednak ze względu na małą promocję filmu, nie odniósł on dużego sukcesu kasowego.
Jego film "Melvin i Howard" z roku 1980 również nie miał dużej promocji, jednak zdobył przychylne recenzje i uznanie filmowców (nagroda za reżyserię od "Stowarzyszenia Nowojorskich Krytyków"), dzięki czemu podpisał kontrakt na wyreżyserowanie filmu "Szybka zmiana" ("Swing Shift"). Wysokobudżetowa produkcja miała zamiar być głównym ekskluzywnym obrazem dla Warner Bros. Pictures, jak również komercyjnym przełomem dla Jonathana, jednak film został skompromitowany przez różnice poglądów i koncepcji twórczych między Jonathanem a Goldie Hawn, w konsekwencji czego Demme zrzekł się filmu. Film wydano w maju 1984 i został on powszechnie skrytykowany i niedoceniony przez widzów kinowych.
Po "Szybkiej zmianie" Demme zaczął tworzyć również filmy koncertowe – m.in. zapis koncertów grupy Talking Heads "Stop Making Sense" (1984, Grand Prix festiwalu we Flandrii) czy "Swimming to Cambodia" (1987, nominacja do "Independent Spirit Award" za reżyserię). W tamtym okresie stworzył kilka komedii kryminalnych: "Dzika namiętność" (1986) z Melanie Griffith i "Poślubiona mafii" (1988) z Michelle Pfeiffer.
W roku 1991 Demme zrealizował jeden z najsłynniejszych thrillerów psychologicznych lat 90. – "Milczenie owiec" z Jodie Foster i Anthonym Hopkinsem. Film jest jednym z trzech zdobywców pięciu najważniejszych Nagród Akademii: film, reżyseria, scenariusz, główna rola męska i kobieca. Jonathan Demme, za wyreżyserowanie tego filmu, otrzymał również Srebrnego Niedźwiedzia, nagrodę Amerykańskiej Gildii Reżyserów Filmowych, Bostońskiego Stowarzyszenia Krytyków Filmowych, Stowarzyszenia Nowojorskich Krytyków Filmowych i nagrodę National Board of Review.
W 1993 wyreżyserował kolejny film, "Filadelfia", który również otrzymał Oscara, tym razem za kreację Toma Hanksa.
W ostatniej dekadzie zrealizował dwa remaki popularnych filmów: "Prawdziwe oblicze Charliego" (2002) z Timem Robbinsem, remake filmu "Szarada" z 1963 oraz "Kandydat" (2004) z Denzelem Washingtonem i Meryl Streep, remake filmu "Przeżyliśmy wojnę" z 1962 roku.
Film "The Agronomist" (2003) przyniósł mu Gotham Award dla "Najlepszego Dokumentu", a "Jimmy Carter Man from Plains" (2007) – Biografilm Award i nagrodę FIPRESCI na MFF w Wenecji.
Zasiadał w jury konkursu głównego na 53. MFF w Cannes (2000). Przewodniczył obradom jury sekcji "Horyzonty" na 72. MFF w Wenecji (2015).

</doc>
<doc id="1131359" url="https://pl.wikipedia.org/wiki?curid=1131359" title="Juaso (Region Centralny)">
Juaso (Region Centralny)

Juaso – miasto w dystrykcie Assin North, w regionie Centralnym, w Ghanie.

</doc>
<doc id="1131365" url="https://pl.wikipedia.org/wiki?curid=1131365" title="2 Pułk Strzelców Pieszych">
2 Pułk Strzelców Pieszych

2 Pułk Strzelców Pieszych - oddział piechoty Wojska Polskiego Królestwa Kongresowego.
Formowanie i zmiany organizacyjne.
Pułk został sformowany w 1815 roku. Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych, stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię wyborczą.
Wchodził w skład 3 Brygady 2 Dywizji Piechoty. Po wybuchu powstania listopadowego zreorganizowano piechotę. Pułk wszedł w skład zreorganizowanej 2 Dywizji Piechoty. 26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 1 Brygadzie 2 Dywizji Piechoty.
Dyslokacja pułku.
Miejsca dyslokacji pododdziałów pułku w 1830:
Pełniło w nim wówczas służbę 62 oficerów, w tym jeden pułkownik, trzech podpułkowników, jeden major, piętnastu kapitanów, trzynastu poruczników i dwudziestu dziewięciu podporuczników oraz kapelan, audytor, lekarz sztabowy i dwóch lekarzy batalionowych, tworzący razem sztab niższy. Ogółem posiadał 2035 żołnierzy, z tego pod bronią 1898
Żołnierze pułku.
Pułkiem dowodzili:
Oficerowie:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją żołnierze pułku otrzymali 36 Krzyży Orderu Virtuti Militari (2 kawalerskie, 19 złotych i 15 srebrnych).
Mundur.
Żołnierze pułku nosili granatowe kurtki mundurowe z żółtymi wyłogami, kołnierzem i łapkami rękawów, z białymi guzikami. Na guzikach umieszczano numery pułku.
Kołnierz, wyłogi na piersiach i rękawach i polach granatowe z wypustką żółtą przy kurtce paradnej. Naramiennik żółty, numer 2 dywizji czerwony.
Lejbiki granatowe z żółtą wypustką na kołnierzu i rękawach. Spodnie, sukienne granatowe z wypustką żółtą. Kołnierz od płaszcza granatowy z wypustką żółtą. Wszystkie pasy były czarno lakierowane. Na głowie furażerka granatowa z trzema żółtymi wypustkami.
Frak mundurowy oficerów z wyłogami granatowymi jak u żołnierzy. Kołnierz z żółtą wypustką i rękawy granatowe.
Codzienne szare spodnie z granatowymi lampasami i żółtą wypustką pośrodku.
Galony srebrne z żółtą wypustką.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – granatowe przedzielone żółtą wypustką, a w rogach płata inicjały królewskie z koroną, otoczone wieńcami laurowymi. Chorągiew poświęcono 17 czerwca 1827 roku w obozie powązkowskim.

</doc>
<doc id="1131366" url="https://pl.wikipedia.org/wiki?curid=1131366" title="I liga seria A polska w piłce siatkowej mężczyzn (1999/2000)">
I liga seria A polska w piłce siatkowej mężczyzn (1999/2000)

I liga seria A polska w piłce siatkowej mężczyzn 1999/2000 − 64. edycja rozgrywek o mistrzostwo Polski w piłce siatkowej mężczyzn.
Związku z wprowadzeniem od następnego sezonu ligi zawodowej, 9 najlepszych zespołów przeszło do Polskiej Ligi Siatkówki, a ostatnie 3 do I ligi serii B.

</doc>
<doc id="1131373" url="https://pl.wikipedia.org/wiki?curid=1131373" title="AS Roma 1985/1986">
AS Roma 1985/1986

Sezon 1985/1986 klubu AS Roma.
Sezon.
Przed sezonem 1985/1986 do Romy przybył Zbigniew Boniek z Juventusu. Drużyna Svena-Görana Erikssona słabo rozpoczęła sezon i w początkowej fazie zajmowała 9. miejsce. Z czasem jednak zaczęła wygrywać kolejne mecze, w tym 3:0 z Juventusem, jednak w przedostatnich dwóch kolejkach przegrała dwa mecze z outsiderami, US Lecce (u siebie 2:3) i Como Calcio (na wyjeździe 0:1) i ostatecznie została wicemistrzem Włoch. Z 19 golami Roberto Pruzzo wywalczył swój trzeci tytuł króla strzelców Serie A. Roma zdobyła też Puchar Włoch dzięki wygraniu finałowego dwumeczu z Sampdorią (1:2, 2:0).

</doc>
<doc id="1131375" url="https://pl.wikipedia.org/wiki?curid=1131375" title="Al-Ajun">
Al-Ajun



</doc>
<doc id="1131376" url="https://pl.wikipedia.org/wiki?curid=1131376" title="Lenti">
Lenti

Lenti - miasto na Węgrzech, w komitacie Zala. Miejscowość jest położona w pobliżu granicy z Chorwacją, Słowenią i Austrią.
Historia.
Pierwsze wzmianki o miejscowości pochodzą z roku 1237. Miejscowość miała wtedy nazwę "Nempthy" ("Németi") co sugeruje obecność niemieckich osadników.
Współczesność.
W roku 1970 zostały w tym miejscu odkryte gorące źródła, a w 1978 wybudowano pierwsze baseny, które od tego czasu zostały mocno rozbudowane. Obecnie miejscowość jest popularnym ośrodkiem wypoczynkowym dla turystów z kraju i zagranicy (głównie są to Austriacy i Niemcy).

</doc>
<doc id="1131378" url="https://pl.wikipedia.org/wiki?curid=1131378" title="Milo Butler">
Milo Butler

Milo Butler (ur. 11 sierpnia 1906, zm. 22 stycznia 1979 w Nassau) – bahamski polityk, w latach 1973-1979 gubernator generalny Bahamów. Wcześniej m.in. członek parlamentu i lider Postępowej Partii Liberalnej.

</doc>
<doc id="1131380" url="https://pl.wikipedia.org/wiki?curid=1131380" title="Alisma">
Alisma



</doc>
<doc id="1131384" url="https://pl.wikipedia.org/wiki?curid=1131384" title="Baby Don’t Go">
Baby Don’t Go

Baby Don’t Go – czwarty singel Fabolousa z jego czwartego albumu "From Nothin’ to Somethin’" wydany w 2007 roku. Gościnnie zaśpiewał T-Pain, a wyprodukował Jermaine Dupri.

</doc>
<doc id="1131385" url="https://pl.wikipedia.org/wiki?curid=1131385" title="J. William Schopf">
J. William Schopf

J. William Schopf (ur. w 1941 w Urbana w stanie Illinois) – amerykański paleontolog, specjalista od skamieniałości prekambru, popularyzator nauki. 
Życiorys.
W 1963 ukończył Oberlin College w Ohio, w 1965 Uniwersytet Harvarda, gdzie w 1968 obronił także doktorat. Od 1968 pracuje na Uniwersytecie Kalifornijskim, obecnie na stanowisku profesora paleobiologii. 
W 1992 i 1993 opisał najstarsze znane skamieniałości na świecie, pochodzące z Apex Chert w Australii. W okresie 1969–1974 badał dla NASA próbki z Księżyca, a później także z niektórych meteorytów, pod kątem ich geochemii i obecności substancji organicznych. 
W Polsce wydano jego książkę "Kolebka życia" (PWN, 2002) 
Wybrane publikacje:

</doc>
<doc id="1131392" url="https://pl.wikipedia.org/wiki?curid=1131392" title="AS Roma 1986/1987">
AS Roma 1986/1987

Sezon 1986/1987 klubu AS Roma.
Sezon.
Sezon 1986/1987 był ostatnim dla Svena-Görana Erikssona w Romie. Na dwie kolejki przed końcem został zastąpiony przez byłego gracza klubu Angelo Sormaniego. "Giallorossi" w lidze zajęli 7. pozycję, a z Pucharu Zdobywców Pucharów odpadli już w pierwszej rundzie (2:0, 0:2 i porażka w serii rzutów karnych z Realem Saragossa).

</doc>
<doc id="1131398" url="https://pl.wikipedia.org/wiki?curid=1131398" title="Kidimaka">
Kidimaka



</doc>
<doc id="1131399" url="https://pl.wikipedia.org/wiki?curid=1131399" title="Elek">
Elek

Elek () – miasto na Węgrzech, w komitacie Békés. Populacja miasta 4899 osób (styczeń 2011).

</doc>
<doc id="1131400" url="https://pl.wikipedia.org/wiki?curid=1131400" title="Konongo-Odumase">
Konongo-Odumase

Konongo-Odumase – miasto i stolica dystryktu Asante Akim North w regionie Ashanti w Ghanie. Miasto jest położone ok. 60 km od stolicy regionu, Kumasi.
W Konongo urodził się piłkarz reprezentacji Ghany Sulley Muntari.

</doc>
<doc id="1131407" url="https://pl.wikipedia.org/wiki?curid=1131407" title="Guidimagha">
Guidimagha



</doc>
<doc id="1131408" url="https://pl.wikipedia.org/wiki?curid=1131408" title="Vasvár">
Vasvár

Vasvár (niem. "Eisenburg", w językach słowiańskich "Železnograd", łac. (dawniej) "Castrum Ferrum") − miasto na Węgrzech, w komitacie Vas.

</doc>
<doc id="1131409" url="https://pl.wikipedia.org/wiki?curid=1131409" title="Antoni Darewski">
Antoni Darewski

Antoni Darewski herbu Szreniawa (ur. 15 października 1774 roku w Świsłoczy pod Grodnem, zm. 25 stycznia 1838 roku) – generał brygady Wojsk Polskich Królestwa Kongresowego, naczelny ordonator armii Księstwa Warszawskiego, radca stanu, członek Rady Stanu Królestwa Kongresowego w 1830 roku, członek Komisji Umorzenia Długu Krajowego Królestwa Kongresowego w 1834 roku, członek Komisji Emerytalnej przy Radzie Stanu w 1829 roku.
Po ukończeniu Korpusu Kadetów w Warszawie został w 1792 chorążym w 7. Regimencie Pieszym Litewskim, z którym odbył kampanię wojny polsko-rosyjskiej. Uczestnik insurekcji kościuszkowskiej. Jako porucznik i adiutant major wziął udział w serii bitew na Litwie i Białorusi. Pod Mozyrskiem dostał się do rosyjskiej niewoli, w której spędził 3 lata. W 1798 zaciągnął się w szeregi 2. Legii w Legionach Polskich we Włoszech. Po kapitulacji Mantui poszedł w 11. miesięczną niewolę austriacką. W 1805 przydzielony jako kapitan-adiunkt do I. Korpusu Wielkiej Armii marszałka Karola Bernadotte. Wziął udział w bitwach Austerlitz i Jeną-Auerstedt. W 1807 odznaczony krzyżem Legii Honorowej. Uczestnik bitwy pod Frydlandem. W 1808 był kolejno podpułkownikiem 9. Pułku Piechoty Księstwa Warszawskiego, majorem 12. Pułku Piechoty. W 1809 został kawalerem Orderu Virtuti Militari. Uczestniczył w wojnie polsko-austriackiej. W czasie kampanii rosyjskiej 1812-1813 był faktycznym kierownikiem Wydziału Wojennego, zastępując schorowanego gen. Józefa Wielhorskiego.
W 1815 mianowany asesorem w komisariacie ubiorczym WP. W 1822 został dyrektorem generalnym 3. Dyrekcji w Komisji Rządowej Wojny. W 1830 roku został nagrodzony Znakiem Honorowym za 30 lat służby. Odznaczony Orderem Świętego Stanisława II klasy w 1823 roku i III klasy w 1820 roku. Odznaczony Orderem Świętego Włodzimierza 3. klasy, Orderem Świętej Anny 2. klasy.
W 1830 poparł powstanie listopadowe. W 1831 był wojskowym kierownikiem intendentury. Po 30 stycznia tego roku zwolniony na własne życzenie.

</doc>
<doc id="1131410" url="https://pl.wikipedia.org/wiki?curid=1131410" title="1 Pułk Strzelców Pieszych (Królestwo Kongresowe)">
1 Pułk Strzelców Pieszych (Królestwo Kongresowe)

1 Pułk Strzelców Pieszych – polski pułk piechoty okresu Królestwa Kongresowego.
Formowanie i zmiany organizacyjne.
Sformowany w 1815 roku. 13 stycznia 1822 nazwany ""Pułkiem strzelców pieszych jego cesarzewiczowskiej mości wielkiego księcia Mikołaja nr 1". Szefem pułku był właśnie wielki książę Mikołaj. 22 stycznia 1826 nazwany "Pułkiem strzelców pieszych jego cesarsko-królewskiej mości nr 1"". Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych, stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię wyborczą.
Wchodził w struktury 1 Dywizji Piechoty. Po wybuchu powstania listopadowego zreorganizowano piechotę. Pułk wszedł w skład nowo sformowanej 4 Dywizji Piechoty. 26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 2 Brygadzie 4 Dywizji Piechoty. Na początku maja pułk przeszedł do 1 Dywizji Piechoty w miejsce walczących na Lubelszczyźnie pododdziałów.
Miejsce dyslokacji w 1830.
Stacjonował w województwie mazowieckim.
Żołnierze pułku.
Dowódcy pułku 
Oficerowie
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 6 kawalerskich, 48 złotych i 72 srebrne krzyże Orderu Virtuti Militari .
Mundur.
Żołnierze pułku nosili granatowe kurtki mundurowe z żółtymi wyłogami, kołnierzem i łapkami rękawów, z białymi guzikami. Na guzikach umieszczano numery pułku.
Kołnierz, wyłogi na piersiach i rękawach i polach granatowe z wypustką żółtą przy kurtce paradnej. Naramiennik żółty, numer 1 dywizji czerwony, kompania karabinierska od 1822 roku litera M z koroną.
Lejbiki granatowe z żółtą wypustką na kołnierzu i rękawach. Spodnie, sukienne granatowe z wypustką żółtą. Kołnierz od płaszcza granatowy z wypustką żółtą. Wszystkie pasy były czarno lakierowane. Na głowie furażerka granatowa z trzema żółtymi wypustkami.
Frak mundurowy oficerów z wyłogami granatowymi jak u żołnierzy. Kołnierz z żółtą wypustką i rękawy granatowe.
Codzienne szare spodnie z granatowymi lampasami i żółtą wypustką pośrodku.
Galony srebrne z żółtą wypustką.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – żółte, a w rogach płata królewskie inicjały: A I, później M I z koroną, otoczone wieńcami laurowymi. Chorągiew poświęcono 17 czerwca 1827 roku w obozie powązkowskim.

</doc>
<doc id="1131414" url="https://pl.wikipedia.org/wiki?curid=1131414" title="Tarocista">
Tarocista



</doc>
<doc id="1131415" url="https://pl.wikipedia.org/wiki?curid=1131415" title="Pomnik Stanisława Wyspiańskiego w Krakowie">
Pomnik Stanisława Wyspiańskiego w Krakowie

Pomnik Stanisława Wyspiańskiego – pomnik znajdujący się w Krakowie na niewielkim skwerze w sąsiedztwie Gmachu Głównego Muzeum Narodowego przy Alei 3 Maja 1.
Pierwszą propozycję postawienia pomnika wysunięto zaraz po śmierci Stanisława Wyspiańskiego, 20 lat później skończyło się na powołaniu komitetu budowy pomnika, w 50. rocznicę śmierci sprawa po raz kolejny odżyła. W 1977 prezydent Krakowa Jerzy Pękala podjął kolejną próbę wystawienia pomnika Wyspiańskiemu, zgodę wyraziło Ministerstwo Kultury, a pierwsze środki finansowe na ten cel pochodziły z pieniędzy jakie pozostały po budowie Pomnika Grunwaldzkiego.
W styczniu 1978 padła pierwsza propozycja lokalizacji pomnika na placu św. Ducha obok Teatru Słowackiego, potem pojawiła się kolejna na placu Szczepańskim i ostatnia przy Gmachu Nowym Muzeum Narodowego.
Na pierwszy konkurs w lutym 1978 wpłynęło 77 prac, potem ogłoszono kolejny konkurs ostatecznie jednak do realizacji skierowano projekt, który nie wziął udziału w konkursie autorstwa Mariana Koniecznego, a sam autor zasiadał w komitecie budowy pomnika i jury konkursowym.
28 listopada 1982 w 75. rocznicę śmierci Wyspiańskiego dokonano uroczystego odsłonięcia pomnika. Na granitowym cokole pomnika o wysokości 1 m, jakby w chocholim tańcu tworząc korowód zastygła grupa spiżowych postaci z dramatów Wyspiańskiego: Jasiek, Żyd, Chochoł, Stańczyk i Isia z "Wesela", Stary Wiarus z "Warszawianki", Pallas Atena z "Nocy Listopadowej" otaczają kolumnę na której stoi Stanisław Wyspiański zamyślony w charakterystycznej młodopolskiej pelerynie. Odlew pomnika wykonały Gliwickie Zakłady Urządzeń Technicznych.

</doc>
<doc id="1131416" url="https://pl.wikipedia.org/wiki?curid=1131416" title="Vasvar">
Vasvar



</doc>
<doc id="1131417" url="https://pl.wikipedia.org/wiki?curid=1131417" title="Novaci (Rumunia)">
Novaci (Rumunia)

Novaci – miasto w południowo-zachodniej Rumunii, w okręgu Gorj (Oltenia). Liczy 6151 mieszkańców (dane na rok 2002). Merem miasta od 2002 jest Ion Chiriac z Partii Socjaldemokratycznej.

</doc>
<doc id="1131418" url="https://pl.wikipedia.org/wiki?curid=1131418" title="Santi Millan">
Santi Millan



</doc>
<doc id="1131419" url="https://pl.wikipedia.org/wiki?curid=1131419" title="Sasd">
Sasd



</doc>
<doc id="1131420" url="https://pl.wikipedia.org/wiki?curid=1131420" title="Letavertes">
Letavertes



</doc>
<doc id="1131421" url="https://pl.wikipedia.org/wiki?curid=1131421" title="Pont de Sevres">
Pont de Sevres



</doc>
<doc id="1131423" url="https://pl.wikipedia.org/wiki?curid=1131423" title="Pilis (miasto)">
Pilis (miasto)

Pilis – miasto na Węgrzech, w komitacie Pest. Populacja wynosi 11 410 osób (styczeń 2011).

</doc>
<doc id="1131424" url="https://pl.wikipedia.org/wiki?curid=1131424" title="Estadio Vivaldo Lima">
Estadio Vivaldo Lima



</doc>
<doc id="1131427" url="https://pl.wikipedia.org/wiki?curid=1131427" title="Ipolyszog">
Ipolyszog



</doc>
<doc id="1131428" url="https://pl.wikipedia.org/wiki?curid=1131428" title="Gyorsovenyhaz">
Gyorsovenyhaz



</doc>
<doc id="1131429" url="https://pl.wikipedia.org/wiki?curid=1131429" title="Choroba welwetowa">
Choroba welwetowa



</doc>
<doc id="1131430" url="https://pl.wikipedia.org/wiki?curid=1131430" title="Medgyesegyhaza">
Medgyesegyhaza



</doc>
<doc id="1131431" url="https://pl.wikipedia.org/wiki?curid=1131431" title="Dombrád">
Dombrád

Dombrád – miasto na Węgrzech, w komitacie Szabolcs-Szatmár-Bereg. Populacja miasta liczy 3912 osób (styczeń 2011).

</doc>
<doc id="1131432" url="https://pl.wikipedia.org/wiki?curid=1131432" title="Vilyvitany">
Vilyvitany



</doc>
<doc id="1131433" url="https://pl.wikipedia.org/wiki?curid=1131433" title="Vagashuta">
Vagashuta



</doc>
<doc id="1131434" url="https://pl.wikipedia.org/wiki?curid=1131434" title="AS Roma 1987/1988">
AS Roma 1987/1988

Sezon 1987/1988 klubu AS Roma.
Sezon.
Przed sezonem 1987/1988 doszło do kolejnych zmian personalnych w Romie. Nowym-starym trenerem został Szwed Nils Liedholm, a do składu przybył Lionello Manfredonia, były piłkarz S.S. Lazio (protesty grupy kibiców "Commando Ultrà Curva Sud"), który brał udział w aferze korupcyjnej w latach 80. Był to też ostatni sezon dla Zbigniewa Bońka, a także dla Roberto Pruzzo. Liedholm zajął z "giallorossimi" 3. miejsce w lidze za Milanem i SSC Napoli.

</doc>
<doc id="1131435" url="https://pl.wikipedia.org/wiki?curid=1131435" title="Nyiri">
Nyiri



</doc>
<doc id="1131436" url="https://pl.wikipedia.org/wiki?curid=1131436" title="Mikohaza">
Mikohaza



</doc>
<doc id="1131437" url="https://pl.wikipedia.org/wiki?curid=1131437" title="Kovacsvagas">
Kovacsvagas



</doc>
<doc id="1131438" url="https://pl.wikipedia.org/wiki?curid=1131438" title="Choroba alkaliczna">
Choroba alkaliczna



</doc>
<doc id="1131439" url="https://pl.wikipedia.org/wiki?curid=1131439" title="Hollohaza">
Hollohaza



</doc>
<doc id="1131440" url="https://pl.wikipedia.org/wiki?curid=1131440" title="Fuzerradvany">
Fuzerradvany



</doc>
<doc id="1131442" url="https://pl.wikipedia.org/wiki?curid=1131442" title="Fuzerkomlos">
Fuzerkomlos



</doc>
<doc id="1131443" url="https://pl.wikipedia.org/wiki?curid=1131443" title="Krucyfiks Mikołaja Wickla">
Krucyfiks Mikołaja Wickla

Krucyfiks Mikołaja Wickla – gotycka rzeźba Wita Stwosza wykonana dla kościoła Najświętszej Panny Marii w Norymberdze. Obecnie znajduje się w norymberskim kościele Św. Sebalda, w którym znajdujemy kilka innych dzieł Stwosza. 
Dzieje.
Jest to rzeźba z norymberskiego okresu twórczości Wita Stwosza. Najważniejszym źródłem pisanym jest dokument informujący o tym, iż zleceniodawcami byli rajcowie Norymbergi Mikołaj Wickl i Augustyn Tichtl, a zlecenie miało być powierzone Stwoszowi w roku 1520. Do roku 1663 krucyfiks znajdował się w kościele NMP, po czym został przeniesiony do kościoła Św. Sebalda, połączony w jedną Grupę Ukrzyżowania z wcześniejszymi o kilkanaście lat, wykonanymi także przez Stwosza, figurami Marii i Św. Jana Ewangelisty. Zespół ten znajduje się na belce tęczowej. Wiemy także o tym, że figura była wielokrotnie polichromowana w XVII-XIX w. Konserwacja w roku 1933 spowodowała usunięcie wszystkich warstw polichromii.
Opis i analiza.
Krucyfiks.
Jest to kolejna rzeźba tego typu wykonana przez artystę, w której zachował wiele cech charakterystycznych dla poprzednich dzieł. Charakterystyczny dla Stwosza typ Chrystusa wyprężonego został tutaj jeszcze bardziej rozwinięty – Stwosz bardziej zaakcentował zwis ciała Zbawiciela, dodając mu mniejszy ładunek doloryzmu i dramatyzmu. Podobnie jak w poprzednich krucyfiksach, Jezus przeżywa moment agonii, ma wpółotwarte usta, zwraca się do widza, schylając głęboko głowę. Ciało jest kolejnym dobrym studium anatomicznym, lekko naruszonym przez dramatyzm agonii, zdradzającym znajomość sztuki renesansowej, głównie dzieła Albrechta Dürera, który jest podobne jak Stwosz związany z Norymbergą. W przeciwieństwie do krucyfiksu z kościoła Mariackiego w Krakowie nie ma silnej dynamiki kompozycji, nie czuć podmuchu wiatru – perizonium ściśle oplata biodra Jezusa. Dostrzegamy tutaj więcej spokojnej refleksji oraz wewnętrznej harmonii, jakie powszechnie towarzyszą późnemu wiekowi, a artysta przeżywał właśnie swoją starość. Widać to na twarzy Chrystusa, oprócz wyrazu mocnego zmęczenia umieraniem dostrzegamy tutaj pewną szlachetność i powagę – jakby Chrystus był już starym mędrcem i niepodważalnym autorytetem dla następnych generacji. 
Figury Marii i Św. Jana.
Na belce tęczowej pod krucyfiksem Wickla znajdują się dwie naturalnej wielkości figury Marii i św. Jana Ewangelisty. Są to figury wcześniejsze niż krucyfiks, bowiem pierwsza wzmianka mówi, iż 30 maja 1506 Rada Miejska Norymbergi dała pozwolenie na wycięcie w lesie miejskim lipy na "dwie figury pod krzyż w kościele Marii Panny, które Stwosz miał wyrzeźbić. Drugim ważnym źródłem dla datowania figur jest udokumentowanie procesu Stwosza z mieszczanami, którzy byli zobligowani zapłacić za "dwie figury: Marii i św. Jana". Dokument ten pochodzi z 1508 r.
Maria i św. Jan zwracają się do siebie, stoją lekko ukosem do filarów, o które się lekko opierają. Jest to rzadki przykład takiej kompozycji. Rzeźby są pokryte polichromią, ostatecznie odnowioną po konserwacji w 1933. Stroje postaci utrzymane są w tonacjach intensywnego, ciemnego błękitu, koloru złotego oraz stonowanej czerwieni. Rzeźbiąc figury, Stwosz był wierny górnoreńskiej tradycji rzeźby, przy czym tę myśl połączył z doświadczeniami, jakie nabył w Krakowie. Zgoła inaczej podszedł do tworzenia układu szat, np. w figurze Marii, dostrzegamy silny kontrast między ściśle przylegającą do ciała suknią a płaszczem o niezwykle rozwichrzonych, dynamicznie układających się fałdach. Formułę tę powtórzył rzeźbiąc św. Jana, który w mocno wysuniętej do przodu prawej ręce trzyma płaszcz, a w lewej księgę. Takie ukształtowanie materii rzeźbiarskiej szat harmonizuje z dramatycznym gestem, podkreślając charakterystyczny w wielu dziełach Stwosza stan napięcia, w czasie konania Zbawiciela. Maria wyraźnie unosi ręce do góry, jest to rzadki w rzeźbie późnogotyckiej sposób wyobrażenia pozwolenia na ofiarę, ale również wyrażenia najgłębszego bólu Matki Chrystusa, których genezy można szukać we wczesnogotyckim malarstwie włoskim.
Jak wiadomo, figury te nie należą do wspomnianej tu rzeźby Ukrzyżowanego, chociaż pierwotnie jak późniejszy krucyfiks Wickla, znajdowały się w kościele NMP. Nie jest wiadome o figurach asystencyjnych dla wspomnianego krucyfiksu, a także o rzekomym krucyfiksie, który został wymieniony w pozwoleniu na wycięcie lipy dla rzeźb Marii i Św Jana.
Datowanie.
Przedmiotem do datowania na lata 1506-1508 figur Marii i św. Jana są wspomniane dwa dokumenty: pierwszy z 30 maja 1506, dotyczący pozwolenia wycięcia lipy, drugi z kwietnia 1508 dotyczący procesu Stwosza ze zleceniodawcami o zapłatę za figury.
Natomiast krucyfiks jest późniejszy, o czym mówi ukryty w korpusie figury Chrystusa kontrakt Mikołaja Wickla i Augustyna Tichtla, tak więc powstanie dzieła datuje się krótko po roku 1520.

</doc>
<doc id="1131444" url="https://pl.wikipedia.org/wiki?curid=1131444" title="Fuzerkajata">
Fuzerkajata



</doc>
<doc id="1131445" url="https://pl.wikipedia.org/wiki?curid=1131445" title="Tura (Węgry)">
Tura (Węgry)

Tura – miasto na Węgrzech, w komitacie Pest. Powierzchnia wynosi 55,92 km², populacja 7843 osób (styczeń 2011 r.), a gęstość zaludnienia 140,1 osób/1 km².

</doc>
<doc id="1131446" url="https://pl.wikipedia.org/wiki?curid=1131446" title="Filkehaza">
Filkehaza



</doc>
<doc id="1131447" url="https://pl.wikipedia.org/wiki?curid=1131447" title="Felsoregmec">
Felsoregmec



</doc>
<doc id="1131448" url="https://pl.wikipedia.org/wiki?curid=1131448" title="Alsoregmec">
Alsoregmec



</doc>
<doc id="1131449" url="https://pl.wikipedia.org/wiki?curid=1131449" title="Bozsva">
Bozsva



</doc>
<doc id="1131450" url="https://pl.wikipedia.org/wiki?curid=1131450" title="Māris Krakops">
Māris Krakops

Māris Krakops (ur. 3 kwietnia 1978) – łotewski szachista, arcymistrz od 1998 roku.
Kariera szachowa.
W roku 1990, mając zaledwie 12 lat, wystąpił w Leningradzie w finale mistrzostw Związku Radzieckiego juniorów do lat 20. Wielokrotnie reprezentował Łotwę na mistrzostwach świata i Europy juniorów w różnych kategoriach wiekowych, największy sukces odnosząc w roku 1994 w Szeged, gdzie wywalczył tytuł wicemistrza świata w kategorii do lat 16 (za Péterem Lékó, przed Rustamem Kasimdżanowem). W roku 2000 triumfował (wraz z Igorsem Rausisem) w otwartym turnieju "Troll Masters" w Gausdal, a w 2001 podzielił II lokatę (za Steliosem Halkiasem, a wraz z Andrei Istrăţescu i Vasiliosem Kotroniasem) w kolejnym "openie", rozegranym w Patras.
W latach 1998-2002 trzykrotnie wystąpił w narodowym zespole na szachowych olimpiadach, natomiast pomiędzy 1997 a 2001 r. również trzykrotnie – w drużynowych mistrzostwach Europy, największy sukces odnosząc w 2001 r. w León, gdzie zdobył srebrny medal za indywidualny wynik na III szachownicy. 
Najwyższy ranking w karierze osiągnął 1 stycznia 1999 r., z wynikiem 2530 punktów zajmował wówczas 2. miejsce (za Edvīnsem Ķeņģisem) wśród łotewskich szachistów. Od 2003 r. nie występuje w turniejach klasyfikowanych przez Międzynarodową Federację Szachową.

</doc>
<doc id="1131451" url="https://pl.wikipedia.org/wiki?curid=1131451" title="Serenyfalva">
Serenyfalva



</doc>
<doc id="1131452" url="https://pl.wikipedia.org/wiki?curid=1131452" title="Sata">
Sata



</doc>
<doc id="1131453" url="https://pl.wikipedia.org/wiki?curid=1131453" title="Sajovelezd">
Sajovelezd



</doc>
<doc id="1131454" url="https://pl.wikipedia.org/wiki?curid=1131454" title="Puchlina wodna (akwarystyka)">
Puchlina wodna (akwarystyka)



</doc>
<doc id="1131455" url="https://pl.wikipedia.org/wiki?curid=1131455" title="Bodrogolaszi">
Bodrogolaszi

Bodrogolaszi – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131456" url="https://pl.wikipedia.org/wiki?curid=1131456" title="Sajopuspoki">
Sajopuspoki



</doc>
<doc id="1131457" url="https://pl.wikipedia.org/wiki?curid=1131457" title="Sajonemeti">
Sajonemeti



</doc>
<doc id="1131458" url="https://pl.wikipedia.org/wiki?curid=1131458" title="Sajomercse">
Sajomercse



</doc>
<doc id="1131459" url="https://pl.wikipedia.org/wiki?curid=1131459" title="Pécel">
Pécel

Pécel – miasto na Węgrzech, w komitacie Pest. Populacja miasta wynosi 15 338 osób (styczeń 2011).

</doc>
<doc id="1131460" url="https://pl.wikipedia.org/wiki?curid=1131460" title="Nekezseny">
Nekezseny



</doc>
<doc id="1131461" url="https://pl.wikipedia.org/wiki?curid=1131461" title="Tolcsva">
Tolcsva

Tolcsva – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131462" url="https://pl.wikipedia.org/wiki?curid=1131462" title="Lenarddaroc">
Lenarddaroc



</doc>
<doc id="1131463" url="https://pl.wikipedia.org/wiki?curid=1131463" title="Sergio Peris-Mencheta">
Sergio Peris-Mencheta

Sergio Peris-Mencheta Barrio (ur. 7 kwietnia 1975 w Madrycie) – hiszpański aktor teatralny, telewizyjny i filmowy.
Życiorys.
Odnosił sukcesy w rozgrywkach w rugby, zanim w 1995 zadebiutował na scenie Sala Cuarta Pared w Madrycie w sztuce Dionísa Bayera "Dioses Nocturnos". Występował potem w Teatro Universitario w Madrycie (1995), Teatro Principal w Walencji (1996/1997), Resad w Madrycie (1997), Teatro Principal w Getafe (1997) i Fundación Shakespeare w Walencji (1997), gdzie zagrał w spektaklu szekspirowskim "Hamlet".
W latach 1998-2001 grał postać Dani'ego w serialu Tele 5 "Al salir de clase". Na kinowym ekranie pojawił się po raz pierwszy w filmie "Jara" (2000). Można go było także zobaczyć w dramacie przygodowym "Marynarze" ("Les Marins perdus", 2003) z Marie Trintignant i Audrey Tautou, telewizyjnym dramacie TV5 Monde "Mata Hari" ("Mata Hari, la vraie histoire", 2003) w roli kapitana Vadime de Masloffa, dreszczowcy "Tajni agenci" ("Agents secrets", 2004) u boku Vincenta Cassela i Moniki Bellucci, komedii "Ty i ja" ("Toi et moi", 2006) i filmie biograficznym "Rodzina Borgiów" ("Los Borgia", 2006) jako Cezar Borgia.

</doc>
<doc id="1131464" url="https://pl.wikipedia.org/wiki?curid=1131464" title="Kissikator">
Kissikator



</doc>
<doc id="1131466" url="https://pl.wikipedia.org/wiki?curid=1131466" title="Kirald">
Kirald



</doc>
<doc id="1131468" url="https://pl.wikipedia.org/wiki?curid=1131468" title="Kelemer">
Kelemer



</doc>
<doc id="1131469" url="https://pl.wikipedia.org/wiki?curid=1131469" title="Olaszliszka">
Olaszliszka

Olaszliszka – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131470" url="https://pl.wikipedia.org/wiki?curid=1131470" title="Jardanhaza">
Jardanhaza



</doc>
<doc id="1131471" url="https://pl.wikipedia.org/wiki?curid=1131471" title="Het">
Het



</doc>
<doc id="1131473" url="https://pl.wikipedia.org/wiki?curid=1131473" title="Gomorszolos">
Gomorszolos



</doc>
<doc id="1131474" url="https://pl.wikipedia.org/wiki?curid=1131474" title="Makkoshotyka">
Makkoshotyka

Makkoshotyka – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131475" url="https://pl.wikipedia.org/wiki?curid=1131475" title="Pomáz">
Pomáz

Pomáz – miasto na Węgrzech, w komitacie Pest. Populacja wynosi 17 066 osób (styczeń 2011). Miasto partnerskie polskiego Krzywinia.

</doc>
<doc id="1131476" url="https://pl.wikipedia.org/wiki?curid=1131476" title="Dubicsany">
Dubicsany



</doc>
<doc id="1131477" url="https://pl.wikipedia.org/wiki?curid=1131477" title="Domahaza">
Domahaza



</doc>
<doc id="1131478" url="https://pl.wikipedia.org/wiki?curid=1131478" title="Csokvaomany">
Csokvaomany



</doc>
<doc id="1131479" url="https://pl.wikipedia.org/wiki?curid=1131479" title="Odumase">
Odumase



</doc>
<doc id="1131480" url="https://pl.wikipedia.org/wiki?curid=1131480" title="Bukkmogyorosd">
Bukkmogyorosd



</doc>
<doc id="1131481" url="https://pl.wikipedia.org/wiki?curid=1131481" title="Háromhuta">
Háromhuta

Háromhuta – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131482" url="https://pl.wikipedia.org/wiki?curid=1131482" title="Borsodszentgyorgy">
Borsodszentgyorgy



</doc>
<doc id="1131483" url="https://pl.wikipedia.org/wiki?curid=1131483" title="Borsodbota">
Borsodbota



</doc>
<doc id="1131484" url="https://pl.wikipedia.org/wiki?curid=1131484" title="Banreve">
Banreve



</doc>
<doc id="1131485" url="https://pl.wikipedia.org/wiki?curid=1131485" title="Arlo">
Arlo



</doc>
<doc id="1131486" url="https://pl.wikipedia.org/wiki?curid=1131486" title="Kenézlő">
Kenézlő

Kenézlő – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131488" url="https://pl.wikipedia.org/wiki?curid=1131488" title="I liga seria A polska w piłce siatkowej mężczyzn (1998/1999)">
I liga seria A polska w piłce siatkowej mężczyzn (1998/1999)

I liga seria A polska w piłce siatkowej mężczyzn 1998/1999 − 63. edycja rozgrywek o mistrzostwo Polski w piłce siatkowej mężczyzn.

</doc>
<doc id="1131489" url="https://pl.wikipedia.org/wiki?curid=1131489" title="Vajdácska">
Vajdácska

Vajdácska – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131490" url="https://pl.wikipedia.org/wiki?curid=1131490" title="Prozopopeja">
Prozopopeja

Prozopopeja, fictio personae - odautorskie wprowadzenie w obręb wypowiedzi stanowiących pozorny cytat słów tych, którzy nie mogą rzeczywiście wypowiedzieć się w danej sprawie - zmarłych, nieobecnych, a nawet (poprzez personifikację) przedmiotów, zwierząt, zjawisk i pojęć.
Prozopopeja znana jest z klasycznych ujęć retoryki - jej funkcją w przemowie jest kreacja fikcyjnych oponentów i sprzymierzeńców mówcy, co ma ułatwić mu prowadzenie argumentacji.

</doc>
<doc id="1131491" url="https://pl.wikipedia.org/wiki?curid=1131491" title="Felix Malloum">
Felix Malloum



</doc>
<doc id="1131492" url="https://pl.wikipedia.org/wiki?curid=1131492" title="Fictio personae">
Fictio personae



</doc>
<doc id="1131495" url="https://pl.wikipedia.org/wiki?curid=1131495" title="AS Roma 1988/1989">
AS Roma 1988/1989

Sezon 1988/1989 klubu AS Roma.
Sezon.
Przed sezonem 1988/1989 prezydent klubu Dino Viola zakupił kilku nowych graczy: Ruggiero Rizzitellego z Ceseny, dwóch Brazylijczyków Andrade i Renato Gaúcho, a także wypożyczył Daniele Massaro z AC Milan. W trakcie sezonu Nilsa Liedholma zastąpił Luciano Spinosi, który zajął z Romą 7. miejsce w Serie A, a w Pucharze UEFA odpadł w 1/8 finału po dwumeczu z Dynamo Drezno (0:2, 0:2).

</doc>
<doc id="1131496" url="https://pl.wikipedia.org/wiki?curid=1131496" title="Silibabi">
Silibabi

Silibabi (arab. سيلبابي, fr. "Sélibabi", "Sélibaby") – miasto w południowej Mauretanii, ośrodek administracyjny regionu Ghidimagha. Silibabi zamieszkane jest przez Fulan, Soninke i Haratynów. Mieści się tu lokalny szpital.

</doc>
<doc id="1131498" url="https://pl.wikipedia.org/wiki?curid=1131498" title="Sélibaby">
Sélibaby



</doc>
<doc id="1131499" url="https://pl.wikipedia.org/wiki?curid=1131499" title="Andre Rieu">
Andre Rieu



</doc>
<doc id="1131500" url="https://pl.wikipedia.org/wiki?curid=1131500" title="Sélibabi">
Sélibabi



</doc>
<doc id="1131501" url="https://pl.wikipedia.org/wiki?curid=1131501" title="Java 3D">
Java 3D

Java3D – rozszerzenie środowiska uruchomieniowego Java Runtime Environment oferujące obsługę grafiki trójwymiarowej i budowanie wirtualnych światów 3D. Rozszerzenie dostarcza bibliotekę – opartą na sterownikach OpenGL, a także interfejs programistyczny umożliwiający dostęp do funkcji i obiektów graficznych na wysokim poziomie abstrakcji. Zgodnie z filozofią języka Java – biblioteka i interfejs są niezależne od systemu operacyjnego.
Aktualna wersja rozszerzenia posiada numer 1.5.2.

</doc>
<doc id="1131502" url="https://pl.wikipedia.org/wiki?curid=1131502" title="Selibaby">
Selibaby



</doc>
<doc id="1131505" url="https://pl.wikipedia.org/wiki?curid=1131505" title="Selibabi">
Selibabi



</doc>
<doc id="1131506" url="https://pl.wikipedia.org/wiki?curid=1131506" title="Sprawność egzergetyczna">
Sprawność egzergetyczna

 Sprawność egzergetyczna – dla silnika cieplnego – stosunek sprawności rzeczywistego silnika pracującego pomiędzy temperaturami formula_1 i formula_2 do sprawności cyklu Carnota dla tych temperatur; dla ogniwa paliwowego – stosunek sprawności rzeczywistego ogniwa pracującego w temperaturze formula_1 do maksymalnej teoretycznej sprawności tego ogniwa wynikającej z jej ograniczenia przez drugą zasadę termodynamiki.

</doc>
<doc id="1131508" url="https://pl.wikipedia.org/wiki?curid=1131508" title="Sárazsadány">
Sárazsadány

Sárazsadány – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131509" url="https://pl.wikipedia.org/wiki?curid=1131509" title="Dombrad">
Dombrad



</doc>
<doc id="1131510" url="https://pl.wikipedia.org/wiki?curid=1131510" title="Vámosújfalu">
Vámosújfalu

Vámosújfalu – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131511" url="https://pl.wikipedia.org/wiki?curid=1131511" title="Pecel">
Pecel



</doc>
<doc id="1131512" url="https://pl.wikipedia.org/wiki?curid=1131512" title="Józef Zbiróg">
Józef Zbiróg

Józef Zbiróg (ur. 18 marca 1930 w Będzinie, zm. 10 kwietnia 2009 w Łodzi) – polski aktor teatralny i filmowy, reżyser i malarz.
Życiorys.
Jego ojciec Bolesław był będzińskim kowalem i mieszkał z rodziną przy ul. Małobądzkiej 83. Ukończył I Liceum Ogólnokształcące im. Mikołaja Kopernika w Będzinie, a w 1953 roku krakowską Państwową Szkołę Aktorską. W swojej karierze zagrał około 200 ról teatralnych i około 30 filmowych. W polskim filmie zadebiutował w 1956 roku rolą Zołzikiewicza w „Szkicach węglem” (premiera 1957). Do 2008 roku (przejście na emeryturę) był aktorem Teatru im. S. Jaracza w Łodzi. 
W Poznaniu miały miejsce dwie wystawy malarstwa Józefa Zbiróga.
Życie prywatne.
Był mężem aktorki Barbary Wałkówny-Zbiróg, ojcem aktorki, Justyny Zbiróg. 
Uroczystości pogrzebowe odbyły się 17 kwietnia 2009 roku w Łodzi. Grób aktora znajduje się w Alei Zasłużonych na Cmentarzu Komunalnym na Dołach w Łodzi przy ul. Smutnej.

</doc>
<doc id="1131514" url="https://pl.wikipedia.org/wiki?curid=1131514" title="Pomaz">
Pomaz



</doc>
<doc id="1131515" url="https://pl.wikipedia.org/wiki?curid=1131515" title="Haromhuta">
Haromhuta



</doc>
<doc id="1131517" url="https://pl.wikipedia.org/wiki?curid=1131517" title="Kenezlo">
Kenezlo



</doc>
<doc id="1131518" url="https://pl.wikipedia.org/wiki?curid=1131518" title="Györgytarló">
Györgytarló

Györgytarló – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131521" url="https://pl.wikipedia.org/wiki?curid=1131521" title="Erdőhorváti">
Erdőhorváti

Erdőhorváti – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131522" url="https://pl.wikipedia.org/wiki?curid=1131522" title="Hasi Walad Ali Babi">
Hasi Walad Ali Babi



</doc>
<doc id="1131523" url="https://pl.wikipedia.org/wiki?curid=1131523" title="Komlóska">
Komlóska

Komlóska – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131524" url="https://pl.wikipedia.org/wiki?curid=1131524" title="Hasi uld Ali Babi">
Hasi uld Ali Babi



</doc>
<doc id="1131525" url="https://pl.wikipedia.org/wiki?curid=1131525" title="Hercegkút">
Hercegkút

Hercegkút – wieś i gmina w północno-wschodniej części Węgier, w pobliżu miasta Sárospatak.
Miejscowość leży na obszarze Średniogórza Północnowęgierskiego. Administracyjnie gmina należy do powiatu Sárospatak, wchodzącego w skład komitatu Borsod-Abaúj-Zemplén i jest jedną z jego 16 gmin.

</doc>
<doc id="1131526" url="https://pl.wikipedia.org/wiki?curid=1131526" title="Herb gminy Wietrzychowice">
Herb gminy Wietrzychowice

Herbem Gminy Wietrzychowice jest:
W polu błękitnym, srebrna pofalowana krokiew (konstrukcja) lub rosocha wspak dochodząca do górnego brzegu tarczy, a między jej ramionami ukorzeniona wierzba o sześciu konarach złota. 
Gdzie pofalowana rosocha lub krokiew symbolizuje dwie główne rzeki gminy: Wisłę i Dunajec, między którymi położona jest gmina Wietrzychowice. Od zarania dziejów życie mieszkańców ziemi wietrzychowskiej uzależnione było od rzek: Wisły i Dunajca. Rzeki te żywiły, były dogodnym szlakiem komunikacyjnym, ale też stanowiły nieposkromiony żywioł w czasie licznych wylewów i powodzi. Gmina Wietrzychowice położona jest na zalewowych, podmokłych dolinach Wisły i Dunajca z licznymi, charakterystycznymi starorzeczami, mokradłami, łąkami i pastwiskami poprzecinanymi rowami odwadniającymi. Miejsca te, jak i wzdłuż polnych dróg, porastają - charakterystyczne dla wietrzychowskiego krajobrazu - wierzby i kępy wikliny. Typowo polska wierzba jest tu najpospolitszym drzewem. 
Uzasadnienie barw: błękit to kolor maryjny, a także jedna z barw Leliwitów - Wodzickich, którzy byli długoletnimi właścicielami wiosek na terenie gminy. Barwa błękitna to także kolor nieba, prawdy, lojalności, wierności, stałości i powietrza. Złoto (żółcień) symbolizuje Boski majestat, a także króla - jako Pomazańca Bożego, objawienie Ducha Świętego oraz szlachetność. Większość powierzchni gminy zajmują grunty orne, na których uprawiany jest najdroższy produkt tej ziemi - zboże. Właśnie dojrzewające latem łany zbóż nadają wietrzychowskiej ziemi złotą barwę. Srebro (biel) to symbol czystości, uczciwości, pokoju i wody, m.in. Wisły i Dunajca.

</doc>
<doc id="1131527" url="https://pl.wikipedia.org/wiki?curid=1131527" title="AS Roma 1989/1990">
AS Roma 1989/1990

Sezon 1989/1990 klubu AS Roma.
Sezon.
Pod wodzą Luigi Radice Roma w sezonie 1989/1990 zajęła 6. miejsce w lidze, a w Pucharze Włoch odpadła w półfinale.

</doc>
<doc id="1131529" url="https://pl.wikipedia.org/wiki?curid=1131529" title="Flaga gminy Wietrzychowice">
Flaga gminy Wietrzychowice

Flaga gminy Wietrzychowice – jeden z symboli Gminy Wietrzychowice w postaci flagi.
Wygląd i symbolika.
Flaga została zaprojektowana jako prostokątny płat o proporcjach 5:8, dzielony w pasy w proporcjach 5:1:1:1:1; w barwach (odpowiednio): błękitny, biały, błękitny, biały i błękitny. Na białych pasach, przy drzewcu ukorzeniona wierzba o sześciu konarach w słup żółta. Jest to godło z projektu herbu gminy Wietrzychowice.

</doc>
<doc id="1131530" url="https://pl.wikipedia.org/wiki?curid=1131530" title="Borsodnádasd">
Borsodnádasd

Borsodnádasd – miasto i gmina w północno-wschodniej części Węgier, w pobliżu miasta Ózd.
Położenie.
Miejscowość leży na lekko wyżynnym obszarze Średniogórza Północnowęgierskiego, w pobliżu granicy ze Słowacją. Administracyjnie gmina należy do powiatu Ózd, wchodzącego w skład komitatu Borsod-Abaúj-Zemplén i jest jedną z jego 29 gmin.

</doc>
<doc id="1131531" url="https://pl.wikipedia.org/wiki?curid=1131531" title="Octavi Pujades">
Octavi Pujades

Octavi Pujades Boix (ur. 1 lipca 1974 roku w Sabadell, we wspólnocie autonomicznej Katalonii, w zespole miejskim Barcelony) - hiszpański aktor telewizyjny i filmowy.
Studiował medycynę i chirurgię na Universidad Autonoma w Barcelonie. Debiutował na małym ekranie w sitcomie "Szczęśliwy dom" ("Happy House", 2000). W kinowej komedii "Lysistrata" ("Lisístrata", 2002) zagrał postać mitycznego śpiewaka i muzyka Olimposa. Powrócił jednak do hiszpańskich seriali, m.in. "Szpital Centralny" ("Hospital Central", 2004), "Obsesja" ("Obsesión", 2005), "Planta 25" (2007) i "Herederos" (2007).

</doc>
<doc id="1131532" url="https://pl.wikipedia.org/wiki?curid=1131532" title="Rudolf II Askańczyk">
Rudolf II Askańczyk

Rudolf II (ur. 1307, zm. 6 grudnia 1370) – władca Saksonii-Wittenbergi od 1356 roku, elektor. Pochodził z dynastii Askańczyków.

</doc>
<doc id="1131533" url="https://pl.wikipedia.org/wiki?curid=1131533" title="4 Pułk Strzelców Pieszych">
4 Pułk Strzelców Pieszych

4 Pułk Strzelców Pieszych - oddział piechoty Wojska Polskiego Królestwa Kongresowego.
Formowanie i zmiany organizacyjne.
Pułk został sformowany w 1815 roku. Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych, stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię wyborczą. Jednostka wchodziła w skład 3 Brygady 2 Dywizji Piechoty.
W 1830 roku stacjonował na terenie ówczesnego województwa lubelskiego: (sztab w Zamościu, I batalion w Skierbieszowie, II batalion w Grabowcu). Pełniło w nim wówczas służbę 59 oficerów, w tym jeden pułkownik, jeden podpułkownik, trzech majorów, trzynastu kapitanów, dwunastu poruczników i dwudziestu dziewięciu podporuczników oraz kapelan, audytor, lekarz sztabowy i dwóch lekarzy batalionowych, tworzący razem sztab niższy.
Po wybuchu powstania listopadowego zreorganizowano piechotę. Pułk wszedł w skład zreorganizowanej 2 Dywizji Piechoty. 26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 1 Brygadzie 2 Dywizji Piechoty.
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją żołnierze pułku otrzymali 31 Krzyży Orderu Virtuti Militari (11 złotych i 20 srebrnych).
Mundur.
Żołnierze pułku nosili granatowe kurtki mundurowe z żółtymi wyłogami, kołnierzem i łapkami rękawów, z białymi guzikami. Na guzikach umieszczano numery pułku.
Kołnierz, wyłogi na piersiach i rękawach i polach granatowe z wypustką żółtą przy kurtce paradnej. Naramiennik granatowy z żółtą wypustką, numer 2 dywizji żółty.
Lejbiki granatowe z żółtą wypustką na kołnierzu i rękawach. Spodnie, sukienne granatowe z wypustką żółtą. Kołnierz od płaszcza granatowy z wypustką żółtą. Wszystkie pasy były czarno lakierowane. Na głowie furażerka granatowa z trzema żółtymi wypustkami.
Frak mundurowy oficerów z wyłogami granatowymi jak u żołnierzy. Kołnierz z żółtą wypustką i rękawy granatowe.
Codzienne szare spodnie z granatowymi lampasami i żółtą wypustką pośrodku.
Galony srebrne z żółtą wypustką.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą
Pola między ramionami krzyża – granatowe przedzielone żółtą wypustką, a w rogach płata inicjały królewskie z koroną, otoczone wieńcami laurowymi. Chorągiew poświęcono 17 czerwca 1827 roku w obozie powązkowskim.

</doc>
<doc id="1131535" url="https://pl.wikipedia.org/wiki?curid=1131535" title="Minus">
Minus



</doc>
<doc id="1131537" url="https://pl.wikipedia.org/wiki?curid=1131537" title="Port lotniczy Kaliningrad">
Port lotniczy Kaliningrad

Port lotniczy Kaliningrad-Chrabrowo (ros. "Аэропорт Храброво") – główny port lotniczy obwodu kaliningradzkiego.
Powstał w 1922 jako niemieckie lotnisko wojskowe, po II wojnie światowej otwarte ponownie dla ruchu w 1945, w 1962 udostępnione dla ruchu pasażerskiego, od 1986 międzynarodowe. Port lotniczy położony jest koło wsi Chrabrowo, 24 km na północ od miasta.
Lotnisko pełni też rolę bazy lotniczej 398 Wydzielonej Eskadry Transportowej Floty Bałtyckiej (samoloty An-2, An-12, An-24, An-26, Be-12 oraz helikoptery Mi-8). Stacjonują też na nim samoloty Federalnej Służby Bezpieczeństwa ("Федеральная служба безопасности Российской Федерации"), Ministerstwa Sytuacji Nadzwyczajnych ("Министерство Российской Федерации по делам гражданской обороны, чрезвычайным ситуациям и ликвидации последствий стихийных бедствий") oraz Ministerstwa Obrony Narodowej ("Министерство обороны Российской Федерации").
Skomunikowanie z miastem.
Do portu lotniczego z centrum Kaliningradu kursuje autobus nr 144.

</doc>
<doc id="1131538" url="https://pl.wikipedia.org/wiki?curid=1131538" title="I liga seria A polska w piłce siatkowej mężczyzn (1997/1998)">
I liga seria A polska w piłce siatkowej mężczyzn (1997/1998)

I liga seria A polska w piłce siatkowej mężczyzn 1997/1998 − 62. edycja rozgrywek o mistrzostwo Polski w piłce siatkowej mężczyzn.
Po rundzie zasadniczej 6 najlepszych zespołów przeszło do grupy mistrzowskiej, a pozostałe 6 walczyło w grupie o utrzymanie.

</doc>
<doc id="1131541" url="https://pl.wikipedia.org/wiki?curid=1131541" title="Objaw Raynauda">
Objaw Raynauda

Objaw Raynauda (łac. "phenomenon Raynaud") – napadowy skurcz tętnic w obrębie rąk, rzadziej stóp, pod wpływem zimna, emocji lub bez uchwytnej przyczyny.
Występowanie.
Objaw (choroba) występuje zwykle u młodych dziewcząt (średnia wieku: 14 lat). Częściej spotyka się go w krajach o chłodnym klimacie, głównie u osób z niskim ciśnieniem tętniczym. Wtórny objaw występuje w każdym wieku z przewagą u kobiet.
Patogeneza.
Patomechanizm nie jest jasny, być może jest to nadmierna aktywacja receptorów α pod wpływem zimna, prowadząca do odruchowego skurczu naczyń (nadwrażliwość na noradrenalinę). Ponadto stwierdza się dysfunkcję śródbłonka, zmniejszoną produkcję substancji wazodylatacyjnych i zwiększoną substancji wazokonstrykcyjnych (endoteliny 1), co nasila skurcze naczyń.
Zauważono również związek objawu Raynauda z migrenowymi bólami głowy.
Przyczyny zespołu Raynauda.
Zespół Raynauda jest często pierwszym objawem choroby podstawowej (głównie chorób tkanki łącznej), poprzedzając ją nawet o kilka lat.
Przebieg.
Objaw Raynauda charakteryzuje się następującymi po sobie trzema fazami (nie występują one u wszystkich chorych):
Objawy kliniczne.
Nagle pojawiające się sinienie kończyn, zwłaszcza w zimie i przy dużej wilgotności powietrza z narastającym bólem palców. Może dojść do owrzodzeń i martwicy opuszek palców z przewagą fazy zasinienia. Objawy najczęściej obejmują dłonie, czasem stopy, rzadziej końcówkę nosa i płatki uszu.
Choroba Raynauda przebiega zwykle łagodniej niż zespół.
Różnice pomiędzy wtórnym, a pierwotnym zespołem Raynauda.
Pierwotny zespół Raynauda występuje około dwukrotnie częściej niż wtórny. Pierwsze objawy pojawiają się zwykle poniżej 25 roku życia i występują około pięciokrotnie częściej u kobiet niż u mężczyzn. Osoby cierpiące na pierwotny zespół Raynauda często obserwowały obniżoną tolerancję na zimno w dzieciństwie.
Pacjenci ze wtórnym zespołem Raynauda często cierpią na jedną ze wspomnianych powyżej chorób będących powiązanych z zespołem lub przyjmują leki, których efektem ubocznym jest zespół Raynauda.
Osoby, które zaobserwowały u siebie pierwsze objawy zespołu Raynauda w wieku powyżej 25 lat i nie cierpiały w dzieciństwie na nietolerancję zimna, powinny niezwłocznie udać się do lekarza w celu wykluczenia współwystępowania innych poważnych schorzeń.
Leczenie.
U pacjentów z niskim ciśnieniem tętniczym zaleca się wypróbowanie skuteczności podawanej doustnie L-argininy, witaminy E, niskich dawek kwasu acetylosalicylowego, dipirydamolu, niacyny oraz pentoksyfiliny.
Najnowsze badania wskazują na dużą efektywność i dobrą tolerancję sildenafilu (Viagry) w leczeniu objawu Raynauda.
Rokowanie.
Na ogół dobre. W większości przypadków choroba ustępuje samoistnie, w przypadku zespołu obraz choroby zależy od choroby podstawowej.
Forma młodzieńcza ustępuje wraz z osiągnięciem dojrzałości.
Jeżeli objawy występują w formie ostrej i nie zostanie podjęte leczenie, rozwój choroby może prowadzić do trwałych uszkodzeń dotkniętych części ciała. Należy jednak podkreślić, że zdarza się to rzadko.
Uwaga.
Niektórzy autorzy wydzielają chorobę Raynauda jako oddzielną jednostkę kliniczną, z którą należy różnicować objaw Raynauda.

</doc>
<doc id="1131542" url="https://pl.wikipedia.org/wiki?curid=1131542" title="Zemen">
Zemen

Zemen () – miasto w Bułgarii, w obwodzie Pernik, siedziba administracyjna gminy Zemen. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2020 roku miejscowość liczyła 1683 mieszkańców.
W granicach miasta znajduje się średniowieczny monaster św. Jana Teologa, obecnie (2013) muzeum

</doc>
<doc id="1131544" url="https://pl.wikipedia.org/wiki?curid=1131544" title="Teatr Misterium z Wrocławia">
Teatr Misterium z Wrocławia

Teatr Misterium – grupa teatralna powstała we Wrocławiu na początku lat 70. XX wieku.
Historia.
Założycielem i liderem tej grupy teatralnej był Janusz Potężny. Charakter grupy i metodę pracy nad spektaklem inspirował Jerzy Grotowski i jego Teatr Laboratorium. Niektórzy spośród współtwórców Teatru Misterium uczestniczyli w warsztatach Grotowskiego. Część z nich (działalność Teatru w latach 1976-80) wywodziła się z Teatru Kalambur. Teatr zaczynał swą działalność we wrocławskim kościele św. Idziego, następnie działał w piwnicach kościoła św. Marcina i w piwnicach pod PAX-em przy ul. Kuźniczej, w końcu – w piwnicy na Placu Solnym.
Ludzie związani z Teatrem Misterium.
Janusz Potężny, Anna Sautycz-Kramarczyk, Beata Tyrka, Zbigniew Maćkowiak, Zenon Synoracki, Jerzy Doleżal, Bożena Zaporowicz, Dorota Kruszka, Stergios Perdikis, Peno Panajomdis, Anna Wilga, Ewa Kwiatkowska, Wacek Ropiecki, Izabela Zosel, Helena Gleichgewicht, Waldemar Sobecki, Joanna Mikołajczyk, Edwin Bąkowski, Irena Kowalska, Waldemar Wróblewski, Zbigniew Laskowski, Izabella Laskowska, Renata Witkowska-Palus, Ryszard Szymon, Edward Wielkoszyński, Ewa Sokół-Malesza, Grażyna Pawlaczyk, Wojciech Gruszczyński, Anatol Borowik, Krzysztof Pulkowski, Wiesław Śliwa, Henryk Bilski, Piotr Pilecki, Agnieszka Matysiak, Iwona Nowicka, Małgorzata Sapalska, Lech Stasiewicz, Krzysztof Truss, Krzysztof Zdybał, Roman Szczygielski, Jerzy Małecki, Michał Wyczałkowski.

</doc>
<doc id="1131547" url="https://pl.wikipedia.org/wiki?curid=1131547" title="Złatarica">
Złatarica

Złatarica (buł. "Златарица") – miasto w Bułgarii, w obwodzie Wielkie Tyrnowo. 
Siedziba gminy Złatarica.

</doc>
<doc id="1131550" url="https://pl.wikipedia.org/wiki?curid=1131550" title="Alkman">
Alkman

Alkman (gr. ), VII w. p.n.e. – poeta spartański zaliczany do największych twórców lirycznych starożytnej Grecji.
Alkman prawdopodobnie był Spartaninem, ale według niektórych źródeł pochodził z Sardes w Lidii. Mógł być też niewolnikiem, którego wyzwolono i przyznano obywatelstwo miasta ze względu na wielki talent. Według Pauzaniasza po śmierci został pochowany obok rzekomego grobowca Heleny.
Alkman napisał ok. 60 hymnów, jednak wszystkie jego utwory zaginęły. Znane były tylko niewielkie fragmenty aż do 1855 r., kiedy w Sakkarze w Egipcie odkryto papirus z częścią jego twórczości. Najsłynniejszymi utworami Alkmana były "partheneia" – „pieśni dziewic” tworzone z myślą o spartańskich obrzędach religijnych, w których uczestniczyły młode dziewczęta. Jego poezję cechują dokładne opisy przyrody, a o kunszcie świadczy fakt, że stworzone przez niego pieśni cieszyły się uznaniem w całej Grecji, mimo że napisano je w dialekcie doryckim.

</doc>
<doc id="1131555" url="https://pl.wikipedia.org/wiki?curid=1131555" title="1 Dywizja Piechoty Królestwa Polskiego">
1 Dywizja Piechoty Królestwa Polskiego



</doc>
<doc id="1131556" url="https://pl.wikipedia.org/wiki?curid=1131556" title="2 Dywizja Piechoty Królestwa Polskiego">
2 Dywizja Piechoty Królestwa Polskiego



</doc>
<doc id="1131560" url="https://pl.wikipedia.org/wiki?curid=1131560" title="Ssaki (film)">
Ssaki (film)

Ssaki – polski niemy film krótkometrażowy z 1962 roku w reżyserii Romana Polańskiego. Dziesięciominutowy film przedstawia relacje dwóch mężczyzn (tytułowych ssaków), którzy wędrują przez zaśnieżone pustkowie, ciągnąc się na zmianę saniami. Mężczyźni stosują różne sztuczki, bo każdy z nich lubi wygodę i zamiast ciągnąć kolegę, woli sam być ciągnięty. Film powstał dzięki finansowej pomocy Wojciecha Frykowskiego, przyjaciela Polańskiego.
"Ssaki" zostały nagrodzone Złotym Smokiem Wawelskim w kategorii innych form filmowych na Krakowskim Festiwalu Filmowym, zdobyły również główne nagrody na Międzynarodowym Festiwalu Filmowym w Tours oraz Międzynarodowym Festiwalu Filmów Krótkometrażowych w Oberhausen.

</doc>
<doc id="1131561" url="https://pl.wikipedia.org/wiki?curid=1131561" title="Sunnydale High School">
Sunnydale High School



</doc>
<doc id="1131562" url="https://pl.wikipedia.org/wiki?curid=1131562" title="Wetren">
Wetren

Wetren (buł. "Ветрен") – miasto w Bułgarii, w obwodzie Pazardżik. Populacja 3500 osób.

</doc>
<doc id="1131564" url="https://pl.wikipedia.org/wiki?curid=1131564" title="Etienne Audebrand Cambarou">
Etienne Audebrand Cambarou

Etienne Audebrand Cambarou (zm. 15 marca 1361) – francuski benedyktyn, opat Celle w diecezji Troyes, skarbnik papieski od 1342. Był kolejno biskupem Monte Cassino (14 marca 1343 – 13 lutego 1346) i Saint-Pons-de-Thomières (13 lutego 1346 – 22 sierpnia 1348) oraz arcybiskupem Arles (22 sierpnia 1348 – 22 grudnia 1350) i Tuluzy (od 22 grudnia 1350). 6 marca 1347 papież Klemens VI mianował go kamerlingiem Świętego Kościoła Rzymskiego, sprawował tę funkcję podczas konklawe 1352. W 1348 uczestniczył w negocjowaniu wykupu przez Stolicę Apostolską miasta Awinion z rąk królowej Neapolu Joanny I. Od stycznia 1349 był jednym z wikariuszy papieskich dla diecezji awiniońskiej.

</doc>
<doc id="1131565" url="https://pl.wikipedia.org/wiki?curid=1131565" title="Neutralność podatkowa">
Neutralność podatkowa

Neutralność podatkowa – zasada konstrukcji podatków. 
Neutralność podatkowa nie osłabia ani zdolności do produkcji danego dobra, ani nie wpływa na popyt. Z kolei brak neutralności podatkowej powoduje inną (niż byłoby to w przypadku niezakłóconym) alokację zasobów. 

</doc>
<doc id="1131566" url="https://pl.wikipedia.org/wiki?curid=1131566" title="Saint-Pons de Thomiers">
Saint-Pons de Thomiers



</doc>
<doc id="1131567" url="https://pl.wikipedia.org/wiki?curid=1131567" title="Skaj ekspriess">
Skaj ekspriess

Skaj ekspriess - rosyjskie tanie linie lotnicze, założone w 2006 przez konsorcjum z udziałem m.in. Europejskiego Banku Odbudowy i Rozwoju. Hubem linii jest port lotniczy Moskwa-Wnukowo, skąd latano do 9 innych rosyjskich miast (lipiec 2010).
Historia.
Linie lotnicze Skaj ekspriess powstały w marcu 2006 przez konsorcjum inwestorów. Linie lotnicze Skaj ekspriess stały się pierwszymi tanimi liniami lotniczymi w Rosji. Swój pierwszy lot wykonały w dniu 29 stycznia 2007 na trasie z Moskwy do Soczi. Linie sukcesywnie powiększały swoją flotę oraz siatkę połączeń. W październiku 2011 linie zaprzestały działalności. 
Flota.
Na dzień 16 marca 2009 średni wiek floty wynosił 18,1 lat.

</doc>
<doc id="1131568" url="https://pl.wikipedia.org/wiki?curid=1131568" title="Marian Kozicki">
Marian Kozicki

Marian Kozicki (ur. 5 kwietnia 1941 w Brodach) – polski jeździec sportowy. Srebrny medalista olimpijski z Moskwy, mistrz (1972), 2-krotny I wicemistrz (1965, 1971) i 2-krotny II wicemistrz Polski (1962, 1970) w skokach przez przeszkody.
Życiorys.
Marian Kozicki był synem Stanisława i Cecylii Batura, ukończył szkołę podstawową i po odbyciu zasadniczej służby wojskowej został żołnierzem zawodowym (st. chor.) oraz instruktorem jeździectwa. Jeździectwo uprawiał początkowo w Posadowie (1955), pod okiem J. Stróżyńskiego a następnie w Sierakowie i w barwach LZS Cwał Poznań (do 1961). W 1980 wystartował na letnich igrzyskach olimpijskich w Moskwie. Poza tytułami krajowymi był 51-krotnym uczestnikiem Pucharu Narodów odnosząc 6 zwycięstw, zajął 1. miejsce w Grand Prix podczas CSIO w Sopocie w 1988. W 1999 (podczas mistrzostw Polski) zakończył karierę sportową.
Marian Kozicki odznaczony został m.in. złotym i srebrnym Medalem za Wybitne Osiągnięcia Sportowe.

</doc>
<doc id="1131569" url="https://pl.wikipedia.org/wiki?curid=1131569" title="Stary cmentarz żydowski w Białymstoku">
Stary cmentarz żydowski w Białymstoku

Stary cmentarz żydowski w Białymstoku, zwany rabinackim – cmentarz żydowski znajdujący się w Białymstoku przy ulicy Kalinowskiego, w centrum dawnej dzielnicy żydowskiej, zwanej Chanajkami.
Na powierzchni 2 hektarów zachowały się jedynie 2 nagrobki, które w 2007 roku zostały przeniesione na cmentarz żydowski przy ulicy Wschodniej.
Historia.
Cmentarz został założony około 1760 roku. W 1890 roku odbył się ostatni pochówek i w tym również roku cmentarz został zamknięty do celów pochówkowych. Po 1941 roku cmentarz został poważnie zdewastowany, mimo to zaczęto ponownie na nim grzebać zmarłych, głównie ofiary getta białostockiego. Na tym cmentarzu pochowano też prawdopodobnie żydowskich mężczyzn i chłopców spalonych żywcem przez hitlerowców 27 czerwca 1941 w pobliskiej Wielkiej Synagodze.
Po zakończeniu wojny pozostałości cmentarza stały opuszczone i coraz bardziej niszczały. Wywożono na nie gruz z likwidowanej przy odbudowie Białegostoku dzielnicy Chanajki. Resztki kirkutu znikły w 1973 roku przy okazji organizacji w Białymstoku centralnych dożynek. Po tych wydarzeniach na jego terenie utworzono park. Ludzkich szczątków prawdopodobnie nie ekshumowano.
Do września 2007 zachowały się jedynie dwa nagrobki, z czego tylko jeden miał czytelną inskrypcję. Wówczas zostały one przeniesione na teren cmentarza żydowskiego przy ulicy Wschodniej.
Cmentarz Rabinacki jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów UwB - wolontariuszy Fundacji Uniwersytetu w Białymstoku.

</doc>
<doc id="1131571" url="https://pl.wikipedia.org/wiki?curid=1131571" title="Historia anestezjologii">
Historia anestezjologii

Znieczulenie jest jednym z głównych filarów anestezjologii. Umiejętność jego wykonania umożliwiało przeprowadzanie niemożliwych wcześniej operacji chirurgicznych.
Anestezja od początków medycyny do 1846 roku.
Przed odkryciem nowoczesnych metod anestezji stosowano zwykle następujące metody uśmierzania bólu:
Anestezja po 1846 roku.
16 października 1846 roku William Morton zaprezentował w Bostonie znieczulenie eterowe. Cztery miesiące później, prof. Ludwik Bierkowski zastosował anestezję w przebiegu operacji w Polsce.
W okresie międzywojennym spopularyzowano zasady intubacji płuc, oraz zastosowano pochłaniacze dwutlenku węgla.
Pierwsze używane środki do znieczulań to eter i podtlenek azotu, później także chloroform. Nieco później używano środków podawanych dożylnie: heksobarbital i tiopental.
Pomimo swoich zasług anestezjologia stosunkowo późno stała się osobną specjalnością lekarską, pierwsza katedra anestezjologii powstała dopiero w 1937 na Uniwersytecie Oksfordzkim.

</doc>
<doc id="1131574" url="https://pl.wikipedia.org/wiki?curid=1131574" title="Deportivo de La Coruña">
Deportivo de La Coruña



</doc>
<doc id="1131579" url="https://pl.wikipedia.org/wiki?curid=1131579" title="Piromania">
Piromania

Piromania (z gr. πῦρ „ogień” i μανία „szaleństwo”) – chorobliwa żądza podpalania lub do zabaw z ogniem, która występuje przy niektórych zaburzeniach psychicznych takich jak np. padaczka czy psychopatia. Jest to zaburzenie występujące rzadko. 
Z reguły powstaje na podłożu organicznych zmian mózgu, w zespole objawów charakteropatii (zmiany osobowości typu psychopatycznego, wyrażające się w odchyleniach charakterologicznych) lub otępienia czy niedorozwoju umysłowego.
Występuje również piromania seksualna, która jest odmianą sadyzmu. Niszczenie cudzej własności powoduje u takiego piromana poczucie, iż ma przewagę nad otoczeniem oraz przyczynia się do powstania reakcji seksualnej.

</doc>
<doc id="1131581" url="https://pl.wikipedia.org/wiki?curid=1131581" title="Barbara Engelking">
Barbara Engelking

Barbara Teresa Engelking (ur. 22 kwietnia 1962 w Warszawie) – polska psycholog i socjolog. Profesor i kierownik Centrum Badań nad Zagładą Żydów Instytutu Filozofii i Socjologii PAN (IFiS PAN). W latach 2014–2018 przewodnicząca Międzynarodowej Rady Oświęcimskiej.
Kariera naukowa.
Od roku 1976 Barbara Engelking uczęszczała do VI Liceum Ogólnokształcącego im. Tadeusza Reytana w Warszawie, położonego niedaleko jej rodzinnego domu. Maturę zdała w roku 1980. Podjęła studia na Wydziale Psychologii UW; magisterium uzyskała w roku 1988 na podstawie pracy "Próba systematyzacji teorii wyjaśniających przyczyny antysemityzmu". Rozpoczęła studia doktoranckie i w roku 1993 uzyskała w IFiS PAN stopień doktora nauk humanistycznych w zakresie socjologii po obronie pracy doktorskiej pt. "Doświadczenie Holocaustu i jego konsekwencje w relacjach autobiograficznych", przygotowanej pod kierunkiem Aldony Jawłowskiej-Konstanciak. W drugiej połowie lat 90. na różnych uczelniach, np. na Uniwersytecie Warszawskim i Akademii Teologii Katolickiej w Warszawie, prowadziła fakultatywne seminaria dotyczące historii Żydów warszawskich w okresie II wojny światowej. W 2002 uzyskała w IFiS PAN stopień doktora habilitowanego nauk humanistycznych w zakresie socjologii (specjalność: socjologia kultury) na podstawie rozprawy "Getto warszawskie. Przewodnik po nieistniejącym mieście". W 2012 r. uzyskała tytuł profesora nauk humanistycznych.
W 2003 r. została zatrudniona w Centrum Badań nad Zagładą Żydów, jednostce naukowo-badawczej funkcjonującej w ramach IFiS PAN, której była współzałożycielką, uzyskując później stanowisko profesora i obejmując funkcję kierownika Centrum. W okresie 2015–2016 była naukowcem wizytującym w Jack, Joseph and Morton Mandel Center for Advanced Holocaust Studies przy Muzeum Holokaustu w Waszyngtonie.
Zainteresowania badawcze.
Według własnych deklaracji już podczas nauki w liceum Engelking zainteresowała się historią i kulturą Żydów; zainteresowania te w miarę możliwości starała się kontynuować podczas studiów. Podczas pracy doktorskiej zaczęła specjalizować się w badaniach dotyczących ocalałych z Holocaustu. Koncentruje się na losach Żydów polskich w okresie II wojny światowej. Jako psycholog zajmuje się przede wszystkim doświadczeniem prześladowań wśród ocalałych. Doświadczenia te usiłuje zrekonstruować na podstawie źródeł takich jak dokumenty urzędowe, archiwalia osobiste, wspomnienia i inne; analizuje również przekazy niekonwencjonalne, np. sny. W swoich badaniach dąży do przedstawienia mechanizmów, na zasadzie których Zagłada funkcjonuje w indywidualnej i zbiorowej pamięci Żydów; dotyczą one np. różnych psychologicznych strategii obronnych, stosowanych przez tych, którzy przeżyli wojnę.
Engelking wskazuje, że stara się nie ograniczać do perspektywy ofiar, ale odtwarza doświadczenie zagłady Żydów również analizując punkt widzenia „świadków i katów”&lt;ref name="http://auschwitz.org"&gt;&lt;/ref&gt;. Jako psychologa interesują ją też wyzwania i dylematy moralne związane z Holocaustem. Zajmuje się także historią getta warszawskiego i jego życiem codziennym, oraz codziennością okupacyjnej Warszawy. W ostatnich latach Engelking skupia się na losach Żydów ukrywających się poza gettem ze szczególnym uwzględnieniem antysemickich postaw ludności polskiej i współpracy Polaków z władzami niemieckimi. Usiłuje też zrekonstruować psychologiczne i etyczne postawy Polaków oraz ustalić, jakie były „mechanizmy zachowania Polaków wobec Żydów”. Kolejny jej projekt badawczy dotyczy Żydów, którzy podczas wojny ratowali innych Żydów. W pracach o charakterze socjologicznym i historiograficznym specyfiką jej metodologii badawczej jest koncentracja na przekazach świadków i uczestników; niektórzy komentatorzy zaliczają ją do „szkoły polskiej”, zapoczątkowanej przez Znanieckiego i Chałasińskiego.
Pełnione funkcje publiczne.
Podczas kadencji 2012–2018 Engelking była członkiem Międzynarodowej Rady Oświęcimskiej, powoływanego przez premiera Polski ciała konsultacyjnego; jego zadaniem jest doradztwo w kwestiach dotyczących ochrony i zagospodarowania terenu muzeum Auschwitz oraz innych obiektów związanych z martyrologią Żydów. Od śmierci przewodniczącego Władysława Bartoszewskiego w roku 2014 Engelking pełniła funkcję przewodniczącej Rady. Po upływie kadencji w roku 2018 premier nie powołał nowych członków tej instytucji. W roku 2013 została powołana przez ministra kultury na członka Rady Programowej Żydowskiego Instytutu Historycznego. W roku 2017 była jednym ze współinicjatorów utworzenia Muzeum Getta Warszawskiego, aczkolwiek minister kultury nie powołał jej ani do dyrekcji muzeum, ani do Rady Muzeum.
Obecnie Engelking jest wspólnie z Jackiem Leociakiem opiekunem naukowym galerii "Zagłada", jednej z ośmiu tematycznych ekspozycji składających się na stałą wystawę w Muzeum Historii Żydów Polskich Polin. Pełni też funkcję zastępcy redaktora naczelnego czasopisma naukowego „Zagłada Żydów. Studia i Materiały”. Jest członkiem organów nadzorczych i kierowniczych fundacji, które wspierają działalność różnych instytucji badających martyrologię Żydów: Fundacji Instytutu Filozofii i Socjologii PAN, Fundacji Ośrodka Karta oraz Fundacji „Edukacyjne Centrum Żydowskie w Oświęcimiu”. Engelking pełni również funkcję skarbnika Stowarzyszenia Centrum Badań nad Zagładą Żydów.
Inne.
Jej mężem był Michał Boni.
Nagrody.
W roku 2002 Engelking wspólnie z Jackiem Leociakiem otrzymała nagrodę miesięcznika „Nowe Książki” za pracę "Getto warszawskie. Przewodnik po nieistniejącym mieście". Za tę samą książkę w roku 2003 Engelking dostała Nagrodę im. Jerzego Giedroycia. W roku 2005 uhonorowano ją nagrodą im. prof. Łukasza Hirszowicza „za całokształt twórczości poświęconej Zagładzie polskich Żydów”. W roku 2013 otrzymała Nagrodę Jana Karskiego i Poli Nireńskiej. Czytelnicy „Gazety Wyborczej” w zorganizowanym przez redakcję dziennika plebiscycie wybrali Engelking na „Człowieka Roku 2018” w kategorii „O pamięć naszą i waszą”. W roku 2019 wraz z całym zespołem redakcyjnym odebrała nagrodę specjalną tygodnika „Polityka” za kierowaniem pismem „Zagłada Żydów. Studia i Materiały”. W roku 2019 roku otrzymała też Medal Świętego Jerzego, przyznawany przez „Tygodnik Powszechny” za „zmaganie ze złem i uparte budowanie dobra w życiu społecznym”. W 2021 r. znalazła się na 12. miejscu listy najbardziej wpływowych historyków i historyczek przygotowanej przez Academic Influence.

</doc>
<doc id="1131582" url="https://pl.wikipedia.org/wiki?curid=1131582" title="Porównanie przeglądarek internetowych/Informacje ogólne">
Porównanie przeglądarek internetowych/Informacje ogólne



</doc>
<doc id="1131584" url="https://pl.wikipedia.org/wiki?curid=1131584" title="Gubernatorzy Marylandu">
Gubernatorzy Marylandu

Poniżej znajduje się lista gubernatorów Maryland w kolejności chronologicznej.
Gubernatorzy kolonialni.
Przed uzyskaniem niepodległości przez Stany Zjednoczone prowincja Maryland była kolonią brytyjską. Początkowo należała do rodziny Calvertów, brytyjskich baronów Baltimore, którzy mianowali jej gubernatora, aby zarządzał kolonią w ich imieniu. W latach 1692–1715, gdy Maryland było brytyjską kolonią królewską, gubernatora mianowali królowie Wielkiej Brytanii. Baronowie Baltimore odzyskali kontrolę nad kolonią w 1715 roku i ponownie mianowali gubernatorów aż do czasów rewolucji amerykańskiej.
Gubernatorzy stanowi – lista chronologiczna.
Po uzyskaniu niepodległości przez Stany Zjednoczone, zgodnie z zapisem pierwszej konstytucji stanowej z 1776 roku, gubernator stanu Maryland był wybierany corocznie przez wspólne zgromadzenie obu izb stanowego parlamentu. Począwszy od 1838 roku, zgodnie z poprawką do konstytucji, gubernator był wybierany na okres 3 lat w głosowaniu powszechnym w jednym z trzech okręgów wyborczych. W każdych kolejnych wyborach, tylko wyborcy z tego jednego okręgu uprawnieni byli do głosowania i okręg wyborczy uprawniony do głosowania zmieniał się na zasadzie rotacji. W 1851 roku okres kadencji urzędu gubernatora został przedłużony z trzech do czterech lat. Nowa konstytucja z 1864 roku wyeliminowała rotację trzech okręgów wyborczych i począwszy od 1868 roku gubernator wybierany jest przez wszystkich uprawnionych do głosowania mieszkańców stanu.

</doc>
<doc id="1131585" url="https://pl.wikipedia.org/wiki?curid=1131585" title="Łamaniec językowy">
Łamaniec językowy

Łamaniec językowy – trudna w zamyśle do wymówienia fraza. Może opierać się na podobnych, a jednak odmiennych fonemach (np.: "s" [] oraz "sz" []), specjalnej konstrukcji, np. grze słów lub innych właściwościach języka.

</doc>
<doc id="1131587" url="https://pl.wikipedia.org/wiki?curid=1131587" title="Stefano Tatai">
Stefano Tatai

Stefano Tatai (ur. 23 marca 1938 w Rzymie, zm. 30 maja 2017 na Teneryfie) – włoski szachista pochodzenia węgierskiego, mistrz międzynarodowy w latach 1966-2017.
Kariera szachowa.
Jest absolutnym rekordzistą pod względem liczby zdobytych złotych medali indywidualnych mistrzostw Włoch: pomiędzy 1962 a 1995 r. w finałowych turniejach zwyciężał 12 razy. W latach 1966 - 1992 dziewięciokrotnie (w tym 6 razy) wystąpił na szachowych olimpiadach, rozgrywając 121 olimpijskich partii i uzyskując 70 pkt. Poza tym, w 1989 i 1992 r. reprezentował Włochy na drużynowych mistrzostwach Europy, za drugim razem zdobywając srebrny medal za indywidualny wynik na IV szachownicy.
Wystąpił w wielu międzynarodowych turniejach, sukcesy odnosząc m.in. w:
W roku 2001 zdobył srebrny medal w rozegranych w Saint-Vincent pierwszych mistrzostwach Europy seniorów w szachach (zawodników pow. 60. roku życia). W 2004 odniósł kolejny turniejowy sukces, zwyciężając w kołowym turnieju w Santa Cruz (przed m.in. Karenem Mowsisjanem), natomiast w 2006 zajął III m. (za Igorem Naumkinem i Lexy Ortegą) w Capoliveri. W 2008 r. zwyciężył w Santa Cruz de Tenerife.
Najwyższy ranking w karierze osiągnął 1 stycznia 1981 roku, z wynikiem 2495 punktów dzielił wówczas 92-101. miejsce na światowej liście FIDE, jednocześnie zajmując pierwsze miejsce wśród włoskich szachistów.

</doc>
<doc id="1131589" url="https://pl.wikipedia.org/wiki?curid=1131589" title="Environmental Protection Agency">
Environmental Protection Agency

The Environmental Protection Agency (EPA lub USEPA), "Agencja Ochrony Środowiska" – agencja federalna Stanów Zjednoczonych działająca w celu ochrony zdrowia ludzkiego oraz środowiska naturalnego. EPA rozpoczęła działalność 12 lutego 1970 roku, powołana przez prezydenta Richarda Nixona. Kierowana jest przez administratora w randze ministra (w lutym 2017 został nim Scott Pruitt). Agencja zatrudnia ok. 15 tys. pracowników (2013–2017) i dysponuje budżetem ponad 8 mld USD.
Siedziba główna EPA znajduje się w Waszyngtonie, poza nią działa 10 biur regionalnych oraz 27 laboratoriów. Ponad połowa zatrudnionych to inżynierowie, naukowcy i specjaliści od ochrony środowiska. Ponadto pracują w niej prawnicy, ekonomiści, informatycy i in. EPA zajmuje się oceną stanu środowiska, jego badaniem oraz prowadzeniem działalności edukacyjnej. Odpowiada za ustalanie i egzekwowanie standardów prawnych dotyczących środowiska, w porozumieniu z władzami stanowymi, lokalnymi i plemiennymi.
Agencje o nazwie "Environmental Protection Agency" ("EPA") działają także w innych krajach anglojęzycznych.

</doc>
<doc id="1131590" url="https://pl.wikipedia.org/wiki?curid=1131590" title="Million Dollar Baby">
Million Dollar Baby



</doc>
<doc id="1131594" url="https://pl.wikipedia.org/wiki?curid=1131594" title="Gasbert de Valle">
Gasbert de Valle

Gasbert de Valle (ur. 1297 w Quercy − zm. 1 stycznia 1347 w Awinionie) − francuski duchowny. Siostrzeniec papieża Jana XXII (był piątym dzieckiem Pierre de Valle i Marie Duèze, siostry Jana XXII).
Już dwa dni po koronacji Jana XXII w 1316 otrzymał od niego pierwsze kościelne beneficja (m.in. stanowisko archidiakona Cahors). Był jednym z wikariuszy papieskich dla diecezji awiniońskiej. 12 września 1319 Jan XXII mianował go biskupem Marsylii, a sześć dni później − kamerlingiem Świętego Kościoła Rzymskiego. Tę drugą funkcję pełnił aż do śmierci, zarządzając majątkiem Stolicy Apostolskiej podczas konklawe 1334 i konklawe 1342. 26 sierpnia 1323 uzyskał promocję do rangi arcybiskupa Arles, a 22 października 1341 papież Benedykt XII przeniósł go do arcybiskupstwa Narbonne. W praktyce przez większość czasu rezydował na dworze papieskim w Awinionie, zarządzając swymi diecezjami poprzez wikariuszy generalnych. W 1342 ufundował kolegium dla studentów wydziału prawa dla Uniwersytetu w Tuluzie. Zmarł w wieku niespełna 50 lat. Jego szczątki spoczęły w kościele św. Trofima w Arles.

</doc>
<doc id="1131595" url="https://pl.wikipedia.org/wiki?curid=1131595" title="Emisja głosu">
Emisja głosu

Emisja głosu – proces wydobywania się głosu podczas śpiewu lub recytacji.
Nauka emisji głosu obejmuje zwłaszcza oddychanie, artykulację, przechodzenie z jednego rejestru do drugiego, zmiany dynamiki, barwy. Usprawnienie funkcji narządów uczestniczących w emisji głosu można w metodycznej nauce śpiewu osiągnąć poprzez impostację głosu.

</doc>
<doc id="1131600" url="https://pl.wikipedia.org/wiki?curid=1131600" title="Mojmir II">
Mojmir II

Mojmir II – od 894 do prawdopodobnie 906 roku czwarty, ostatni znany władca Państwa Wielkomorawskiego. Po 907 roku źródła historyczne o Mojmirze II milczą. Przypuszcza się więc, że zmarł właśnie w tym roku. Pochodził z dynastii Mojmirowiców.
Na wielkomorawski tron książęcy wstąpił po śmierci swojego ojca, księcia Świętopełka I. Jego młodszy brat, Świętopełk II, dostał pod swoją pieczę lenne Księstwo Nitrzańskie. Między braćmi doszło już w 895 roku do poważnej sprzeczki, która zaczęła paraliżować przemiany polityczne w państwie. Oprócz tego Mojmir II musiał pracować nad poprawą złych stosunków z Państwem Wschodniofrankijskim. Król Arnulf starał się stale utrzymywać swoje wpływy na Wielkich Morawach. Świętopełk II, który próbował pogłębić swoje kontakty z Bawarią, odwiedził w 897 roku Arnulfa i zobowiązał się być jego sprzymierzeńcem. Po tym wydarzeniu Mojmir II wysłał wojsko przeciwko Świętopełkowi II, lecz poniósł porażkę w starciu z Arnulfem.
Podczas gdy trwały wewnętrzne spory polityczne, Państwo Wielkomorawskie utraciło dawniej zdobyte ziemie. W 894 roku Panonię tymczasowo przejęło Państwo Wschodniofrankijskie. Wschodni Frankowie uzyskali wpływy w Czechach, które po wzmocnieniu się Spitygniewa I w 895 roku również oderwały się od Wielkich Moraw. W 896 roku Węgrzy przejęli ziemie wzdłuż rzeki Cisy, tym samym bezpośredni sąsiedzi stali się ogromnym niebezpieczeństwem dla Państwa Wielkomorawskiego.
W 898 roku Mojmír II wysłał do Rzymu poselstwo prosząc papieża o odnowienie biskupstwa wielkomorawskiego. Samorząd kościelny po raz pierwszy ucierpiał po 885 roku, kiedy zostali wygnani uczniowie Metodego, i po raz drugi do końca rządów Świętopełka I, kiedy z kraju odszedł biskup nitrzański Wiching. Na przełomie lat 898 i 899 Wielkie Morawy zaatakowali Bawarowie, którzy dążyli do złamania władzy Mojmirowiców. Po tym wydarzeniu Mojmir II uwięził swojego brata Świętopełka II, który niebawem został wyzwolony przez swoich bawarskich sojuszników. Świętopełk II opuścił Wielkie Morawy wraz z Bawarami.
Po śmierci króla Arnulfa w 899 roku przybyli na Morawy księża z Rzymu, aby wyświęcić tutaj nowych słowiańskich biskupów. Doszło zapewne do odnowienia trzech wielkomorawskich biskupstw i jednego arcybiskupstwa, w których ponownie zaczęto sprawować liturgię starosłowiańską.
Niektórzy Węgrzy na przełomie IX i X wieku osiedlili się na ziemiach wielkomorawskich i w 900 roku wspólnie z morawskimi wojami zaatakowali Bawarię i spustoszyli ją. Mojmir II w 901 roku zawarł umowę pokojową z Państwem Wschodniofrankijskim i zapewne przejściowy sojusz z Węgrami został zerwany. W tym samym roku, według części źródeł, w czasie pokoju na Morawy wrócił Świętopełk II.
W 902 roku Mojmirowi II udało się powstrzymać węgierski atak. W 904 roku Węgrzy po raz drugi spustoszyli i tym razem pokonali Bawarię.
W 906 roku doszło do wielkiej bitwy między węgierskimi i wielkomorawskimi wojskami, którą prawdopodobnie wygrał jeszcze Mojmir II i Węgrzy na krótki czas ponownie zostali wygnani. Niebawem, w 907 roku niedaleko obecnej Bratysławy rozegrała się bitwa między Bawarami i Węgrami, w której nie wzmiankuje się już udziału Mojmira II ani Morawian. Bardzo prawdopodobne, że Mojmir II zmarł jeszcze przed tą bitwą, albo zginął podczas niej, wraz ze swoim bratem i większą częścią wielkomorawskich wielmożów.
Z początkiem X wieku doszło do upadku Państwa Wielkomorawskiego, jednak wytworzone struktury państwowe nie zanikły i najprawdopodobniej po rozpadzie na mniejsze ziemie całkowicie utrzymały się jeszcze kilka dziesięcioleci. Natomiast struktury samorządu kościoła wielkomorawskiego całkowicie przetrwały okres rozpadu państwa i pomimo różnych przeciwności utrzymały się.

</doc>
<doc id="1131601" url="https://pl.wikipedia.org/wiki?curid=1131601" title="Patrick Bauchau">
Patrick Bauchau

Patrick Nicolas Jean Sixte Ghislain Bauchau, lepiej znany jako Patrick Bauchau (ur. 6 grudnia 1938 w Brukseli) – belgijski aktor, reżyser i scenarzysta, znany głównie z charakterystycznych ról drugoplanowych.
Życiorys.
Wczesne lata.
Urodził się w Brukseli jako syn Mary (z domu Kozyrev), urodzonej w Rosji szkolnej administratorki i wydawcy, i Henry'ego Bauchau, administratora szkoły, wydawcy, pisarza, który jako psychoanalityk służył jako oficer w belgijskim podziemiu w czasie II wojny światowej. Dorastał nie tylko w Belgii, ale również w Szwajcarii i Anglii. Uczył się na Uniwersytecie Oksfordzkim, gdzie otrzymał stypendium akademickie. Opanował pięć języków: niemiecki, angielski, francuski, włoski oraz hiszpański.
Kariera.
Bauchau rozpoczął swoją karierę, występując w dwóch filmach kina francuskiego Érica Rohmera: "Kariera Zuzanny" ("La Carrière de Suzanne", 1963) i "Kolekcjonerka" ("La Collectionneuse", 1967). Wystąpił także w niemieckim filmie "Der Stand der Dinge" (1982).
Wystąpił m.in. w filmie "Zabójczy widok" ("A View to a Kill", 1985), NBC "Kameleon" ("The Pretender", 1996-2000) jako Sydney, "Azyl" ("Panic Room", 2002) z Jodie Foster.
Bauchau wcielił się również w jedną z ról doktora Hackera w filmie "Ray" (2004). Gościnnie pojawił się także w serialach: "Carnivale" (2003-2005), "" ("CSI: NY", 2004), "Agentka o stu twarzach" ("Alias", 2005), "Dr House" ("House M.D.", 2005) i "24 godziny" ("24", 2006).
Życie prywatne.
Był związany z Assumptą Serną. W 1962 ożenił się z Mijanou Bardot, siostrą Brigitte Bardot. Ma córkę Camille. Zamieszkał z rodziną w Los Angeles.

</doc>
<doc id="1131602" url="https://pl.wikipedia.org/wiki?curid=1131602" title="AS Roma 1990/1991">
AS Roma 1990/1991

Sezon 1990/1991 klubu AS Roma.
Sezon.
Tuż po rozpoczęciu sezonu 1990/1991 karierę zakończył Bruno Conti, a w jego trakcie dwaj gracze Romy, Angelo Peruzzi i Andrea Carnevale zostali zdyskwalifikowani z powodu zażywania niedozwolonych substancji. Nowy trener Ottavio Bianchi zajął z Romą 9. pozycję w lidze i zdobył Puchar Włoch. Sukces osiągnął także w Pucharze UEFA doprowadzając "giallorossich" do finału, w którym jednak rzymianie okazali się gorsi od Interu Mediolan przegrywając 0:2 i wygrywając 1:0.

</doc>
<doc id="1131604" url="https://pl.wikipedia.org/wiki?curid=1131604" title="S.L. Benfica">
S.L. Benfica



</doc>
<doc id="1131607" url="https://pl.wikipedia.org/wiki?curid=1131607" title="Gottlieb-Daimler Stadion">
Gottlieb-Daimler Stadion



</doc>
<doc id="1131609" url="https://pl.wikipedia.org/wiki?curid=1131609" title="Dywizja Ułanów Królestwa Polskiego">
Dywizja Ułanów Królestwa Polskiego



</doc>
<doc id="1131610" url="https://pl.wikipedia.org/wiki?curid=1131610" title="Dywizja Strzelców Konnych Królestwa Polskiego">
Dywizja Strzelców Konnych Królestwa Polskiego



</doc>
<doc id="1131613" url="https://pl.wikipedia.org/wiki?curid=1131613" title="S.C. Braga">
S.C. Braga



</doc>
<doc id="1131615" url="https://pl.wikipedia.org/wiki?curid=1131615" title="Wendell Pierce">
Wendell Pierce

Wendell Pierce (ur. 8 grudnia 1962 roku w Nowym Orleanie) – amerykański aktor, znany głównie z roli w serialu "Prawo ulicy", gdzie zagrał detektywa Bunka Morelanda. Pojawił się także w innym serialu, "Brygada ratunkowa", w którym również zagrał policjanta. Jeden z wywiadów z Pierce'em został umieszczony w dokumencie telewizji HBO, "When the Levees Broke", dotyczącym huraganu Katrina. Poza tym wystąpił on w wielu filmach, m.in. "Get on the Bus", "Stay Alive", "Ofiary wojny", "Ray" oraz Hakerzy. Pierce gra także jedną z głównych ról w serialu "Treme". Kreuje tam postać puzonisty Antoine`a Batiste.
W serialu "W garniturach" Pierce odgrywał rolę Roberta Zane'a, ojca jednej z głównych bohaterek - Rachel Zane. Rachel była grana przez amerykańską aktorkę Meghan Markle, która po ślubie z Księciem Henrykiem została Księżną Sussexu.

</doc>
<doc id="1131617" url="https://pl.wikipedia.org/wiki?curid=1131617" title="AS Roma 1991/1992">
AS Roma 1991/1992

Sezon 1991/1992 klubu AS Roma.
Sezon.
Sezon 1991/1992 był pierwszym za prezydenckiej kadencji Giuseppe Ciarrapico. Ottavio Bianchi zakończył z Romą rozgrywki Serie A na 5. pozycji. W Pucharze Zdobywców Pucharów "giallorossi" wyeliminowali CSKA Moskwa, Ilves FC, a odpadła w ćwierćfinale po dwumeczu z AS Monaco (0:0, 0:1).

</doc>
<doc id="1131621" url="https://pl.wikipedia.org/wiki?curid=1131621" title="Otoemisja akustyczna">
Otoemisja akustyczna

Otoemisja akustyczna, ang. "otoacoustic emission" – OAE, nazywana również emisją otoakustyczną – jedna z obiektywnych metod diagnostycznych stosowanych w audiologii. Metoda ta pozwala na wykrycie niedosłuchu odbiorczego pochodzenia ślimakowego. Działanie OAE opiera się na zjawisku fizjologicznym o tej samej nazwie odkrytym w 1978 roku przez Davida Kempa. Polega ono na emisji przez ucho wewnętrzne dźwięków w odpowiedzi na bodziec akustyczny (trzask) lub spontanicznie. Słaby sygnał emitowany jest przez ucho wewnętrzne do otoczenia (przewód słuchowy zewnętrzny), skąd może być rejestrowany za pomocą aparatu do pomiaru OAE.
Za emisję dźwięków w uchu wewnętrznym odpowiedzialne są komórki rzęsate (słuchowe) zewnętrzne, które mają zdolność kurczenia się. Właściwości kurczliwe komórek słuchowych zewnętrznych ujawniają się w spoczynku (stałe napięcie spoczynkowe) lub podczas pobudzania dźwiękiem: podczas głośnego dźwięku usztywniają one błonę pokrywową narządu Cortiego, hamując jej nadmierną ruchomość, przy cichych dźwiękach naprzemienne ruchy komórek mają na celu amplifikację sygnału docierającego do narządu Cortiego. OAE jest więc miarą czynności ślimaka. W sposób nieinwazyjny umożliwia ona ocenę jego mikromechaniki. Dzięki temu możliwa jest ocena czynności ślimaka w chorobach pochodzenia laryngologicznego (nagła głuchota, uszkodzenie słuchu spowodowane hałasem, głuchoty uwarunkowane genetycznie czy inne głuchoty wrodzone), jak i w chorobach poza laryngologicznych (cukrzyca, kolagenozy, głuchota starcza itp.).
Technika badania.
Chory z podejrzeniem niedosłuchu, u którego należy wykonać badanie OAE trafia do dźwiękoszczelnego pomieszczenia. Do ucha (przewodu słuchowego zewnętrznego) badanego ucha wkłada się sondę pomiarową, w której znajduje się głośnik nadający dźwięk i czuły mikrofon odbierający otoemisję ze ślimaka. Sonda pomiarowa połączona jest z aparatem przetwarzającym dane oraz z komputerem, na którym rejestrujemy wynik w postaci wykresu.

</doc>
<doc id="1131623" url="https://pl.wikipedia.org/wiki?curid=1131623" title="Kino (miesięcznik)">
Kino (miesięcznik)

Kino – polski miesięcznik poświęcony twórczości i edukacji filmowej; wydawany od 1966 w Warszawie. Od 2003 wydawcą jest Jacek Cegiełka (Fundacja KINO). Obecnie ukazuje się 12 razy w roku w objętości ok. 100 stron. Nakład 10 tys. egzemplarzy (według danych wydawcy). W piśmie publikowane są eseje i analizy z dziedziny filmoznawstwa, recenzje filmów z bieżącego repertuaru kin, VOD i książek o tematyce filmowej, relacje z festiwali filmowych, wywiady z twórcami, bieżące informacje o imprezach oraz konkursach i nagrodach filmowych. Z pismem związana jest Nagroda im. Bolesława Michałka, przyznawana dla najlepszej książki filmowej roku oraz Nagroda im. Zbyszka Cybulskiego, wznowiona w 2005, przyznawana młodym aktorom wyróżniającym się wybitną indywidualnością. Oba wyróżnienia przyznaje wydawca miesięcznika "Kino" - Fundacja KINO. Pismo jest laureatem Nagrody PISF-u w dziedzinie "krytyka filmowa" oraz Brązowego Medalu Zasłużony Kulturze "Gloria Artis".

</doc>
<doc id="1131624" url="https://pl.wikipedia.org/wiki?curid=1131624" title="Chazarzy">
Chazarzy



</doc>
<doc id="1131629" url="https://pl.wikipedia.org/wiki?curid=1131629" title="Ero">
Ero

Ero, właściwie Michał Gabriel Czajkowski (ur. 18 kwietnia 1981 w Warszawie), znany również jako Eros, Hersk i Heros – polski raper. Członek formacji: Bez Cenzury, JWP, Miejska Metropolia, Północ Centrum Południe, JWP Mafia oraz Bielańska Forteca.
Czajkowski współpracował m.in. z takimi wykonawcami i grupami muzycznymi jak: Małolat, Hemp Gru, Pono, Molesta Ewenement, Ajron, Onar, Miuosh, Pyskaty, Fabuła, Młody M, Pokój z Widokiem na Wojnę, Ten Typ Mes, Chada, THS Klika, Skazani na Sukcezz, Numer Raz, Pezet, Tede, Włodi oraz Pih. W ramach występów gościnnych wziął udział w nagraniach ponad trzydziestu albumów.
Działalność artystyczna.
W 1996 roku Czajkowski wraz z raperami Kosim, Donim i Fosterem oraz producentem muzycznym Kubą O. założył zespół JWP. Grupa stopniowo zyskiwała na popularności za sprawą licznych występów gościnnych poszczególnych członków JWP. Muzycy weszli także w skład kolektywu Północ Centrum Południe. 26 kwietnia 2004 roku ukazał się pierwszy album PCP zatytułowany "Północ Centrum Południe". Z kolei debiut JWP pt. "Numer jeden wróg publiczny" ukazał się 5 października 2007 roku nakładem EmbargoNagrania. Płyta dotarła do 17. miejsca listy OLiS. W ramach promocji do utworów „Badź mistrzem” i „Pogódź się” zostały zrealizowane teledyski.
W 2005 roku Ero wraz z Przemysławem Siwersem i Pawłem „Łysolem” Bartnikiem powołał zespół Bez Cenzury. 23 lutego 2006 roku ukazał się debiutancki album formacji zatytułowany "Klasyk". Promowana utworami „Reprezentuję siebie”, „Bez cenzury” i „Przesiąknięci dźwiękiem” płyta dotarła do 19. miejsca listy OLiS w Polsce.
W 2007 roku Ero wraz z Dezmondem, Siwersem i Tomiko założył zespół Miejska Metropolia. Również od 2007 roku występuje w formacji Patologg Skład. W 2011 roku wraz z Sokołem nagrał utwór „Jeż Jerzy” promujący film animowany o tym samym tytule w reżyserii Wojtka Wawszczyka, Tomasza Leśniaka i Jakuba Tarkowskiego. Do kompozycji został zrealizowany także teledysk w reżyserii Tarkowskiego.

</doc>
<doc id="1131631" url="https://pl.wikipedia.org/wiki?curid=1131631" title="Łukasz Kiedewicz">
Łukasz Kiedewicz

Łukasz Kiedewicz (ur. 22 kwietnia 1977 w Toruniu) – polski hokeista, bramkarz, trener hokeja na lodzie. Absolwent Akademii Wychowania Fizycznego i Sportu w Gdańsku. Jego brat Sławomir (ur. 1973) również był hokeistą.
Kariera klubowa.
Łukasz Kiedewicz jest wychowankiem Pomorzanina Toruń a jego pierwszymi trenerami byli Ryszard Reder i Stanisław Byrski. Absolwent NLO SMS PZHL Sosnowiec z 1996. Był reprezentantem Polski we wszystkich kategoriach wiekowych. W ekstralidze polskiej zadebiutował jako szesnastolatek, 5 października 1993 r. w meczu przeciwko Stoczniowcowi Gdańsk. Wkrótce później wybrany został do pierwszego rocznika powstałej w 1994 roku Szkoły Mistrzostwa Sportowego w Sosnowcu. W PLH występował w latach 1993-2006.

</doc>
<doc id="1131639" url="https://pl.wikipedia.org/wiki?curid=1131639" title="San Nicholas (Aruba)">
San Nicholas (Aruba)



</doc>
<doc id="1131641" url="https://pl.wikipedia.org/wiki?curid=1131641" title="Główka jigowa">
Główka jigowa

Główka jigowa – w wędkarstwie, element uzbrojenia dla sztucznych przynęt wędkarskich: kogutów; twisterów, ripperów i ich pochodnych. Składa się z odpowiednio wyprofilowanego haczyka z oczkiem. Poniżej strefy mocowania znajduje się ołowiany element z wyraźnie wyodrębnionym balastem (kula) i zapobiegający zsuwaniu się gumowej przynęty z haczyka – zadzior. 
Dość częstym zabiegiem wobec główek jigowych przez wędkarzy jest odpowiednie oszlifowanie ołowianej kuli mające na celu nadać bardziej dynamiczną pracę zestawu w wodzie. Powstało wiele modyfikacji, wzorowanych na innych typach przynęt: główka jigowa z ołowianym sterem takim jak przy woblerach.

</doc>
<doc id="1131642" url="https://pl.wikipedia.org/wiki?curid=1131642" title="Mistrz blefu">
Mistrz blefu

Mistrz blefu (tytuł oryg. Bluffmaster!) – indyjski komediodramat zrealizowany w 2005 roku, z Abhishek Bachchanem, Riteishem Deshmukhem, Priyanka Chopra w rolach głównych, a Boman Irani i Nana Patekar w drugoplanowych. Temat filmu ma odniesienia do hollywoodzkiego filmu z 2004 roku "Criminal" z Johnem C. Reilly i Diego Luna, który był oparty na nagrodzonym przez krytyków filmie argentyńskim "Nine Queens".
Film wyreżyserował Rohan Sippy, syn Ramesh Sippy. To jego drugi film po "Kuch Naa Kaho". Rolę graną przez Priyanka Chopra pierwotnie miała grać Aishwarya Rai, a rolę Abhisheka miał zagrać Sanjay Dutt.
Fabuła.
Roy (Abhishek Bachchan) prowadzi podwójne życie. Jest królem wśród złodziei i zawodowym naciągaczem. Ale najcenniejszą dla niego rzeczą jest miłość do szczerej, pięknej i uczciwej Simmi (Priyanka Chopra). Nigdy nie śmiał jej wyznać, że na co dzień wykorzystuje swój czar do oszukiwania ludzi. Jest ona jedyną osobą, na której na tyle mu zależy, że nie chce jej zdradzić prawdy o sobie, by jej nie stracić. Gdy Simmi dowiaduje się, z czego chciał ją utrzymywać po ślubie jej ukochany, zawiedziona i rozżalona zrywa zaręczyny. Nigdy więcej nie chce widzieć Roya. Zrozpaczony Roy za wszelką cenę chce odzyskać ukochaną, ale dowiaduje się, że los szykuje mu jeszcze jedną niespodziankę. Grozi mu wkrótce utrata życia. Lekarz dr. Bhalerao (Boman Irani) stwierdza u niego nowotwór mózgu. Royowi pozostało zaledwie kilka miesięcy życia. Zgadza się przeżyć je stając się mistrzem sztuki oszustwa i grabieży dla naiwnego Aditya „Dittu” Srivastav (Riteish Deshmukh) który ma zamiar się zemścić. Razem szykują ostatni wielki skok Roya. Mierzą wysoko, bo osobą ograbioną ma być niebezpieczny gangster Chandru (Nana Patekar).
Piosenki.
Muzykę do filmu stworzył duet Vishal-Shekhar, autorzy muzyki do takich filmów jak "Om Shanti Om", "cash", "Widzę cię", "Szalona przyjaźń", "Taxi Number 9211", "Zinda", "Ek Ajnabee", "My Brother… Nikhil", "", "Sekcja dziesiąta" i "Shabd".

</doc>
<doc id="1131643" url="https://pl.wikipedia.org/wiki?curid=1131643" title="Nagroda za montaż na Festiwalu Polskich Filmów Fabularnych">
Nagroda za montaż na Festiwalu Polskich Filmów Fabularnych

Nagroda za montaż na Festiwalu Polskich Filmów Fabularnych przyznawana jest od 1979 r. Najwięcej, trzykrotnie nagrodzeni zostali Wanda Zeman i Paweł Laskowski. Po dwa razy: Mirosława Garlicka, Ewa Smal, Cezary Grzesiuk, Milenia Fiedler, Jarosław Barzan i Jarosław Kamiński. Nagroda wynosi 12 tys. złotych.

</doc>
<doc id="1131645" url="https://pl.wikipedia.org/wiki?curid=1131645" title="Arkadiusz Miklosik">
Arkadiusz Miklosik

Arkadiusz Miklosik (ur. 7 września 1975 w Poznaniu) – polski piłkarz, były dyrektor sportowy Warty Poznań, trener Wielkopolski Komorniki
Kariera.
Wychowanek Warty Poznań. Debiut w seniorach zaliczył w 1993 roku w meczu Arka Gdynia – Warta Poznań. Z klubu odszedł w 2000 roku, zasilając zespół Lecha Poznań. Następnie grał w Ceramice Opoczno, KSZO Ostrowiec Świętokrzyski i Kujawiaku Włocławek. Występował również w Lechii Gdańsk do której trafił w styczniu 2007 roku z Zawiszy Bydgoszcz, po problemach finansowych klubu z Bydgoszczy. W lipcu 2009 roku został piłkarzem Warty Poznań. Karierę zakończył w klubie z Drogi Dębińskiej. Następnie w czerwcu 2011 roku objął stanowisko dyrektora sportowego w poznańskiej Warcie, gdzie pracował do końca 2012 roku. Od stycznia 2013 został zawodnikiem Lubońskiego KS Fogo. Od 1 września 2019 roku związany z klubem L.K.S. Wielkopolska Komorniki. Objął tam stanowisko koordynatora, trenera pierwszego zespołu oraz prowadzi zespół rocznika 2011. Został wiceprezesem klubu L.K.S. Wielkopolska Komorniki 02-01-2020 roku. Od 2021 roku jest II trenerem w reprezentacji Polski do lat 20.

</doc>
<doc id="1131651" url="https://pl.wikipedia.org/wiki?curid=1131651" title="Step Up 2">
Step Up 2

Step Up 2, znany też jako Step Up 2: The Streets to amerykański film muzyczny z 2008 roku, który jest sequelem "" z 2006 roku wydanego przez Touchstone Pictures. Reżyserem jest Jon Chu, choreografami są Jamal Sims, Nadine „Hi Hat” Ruffin oraz Dave Scott. Producentami są Patrick Wachsberger i Erik Feig z Summit Entertainment i Adam Shankman wraz Jennifer Gibgot z Offspring Entertainment.
Opis fabuły.
Andie, dziewczyna z biednej dzielnicy, przybrana siostra Tylera Gage'a (bohatera pierwszej części filmu), kiedy zmarła jej matka zamieszkała u jej najlepszej przyjaciółki. Ma zamiar wraz ze swoją grupą „410” wziąć udział w nielegalnym turnieju tańca „the Streets”. Unikając wyjazdu do ciotki w Teksasie zostaje zapisana do Maryland School of the Arts (MSA). Powoli traci czas, który poświęcała „410” i zostaje wyrzucona z grupy.
Chase, najlepszy i najseksowniejszy uczeń MSA (brat dyrektora) poznaje Andie i razem postanawiają (wraz z pewną grupą tancerzy) stworzyć własną ekipę, która wystartuje w turnieju „the Streets”. Między Chase'em a Andie rozwija się uczucie.
Lista utworów.
Utwory z płyty "Step Up 2 the Streets Soundtrack"
Inne utwory:

</doc>
<doc id="1131653" url="https://pl.wikipedia.org/wiki?curid=1131653" title="Młyńska Kępa">
Młyńska Kępa

Młyńska Kępa (403 m n.p.m.) – wyraźnie zaznaczające się, zalesione wzgórze na Pogórzu Cieszyńskim, wznoszące się na pn.-wsch. od centrum Jaworza.
Nazwa niewątpliwie związana jest z młynem, który istniał u stóp wzgórza na przepływającym tu potoku, natomiast "kępami" nazywa tutejsza ludność wszystkie tego typu izolowane pagórki u podnóży Beskidów. Na szczycie wzgórza odkryto ślady osadnictwa prehistorycznego z okresu kultury łużyckiej, m.in. żelazny nóż z łukowato wygiętym ostrzem i sztabkowatą rękojeścią.

</doc>
<doc id="1131657" url="https://pl.wikipedia.org/wiki?curid=1131657" title="Cieśń macicy">
Cieśń macicy

Cieśń macicy () stanowi poza okresem ciąży miejsce przejścia trzonu macicy w jej szyjkę. Około 12 tygodnia ciąży cieśń zaczyna się poszerzać uzupełniając objętość trzonu macicy.
W czasie porodu błona mięśniowa cieśni, podobnie jak szyjki macicy, nie bierze udziału w skurczach pozostałej części mięśnia macicznego.

</doc>
<doc id="1131659" url="https://pl.wikipedia.org/wiki?curid=1131659" title="Lista meczów reprezentacji Saary w piłce nożnej mężczyzn">
Lista meczów reprezentacji Saary w piłce nożnej mężczyzn

Główny artykuł: Reprezentacja Saary w piłce nożnej

</doc>
<doc id="1131660" url="https://pl.wikipedia.org/wiki?curid=1131660" title="Hama (muhafaza)">
Hama (muhafaza)

Hama (arab. مُحافظة حماه) – jedna z 14 jednostek administracyjnych pierwszego rzędu (muhafaza) w Syrii. Jest położona w środkowo-zachodniej części kraju. Graniczy od południa z Hims, od wschodu z Rakka, od północy z Aleppo i Idlib a od zachodu z Latakia i Tartus.
W 2011 muhafaza liczyła 1 628 000 mieszkańców; dla porównania, w 2004 było ich 1 384 953, a w 1981 – 736 452.

</doc>
<doc id="1131663" url="https://pl.wikipedia.org/wiki?curid=1131663" title="Siemion Deżniew">
Siemion Deżniew



</doc>
<doc id="1131667" url="https://pl.wikipedia.org/wiki?curid=1131667" title="Idlib (muhafaza)">
Idlib (muhafaza)

Idlib () – jedna z 14 jednostek administracyjnych pierwszego rzędu (muhafaza) w Syrii, położona w północno-zachodniej części kraju. Graniczy od południa z muhafazami Latakia i Hama, od wschodu z Aleppo, a od północy Turcją.
W 2011 roku muhafaza liczyła 1 501 000 mieszkańców; dla porównania w 2004 było ich 1 258 427, a w 1981 – 579 510.
Historia.
Muhafaza Idlibu została utworzona w 1957 poprzez oddzielenie od muhafazy Aleppo.
W czasie wojny w Syrii region Idlibu nabrał szczególnego znaczenia, gdyż swoje siedziby utworzyły w nim liczne bojówki rebelianckie, jak Liwa Sukur asz-Szam czy Syryjski Front Rewolucyjny, a także dlatego, że to tędy przez przejście graniczne Bab al-Hawa płynęła turecka pomoc dla rebeliantów. W 2012 roku rebelianci zdobyli miasto Ma’arrat an-Numan, w 2014 także Chan Szajchun, zaś w 2015 zdobyli sam Idlib. Odtąd władzę w regionie sprawowali radykalni islamiści z formacji Dżabhat an-Nusra i Ahrar asz-Szam, między którymi często dochodziło do wewnętrznych starć. Do Idlibu zjechały się też tysiące zagranicznych „mudżahedinów” z Czeczenii, Dagestanu i Xinjiangu.
W 2019 roku Michael Patrick Mulroy z amerykańskiego Departamentu Obrony określił region Idlibu „największą na świecie kolekcją sojuszników Al-Ka’idy”. Także w dokumentach ONZ stwierdzono, że prowincję zdominowały organizacje terrorystyczne.

</doc>
<doc id="1131668" url="https://pl.wikipedia.org/wiki?curid=1131668" title="Negrita">
Negrita

Negrita – włoski zespół założony w 1991.
Jego nazwa pochodzi z utworu The Rolling Stones "Hey Negrita!"

</doc>
<doc id="1131669" url="https://pl.wikipedia.org/wiki?curid=1131669" title="Olympiakos Pireus">
Olympiakos Pireus



</doc>
<doc id="1131672" url="https://pl.wikipedia.org/wiki?curid=1131672" title="Aleppo (muhafaza)">
Aleppo (muhafaza)

Aleppo, Halab (arab. ممُحافظة حلب) – jedna z 14 jednostek administracyjnych pierwszego rzędu (muhafaza) w Syrii. Jest położona w północnej części kraju. Graniczy od wschodu z muhafazą Rakka, od południa z muhafazą Hama, od zachodu z muhafazą Idlib a od północy z państwem tureckim.
W 2011 roku muhafazę zamieszkiwało 4 868 000 osób; dla porównania, w 2004 było ich 4 045 166, a w 1981 1 878 701.
Wsie: Kabaszin, Kafr Dali Tahtani

</doc>
<doc id="1131673" url="https://pl.wikipedia.org/wiki?curid=1131673" title="Segafredo">
Segafredo

Segafredo Zanetti – marka kaw produkowanych w rejonie Bolonii we Włoszech przez firmę Massimo Zanetti Group założoną przez Massimo Zanettiego w 1973. Obecnie zasięg marki obejmuje ponad 20 krajów świata.
Kawy Segafredo powstają w palarni firmy w Sesto di Rastignano.
Sponsoring.
Marka reklamowała się w różnych okresach w Formule 1 na samochodach Toleman, Williams i Renault. Samochody sponsorowane przez Segafredo wygrały 14 wyścigów. Williams, sponsorowany przez Segafredo, zdobył tytuł mistrza świata konstruktorów w 1994 roku.

</doc>
<doc id="1131675" url="https://pl.wikipedia.org/wiki?curid=1131675" title="Ar-Rakka (muhafaza)">
Ar-Rakka (muhafaza)

Ar-Rakka (arab. مُحافظة الرقة) – jedna z 14 jednostek administracyjnych pierwszego rzędu (muhafaza) w Syrii. Jest położona w północnej części kraju. Graniczy od wschodu z muhafazami Al-Hasaka i Dajr az-Zaur, od południa z muhafazą Hims, od zachodu z muhafazami Hama i Aleppo, a od północy z państwem tureckim.
W 2011 roku muhafaza liczyła 944 000 mieszkańców; dla porównania, w 2004 było ich 793 514, a w 1981 348 383.

</doc>
<doc id="1131679" url="https://pl.wikipedia.org/wiki?curid=1131679" title="Dajr az-Zaur (muhafaza)">
Dajr az-Zaur (muhafaza)

Dajr az-Zaur () – jedna z 14 jednostek administracyjnych pierwszego rzędu (muhafaza) w Syrii. Jest położona we wschodniej części kraju. Graniczy od wschodu z państwem Irak, od zachodu z muhafazami Hims i Rakka a od północy z muhafazą Al-Hasaka.
W 2011 muhafaza liczyła 1 239 000 mieszkańców; dla porównania w 2004 było ich 1 004 747, a w 1981 – 409 130.

</doc>
<doc id="1131681" url="https://pl.wikipedia.org/wiki?curid=1131681" title="Nagroda za dźwięk na Festiwalu Polskich Filmów Fabularnych">
Nagroda za dźwięk na Festiwalu Polskich Filmów Fabularnych

Nagroda za dźwięk na Festiwalu Polskich Filmów Fabularnych przyznawana jest od 1975 r.
Najwięcej, czterokrotnie nagrodę tę otrzymał Mariusz Kuczyński; trzykrotnie tę nagrodę otrzymali: Jerzy Blaszyński, Bartosz Putkiewicz, Marcin Kasiński i Kacper Habisiak. Po dwa razy nagrodzeni zostali: Marek Wronko, Barbara Domaradzka, Piotr Domaradzki, Katarzyna Dzida-Hamela, Joanna Napieralska, Jacek Hamela, Mirosław Makowski i Marcin Jachyra. Nagrodą dla laureata jest 12 tysięcy złotych.

</doc>
<doc id="1131682" url="https://pl.wikipedia.org/wiki?curid=1131682" title="Al-Hasaka (muhafaza)">
Al-Hasaka (muhafaza)

Al-Hasaka () – jedna z 14 jednostek administracyjnych pierwszego rzędu (muhafaza) w Syrii. Jest położona w północno-wschodniej części kraju. Graniczy od wschodu z państwem Irak, od północy z Turcją, a od południa i zachodu z muhafazami Dajr az-Zaur i Ar-Rakka.
W 2011 roku muhafaza liczyła 1 512 000 mieszkańców; wcześniej w 2004 było ich 1 275 118, a w 1981 – 669 756.

</doc>
<doc id="1131684" url="https://pl.wikipedia.org/wiki?curid=1131684" title="(134299) 2006 DW73">
(134299) 2006 DW73

(134299) 2006 DW73 – planetoida z pasa głównego asteroid okrążająca Słońce w ciągu 3 lat i 161 dni w średniej odległości 2,28 j.a. Została odkryta 23 lutego 2006 roku w programie Spacewatch w Narodowym Obserwatorium Kitt Peak. Nazwa tej planetoidy jest oznaczeniem tymczasowym.

</doc>
<doc id="1131685" url="https://pl.wikipedia.org/wiki?curid=1131685" title="Bylica skalna">
Bylica skalna

Bylica skalna ("Artemisia umbelliformis "subsp." eriantha ") – podgatunek bylicy "Artemisia umbelliformis" z rodziny astrowatych. Według starszych ujęć taksonomicznych traktowany jako odrębny gatunek – "Artemisia eriantha". 
Rozmieszczenie geograficzne.
Występuje w górach Europy (Alpy, Apeniny, Pireneje, Karpaty, góry Półwyspu Bałkańskiego). W Polsce występuje wyłącznie w Tatrach i jest bardzo rzadka. Potwierdzono występowanie tego gatunku na 4 stanowiskach w Tatrach Zachodnich (Tomanowe Stoły, Baniste, Ciemniak, Piekło) i 7 stanowiskach w Tatrach Wysokich (Niżnie Rysy, nad Morskim Okiem, Mięguszowieckie Szczyty, Dolinka pod Kołem, pod Zadnim Mnichem, Mała Galeria Cubryńska, Cubryna). Najwyżej z nich położone jest stanowisko pod Zadnim Mnichem (2150 m).
Biologia i ekologia.
Bylina, chamefit, oreofit o silnym zapachu. Rośnie w szczelinach skalnych, zwłaszcza w piętrze alpejskim. Kwitnie od sierpnia do września. Liczba chromosomów 2n=18, 36. Gatunek charakterystyczny zespołu "Drabo-Artemisietum".
Zagrożenia i ochrona.
Kategorie zagrożenia gatunku:
Wszystkie naturalne stanowiska bylicy skalnej w Polsce znajdują się na ściśle chronionych obszarach Tatrzańskiego Parku Narodowego. Gatunek ten uprawiany jest w Ogrodzie Botanicznym PAN w Zakopanem. 

</doc>
<doc id="1131688" url="https://pl.wikipedia.org/wiki?curid=1131688" title="Bylica pontyjska">
Bylica pontyjska

Bylica pontyjska ("Artemisia pontica" L.) – gatunek rośliny z rodziny astrowatych. Rodzimy obszar występowania to środkowa, południowa i wschodnia Europa oraz część Azji (Syberia, Kazachstan, Chiny). Rozprzestrzenił się też poza tym obszarem w innych rejonach Europy oraz w Ameryce Północnej. W Polsce jest rzadki. Charakter prawdopodobnie naturalny mają stanowiska położone w Niecce Nidziańskiej.
Biologia i ekologia.
Bylina. Rośnie w murawach kserotermicznych na podłożu wapiennym. Kwitnie od sierpnia do września. Liczba chromosomów 2n=16.
Zagrożenia i ochrona.
Kategorie zagrożenia gatunku:

</doc>
<doc id="1131693" url="https://pl.wikipedia.org/wiki?curid=1131693" title="Szejk Zuweijid">
Szejk Zuweijid



</doc>
<doc id="1131694" url="https://pl.wikipedia.org/wiki?curid=1131694" title="Nusejrat">
Nusejrat



</doc>
<doc id="1131695" url="https://pl.wikipedia.org/wiki?curid=1131695" title="An-Nusajrat">
An-Nusajrat



</doc>
<doc id="1131696" url="https://pl.wikipedia.org/wiki?curid=1131696" title="Dejr al-Balah">
Dejr al-Balah



</doc>
<doc id="1131697" url="https://pl.wikipedia.org/wiki?curid=1131697" title="Beit Lahia">
Beit Lahia



</doc>
<doc id="1131699" url="https://pl.wikipedia.org/wiki?curid=1131699" title="Bajt Lahm">
Bajt Lahm



</doc>
<doc id="1131700" url="https://pl.wikipedia.org/wiki?curid=1131700" title="Al-Chalil">
Al-Chalil



</doc>
<doc id="1131704" url="https://pl.wikipedia.org/wiki?curid=1131704" title="Humber">
Humber

Humber (wym. ; w starożytności "Abus") – estuarium rzek Ouse i Trent na wschodnim wybrzeżu Anglii, uchodzące do Morza Północnego. Estuarium wyznacza granicę między hrabstwem East Riding of Yorkshire (historycznie Yorkshire) na północy, a Lincolnshire na południu. Długość 64 km, szerokość w najszerszym miejscu 13 km, wysokość pływów do 6,5 m. Główne porty nad Humber: Kingston upon Hull, Grimsby, Immingham.
Jedyną stałą przeprawą przez estuarium jest most drogowy Humber Bridge, otwarty w 1981 roku. Wcześniej funkcjonowała przeprawa promowa.

</doc>
<doc id="1131705" url="https://pl.wikipedia.org/wiki?curid=1131705" title="Immingham">
Immingham

Immingham – miasto i civil parish we wschodniej Anglii, w hrabstwie Lincolnshire, w dystrykcie (unitary authority) North East Lincolnshire. Położone jest na południowym wybrzeżu estuarium Humber, ok. 10 km od Grimsby. W 2011 roku civil parish liczyła 9642 mieszkańców. Immingham jest wspomniana w Domesday Book (1086) jako "Imungeham"/"Mingeham".

</doc>
<doc id="1131708" url="https://pl.wikipedia.org/wiki?curid=1131708" title="Gorączka Zachodniego Nilu">
Gorączka Zachodniego Nilu

Gorączka Zachodniego Nilu – ostra, choroba wirusowa, wywołana zakażeniem wirusem Zachodniego Nilu, który jest zwykle przenoszony przez komary. 
Znaczna większość zakażonych ma łagodne objawy lub nie ma żadnych objawów, ale u ok. 20% chorych zakażenie objawia się jako ostra choroba gorączkowa. U około 1% chorych może dojść do zajęcia ośrodkowego układu nerwowego (zapalenie opon mózgowo-rdzeniowych i zapalenie mózgu). W tej grupie chorych śmiertelność może wynieść ok. 10%.
Etiologia.
Gorączkę Zachodniego Nilu wywołuje wirus Zachodniego Nilu (WNV), jednoniciowy RNA wirus zaliczany do rodzaju "Flavivirus" rodziny Flaviviridae. Należy do kompleksu serologicznego japońskiego zapalenia mózgu wraz z wirusami zapalenia mózgu St. Louis i doliny Murray oraz wirusem Kunjin (podtyp australijski WNV).
Pierwotnym rezerwuarem WNV są ptaki. Wirus transmitowany jest od nich na inne ptaki i ssaki (w tym ludzi) przez komary (głównie gatunki z rodzajów "Aedes", "Anopheles", "Culex" ale także "Deinocerites", "Mansonia", "Orthopodomyia", "Psorophora", "Uranotaenia" i "Coquillettidia"). Wirus bywa wykrywany u koni, kotów, psów, domowych królików, wiewiórek, skunksów i nietoperzy.
Możliwe jest przeniesienie zakażenia drogą wertykalną na płód. Stwierdzono także pojedyncze przypadki transmisji wirusa podczas transfuzji krwi i przeszczepu oraz zakażenia laboratoryjne.
Zasięg geograficzny.
Od 1937 roku, kiedy po raz pierwszy wyizolowano wirusa w północno-zachodniej Ugandzie (dystrykt West Nile), WNV wywoływał infekcje bezobjawowe i gorączkowe u ludzi w Afryce, zachodniej Azji i krajach Bliskiego Wschodu. Występowały nieregularne, nieliczne zachorowania, zwykle bez objawów neurologicznych. Od połowy lat 90. zauważono zwiększenie częstości i ciężkości zachorowań. W kolejnych latach epidemie choroby notowano w Rumunii (1996), Rosji (1999) i Izraelu (2000), jednakże przez długi czas nie były znane żadne przypadki wykrycia wirusa na półkuli zachodniej. Dopiero od roku 1999 wirus rozprzestrzenił się w Ameryce Północnej. Przez pierwsze 3 lata w USA naliczono w sumie niespełna 150 zachorowań, ale w roku 2002 odnotowano ich 4156, a w 2003 roku ponad 9800. W 2006 roku potwierdzono w tym kraju 4268 przypadków.
Objawy u zwierząt.
Część zwierząt nie przejawia żadnych objawów choroby, u innych może wystąpić gorączka, kurcze mięśni, osłabienie, utrata koordynacji ruchowej, zaburzenia zachowania.
U koni może dojść do osłabienia nóg zadnich, potykania, niezdolności do stania, apatii, drżenia głowy. W niektórych przypadkach zwierzę umiera lub musi być uśpione.
Objawy i przebieg u ludzi.
Infekcja u wielu osób przebiega bezobjawowo lub daje łagodne objawy. Jeśli dochodzi do rozwinięcia się choroby, objawy pojawiają się po 2 – 15 dniach. W postaciach lekkich choroba może dawać objawy rzekomogrypowe (gorączka, ból głowy, bóle mięśni), czasem drobną wysypkę lub powiększenie węzłów chłonnych. W cięższych przypadkach objawy są bardziej nasilone a przebieg gwałtowny, mogą dołączyć się nudności, wymioty, trudności w połykaniu, kręcz szyi, osłabienie mięśni, utrudnienie chodu, zaburzenia koordynacji, parkinsonizm, zaburzenia świadomości. U osób immunoniekompetentnych istnieje zwiększone ryzyko ciężkiego przebiegu choroby, aż do zapalenia opon mózgowo-rdzeniowych i mózgu czy ostrego porażenia wiotkiego (ang West Nile Poliomyelitis). Zdarzają się także przypadki śmiertelne.
W badaniach laboratoryjnych w przebiegu choroby stwierdza się umiarkowaną leukocytozę z limfocytopenią i niedokrwistość.
U niektórych osób dochodzi do całkowitego wyzdrowienia, ale u części pacjentów obserwuje się powikłania pod postacią przewlekających się dolegliwości mięśniowych, bólów głowy, uczucia zmęczenia, depresji, zaburzeń pamięci i koncentracji oraz zaburzeń funkcjonowania.
Rozpoznanie.
Podejrzenie choroby wysuwa się na podstawie obrazu klinicznego. Rozpoznanie potwierdza się wykrywając przeciwciała klasy IgM testem ELISA. Złotym standardem w oznaczeniu obecności wirusa w materiale autopsyjnym jest hodowla, ale badanie to w przypadkach przyżyciowych daje często wyniki fałszywie ujemne.
Leczenie.
Stosuje się leczenie objawowe. Leczenia przyczynowego nie opracowano.
Zapobieganie.
Za najlepszą metodę zapobiegania chorobie uważa się unikanie pogryzienia przez komary (stosowanie odpowiednich repelentów, moskitier, tworzenie niekorzystnych warunków do rozrodu komarów). Szczepionki nie opracowano.

</doc>
<doc id="1131709" url="https://pl.wikipedia.org/wiki?curid=1131709" title="Elk River (dopływ Tennessee)">
Elk River (dopływ Tennessee)

Elk (ang. "Elk River") – rzeka w Stanach Zjednoczonych, prawy dopływ Tennessee, przepływa przez stany Alabama i Tennessee.

</doc>
<doc id="1131713" url="https://pl.wikipedia.org/wiki?curid=1131713" title="MOS Technology 4510">
MOS Technology 4510

MOS Technology 4510, układ scalony zaprojektowany i produkowany przez firmę MOS Technology mający służyć jako procesor w komputerze Commodore 65 (który jednak ostatecznie nie wszedł na rynek). 4510 był wersją rozwojową układu MOS Technology 65CE02 z dwoma układami 8-bitowymi układami wejścia-wyjścia MOS Technology CIA.

</doc>
<doc id="1131716" url="https://pl.wikipedia.org/wiki?curid=1131716" title="Kocz (statek)">
Kocz (statek)

Kocz to rodzaj niewielkiego, jednomasztowego, jednopokładowego statku wiosłowo-żaglowego o długości od 10 do 25 metrów, przystosowanego do żeglugi w warunkach silnego zalodzenia na morzach przyległych do lub badących częścią Oceanu Lodowatego Północnego i będącego w użyciu w północnej Rosji od XII do XIX wieku.
Ten typ statku wynaleźli przypuszczalnie Pomorcy zamieszkujący wybrzeża Morza Białego w czasach przed włączeniem tych ziem do Rosji. Konstrukcja charakteryzowała się obłością kadłuba poniżej linii wodnej (dzięki czemu napierające lody nie zgniatały statku, a wypychały go do góry) i jego wzmocnieniem dodatkowym poszyciem z desek dębowych. Dno posiadało dodatkowy kil służący do przeciągania jednostki po powierzchni lodu, a do wyposażenia należały ręczne wyciągarki do lekkich kotwic, które można było łatwo dowieźć do krańca pola lodowego dla umożliwienia ściągnięcia statku z lodu na otwartą wodę.
Załoga 10-15 ludzi, zanurzenie 1-1,5 metra, ładowność do 30 ton, prędkość na żaglach 6-7 węzłów. Ożaglowanie rejowo-kliwrowe. Ster prostokątny, łatwo podnoszony, z długim rumplem.
Kocze odegrały znaczną rolę przy eksploracji Przejścia Północno-Wschodniego przez Rosjan w XVI i XVII wieku. W szczytowym okresie po morzach Północy żeglowało blisko 7500 tych statków.

</doc>
<doc id="1131717" url="https://pl.wikipedia.org/wiki?curid=1131717" title="MK QTC">
MK QTC

MK QTC (pełna nazwa: Magazyn Krótkofalowców QTC) – miesięcznik branżowy skierowany do polskich krótkofalowców, wydawany i redagowany od 1992 r., przez Sylwestra Jarkiewicza (znak wywoławczy: "SP2FAP"). Informuje o najważniejszych wydarzeniach z dziedzin amatorskiej radiokomunikacji takich jak DX-ing, Contesting i Awards Hunting. Jest redagowany społecznie, autorzy tekstów i innych materiałów publikowanych w miesięczniku nie pobierają opłat za ich umieszczanie.
Z pismem stale współpracuje kilkunastu doświadczonych polskich krótkofalowców (m.in. SP1EGN, SP2JMR, SP2LNW, SP5KP, SP5PB, SP6LB, SP6LV, SP7HT, SP9ENO, SP9HQJ, SQ3HXG, SQ7B, SQ9NFI). Redakcja ma także kilku stałych korespondentów na wszystkich kontynentach (m.in. EW8AU, M0NIQ, VK6DXI, 7J4AAK, K1BV, PY0ZHP, UY5XE). Zagraniczny serwis informacyjny MK QTC opracowywany jest w oparciu o "425DXN", "OPDXB", "RL KW i UKW", "CQ DX" itp.; krajowy o "Komunikaty PZK".
Przy wydawnictwie działa Ogólnopolski Klub Krótkofalowców SP4KDX, którego operatorzy biorą udział w zawodach krótkofalarskich HF i VHF+, zdobywają dyplomy, puchary itp. Redakcja wydaje osiem wyczynowych dyplomów: "SESH Award", "MFQ Award", "MFH Award", "Europe Day Award", "NKP Award", "HNY Award", "SP DX Award" i "Polskie Gminy Award".
Wspólnie z Polskim Związkiem Krótkofalowców MK QTC zorganizowała cykliczne imprezy radiooperatorskie:
oraz powołała dwa kluby specjalistyczne: "SPCWC-PZK" (Polski Klub Telegrafistów) i "SPCC-PZK" (Polski Klub Miłośników Zawodów Krótkofalarskich). Od 1998 r. "MK QTC" patronuje wirtualnej kolekcji kart "QSL" polskich nadawców i nasłuchowców o nazwie "SP-QSL-Kolekcja PZK".
Zespół redakcji wyróżniony jest Odznaką Honorową Polskiego Związku Krótkofalowców.

</doc>
<doc id="1131719" url="https://pl.wikipedia.org/wiki?curid=1131719" title="Salt River (Kentucky)">
Salt River (Kentucky)

Salt River – rzeka w amerykańskim stanie Kentucky, dopływ rzeki Ohio.

</doc>
<doc id="1131720" url="https://pl.wikipedia.org/wiki?curid=1131720" title="Sekretarze Skarbu USA">
Sekretarze Skarbu USA



</doc>
<doc id="1131723" url="https://pl.wikipedia.org/wiki?curid=1131723" title="Blohm &amp; Voss Bv 222">
Blohm &amp; Voss Bv 222

Blohm &amp; Voss Bv 222 (nieoficjalna nazwa "Wiking") – niemiecka łódź latająca firmy Blohm &amp; Voss z okresu II wojny światowej. Wolnonośny, sześciosilnikowy grzbietopłat o całkowicie metalowej konstrukcji.
Powstał na zlecenie Lufthansy z 1937 roku jako cywilny samolot pasażerski, zdolny do przewozu na trasach transatlantyckich 16 pasażerów. Prace nad prototypem – rozpoczęte w sierpniu 1938 roku – zostały przerwane w związku z przygotowaniami do wybuchu wojny i koniecznością skupienia się nad produkowaną już seryjnie łodzią latającą BV 138. W sierpniu 1940 roku zakończono budowę pierwszego prototypu. Zgodnie z przewidywaniami został przejęty na potrzeby Luftwaffe i dostosowany do transportu sprzętu wojskowego. Do zakończenia wojny wybudowano 13 egzemplarzy samolotu (wszystkie o statusie prototypu, różniące się silnikami, uzbrojeniem i innym wyposażeniem); ostatni z nich został oblatany w kwietniu 1944 roku.
Zastosowanie bojowe.
Samoloty BV 222 były intensywnie wykorzystywane do celów transportowych i lotów patrolowych nad Atlantykiem i Zatoką Biskajską. Przewoziły m.in. zaopatrzenie z Niemiec do Norwegii i z Grecji dla Afrika Korps, w drodze powrotnej zabierały rannych żołnierzy. Pierwszy prototyp uległ zniszczeniu 1 lutego 1943 roku po zderzeniu podczas wodowania z wrakiem okrętu w porcie w Pireusie.
W lipcu 1944 roku załoga drugiego prototypu (V2) uczestniczyła w akcji pomocy załodze tajnej bazy meteorologicznej położonej za kręgiem polarnym na Ziemi Aleksandry (archipelag Ziemia Franciszka Józefa w północno-zachodniej części Morza Barentsa). Większość jej personelu poważnie zachorowała po zarażeniu włośnicą spowodowanym jedzeniem niedźwiedziego mięsa. Do wykonaniu zadania wyznaczono samolot Focke-Wulf Fw 200, zaś "Wiking" przebazowany do północnej Norwegii z francuskiego portu Biscarrosse miał zapewnić dodatkowe wsparcie. Podczas lądowania w trudnym terenie podwozie Focke-Wulfa uległo uszkodzeniu. Koniecznością stało się wysłanie łodzi latającej BV222 z częściami zamiennymi, sprzętem naprawczym i noszami potrzebnymi do przetransportowania chorych. Mimo kolejnych perturbacji akcja zakończyła się sukcesem. Do zakończenia wojny samolot wykonywał loty patrolowe z baz norweskich; został później zniszczony przez wojska brytyjskie w Trondheim.
BV 222 V3, przekazany lotnictwu w grudniu 1941 roku, wykonywał początkowo loty transportowe z Włoch do Libii, następnie został przebazowany do Biscarosse i dostosowany do dalekich lotów rozpoznawczych nad Atlantykiem. Uległ zniszczeniu podczas bombardowania pod koniec czerwca 1943 roku. Samolot V4 (w służbie od kwietnia 1942 roku) wykorzystywany był do lotów patrolowych. W październiku 1942 jego załoga zdołała zestrzelić brytyjski bombowiec Avro Lancaster. Najprawdopodobniej ta łódź latająca została zatopiona przez załogę w Kilonii po zawieszeniu broni. Piąty egzemplarz został zniszczony wraz z V3 podczas nalotu, szósty – zestrzelony w listopadzie 1942 roku nad Morzem Śródziemnym przez brytyjskie samoloty Bristol Beaufighter. Pozostałe samoloty miały podobną służbę, utracono je w wyniku akcji nieprzyjaciela lub zostały zniszczone przez własne załogi pod koniec wojny.
Trzy ostatnie wyprodukowane maszyny dostały się w ręce Aliantów; zostały złomowane po okresie intensywnych testów.

</doc>
<doc id="1131727" url="https://pl.wikipedia.org/wiki?curid=1131727" title="Dornier Do 15">
Dornier Do 15

Dornier Do 15, nieoficjalnie nazwany "Wal" był niemiecką łodzią latającą produkowaną w zakładach "Dornier Metal-Ibauten" w Friedrichshafen. Początkowo był używany przez Lufthansę jako samolot pocztowy, a od 1933 roku (oficjalnie) wszedł na wyposażenie wojska.

</doc>
<doc id="1131728" url="https://pl.wikipedia.org/wiki?curid=1131728" title="Mikołaj z Damaszku">
Mikołaj z Damaszku

Mikołaj z Damaszku (Nicolaos z Damaszku) (ur. ok. 64 p.n.e., zm. ok. 14 n.e.) – historyk działający na dworze Heroda I Wielkiego, króla Judei. Był również nauczycielem dzieci Antoniusza i Kleopatry VII.
Po śmierci Heroda przeniósł się do Rzymu.
Praca naukowa.
Najbardziej istotnym jego dziełem jest "Historiaj" ("Dzieje") opisującą okres od najstarszych dziejów Asyrii i Medii aż do roku 4 n.e. Ponadto jest autorem panegirycznej biografii cesarza Oktawiana Augusta.

</doc>
<doc id="1131729" url="https://pl.wikipedia.org/wiki?curid=1131729" title="Gorgippia">
Gorgippia

Gorgippia – starożytne miasto bosporańskie nad Morzem Czarnym, którego pozostałości znajdują się obecnie pod współczesną zabudową centralnej części miasta Anapa w Kraju Krasnodarskim w Rosji.
Nazwa.
Pierwotna nazwa miasta nie jest znana. Nazwę „Gorgippia” miasto otrzymało na cześć członka królewskiego rodu Spartakidów Gorgippa w drugiej połowie V wieku p.n.e. Nierozstrzygnięty pozostaje problem relacji między Gorgippią a wymienianą przez autorów starożytnych nazwą „Syndyka” (Sindikos – Sindikos Limen) jako stolicą ludu Syndów.
Historia miasta i jego zabudowy.
Materiał archeologiczny datowany jest od VI wieku p.n.e., ale zabudowa typu miejskiego znana jest od IV wieku p.n.e. Rozkwit Gorgippy przypada na okres od IV do II wieku p.n.e., a drugi okres prosperity obejmuje dwa pierwsze wieki n.e.
W okresie największego rozkwitu powierzchnia miasta wynosiła w przybliżeniu 35-38 ha. Część nowej zabudowy miasta wchłonęła wcześniejszą nekropolę z V wieku p.n.e. W IV wieku p.n.e. formuje się plan miasta. Wzniesione w tym okresie kamienne budowle wielokrotnie później przebudowywano, z powtórnym wykorzystaniem tego samego materiału budowlanego: kamieni, bloków, płyt. W okresie hellenistycznym w mieście stworzony zostaje system zaopatrzenia w wodę. Przy wykopaliskach na miejskiej agorze odkryto pozostałości budynków użyteczności publicznej – fragmenty rzeźb i kolumn w stylu doryckim. Odnaleziono resztki głównej ulicy z IV-III wieku p.n.e., biegnącej na linii wschód-zachód od wschodnich bram miasta do jego centrum. Szerokość jej sięgała 8 m, a powierzchnia pokryta była małymi kamieniami, resztkami kamiennych płyt i glinianych naczyń (amfor), rozrzuconymi na glinianym podłożu pokrywającym znajdującą się pod nim skałę. W kierunku morza szła jeszcze jedna ulica o szerokości 4-4,5 m wybudowana później. Obie te ulice przecinały pod kątem prostym inne ulice o szerokości do 5 m, idące od strony morza.
Domy mieszkalne budowane były na kamiennych fundamentach. Posiadały one 1-2 piętra z piwnicami i gdzieniegdzie z wewnętrznymi podwórzami. Domy zawierały 2-4 sąsiadujące ze sobą pokoje różnej wielkości. Najmniejszy zazwyczaj był z brzegu i wykorzystywany był dla potrzeb gospodarskich. Piwnice sięgały głębokości 1,5 m. Niektóre z nich służyły celom mieszkalnym. Część pomieszczeń piwnicznych było wyrąbanych w skalnym gruncie, ściany wyłożone były grubo ociosanym kamieniem i położone na glinianej zaprawie. Podłogi były gliniane. Nierówności zasypywano resztkami budowlanymi, zawierającymi też pokruszone części naczyń. W jednym z domów zachował się fragment podłogi, wyłożonej kamieniami na zaprawie wapiennej. Ściany były budowane z kamienia lub cegły, a dachy pokryte dachówkami miejscowej produkcji.
Liczne znaleziska świadczą o intensywnej produkcji ceramicznej i metalurgicznej. W mieście funkcjonowały zakłady garncarskie i tłocznie wina. Resztki zakładów garncarskich odkryto w północno-wschodniej części miasta.
W I-II wieku n.e. w mieście powstają fortyfikacje, a w 110 namiestnik Gorgippii wznosi świątynię, poświęconą Afrodycie. Odsłonięto również fragmenty świątyni Demeter, wiele protom bogini, naczyń kultowych. Miasto było również wówczas ważnym ośrodkiem sztuki syndyjskiej, szczególnie rzeźby kamiennej – w mieście powstają pomniki (o cechach portretowych) władców bosporańskich i ich namiestników – odnaleziono fragmenty 2 dużych posągów marmurowych, a także marmurowy posąg namiestnika Neoklesa z drugiej połowy II wieku n.e. W drugiej połowie II i w początkach III wieku pojawiają się nowe wielkie budowle w centrum miasta, a główną ulicę wyłożono dużymi kamiennymi płytami o długości do 1 metra. W tym okresie związek właścicieli statków postawił posąg i wybudował z cegły świątynię boga Posejdona.
O kulturalnym rozwoju miasta świadczy odnaleziona marmurowa stela z imionami 226 mężczyzn, którzy odnieśli zwycięstwo w zawodach sportowych na uroczystościach ku czci boga Hermesa.
W bogatej nekropoli położonej na wschód od Gorgippii odkryto wiele dekorowanych grobowców. W jednym z nich, z II-III wieku n.e. przedstawiono m.in. dwanaście prac Herkulesa.
Miasto upadło w latach trzydziestych III wieku p.n.e. na skutek wielkiego pożaru. W IV wieku miasto odżyło, ale nigdy nie osiągnęło dawnego znaczenia. Powierzchnia miasta była już mniejsza, a duża część budynków leżała w ruinach.
Po upadku.
W średniowieczu i okresie tureckim wiele zachowanych budowli było rozebranych w celu pozyskania materiału budowlanego.
Pierwsze wykopaliska w Gorgippie miały miejsce w połowie XIX wieku. W 1949 zostały określone dokładne granice miasta. Systematyczne badania prowadzone są od 1960.

</doc>
<doc id="1131730" url="https://pl.wikipedia.org/wiki?curid=1131730" title="Nicolaos z Damaszku">
Nicolaos z Damaszku



</doc>
<doc id="1131733" url="https://pl.wikipedia.org/wiki?curid=1131733" title="Zviad Izoria">
Zviad Izoria



</doc>
<doc id="1131736" url="https://pl.wikipedia.org/wiki?curid=1131736" title="SS Kampfgruppe &quot;Beyersdorf&quot;">
SS Kampfgruppe &quot;Beyersdorf&quot;



</doc>
<doc id="1131737" url="https://pl.wikipedia.org/wiki?curid=1131737" title="Serbowie (naród)">
Serbowie (naród)



</doc>
<doc id="1131739" url="https://pl.wikipedia.org/wiki?curid=1131739" title="Punkt spawnujący">
Punkt spawnujący



</doc>
<doc id="1131744" url="https://pl.wikipedia.org/wiki?curid=1131744" title="Chaim Zelig Słonimski">
Chaim Zelig Słonimski

Chaim Zelig Słonimski ps. Chazas (hebr. חיים זליג סלונימסקי, ur. 10 marca 1810 w Białymstoku, zm. 15 maja 1904 w Warszawie) – polski pisarz, matematyk, astronom i wynalazca pochodzenia żydowskiego.
Życiorys.
Syn Jakuba Słonimskiego, urodził się w Białymstoku w ortodoksyjnej rodzinie żydowskiej, która zapewniła mu tradycyjne religijne wykształcenie. W 1828 ożenił się z bogatą panną z Zabłudowa i przeniósł się do domu teściów, gdzie samodzielnie studiował matematykę, astronomię (za przewodnika miał Jechiela Zabłudowskiego, jednego z pionierów żydowskiego oświecenia). Nauczył się tam także języka niemieckiego, rosyjskiego i francuskiego. Z powodu niechęci żony do jego pracy naukowej i oporów tamtejszego środowiska, rozwiódł się w 1831 i powrócił do Białegostoku, gdzie został pisarzem w hucie szkła, którą posiadał jego brat.
W 1834, dzięki pomocy bogacza Mojżesza Rozentala z Wilna, wydał w języku hebrajskim podręcznik matematyki "Podstawy wiedzy" (hebr. "Jesodej chochma"). Podręcznik zawierał krótki rys algebry elementarnej i wyższej. W 1835 wydał pierwszą pracę z astronomii, zatytułowaną "Kometa" (aram. "Kochawa de-szawit"), w której m.in. opisał kometę Halleya. Praca przyniosła mu duży sukces, który zmobilizował go w 1838 do wyjazdu do Warszawy. Tam nawiązał kontakt z polskimi astronomami: Janem Baranowskim i Franciszkiem Armińskim, którzy napisali wstęp do książki Słonimskiego "Dzieje nieba" (hebr. "Taldot ha-szamajim"), wydanej w 1838 dzięki protekcji matematyka, Abrahama Jakuba Sterna. Słonimski wykazał w niej błędy w tradycyjnym sposobie obliczania lat przestępnych w księżycowym Kalendarzu hebrajskim. Jako pierwszy w piśmiennictwie hebrajskim przyjął system heliocentryczny M. Kopernika.
W 1839 wynalazł maszynę do dodawania i odejmowania, która zaprezentowana w Królewcu otrzymała pochlebną ocenę Friedricha Wilhelma Bessela.
W 1842 poślubił Sarę, najmłodszą córkę Abrahama Sterna i osiadł w Warszawie na stałe.
W stolicy zajął się udoskonalaniem wynalezionej przez teścia maszyny liczącej, którą przedstawił na wystawach w Królewcu w 1844 i następnie w Sankt Petersburgu w 1845, na której otrzymał nagrodę Cesarskiej Akademii Nauk (nagrodę im. Demidowa drugiego stopnia (2500 rubli)), a cesarz Mikołaj I Romanow nagrodził go prawem zamieszkania poza rejonem żydowskim w Warszawie. Wynalazek prezentował później w Berlinie, gdzie dzięki Aleksandrowi von Humboldtowi został nagrodzony przez króla Fryderyka Wilhelma IV sumą 50 friedrichsdorów.
Odkryte przez niego twierdzenie z teorii liczb, dotyczące tzw. liczb Fareya, pozwoliło oprzeć konstrukcję maszyny na pomysłowo ułożonych tablicach, które nawinięte na wałki i obracane przez rachmistrza dawały wszystkie składniki iloczynu lub ilorazu.
W latach 1846–1858 mieszkał i pracował w Tomaszowie Mazowieckim (według Abrahama Cygielmana). Za nagrodę, którą uzyskał w Londynie za swoją maszynę, Słonimski wydzierżawił ziemię w pobliżu Tomaszowa (według Janiny Kumanieckiej). Prowadził tam eksperymenty z zakresu technologii garncarstwa, metalurgii, hydrostatyki i elektryczności.
W 1850 otrzymał patent na cynowanie naczyń kuchennych z lanego żelaza, a w 1854 na sikawkę strażacką. W 1852 opracował sposób liczenia wstecz lat przestępnych w kalendarzu żydowskim. W 1859 ulepszył działanie telegrafu, dzięki urządzeniu do jednoczesnego przekazywania czterech depesz przez jeden przewód. W 1862 założył popularnonaukowe pismo w języku hebrajskim dla umiarkowanie zasymilowanych i oświeconych Żydów „Ha-Cefira” (z hebr. "Jutrzenka"), w którym oprócz propagowania asymilacji pisał o najnowszych osiągnięciach techniki.
W 1861 został inspektorem Szkoły Rabinów w Żytomierzu i jednocześnie cenzorem druków hebrajskich, poprzez co został zmuszony do zawieszenia wydawania „Ha-Cefiry”, której wydał łącznie 25 numerów. W szkole wraz z żoną Sarą prowadził również kółko dramatyczne. W 1873 szkoła została zamknięta przez władze carskie, wskutek czego Słonimski powrócił do Warszawy.
W 1875 wznowił wydawanie „Ha-Cefiry” w Berlinie, a następnie w Warszawie. Prowadził je do 1886. Od 1864 działał w Warszawskim Towarzystwie Krzewienia Oświaty wśród Izraelitów. W 1865 opublikował podręcznik do matematyki "Podstawy nauki liczenia" (hebr. "Jesodej chochma ha-sziur").
Zmarł w Warszawie. Został pochowany w alei głównej cmentarza żydowskiego przy ulicy Okopowej w Warszawie (kwatera 71, rząd 1). Miał czterech synów – przedwcześnie zmarłego w Tomaszowie Mazowieckim Abrama Jakuba (1845–1849), Józefa (1860–1934), Lajba vel Leonida (Ludwika) (1850–1918) i Stanisława (1853–1916). Dwaj ostatni porzucili judaizm – Stanisław dla katolicyzmu, a Leonid dla prawosławia. Jego wnukami byli: Antoni Słonimski (1895–1976), Piotr Słonimski (1893–1944), Nicolas Slonimsky (1894–1995), Michaił Słonimski (1897–1972) i Aleksander Słonimski (1881–1964).

</doc>
<doc id="1131747" url="https://pl.wikipedia.org/wiki?curid=1131747" title="Solanum nigrum">
Solanum nigrum



</doc>
<doc id="1131748" url="https://pl.wikipedia.org/wiki?curid=1131748" title="Chaim Słonimski">
Chaim Słonimski



</doc>
<doc id="1131749" url="https://pl.wikipedia.org/wiki?curid=1131749" title="Pistolet maszynowy Villar-Perosa">
Pistolet maszynowy Villar-Perosa

Pistolet maszynowy Villar-Perosa, VP, Pistole Mitragliatrice Vilar Perosa M15 – włoski podwójnie sprzężony pistolet maszynowy opatentowany w 1914 przez majora Bethela Abiela Revelliego. Broń ta była początkowo używana jako lotniczy karabin maszynowy, ale w późniejszym okresie przeszła na wyposażenie armii, gdzie była używana w roli „karabinu szturmowego” z racji bardzo wysokiej szybkostrzelności 3000 strzałów na minutę (1500 z jednej lufy). "Villar-Perosa" uważany jest za pierwszy pistolet maszynowy.
Revelli otrzymał patent na zaprojektowany przez siebie pistolet 8 kwietnia 1914 i sprzedał go firmie Villar-Persosa, która rozpoczęła seryjną produkcję tej broni. Zaprojektowana przez Revellego broń nie była konstrukcją oryginalną, ale pomniejszoną wersją cekaemu SIA skonstruowanego przez Giovanniego Agnellego (był to jeden z kilku przypadków skopiowania przez Revellego opatentowanej konstrukcji). W początkowym okresie pistolet maszynowy używany był jako broń pokładowa ówczesnych samolotów, ale pistoletowe pociski nie miały wystarczająco dużej energii kinetycznej aby skutecznie uszkodzić samoloty przeciwnika i rolę pistoletów maszynowych tego typu przejęły bardziej nadające się do tego karabiny maszynowe, a VP zostały przekazane armii jako broń piechoty. Pierwsze pistolety maszynowe tego typu trafiły do oddziałów w maju 1916, początkowo używane były jako broń typowo obronna – zostały zamocowane na ciężkich podstawach z tarczą, a do obsługi jednego pistoletu maszynowego wyznaczono aż 14 osób. VP używany był na poziomie kompanijnym – każdy batalion miał na stanie jeden pistolet maszynowy tego typu. Broń ta została po raz pierwszy użyta bojowo w dwunastej bitwie nad Isonzo. W późniejszym okresie I wojny światowej pistolety maszynowe tego typu były używane w roli ofensywnej – w tej formie używane były już bez tarczy pancernej i podstawy. W 1918 większość VP została przebudowana na pistolet maszynowy Beretta M1918.

</doc>
<doc id="1131753" url="https://pl.wikipedia.org/wiki?curid=1131753" title="Living On Video (singel Pakito)">
Living On Video (singel Pakito)

"Living On Video" - pierwszy singel Pakito, jako cover utworu "Living on Video" grupy Trans-X.

</doc>
<doc id="1131754" url="https://pl.wikipedia.org/wiki?curid=1131754" title="Tamaz Giorgadze">
Tamaz Giorgadze

Tamaz Giorgadze, gruz. თამაზ გიორგაძე (ur. 9 listopada 1947 w Tbilisi) – gruziński szachista i trener szachowy, arcymistrz od 1977 roku.
Kariera szachowa.
W roku 1969 wystąpił w Dreźnie w drużynie Związku Radzieckiego na mistrzostwach świata studentów, zdobywając dwa złote medale (wraz z zespołem oraz za indywidualny wynik na IV szachownicy). Trzykrotnie startował w finałach indywidualnych mistrzostw ZSRR, najlepszy wynik osiągając w roku 1978 w Tbilisi, gdzie osiągnął duży sukces, zajmując IV miejsce (za Michaiłem Talem, Witalijem Cieszkowskim i Lwem Poługajewski, m.in. przed Aleksandrem Bielawskim, Jefimem Gellerem, Olgiem Romaniszynem, Jewgienijem Swiesznikowem i Garrim Kasparowem). W roku 1972 zdobył tytuł mistrza gruzińskiej SRR.
Do sukcesów Tamaza Giorgadze w międzynarodowych turniejach należą m.in. II m. w Hawierzowie (1968, II m. za Borisem Gulko), dz. II m. w Decinie (1975, wraz z Burkhardem Malichem, za Markiem Tajmanowem), I m. w Dortmundzie (1979), II m. w Hanowerze (1983, za Anatolijem Karpowem) oraz dz. I m. w Salamance (1989, wraz z Manuelem Rivas Pastorem i Siergiejem Kudrinem).
Najwyższy ranking w karierze osiągnął 1 stycznia 1980 r., z wynikiem 2540 punktów dzielił wówczas 41–44. miejsce na światowej liście FIDE. W 1992 r. zakończył profesjonalną karierę szachisty, w kolejnych latach rozgrywając zaledwie kilkanaście partii klasyfikowanych przez Międzynarodową Federację Szachową.

</doc>
<doc id="1131762" url="https://pl.wikipedia.org/wiki?curid=1131762" title="Posłowie Rady Najwyższej Ukrainy VI kadencji">
Posłowie Rady Najwyższej Ukrainy VI kadencji

Posłowie Rady Najwyższej Ukrainy VI kadencji – zostali wybrani w przedterminowych wyborach parlamentarnych przeprowadzonych 30 września 2007. Lista posłów uporządkowana według list wyborczych bez uwzględnienia zmian przynależności politycznej w trakcie kadencji. Kadencja zakończyła się w 2012.

</doc>
<doc id="1131770" url="https://pl.wikipedia.org/wiki?curid=1131770" title="Aninoasa">
Aninoasa

Aninoasa – miasto w zachodniej Rumunii (Siedmiogród, okręg Hunedoara). Liczy 5147 mieszkańców (dane na rok 2002). Merem miasta jest Ilie Botgros, członek Partii Socjaldemokratycznej.

</doc>
<doc id="1131782" url="https://pl.wikipedia.org/wiki?curid=1131782" title="Skins">
Skins



</doc>
<doc id="1131791" url="https://pl.wikipedia.org/wiki?curid=1131791" title="Prymasowski Instytut Kultury Chrześcijańskiej">
Prymasowski Instytut Kultury Chrześcijańskiej

Prymasowski Instytut Kultury Chrześcijańskiej im. Stefana Kardynała Wyszyńskiego – instytucja naukowo-dydaktyczna w Bydgoszczy, od 1998 roku będąca sekcją zamiejscową Wydziału Teologicznego Uniwersytetu im. Adama Mickiewicza w Poznaniu. Instytut kształci na kierunku teologii o specjalności katechetyczno-pastoralnej w systemie zaocznym. Placówka znajduje się w Bydgoszczy przy ulicy Grodzkiej 18.
Historia.
Okres rozwoju (1982-1989).
Instytut został erygowany na wniosek nowo mianowanego wikariusza biskupiego dla miasta Bydgoszczy Jana Nowaka. Dnia 8 września 1982 roku Prymas Polski, kard. Józef Glemp ustanowił PIKCh w Archidiecezji Gnieźnieńskiej, z siedzibą w Gnieźnie i Bydgoszczy. W dekrecie erekcyjnym dyrektorem placówki został mianowany ks. prof. dr hab. Kazimierz Śmigiel, a dyrektorem w Bydgoszczy de facto został ks. dr Bronisław Kaczmarek. Na potrzeby Instytutu udostępnione zostały pomieszczenia parafii farnej, usytuowane przy ul. Grodzkiej 1 (dawny Dom Katolicki) oraz budynku dawnej szkoły parafialnej przy farze bydgoskiej. Początkowo Instytut posiadał formę miejskiego duszpasterstwa ponadparafialnego jako trzyletnie studium wiedzy i kultury religijnej.
W 1984 dzięki staraniom biskupa przekształcił się w pięcioletnie studia filozoficzno-teologiczne, kończone egzaminem "ex universa theologia" i napisaniem pracy magisterskiej, a w roku akademickim 1988/1989 uzyskał status szkoły wyższej na prawach państwowych. Studenci oraz kadra naukowa Instytutu uczestniczyli od 1985 w organizacji i przebiegu "Tygodni Kultury Chrześcijańskiej", a od 1987 roku także w "Bydgoskich Dniach Społecznych".
Afiliacja do Papieskiego Wydziału Teologicznego w Poznaniu (1990-1998).
4 marca 1990 roku Kongregacja do Spraw Nauczania Katolickiego wydała dekret o afiliacji PIKCh do Papieskiego Wydziału Teologicznego w Poznaniu na okres pięciu lat (w 1995 r. wydłużonym na następne 6 lat). Dzięki temu uregulowana została sytuacja prawna Instytutu na płaszczyźnie Kościoła katolickiego. Całość studiów w Instytucie podzielona została na dwa cykle: filozoficzny (dwa lata) i teologiczny (trzy lata). W roku akademickim 1995/96 okres studiów przedłużono z pięciu do sześciu lat. W tym roku studiowało w Instytucie ogółem 316 studentów, a kadrę dydaktyczną stanowiło 26 wykładowców, w tym 12 profesorów Prymasowskiego Wyższego Seminarium Duchownego w Gnieźnie. Wykłady z teologii prowadzone były nadal w budynku przy ul. Grodzkiej 1, natomiast od kwietnia 1993 wykłady z filozofii odbywały się w adaptowanych pomieszczeniach przy ul. Farnej 2.
Sekcja Wydziału Teologicznego UAM (od 1998).
26 czerwca 1998 roku Kongregacja Wychowania Katolickiego wyraziła zgodę na ustanowienie Wydziału Teologicznego na Uniwersytecie im. Adama Mickiewicza w Poznaniu, do którego włączono dotychczasowy Papieski Wydział Teologiczny. Aby umożliwić odbywanie magisterskich studiów teologii studentom uczelni kościelnych, dawniej afiliowanych do PWT, rektor UAM powołał sekcje zamiejscowe Wydziału Teologicznego UAM, m.in. w Bydgoszczy i Gnieźnie. Nastąpiły też pewne zmiany w programie studiów. Określono czas trwania studiów magisterskich na sześć lat. Mimo piątkowo-sobotniego systemu zajęć, studia zostały uznane jako dzienne. Od 2002 zostały przekształcone w pięcioletnie studia zaoczne w specjalności katechetyczno-pastoralnej. Zajęcia dydaktyczne przeniesiono do pomieszczeń I Katolickiego Liceum Ogólnokształcącego przy ul. Leszczyńskiego.
Po powołaniu 25 marca 2004 diecezji bydgoskiej, jedną z pierwszych inicjatyw biskupa bydgoskiego Jana Tyrawy było powołanie z dniem 1 sierpnia 2004 roku Wyższego Seminarium Duchownego Diecezji Bydgoskiej im. Błogosławionego Biskupa Michała Kozala, które również zostało włączone w wymiarze edukacyjnym w struktury Wydziału Teologicznego UAM. Po pozyskaniu w 2007 na siedzibę Seminarium Duchownego zabytkowego budynku przy ul. Grodzkiej 18, ulokowano w nim także Instytut Teologiczny. W szachulcowym budynku dawnej szkoły parafialnej pozostała natomiast uczelniana biblioteka.

</doc>
<doc id="1131792" url="https://pl.wikipedia.org/wiki?curid=1131792" title="What I've been looking For">
What I've been looking For



</doc>
<doc id="1131797" url="https://pl.wikipedia.org/wiki?curid=1131797" title="Jarmen">
Jarmen

Jarmen – miasto w Niemczech, w kraju związkowym Meklemburgia-Pomorze Przednie, w powiecie Vorpommern-Greifswald, siedziba Związku Gmin Jarmen-Tutow. Liczy 2 942 mieszkańców (31 grudnia 2018).
Toponimia.
W najstarszych przekazach nazwa miasta figuruje w formie "Germin" (1269), "Jermin" (1277) oraz "Jermyn" (1290). Pochodzi od połabskiej nazwy odosobowej "Jaromin", oznaczającej „gród Jaroma”. Nazwa ta stosowana bywa również jako polska.
Historia.
Pierwsza pisemna wzmianka o osadzie pochodzi z 1269 roku. W 1290 roku Jarmen wzmiankowane było już jako "oppidum".

</doc>
<doc id="1131799" url="https://pl.wikipedia.org/wiki?curid=1131799" title="Charlie Cox">
Charlie Cox

Charlie Thomas Cox (ur. 15 grudnia 1982 w Londynie) – angielski aktor, odtwórca roli Matta Murdocka (Daredevila) w adaptacjach komiksów Marvela.
Życiorys.
Wczesne lata.
Urodził się w Londynie w rodzinie katolickiej jako najmłodsze z piątki dzieci Patricii (z domu Harley) i Andrew Fredericka Seafortha Coxa, który był publicystą. Miał jednego brata, Toby’ego (ur. 1974) i troje przyrodniego rodzeństwa z pierwszego małżeństwa ojca: dwie siostry - Emmę i Zoë oraz brata Olliego. Wychowywał się w East Sussex. Jako dziecko uczęszczał do Ashdown House oraz Sherborne School w Dorset. Aktorstwa uczył się w Bristol Old Vic Theatre School.
Kariera.
Debiutował w melodramacie "Kropka nad i" ("Dot the I", 2003) u boku Gaela Bernala Garcii i Jamesa D’Arcy’ego. Wkrótce potem dołączył do obsady komedii romantycznej "Things to Do Before You're 30" (2004) z Dougrayem Scottem. Następnie pojawił się w adaptacji szekspirowskiej "Kupiec wenecki" ("The Merchant of Venice", 2004) jako Lorenzo, obok takich sław jak Al Pacino, Jeremy Irons i Joseph Fiennes.
Swoją pierwszą główną rolę otrzymał w komedii romantycznej "Casanova" (2005), gdzie zagrał brata Sienny Miller. Ponadto można go było zobaczyć na małym ekranie, wystąpił bowiem w brytyjskim dramacie kryminalnym "Inspektor Lewis" ("Lewis", 2006). Powrócił na kinowy ekran w dreszczowcu fantastycznonaukowym BBC "Jak dla Andromedy" ("A for Andromeda", 2006).
Przełom w karierze przyniosła mu rola Tristana Thorna w amerykańsko-brytyjskiej produkcji "Gwiezdny pył" ("Stardust", 2007) u boku Michelle Pfeiffer, Roberta De Niro oraz Claire Danes.

</doc>
<doc id="1131813" url="https://pl.wikipedia.org/wiki?curid=1131813" title="Christo Danow (prawnik)">
Christo Danow (prawnik)

Christo Weselinow Danow (bułg. Христо Данов, ur. 19 stycznia 1922 w Sofii, zm. 17 lutego 2003 tamże) – bułgarski prawnik i polityk, adwokat, pierwszy niekomunistyczny minister spraw wewnętrznych Bułgarii od 1946 roku (1990-1991), w latach 2000–2003 przewodniczący Trybunału Konstytucyjnego.
Był absolwentem prawa na Uniwersytecie św. Klemensa z Ochrydy (1946). Przez prawie czterdzieści lat (1947-1985) pracował w stolicy kraju jako adwokat.
W grudniu 1990 roku, kilka miesięcy po Okrągłym Stole, za sformowanie nowego rządu po raz pierwszy współodpowiedzialni (obok trwających przy władzy komunistów) byli przedstawicieli opozycyjnego Związku Sił Demokratycznych. Kwestią sporną między koalicjantami była obsada m.in. stanowiska ministra spraw wewnętrznych. Pierwotnie resortem miał kierować premier Dimityr Popow, jednak ostatecznie obie strony uznały, że tekę powinien objąć bezpartyjny fachowiec. 20 grudnia 1990 roku pierwszym niekomunistycznym ministrem spraw wewnętrznych został Danow.
Po upadku rządu Popowa powrócił do praktyki adwokackiej. Przerwał ją w 2000 roku, kiedy został przewodniczącym Trybunału Konstytucyjnego. Pełnił swoje obowiązki aż do śmierci, w lutym 2003 roku.

</doc>
<doc id="1131817" url="https://pl.wikipedia.org/wiki?curid=1131817" title="Język kajla">
Język kajla

Język kajla (kayliñña) – wymarły język afroazjatycki z grupy języków kuszyckich, używany przez część etiopskich Żydów ("Beta Izrael"). Przypuszczalnie był dialektem pośrednim między zachodnim i centralnym dialektem agaw. Znany tylko z krótkich notatek w alfabecie etiopskim. Blisko spokrewniony z innym językiem Żydów etiopskich – kwara.

</doc>
<doc id="1131819" url="https://pl.wikipedia.org/wiki?curid=1131819" title="Hive Records">
Hive Records

Hive Records – amerykańska, niezależna wytwórnia muzyczna wydająca muzykę elektroniczną.
Działalność "Hive Records" ukierunkowana jest na promowanie oraz wydawnictwo głównie eksperymentalnej muzyki elektronicznej. W 2005 r. powstał pododdział Suspicious Records specjalizujący się w gatunkach trip hop i downtempo.

</doc>
<doc id="1131824" url="https://pl.wikipedia.org/wiki?curid=1131824" title="Na wzgórzach Mandżurii">
Na wzgórzach Mandżurii

Na wzgórzach Mandżurii (tytuł oryginalny , "Na sopkach Mandżurii") – nastrojowy walc rosyjski, skomponowany w latach 1906–1907 przez rosyjskiego dyrygenta i kompozytora Ilię Szatrowa do tekstu Stiepana Pietrowa.
Struktura utworu.
Walc składa się jedynie z trzech głównych tematów przeplatanych w różnej kolejności. Pierwszy temat nie jest poprzedzony introdukcją; w zakończeniu utworu nie występuje też wyraźna koda. W skład każdego z tematów wchodzi 16 taktów, a tym samym cały utwór posiada strukturę 16-taktową. Kompozycja ma charakter głęboko sentymentalny. Odnosi się to zwłaszcza do głęboko nastrojowego i melancholijnego tematu pierwszego wykonywanego w trybie legato. Kontrastuje z nim wyraźnie fanfarowy temat drugi. Temat trzeci, również nastrojowy wnosi uspokojenie. Utwór został pierwotnie skomponowany na orkiestrę dętą, obecnie wykonuje się go najczęściej w wersji symfonicznej. Grany jest też niekiedy solo. 
Geneza utworu.
Tekst utworu nawiązuje do bitwy pod Mukdenem, rozegranej w okresie wojny rosyjsko-japońskiej. W bitwie tej, odbywającej się na przełomie lutego i marca 1905 roku, obydwie strony poniosły ogromne straty (Rosjanie: 89 tys. spośród 330 tys. żołnierzy, Japończycy 71 tys. spośród 270 tys. żołnierzy). Bitwa rozegrała się na pofalowanym terenie w pobliżu miasta Mukden w Mandżurii ("na wzgórzach Mandżurii"). Mimo ogromnego poświęcenia rosyjskich żołnierzy bitwa zakończyła się klęską Rosjan na skutek nieudolnego kierowania nią przez dowódcę wojsk rosyjskich, gen. Aleksego N. Kuropatkina. 
Kompozytor, kapelmistrz orkiestry wojskowej i uczestnik bitwy pod Mukdenem zadedykował swój utwór poległym towarzyszom broni. Tekst utworu napisał Stiepan Pietrow (pseudonim Skitalec) zaraz po bitwie, a być może nawet w czasie jej trwania. Autorem muzyki był Ilia Szatrow, kapelmistrz orkiestry 214 Mokszańskiego Pułku Piechoty, który brał udział w bitwie pod Mukden. Pierwotnie tytuł walca brzmiał "Mokszański pułk na wzgórzach Mandżurii" - później tytuł skrócono do obecnego brzmienia. Wersja druga, obecnie wykonywana powstała w Samarze w 1907 roku. Latem tego samego roku kompozytor, dyrygując orkiestrą wojskową, wykonał ten utwór na głównym skwerze miejskim. 
Rozpowszechnienie utworu.
Wkrótce po opublikowaniu nutowego zapisu kompozycji walc "Na wzgórzach Mandżurii" stał się światowym przebojem i jednym z najsłynniejszych walców rosyjskich. Pierwszym wydawcą utworu był Oskar Knaub, nauczyciel i kompozytor, którego Szatarow poznał w 1906 w Samarze. W 1908 roku przeniósł się on do Moskwy gdzie założył własne wydawnictwo. Do 1911 roku wydał partyturę drukiem aż 82 razy. Pojawiły się również płyty z nagraniem utworu. Tylko w 1910 roku firma Zonofon sprzedała 15 tysięcy płyt. Wytwórnie płyt nie płaciły jednak tantiem autorowi muzyki. Gdy w 1910 roku Szatrow upomniał się o nie zasugerowano, że tak naprawdę autorem muzyki jest kapelmistrz kazańskiego pułku kawalerii S. Grigoriew. Szatrow wygrał z nim proces i złożył pozew przeciwko Syrena Rekord o wypłatę tantiem za wydane płyty z jego muzyką. W 1911 roku sąd w Moskwie nakazał firmie zapłatę tantiem w wysokości 15 kopiejek od każdej płyty. Niestety po 1917 roku, w ZSRR Szatrow nie tylko nie otrzymywał tantiem, ale również nie podawano, kto jest autorem utworu. 
Upamiętnienie.
21 czerwca 2015 roku w Tambowie został odsłonięty pomnik Wasilija Agapkina i autora walca „Na wzgórzach Mandżurii” Ilji Szatrowa. Jest to kompozycja z granitu i brązu. Na pięciometrowym granitowym pylonie wyrzeźbiono partytury walca i marsza "Pożegnanie Słowianki", a po bokach postacie obu kompozytorów. Odsłonięto go w ramach IV Międzynarodowego Festiwalu Orkiestr Dętych im. Wasilija Agapkina, a autorami są rzeźbiarz Aleksandr Mironow i Wadim Frołow.
Ogólnorosyjski Festiwal Orkiestr Dętych.
Na pamiątkę pierwszego wykonanie utworu w Samarze od 2013 roku jest organizowany Ogólnorosyjski Festiwal Orkiestr Dętych „Na Wzgórzach Mandżurii”.

</doc>
<doc id="1131827" url="https://pl.wikipedia.org/wiki?curid=1131827" title="Boni">
Boni



</doc>
<doc id="1131828" url="https://pl.wikipedia.org/wiki?curid=1131828" title="Dominus ac Redemptor">
Dominus ac Redemptor

Dominus ac Redemptor (łac. "Pan i Odkupiciel") – brewe papieża Klemensa XIV z dnia 21 lipca 1773, znoszące zakon jezuitów.
Klemens XIV stwierdza w nim, że działalność jezuitów spowodowała w licznych miejscach „bunty, rozruchy, waśnie i zgorszenia”, skutkiem czego królowie Francji, Hiszpanii, Portugalii i obojga Sycylii „zmuszeni byli zakonników tych zupełnie wydalić i wypędzić ze swych królestw i posiadłości”, a następnie zażądali całkowitego zniesienia Towarzystwa.
Jezuici najpierw zostali usunięci z Portugalii w roku 1759. Także we Francji wzbierała fala oburzenia na jezuitów, w wyniku której zjazd biskupów francuskich w 1761 roku domagał się przeprowadzenia reorganizacji zakonu. Jednak jezuici oparli się temu, zaś przełożony jezuitów, generał Lorenzo Ricci, wyrzekł wówczas pamiętne słowa: „Sint ut sunt, aut non sint” (musi istnieć, jak istnieje, albo nie istnieć).
Oburzenie sięgnęło zenitu wskutek skandalu finansowego ojca La Valette’a, przełożonego misji jezuickiej na Martynice. La Valette zaciągnął kredyt komercyjny na działalność handlową misji jezuickich, jednak nie był w stanie terminowo spłacić długu, który m.in. wobec pewnej spółki handlowej z Marsylii sięgał dwa i pół miliona ówczesnych franków. Generał Ricci także odmówił spłaty długu argumentując, że La Valette pogwałcił prawo zakonu, które zabraniało swym członkom prowadzenia interesów z pozycji zarządzającego lub partnera, wobec tego Towarzystwo nie ponosi za te długi odpowiedzialności. Spółka z Marsylii pozwała Towarzystwo do sądu, który nakazał Towarzystwu spłatę długów La Valette, jednak jezuici odwołali się do Parlamentu. Parlament wydał orzeczenie na niekorzyść jezuitów, a następnie (6 sierpnia 1762) dekret o wypędzeniu jezuitów z Francji, uznając ich działalność za szkodliwą dla interesów narodu.
W Hiszpanii intrygi jezuitów doprowadziły do antyrządowych rozruchów w Madrycie, które rząd stłumił, a następnie na mocy dekretu Karola III z dnia 1 kwietnia 1767 wypędził zakonników z Hiszpanii. Z Neapolu jezuitów wygnano w listopadzie 1767.
Dekret usuwający jezuitów z księstwa Parmy wydano w roku 1768. W tymże samym roku wielki mistrz zakonu kawalerów maltańskich Emanuel Pinto de Fonseca wypędził jezuitów z Malty.
Wkrótce potem zaczęto coraz silniej domagać się od papieża kasaty jezuitów. W roku 1772 Klemens XIV zamknął seminarium jezuickie w Rzymie, a następnie wszystkie ich domy i kościoły w krajach papieskich. Ostatecznym ciosem dla jezuitów było brewe "Dominus ac Redemptor".
Fragmenty brewe:
Dalej papież podaje liczne przykłady wprowadzania ograniczeń w zakresie tworzenia nowych kongregacji zakonnych (wydane przez Innocentego III i Grzegorza X), ograniczania przywilejów (zakon pijarów) oraz kasaty zakonów, które powodowały niepokoje i problemy wewnątrz Kościoła (Templariusze, Humiliaci, Bracia Konwentualni Reformowani, Bracia Ambrozjańscy, Bazylianie Ormiańscy, Kongregacja Dobrego Jezusa, Kanonicy Regularni św. Jerzego z Algi, Hieronimici z Fiesole i Jezuaci św. Jana Kolumbana).
Następnie papież przechodzi do analizy powstania, rozwoju i aktualnego stanu Towarzystwa Jezusowego, przypominając nadane mu liczne przywileje oraz środki zaradcze celem rozwiązania problemów i konfliktów spowodowanych działalnością jezuitów. Papież stwierdza:

</doc>
<doc id="1131832" url="https://pl.wikipedia.org/wiki?curid=1131832" title="Język kwara">
Język kwara

Język kwara lub język Falaszów (qwara, qwareña) – język afroazjatycki z grupy języków kuszyckich, używany niegdyś przez Żydów w Etiopii, zwanych Falaszami ("Agaw" i "Beta Israel") w prowincji Qwara. W XX w. język był wypierany przez język amharski, a ostateczny zanik tego języka w Etiopii przyniosła "Operacja Salomon", podczas której niemal wszystkich Falaszów przesiedlono do Izraela. Obecnie nieokreślona liczba Falaszów używa jeszcze tego języka w Izraelu, jednak jest on wypierany przez język hebrajski.
Istnieje kilka starych manuskryptów w języku kwara, zapisanych alfabetem etiopskim; językoznawcy zapisywali ten język od 1866. Jest blisko spokrewniony z wymarłym językiem kajla.

</doc>
<doc id="1131834" url="https://pl.wikipedia.org/wiki?curid=1131834" title="Hermina Waldeck-Pyrmont">
Hermina Waldeck-Pyrmont

Hermina Waldeck-Pyrmont (ur. 29 września 1827 - zm. 16 lutego 1910) – niemiecka księżniczka.
Urodziła się jako trzecie dziecko księcia Jerzego II Waldeck-Pyrmont i jego żony Emmy Anhalt-Bernburg-Schaumburg-Hoym. 25 października 1844 roku w Bad Arolsen wyszła za mąż za kuzyna - Adolfa I, księcia Schaumburg-Lippe (1817–1893). Miała z nim ośmioro dzieci:

</doc>
<doc id="1131835" url="https://pl.wikipedia.org/wiki?curid=1131835" title="Charondas z Katany">
Charondas z Katany

Charondas z Katany (gr. Χαρώνδας VI wiek p.n.e.) - grecki filozof i prawodawca, urodzony na Sycylii, działający około połowy VI wieku p.n.e. w Wielkiej Grecji. 
Zwolennik i prawdopodobnie uczeń Pitagorasa. Jako ajsymneta nadał prawa swemu rodzinnemu miastu. Przyjęły je również inne miasta sycylijskie m.in. Leontinoi, Himera, a nawet Kapadocja w Azji Mniejszej (według Strabona). Arystoteles w "Polityce" (ks. 2, 9, 8) podaje, że najważniejszą nowością praw Charondasa było wprowadzenie możliwości zaskarżania fałszywego świadectwa, przy tym prawa te miały odznaczać się wielką ścisłością. Według "Polityki" 4, 10, 6 wysokość grzywny za uchylanie się od sprawowania obowiązków sędziego Charondas uzależnił od posiadanego majątku. 
Szereg praw przypisywanych Charondasowi przekazał Diodor z Sycylii.
Legenda głosi, że Charondas popełnił samobójstwo z powodu złamania jednego z ustanowionych przez siebie praw.

</doc>
<doc id="1131837" url="https://pl.wikipedia.org/wiki?curid=1131837" title="George Stults">
George Stults

George Sheehy Stults (ur. 16 sierpnia 1975 w Detroit) – amerykański aktor, model i wrestler.
Życiorys.
Wczesne lata.
Urodził się w Detroit w Michigan jako syn Jenelle i Ronalda Stultsa. Dorastał w Kolorado z młodszym bratem Geoffreyem Mantonem (ur. 15 grudnia 1977). W szkole średniej uczęszczał do klasy dramatycznej i aktorskiej. Otrzymał stypendium Uniwersytetu Południowego Stanu Kolorado w Pueblo. Ukończył Whittier College. Miał zamiar przyłączyć się do marynarki wojennej jako oficer).
Kariera.
Został odkryty przez przedstawiciela reklam, kiedy jadł lunch na Sunset Boulevard. Rozpoczął pracę jako model. Pojawił się w teledysku „Spirit of a Boy, Wisdom of a Man” (1999) Randy’ego Travisa. Brał udział w reklamach telewizyjnych i reklamował perfumy Liz Claiborne „Bora Bora” (2002). Karierę filmową zapoczątkował gościnnym udziałem w sitcomach: "Will &amp; Grace" (2001), "Przyjaciele" (2001) i "Odlotowa małolata" ("Maybe It’s Me", 2002).
W serialu "Siódme niebo" zagrał policjanta Kevina Kinkirka (2002–2007), za którą w 2003 otrzymał nagrodę Teen Choice w kategorii przełomowa telewizyjna rola męska. Jego debiut filmowy to "Przełęcz człowieka śniegu" (2004). Zagrał również w telewizyjnym dramacie "Cztery nadzwyczajne kobiety" (2006) i dreszczowcu "Nocne niebo" (2007).

</doc>
<doc id="1131841" url="https://pl.wikipedia.org/wiki?curid=1131841" title="World Trade Center (film)">
World Trade Center (film)

World Trade Center – amerykański film fabularny w reżyserii Olivera Stone’a z 2006 roku oparty na prawdziwych zdarzeniach z zamachu z 11 września 2001 roku na budynek World Trade Center. Premiera filmu w USA miała miejsce 9 sierpnia, w Polsce 6 października.
Opis fabuły.
11 września 2001 roku był wyjątkowo ciepłym dniem w Nowym Jorku. Will Jimeno (Michael Peña), oficer z wydziału policyjnego Port Authority Police Department, chciał wziąć wówczas dzień wolny i poświęcić się swojemu hobby - polowaniu, ale w końcu zdecydował, że pójdzie do pracy i stawia się na posterunku. Sierżant John McLoughlin (Nicolas Cage), szanowany weteran PAPD, był na nogach już od wielu godzin - wymagał tego codzienny, półtoragodzinny patrol miasta. Wraz ze swoimi kolegami udali się w kierunku centralnego Manhattanu, tak jak każdego dnia. Tylko że tamten dzień był inny niż pozostałe.
Ekipa Port Authority Police Department z centralnego Manhattanu pojechała do World Trade Center. Pięciu ludzi, wśród nich McLoughlin i Jimeno, weszło do środka budynków i zostało uwięzionych pod gruzami, gdy zawaliły się wieże. W cudowny sposób McLoughlin i Jimeno przeżyli, ale zostali pogrzebani pod betonowymi płytami i warstwami poskręcanego metalu, kilka metrów pod gruzami. Nie widzieli się nawzajem, obaj słyszeli tylko, że kolega przeżył i przez następnych 12 godzin nawzajem utrzymywali się przy życiu - opowiadając sobie o swych rodzinach, pracy w policji, nadziejach i rozczarowaniach.
Ich historię opowiada nowy film Olivera Stone’a, „World Trade Center”. Film to także historia ich żon (Donny McLoughlin i Allison Jimeno) oraz ich rodzin, które przeżyły piekło, nie mając żadnych informacji o bliskich, to także historia pełnego determinacji żołnierza, który ich znalazł oraz setek strażaków, policjantów i ratowników, którzy ich ocalili.
Jest to prawdziwa historia John McLoughlina i William J. Jimeno, ostatnich ludzi których udało się wydostać ze strefy zero i zarazem opowieść o niezmordowanych ratownikach, którzy nigdy nie dają za wygraną. Jest to fragment historii USA, podczas której gdy budynki legły w gruzach to powstawali nowi bohaterowie gotowi oddać życie dla ratowania drugiego człowieka.

</doc>
<doc id="1131842" url="https://pl.wikipedia.org/wiki?curid=1131842" title="Apo">
Apo

Apo – duży stratowulkan znajdujący się na wyspie Mindanao na Filipinach w prowincji Cotabato. Jest to jednocześnie najwyższy szczyt tego kraju położony 40 km od miasta Davao w kierunku północno-wschodnim. Nazywany czasem "dziadkiem" lub "mistrzem". Apo ma płaski szczyt z trzema wierzchołkami, na szczycie znajduje się krater o szerokości 500 m z małym jeziorem wulkanicznym. Jest źródłem energii geotermalnej, aczkolwiek data ostatniej erupcji nie jest znana. Występują solfatary.
Wulkan jest jednym z bardziej popularnych i łatwiejszych miejsc wspinaczki górskiej na Filipinach. Po raz pierwszy na szczyt dotarł Don Joaquin Rajal, 10 października 1880 r.
Ochrona.
9 maja 1936 roku, Apo został objęty ochroną przez prezydenta Manuela Quezona, stał się parkiem narodowym. Szczyt jest siedliskiem ponad 270 gatunków ptaków, z czego blisko setka to gatunki endemiczne.
Mimo ustanowienia parku narodowego, ścieżki wspinaczkowe są stale zaśmiecane przez amatorów tego sportu, a postępująca erozja niszczy już ogołocone zbocza góry. 
Departament Środowiska i Zasobów Naturalnych ("Department of Environment and Natural Resources") zgłosił wulkan Apo na listę światowego dziedzictwa kulturowego UNESCO. Szczyt jest centrum endemicznym wyspy Mindanao. Charakteryzuje się wysoką różnorodnością biologiczną w przeliczeniu na jednostkę powierzchni. W skład ekosystemu wchodzą trzy formacje lasów, od nizinnych tropikalnych lasów deszczowych przez lasy górskie po lasy wysokogórskie. 
Wschodnie zbocza zostały objęte programem pomocy UNESCO ("UNESCO Hydrology Environment Life and Policy", HELP).

</doc>
<doc id="1131847" url="https://pl.wikipedia.org/wiki?curid=1131847" title="Stephen Collins">
Stephen Collins



</doc>
<doc id="1131850" url="https://pl.wikipedia.org/wiki?curid=1131850" title="Kurowie (ród)">
Kurowie (ród)

Kurowie herbu Kur – rycerski ród mazowiecki. Dał początek (m.in. poprzez adopcję herbową), szerokiemu rodowi heraldycznemu posługującemu się jednym herbem rycerskim o proklamie Kur. Ten "ród herbowy" składał się z kilku osobnych rodzin, zamieszkujących później oprócz Mazowsza, w: Małopolsce, na Śląsku, Podlasiu, Lubelszczyźnie, oraz w dawnym województwie mścisławskim. W książce Stanisława Hr. Mieroszowskiego, zatytułowanej "Kilka słów o heraldyce polskiej" – z roku 1887, wydanej w Krakowie, pochodzenie pradawne rodu Kurów, wywodzi autor z terenów znajdujących się pomiędzy Kurlandią i Inflantami oraz z ziem Prus i Pomorza. O trafności tej tezy świadczy widniejący herb "Kur Biały" w galerii herbowej pomorskiej rodziny von.Podewils, właścicieli zamku rycerskiego w miejscowości Krąg (województwo zachodniopomorskie).
Najstarsze zapiski dotyczące rodu Kurów na Mazowszu.
Pierwsze zapiski wspominające mazowiecki ród Kurów, datowane na rok 1239 znajdujemy w Archiwum Główne Akt Dawnych w Warszawie, w Tabulatorium Actorum Antiquorum Varsoviense Maximum.
Prezentowany jest tu dokument pergaminowy ze zbioru dokumentów pergaminowych nr 6433. Dokument datowany jest z 2 maja 1239, a sporządzony w Płocku.
W nim Bolesław książę mazowiecki, potwierdza kupno wsi "Doiasdovo" przez Cur'a i Józefa za 7 grzywien. (łac.)
Wyd.: Codex diplomaticus et commemorationum Masoviae generalis, wyd. Jan Korwin-Kochanowski, Warszawa 1919, nr 388
W tłumaczeniu na polski:
Nieco więcej informacji dotyczących nabywców mazowieckiej wsi Dojazdowo, znajdujemy w opracowaniu Józefa Mitkowskiego, "Kancelaria Kazimierza Konradowica Księcia Kujawsko-Łeczyckiego 1233-1267". Stąd dowiadujemy się, że wieś zakupili dwaj bracia Kurowie, z których młodszy znany jest również z imienia jako Józef - sprawujący urząd pisarza w kancelarii na dworze Księcia Bolesława I.
Osadnictwo Kurów na Mazowszu i w Małopolsce.
Pojawienie się Kurów na Mazowszu, jest ściśle powiązane z polityką księcia Konrada mazowieckiego, oraz z jego koncepcją zapewnienia krajowi bezpieczeństwa zagrożonego ze strony Prusów. W myśl tej polityki, w celu obrony Mazowsza od częstych napadów pogańskich, osadził książę w Dobrzyniu nad Wisłą zakon rycerski, którego zadaniem miała być ochrona pogranicza. W tym celu zwrócił się on do biskupa Prus Chrystiana, z prośbą o zorganizowanie na terenie własnego państwa, militarnego zakonu rycerskiego, któremu powierzona zostałaby misja ochrony granic ziem książęcych. Biskup spełnił tę prośbę organizując zakon zwany Kawalerami Jezusa Chrystusa lub popularnie – "Braćmi dobrzyńskimi". Trzon dowódczy stanowili w nim rycerze przybyli z terenów Meklemburgii.
Kadrę zakonu stanowiło 14 rycerzy-zakonników, pod dowództwem wielkiego mistrza, wyświęconych przez biskupa Chrystiana. Część spośród nich pochodziła z okolic miasta Basedow w Meklemburgii. Byli to: Raven, Wedege, Konrad von Stur, Fridrich von Lubow, Reihard von der Lühe, Ulrich von der Lühe, Johan Heinrich von der Lühe. Wielkim mistrzem tego zakonu został rycerz Brunon – brat rodzony biskupa Chrystiana.
Do swojej misji, rycerze ci zostali wytypowani przez księcia Meklemburgii Jana I spośród rycerzy związanych z możnowładczym rodem Hahn-Basedow. Herbem rodowym tej familii był Kogut. Z linii Hahn-Basedow pochodził również "Eggehardus Gallus" – uczestnik pierwszej krucjaty w Prusach. Ten możnowładczy ród rycerski był pochodzenia słowiańskiego, a osiadły w Meklemburgii jako gałąź głównego pnia rodowego przybył tam z Kurlandii. Herbem tej rodziny był kogut, a każda gałąź rodu posługiwała się własną odmianą herbową. Pośród Polaków, herb ten zwany był Kurem, a rycerze posługujący się tym znakiem, określani byli "Kurami", zaś na Śląsku "Kokotami". Przyjęła się więc ta od-herbowa nazwa, jako zawołanie całej formacji rycerskiej, będącej w przyszłości tak zwanym rodem heraldycznym Kurów. Skład tej "grupy inicjatywnej", był następnie rozszerzany, o wstępujących w szeregi zakonu Mazowszan. Oni również, wchodząc w skład roty, polskim zwyczajem, przyjmowali za własny znak dowódcy, co wypływało z kopijno-chorągiewnego ustroju jazdy w średniowieczu.
Szeregi "Zakonu Braci z Dobrzynia" zasilało od 1222 roku rycerstwo mazowieckie, szczególnie zaś chętnie od 1228 – momentu uposażenia zakonu przez księcia Konrada mazowieckiego w Ziemię dobrzyńską. Mieroszowski podobnie wywodzi też nazwę rzeki Kurówka, u ujścia której drużyna Kura osiadła, zakładając tam jedną z warowni, nazwaną od koguta widniejącego jako godło na chorągwi rycerskiej – Kurowem. Historię tę przytacza Marian Gumowski w swojej książce "Najstarsze pieczęcie miast polskich XIII-XIV wieku". Tam czytamy, że początki Kurowa sięgają końca XII wieku i są identyfikowane z wymienionym w "Kronice" Galla Anonima – "Castrum Galli", co w tłumaczeniu na język polski jest interpretowane jako gród Kura. Około 1330 r. na miejscu wcześniejszych umocnień, został zbudowany tam gród, który przez króla Władysława Łokietka, nadany zostaje formalnie Kurom, których to jedna z familii, od roku 1370 za przyczyną Klemensa – kasztelana żarnowskiego używa już nazwiska Kurowski, a miasto to dzięki swoim wpływom oraz majątkowi, doprowadziła do wielkiego rozkwitu i rangi stolicy powiatu.
Z rodu heraldycznego Kurów, wyodrębniły się z czasem rodziny o następujących nazwiskach : Kurowie, Kurkowie, Kurscy – (różnych herbów), Kurzewscy, Kurakowscy, Kurowscy – (różnych herbów), Kurzeccy, Kurzykowie, Kurzynowie. O etymologii tych nazwisk, jako od-herbowych, wspomina Jan Stanisław Bystroń w swojej książce "Nazwiska Polskie".
Z całego rodu heraldycznego Kurów, do największego znaczenia doszli przedstawiciele zamieszkali w Małopolsce, gdzie przywędrowali w 1228 wraz z wojskiem mazowiecko-kujawskim prowadzonym przez Konrada mazowieckiego z Mazowsza, podczas zdobywania Krakowa. Brali podczas tej kampanii udział w starciu z wojskami Henryka Brodatego pod Skałą, a jako oddział najemny w 1229 otrzymali misję porwania i uwięzienia tegoż księcia, co umożliwiło Konradowi mazowieckiemu, zdobycie na okres dwóch lat tronu krakowskiego. Tam też osiedli a w powiecie szczyrzyckim założyli wieś, której od własnego imienia Kur – nadali nazwę Kurów. Stąd z kolei przybrali nazwisko przymiotnikowe – Kurowski. O osadnictwie rodu Kurów na terenie Małopolski, przypominają również nazwy miejscowości: Kokot i Kokotów. Tak bowiem niegdyś określano koguta stanowiącego godło herbowe rodu Kurów. Przypominają ponadto nazwy dawnych fortalicji rycerskich – jak "kokoci zamek" (obecnie jedynie nazwa miejsca w Kurowie bocheńskim), czy wspominany przez Jana Długosza "Curow Castrum" czyli zamek Kurów w Kurowie nowosądeckim.

</doc>
<doc id="1131853" url="https://pl.wikipedia.org/wiki?curid=1131853" title="Kurowie">
Kurowie

Kurowie, także Kuronowie; Kurszowie (, ) – lud należący do Bałtów. Od niego pochodzą nazwy Kurlandii (południowo-zachodnia część Łotwy) i Zalewu Kurońskiego, na terenach których mieszkali w średniowieczu. Pomiędzy VII i XII wiekiem toczyli walki z wikingami. Głównym zajęciem Kurów było: rybołówstwo, handel, gospodarka rolna. W XIII wieku zostali podbici przez zakon kawalerów mieczowych. Asymilując się z innymi plemionami starołotewskimi odegrali znaczącą rolę w etnogenezie narodowości łotewskiej.

</doc>
<doc id="1131862" url="https://pl.wikipedia.org/wiki?curid=1131862" title="Michaela Krutská">
Michaela Krutská

Michaela Krutská (ur. 21 stycznia 1985) – czeska łyżwiarka figurowa. 
Obecnie jeździ z Markiem Sedlmajerem. Brała udział w I edycji Gwiazdy tańczą na lodzie. Jej partnerem był Przemysław Babiarz. Zajęli 7. miejsce. Brała również udział w III edycji Gwiazdy tańczą na lodzie. Wówczas partnerem był Michał Milowicz. Zajęli 5. miejsce.

</doc>
<doc id="1131868" url="https://pl.wikipedia.org/wiki?curid=1131868" title="Droga do El Dorado">
Droga do El Dorado

Droga do El Dorado (ang. "The Road to El Dorado", 2000) – amerykański film animowany, drugi stworzony przez wytwórnię DreamWorks. Piosenki w filmie śpiewa Elton John, skomponowali je John Powell i Hans Zimmer, a słowa napisał Tim Rice.
Opis fabuły.
Dwaj przyjaciele i złodzieje – Tulio i Miguel – zamierzają zbić fortunę na grze w kości. Aby mieć pewność zwycięstwa posługują się lewymi kośćmi, które zawsze wskakują 7. Udaje im się wygrać dużo pieniędzy i mapę do złotego miasta – do El Dorado. Niestety przez nieumyślność Tulia, wydaje się ich kant i ostatecznie zgarniają samą mapę. Po ucieczce trafiają na statek kapitana Corteza, który zamierza odkryć Nowy Świat. Nasi bohaterowie zostają odkryci i zamknięci w celi pod pokładem. Mężczyzna niosący jabłka upuszcza jedno prosto do celi Tulia i Miguela. Dzięki jabłku Miguel zmusza konia Altivo, by zrzucił klucze. Nasi bohaterowie wydostają się z celi i zamierzają uciec łódką. Niestety Altivo spada do wody i Miguel chce go uratować. Łódka spada gwałtownie do wody. Po wielu trudnościach dopływają na ląd. Miguel przypomina sobie o mapie i zauważa pierwszy punkt na niej – skałę podobną do ptaka. Dzięki maczecie bohaterowie dostają się do dżungli w poszukiwaniu dalszej drogi. Znajdują dziurę w kształcie orła, rzekę pełną krwiożerczych piranii, skałę z wodospadami podobną do płaczącej kobiety, jaskinię-czaszkę itp. Po tych przygodach docierają do płyty skalnej z dziwnymi rysunkami. Odnajdują tam Chel, która ukradła złotą czaszkę i ucieka przed armią. Żołnierze spotykają Tulia, Miguela, Altivo i Chel i prowadzą ich w wodospad. Była tam ukryta jaskinia prowadząca do El Dorado. Miejscowi biorą Tulia i Miguela za bogów i kłaniają się przed nimi. Szaman Tzekel-Kan chce sprawdzić ich moce. Podczas gdy Tulio rozmyśla nad odpowiednią sztuczką, okoliczny wulkan wybucha. Tulio podnosząc krzyk, cofa wulkan i wszyscy cieszą się. W nocy odbywa się uczta na cześć Tulia i Miguela, a następnego dnia Tzekel-Kan ma złożyć ofiarę. Tulio i Miguel protestują. W kolejny dzień odbywa się mecz wyjątkowej piłki. Piłkę trzeba przerzucić przez malutkie kółko. Nasi bohaterowie nie radzą sobie i postanawiają skorzystać ze zwierzątka Bibo, które ma grać piłkę. Niestety pod sam koniec Bibo zostaje zamieniony na prawdziwą piłkę. Tuliowi i Miguelowi udaje się ją wbić do kółka i wygrać mecz. Tzekel-Kan chce złożyć ofiarę z przegranych, ale Miguel wyraźnie tego zabrania i przy okazji zdradza swoją tożsamość i Tulia. Z jego czoła popłynęła kropelka krwi, którą zauważył Tzekel-Kan. Mówi że bogowie nie krwawią. Postanawia zemścić się i ożywia kamiennego jaguara, który napada na miasto. Po długiej ucieczce naszym bohaterom udaje się zepchnąć jaguara i Tzekel-Kana do wiru wodnego, który według mieszkańców jest krainą duchów. Miguel zostaje bohaterem, a Tulio schodzi na dalszy plan. Okazuje się, że Cortez ruszył w pogoń za Tuliem i Miguelem i znalazł Tzekel-Kana, który wypłynął przy "płaczącej kobiecie" – skale którą bohaterowie znaleźli wcześniej. Szaman postanawia zemścić się na Tuliu i Miguelu i prowadzi Corteza do El Dorado. Tymczasem Tulio postanawia odpłynąć z El Dorado ze złotem i ze swoją nową miłością – z Chel. Cortez zostaje odkryty i mieszkańcy chcą zawalić jaskinię prowadzącą do El Dorado. Tulio płynie za wolno, bo zacięły mu się żagle od łodzi. Miguel ratuje przyjaciela zwalniając żagle i skacząc na statek. Mówi, że przyjaźń jest ważniejsza od złota i płynie z Tuliem, Chel i Altivo. Jaskinia się zawala, a Tzekel-Kan zostaje pojmany prowadząc Corteza do zawalonej jaskini.
Obsada.
i inni

</doc>
<doc id="1131871" url="https://pl.wikipedia.org/wiki?curid=1131871" title="Ilja Szatrow">
Ilja Szatrow

Ilja Aleksiejewicz Szatrow (, ur. 1 kwietnia 1879, według innych źródeł 1885, w miasteczku Zemlianskie, zm. 2 maja 1952 w Tambowie) – rosyjski kompozytor i dyrygent orkiestr wojskowych, autor słynnego walca "Na wzgórzach Mandżurii". 
Życiorys.
Ilja Aleksiejewicz Szatrow urodził się w 1885 roku w niewielkim miasteczku Zemlianskie w Guberni Woroneskiej w rodzinie niższego rangą oficera. Muzyczne zainteresowania przejawiał już w dzieciństwie. Sam jako chłopiec nauczył się grać na harmonii i bałałajce. Naczelnik jednostki wojskowej, chcąc pomóc utalentowanemu chłopcu, zarekomendował go kierownictwu muzycznemu gwardyjskiego pułku piechoty. Bardzo szybko nauczył się tam grać na rozmaitych instrumentach stosowanych w orkiestrach wojskowych. Jako jeden z najzdolniejszych skierowany został na studia muzyczne do Konserwatorium Warszawskiego. Po zdaniu odpowiednich egzaminów uzyskał prawo używania tytułu kapelmistrza wojskowego.
Po ukończeniu studiów muzycznych służył jako podporucznik w Mokszańskim Batalionie Piechoty stacjonującym w Jekaterynburgu na Uralu. Kierowana przez Szatrowa orkiestra wojskowa stała się wkrótce znana nie tylko w lokalnych jednostkach wojskowych, ale także w całym mieście.
Na początku 1905 roku w związku z wybuchem wojny rosyjsko-japońskiej Mokszański Batalion Piechoty, w którym służył Szatrow, rozwinięty został w pułk, a następnie skierowano go na front do Mandżurii. W lutym 1905 roku uczestniczył w krwawej, przegranej przez Rosjan, decydującej o przebiegu wojny bitwie pod Mukdenem. Za udział w bitwie Szatrow odznaczony został Orderem Św. Stanisława III klasy z mieczami.
Swoim poległym towarzyszom broni zadedykował Szatrow skomponowany przez siebie melancholijny walc "Na wzgórzach Mandżurii" napisany do słów Stiepana Pietrowa. Walc, wkrótce po prawykonaniu w 1907 roku, a następnie opublikowaniu jego nut, stał się znany nie tylko w Rosji, ale i poza jej granicami. Stał się światowym przebojem, a zarazem jednym z najbardziej znanych walców rosyjskich. Wkrótce potem Szatrow skomponował jeszcze walc "Letnie burze", który również cieszył się wielką popularnością, a w roku 1910 kompozycję "Nastała jesień".
Po rewolucji bolszewickiej Szatrow kierował, po awansie do stopniu majora radzieckimi orkiestrami wojskowymi. Odznaczany był kilkakrotnie sowieckimi odznaczeniami wojskowymi. Zmarł w Tambowie w roku 1952.

</doc>
<doc id="1131876" url="https://pl.wikipedia.org/wiki?curid=1131876" title="Święta Zyta">
Święta Zyta



</doc>
<doc id="1131883" url="https://pl.wikipedia.org/wiki?curid=1131883" title="AS Roma 1992/1993">
AS Roma 1992/1993

Sezon 1992/1993 klubu AS Roma.
Sezon.
W drugim swoim sezonie, 1992/1993 Giuseppe Ciarrapico zatrudnił Serba Vujadina Boškova na stanowisku pierwszego trenera. Doszło także do zmian w składzie. Do Olympique Marsylia odszedł Rudi Völler, a zakupiono Sinišę Mihajlovicia z Crvenej Zvezdy Belgrad i Claudio Caniggię z Atalanty BC. W lidze Roma zajęła dopiero 10. pozycję, a w finale Pucharu Włoch została pokonana przez Torino Calcio (0:3, 5:2). Natomiast z Pucharu UEFA odpadła po ćwierćfinałowych meczach z Borussią Dortmund (1:0, 0:2). 18 marca 1993 w wieku 16 lat zadebiutował Francesco Totti w meczu z Brescią Calcio (2:0).

</doc>
<doc id="1131884" url="https://pl.wikipedia.org/wiki?curid=1131884" title="Fernand Gonder">
Fernand Gonder

Fernand Gonder (ur. 12 czerwca 1883 w Bordeaux, zm. 10 marca 1969 w Rochefort) – francuski tyczkarz.
Na Olimpiadzie Letniej w Atenach w 1906 zdobył złoty medal w skoku o tyczce. Ustanowił dwa rekordy świata (1904 – 3,69 m, 1905 – 3,74 m). W Sztokholmie w 1912 zajął 15. miejsce w kwalifikacjach i nie awansował do finału. Dwukrotnie był mistrzem Francji (1904,1905).

</doc>
<doc id="1131886" url="https://pl.wikipedia.org/wiki?curid=1131886" title="Honorowi obywatele Oświęcimia">
Honorowi obywatele Oświęcimia

Tradycja nadawania tytułu honorowego obywatela miasta w Oświęcimiu, podobnie jak w innych miastach zaboru austriackiego, np. w Krakowie czy Rzeszowie, sięga połowy XIX w.
W celu szczególnego wyróżnienia osób, które zasłużyły się dla miasta, tytuł „honorowego obywatela”, specjalną uchwałą, nadaje Rada Miejska. Do ksiąg miejskich Oświęcimia, tytuł ten po raz pierwszy został wpisany w połowie XIX w., jako „prawo honorowego mieszczaństwa”. Pierwszym, który otrzymał ten zaszczytny tytuł od władz miasta Oświęcimia, był w październiku 1866 r. ck podpułkownik hr. Aleksander Kalnoky za obronę miasta przed wojskami pruskimi w dniu 27 czerwca 1866 r. Wydarzenie to miało miejsce w czasie trwającej wojny prusko-austriackiej.
Wtedy to, za sprawą Aleksandra Kalnoky'ego, wojska pruskie, które atakowały wówczas ważny punkt strategiczny, jakim był dworzec kolejowy, zostały skutecznie ostrzelane z góry zamkowej i w efekcie, ponosząc znaczne straty, zmuszone do ucieczki. 
Od czasu odzyskania niepodległości wyróżnienie nadawane przez Radę Miejską nosi nazwę: "Honorowy Obywatel Miasta Oświęcim"
Honorowy Obywatel Miasta Oświęcim.
Procedura nadawania tytułu.
Obecnie nadawanie tytułu "Honorowy Obywatel Miasta Oświęcim" reguluje statut miasta, uchwalony przez Radę Miasta Oświęcim uchwałą Nr V/52/03 z dnia 26 lutego 2003 r. Tytuł jest wyrazem najwyższego wyróżnienia i uznania rady. Nadawany jest przez radę osobom szczególnie zasłużonym dla miasta Oświęcim, a także wybitnym osobistościom. Tytuł "Honorowy Obywatel Miasta Oświęcim" może być nadany zarówno obywatelom polskim jak i cudzoziemcom. Tej samej osobie może być nadany tylko jeden raz.
Z pisemnym wnioskiem o nadanie tytułu "Honorowy Obywatel Miasta Oświęcim" mogą występować:
Wniosek taki powinien zawierać dane o kandydacie oraz określenie zasług uzasadniających jego wyróżnienie. Przewodniczący rady, po pozytywnym zaopiniowaniu przez Kapitułę Nadawania tytułu "Honorowego Obywatela Miasta Oświęcim", kieruje wniosek do prezydenta celem przygotowania stosownego projektu uchwały rady.
Osoba wyróżniona tytułem "Honorowy Obywatel Miasta Oświęcim" 
otrzymuje "Akt nadania tytułu Honorowego Obywatelstwa", w którym:
"Akt nadania" wykonany jest przez artystę plastyka według projektu zatwierdzonego przez kapitułę. Na "Akcie nadania" odciśnięta jest pieczęć urzędowa miasta oraz widnieje podpis przewodniczącego rady.
Wręczenie "Aktu nadania", poprzedzone prezentacją zasług wyróżnionej osoby, odbywa się na uroczystej sesji rady. Wręczenie odnotowane jest w "Księdze Honorowych Obywateli Miasta Oświęcim".
Przywileje wyróżnionych.
Osobom wyróżnionym tytułem "Honorowego Obywatela Miasta Oświęcim" - do korzystania których upoważnia legitymacja wydana przez Urząd Miasta - przysługują następujące przywileje:
Uchwała nie reguluje, czy tytuł można odebrać, jednak wśród znawców historii i prawa panuje pogląd, że traci ona moc w chwili śmierci utytułowanej osoby. Z tytułem nie wiąże się żadne zobowiązanie finansowe miasta wobec wyróżnionego. Tytuł także nie jest dziedziczny.
Osoby wyróżnione.
Biskup Tadeusz Rakoczy został pozbawiony godności honorowego obywatela miasta Oświęcim po ujawnieniu jego roli w tuszowaniu skandalu pedofilskiego w jego diecezji. 

</doc>
<doc id="1131889" url="https://pl.wikipedia.org/wiki?curid=1131889" title="Quaternary">
Quaternary

Quaternary – pierwszy album EP amerykańskiej grupy heavymetalowej Mötley Crüe wydany w 1994 r.

</doc>
<doc id="1131893" url="https://pl.wikipedia.org/wiki?curid=1131893" title="Jocelyn Blanchard">
Jocelyn Blanchard

Jocelyn Blanchard (ur. 25 maja 1972 w Béthune) – francuski piłkarz występujący na pozycji pomocnika.
Kariera.
Swoją karierę rozpoczynał w USL Dunkerque. Po rozegraniu w nim ponad stu występów, podpisał kontrakt z FC Metz, z którym to został m.in. finalistą Pucharu Intertoto. Po trzech latach zdecydował się podpisać kontrakt z Juventusem, w którym rozegrał 12 meczów. Rok później postanowił wrócić do Francji i związał się z RC Lens. Stał się podstawowym członkiem drużyny, której barwy reprezentował przez cztery lata. W 2003 roku przeniósł się do Austrii Wiedeń, w której również stanowi pewny punkt zespołu.

</doc>
<doc id="1131894" url="https://pl.wikipedia.org/wiki?curid=1131894" title="Bukowiec (kraj morawsko-śląski)">
Bukowiec (kraj morawsko-śląski)

Bukowiec (, ) – wieś i gmina w Czechach, w kraju morawsko-śląskim, w powiecie Frydek-Mistek, na Śląsku Cieszyńskim. Jest najdalej wysuniętą na wschód gminą Czech.
Ludność.
Według czeskiego spisu z 2001 roku w Bukowcu mieszkało 1356 osób, w tym 863 Czechów (63,64%), 455 Polaków (33,55%), 16 (1,17%) Słowaków, 13 (0,95%) Ślązaków. Osób wierzących było 1296 (95,5% populacji), z czego 1184 (87,31%) wiernych Kościoła katolickiego oraz 14 wiernych Ewangelickiego Kościoła Czeskobraterskiego.
Historia.
Bukowiec jest najstarszą wsią beskidzkiej części Śląska Cieszyńskiego, której przywilej lokacyjny (choć w odpisach) zachował się do naszych czasów. Z jego lektury wiemy, że w 1353 książę cieszyński Kazimierz I (...) "z dbałości o wszelkie dobro swej ziemi" dał Piotrowi zwanemu Gros i jego potomkom las "Ulgar" nad potokiem Bukowcem, obejmujący 60 łanów frankońskich, celem założenia osady na prawie niemieckim. Przywilej ten został następnie potwierdzony w 1563 r. przez księcia Wacława III Adama i drugi raz w 1604 r. przez księcia Adama Wacława. Nazwa lasu "Ulgar" poszła od ustalonej w dokumencie lokacyjnym 20-letniej „ulgi” dla osadników, tj. zwolnienia z opłat na rzecz księcia. Nazwa wsi pochodzi od lasów bukowych w okolicy lub od nazwy wspomnianego potoku Bukowiec (chociaż miejscowi używali nazwy "Wiestnik") i wymieniana jest po raz pierwszy w roku 1523.
Większość osadników Bukowca pochodziła z północnych rejonów księstwa cieszyńskiego, choć wkrótce dołączyli do nich nowi przybysze. Sądząc po nazwiskach (Czarnohorski, Bojko, Wałach) pochodzili zapewne ze wschodnich Karpat i przybyli w ten rejon wraz z falą ludności tzw. wałaskiej. Urbarz z roku 1692 wymienia po nazwisku 20 właścicieli gruntów.
Wójtami Bukowca byli najczęściej Bieleszowie, wspominani już w XVI w. W XVII w. wójtostwo rozpadło się jednak na dwie części, a w 1830 r. było już podzielone na 6 części i wkrótce podupadło. Wójtowie bukowscy nie mieli karczmy (choć prawo do jej postawienia mieli zagwarantowane w przywileju lokacyjnym). Wystawił ją dopiero w 1824 r. na gruncie kupionym od Komory Cieszyńskiej Herman z Bukowca.
Bukowczanie zajmowali się hodowlą bydła i posiadali szałasy na Girowej: oprócz szałasu wójtowskiego wspominany jest tam szałas należący do rodziny Łysków.
Szkolnictwo w Bukowcu ma długą historię. Według tradycji pierwszym bukowskim nauczycielem był kowal Sikora, który uczył dzieci pisać i czytać w swojej kuźni. Do pisania służyły wykute przez nauczyciela gwoździe, którymi pisano na płaskich płytkach miękkiego łupku. Pierwsza szkoła, prowadzona przez parafię katolicką w Jabłonkowie, istniała tu już zapewne w roku 1792. Bukowiec należał zresztą do nielicznych wsi Ziemi Cieszyńskiej prawie jednolitych wyznaniowo (katolickich). Budowę miejscowego kościoła rozpoczęto pod koniec lat 30. XX wieku, obecnie jest on kościołem filialnym parafii w Jabłonkowie. Według austriackiego spisu ludności z roku 1910 żyły w Bukowcu 1043 osoby, z tego 1041 (99,8%) Polaków i dwóch (0,2%) Czechów. Po zajęciu Zaolzia przez Polskę w 1938 r. wieś odwiedził Melchior Wańkowicz, a następnie wspomniał ją w swym reportażu pt. "Fanfara Zaolziańska" („Ów Bukowiec leży w całkiem pogarbionym kraju, na końcu jakichś niekończących się spirali białych dróg”).
W latach 1975–1990 wieś była częścią miasta Jabłonków.
Do 21 grudnia 2007 r. w miejscowości funkcjonowały przejścia graniczne Bukovec – Jasnowice oraz Bukovec – Istebna, które na mocy Układu z Schengen zostały zlikwidowane.
Turystyka.
Do niedawna Bukowiec był największym skupiskiem drewnianej architektury ludowej w czeskiej części doliny Olzy. Większość budynków stanowiły tu tradycyjne "drzewiónki" – drewniane chałupy konstrukcji zrębowej, kryte szyndziołami, pierwotnie kurne. Dziś pozostało ich już zaledwie kilka. Cztery chałupy (o numerach 35, 62, 78 i 79) mają status zabytku. Jeszcze w latach 50. XX w. było tu ponad 100 drewnianych chałup, a konserwatorzy zabytków wytypowali do objęcia ochroną duży zespół kilkunastu zagród góralskich. Pomysł założenia tu skansenu nie został jednak zrealizowany, a najcenniejsze z zachowanych obiektów, jak "fojstwi" (wójtostwo) i kuźnia Jochymka, przeniesiono do skansenu wałaskiego w Rożnowie pod Radgoszczem.
W miejscowej szkole podstawowej z polskim językiem nauczania znajduje się niewielkie Muzeum Regionalne.
W Bukowcu mieszkał jeden z ostatnich wielkich gajdoszów beskidzkich, Paweł Zogata, pochowany w sąsiedniej Herczawie. Jego synem jest Jindřich Zogata, żyjący w morawskim Brnie uznany czeski poeta, w swych utworach wracający często na czesko-słowacko-polskie pogranicze.
We wschodniej części wsi, w dolince Oleckiego Potoku, tuż przy granicy czesko-polskiej, znajduje się rezerwat przyrody „Bukovec”, który chroni tu małą populację zagrożonego wyginięciem starca górskiego z rodziny astrowatych. W pobliżu Olzy, koło domu nr 5, rośnie największy i najstarszy w Czechach wiąz górski; ma 38 m wysokości, ponad 7 m obwodu pnia, a jego wiek szacowany jest na 360 lat.
Przez miejscowość przebiegają następujące trasy rowerowe:
Piesze szlaki turystyczne przebiegające przez Bukowiec:

</doc>
<doc id="1131895" url="https://pl.wikipedia.org/wiki?curid=1131895" title="Stanisław Kostka Zarzecki">
Stanisław Kostka Zarzecki

Stanisław Kostka Zarzecki (ur. ok. 1750, zm. 12 października 1835 w Warszawie) – szlachcic, prezydent Krakowa, rezydent rządu rosyjskiego w Krakowie.
W grudniu 1810 mianowany został przez księcia warszawskiego Fryderyka Augusta prezydentem Krakowa. Jako prezydent Krakowa przystąpił do Konfederacji Generalnej Królestwa Polskiego w 1812 roku. W 1815 został senatorem Wolnego Miasta Krakowa, awansował szybko zostając rezydentem rządu rosyjskiego w Krakowie. W 1835 starał się usilnie, ale bezskutecznie aby Krakowianie podpisali petycję o przyjęcie Krakowa do Królestwa Kongresowego. Odznaczony Orderem św. Stanisława II klasy, Świętego Włodzimierza III klasy oraz Znakiem Nieskazitelnej Służby za lat 15.
Za czasów jego prezydentury utworzono po wyburzeniu kościoła św. Szczepana plac Gwardii Narodowej (późniejszy pl. Szczepański).

</doc>
<doc id="1131898" url="https://pl.wikipedia.org/wiki?curid=1131898" title="Bokeem Woodbine">
Bokeem Woodbine

Bokeem „Bo” Woodbine (ur. 13 kwietnia 1973 w Harlemie) – amerykański aktor telewizyjny i filmowy.
Życiorys.
Urodził się i dorastał w Harlemie jako syn aktorki. Uczęszczał do prestiżowej Dalton School na Manhattanie. Naukę kontynuował w LaGuardia High School of Music &amp; Art and Performing Arts w Nowym Jorku.
Stał się znany jest głównie z ról w filmach: "Panther", "Dead Presidents", "Jason's Lyric", "Crooklyn", "Life", "Ray" i "Gridlock'd". Z kolei w telewizji można było go oglądać w wielu serialach, m.in. "Z Archiwum X", "Rodzina Soprano", "", "Fargo" oraz "Blade: The Series".
Woodbine rozwija obecnie swoją muzyczną karierę. Zdobył opinię utalentowanego blues-rockowego piosenkarza i muzyka. Wystąpił w wideoklipach Wu-Tang Clan, RZA, Omara Eppsa i Tupaca, a także Busta Rhymesa.

</doc>
<doc id="1131908" url="https://pl.wikipedia.org/wiki?curid=1131908" title="Propercjusz">
Propercjusz

Propercjusz (łac. "Sextus Propertius" ur. ok. 50 p.n.e., zmarł pomiędzy 15 – 2 p.n.e.) – poeta starożytnego Rzymu. Wiadomości o jego prywatnym życiu są skąpe. Wcześnie stracił ojca, ale otrzymał gruntowne wykształcenie od matki. Dotknęła go częściowa konfiskata rodzinnego majątku, dokonana dla zabezpieczenia potrzeb żołnierzy zwycięskiego w wojnie domowej Oktawiana Augusta. Pisał elegie miłosne, najbardziej znane poświęcone kobiecie imieniem Cynthia. Również treny (poświęcone m.in. Marcellusowi, siostrzeńcowi Oktawiana Augusta). Na zamówienie Mecenasa stworzył również kilka utworów opisujących genezę niektórych zwyczajów, budowli czy pomników w Rzymie. Liryka poety uchodzi za trudną z uwagi na skrótowość stylu i liczne dygresje. Jego wiersz jest swobodniejszy niż wiersz Owidiusza, ale bardziej regularny niż wiersz Katullusa. Twórczość Propercjusza nie była znana w średniowieczu, natomiast w renesansie stała się sławna. Wywarła ona wtedy wpływ na wielu poetów europejskich, w tym na Jana Kochanowskiego.

</doc>
<doc id="1131914" url="https://pl.wikipedia.org/wiki?curid=1131914" title="Tomasz Najewski">
Tomasz Najewski

Tomasz Najewski (ur. 2 października 1979 w Poznaniu) – polski piłkarz, pomocnik.
Rodzina.
Brat Piotra Najewskiego, również piłkarza.
Kariera piłkarska.
Swoją zawodową karierę rozpoczął w klubie z rodzinnego miasta, Lechu Poznań. Jednak od 1996 do 1998 nie wystąpił w barwach "Kolejorza" w żadnym spotkaniu I ligowym. Na wiosnę przeszedł do innej drużyny z Wielkopolski - Dyskobolii Grodzisk Wielkopolski, aby w tej samej rundzie wiosennej z powrotem trafić na Bułgarską i rozegrać 6 meczów. W sezonie 1999/00 zagrał już w 21 spotkań i po słabej grze całego zespołu następny rok spędził w II lidze. Na jesieni 2001 grał w Obrze Kościan, a w sezonie 2002/03 w III ligowych rezerwach Lecha. W następnym roku rozpoczął swoją karierę w lidze greckiej reprezentując barwy AO Kavala, gdzie od 2003 do 2005 rozegrał 63 mecze. Następny rok spędził w dwóch greckich drużynach: PAE Kalamata i Dóxa Gratinís. Potem powrócił do Polski rozpoczynając grę w III ligowej Warcie Poznań, z którą uzyskał awans do II ligi. Do tej pory rozegrał 27 pierwszoligowych spotkań.

</doc>
<doc id="1131915" url="https://pl.wikipedia.org/wiki?curid=1131915" title="Księstwo Brunszwiku i Lüneburga">
Księstwo Brunszwiku i Lüneburga

Hanower (, formalnie Księstwo Brunszwiku i Lüneburga, ; potocznie Księstwo Hanoweru lub Księstwo Hanowerskie, ) – państwo wchodzące w skład Świętego Cesarstwa Rzymskiego. W zależności od okresu Hanower był księstwem, elektoratem, samodzielnym królestwem lub pruską prowincją. Nazwa państwa pochodzi od jego stolicy, Hanoweru, który był głównym miastem tego regionu od 1636 roku. Obecnie nazwa ta dotyczy już tylko miasta. Większość historycznych ziem dawnego Hanoweru stanowi większość terytorium dzisiejszego landu niemieckiego znanego jako Dolna Saksonia.
Hanower utworzony został z połączenia kilku części księstwa Brunszwik-Lüneburg, powstałych po podziałach dynastycznych, z wyjątkiem Brunszwiku-Wolfenbüttel. Od roku 1714 do 1837 Hanower połączony był unią personalną z Wielką Brytanią. Unia między obu państwami zakończyła się w momencie, gdy na tron brytyjski wstąpiła królowa Wiktoria. Powodem zerwania była norma prawa salickiego, według której kobiety nie mogły sprawować władzy w Hanowerze. Do 1803 roku, kiedy Hanower okupowany był przez francuskie i pruskie wojska, był państwem wchodzącym w skład Świętego Cesarstwa Rzymskiego. Po likwidacji Cesarstwa w latach 1807–1813 część państwa wraz ze stolicą włączoną była do Królestwa Westfalii, a pozostała część do Francji. Po odzyskaniu samodzielności Hanower w 1814 roku podniesiony został do rangi królestwa, które istniało do 1866 roku.
Księstwo Brunszwiku i Lüneburga.
Tytuł księcia Brunszwiku i Lüneburga (niem. "Herzog zu Braunschweig und Lüneburg") istniał od 1235 roku i noszony był przez różnych członków rodziny Welfów, którzy panowali nad kilkoma niewielkimi obszarami w północno-zachodnich Niemczech.
Posiadłości rządzone przez Welfów nie posiadały typowych cech, jakie charakteryzują państwo. Były to obszary pozbawione większego zwartego terytorium, a więc w znacznym stopniu rozproszone na drobne, oddzielone innymi ziemiami kawałki. Gdy kilku synów panującego walczyło o władzę, kończyło się to na ogół tym, że niewielki obszar dzielony był między walczące ze sobą strony na jeszcze mniejsze kawałki. Gdy któraś z gałęzi rodu traciła władzę bądź wygasła, należąca do niej część ziem dzielona była między żyjących członków rodu. Nierzadko dochodziło do wypadków, w których książęta wymieniali się częściami swych terytoriów.
Rządzone przez Welfów obszary posiadały nazwy pochodzące od głównych miast, w których książęta posiadali swoje rezydencje, jak np. Calenberg, Celle, Getynga, Grubenhagen, Lüneburg, Wolfenbüttel. Czynnikiem, który spajał te terytoria był fakt, że wszystkie były pod rządami potomków męskiej linii księcia Brunszwiku-Lüneburga Ottona I, bratanka cesarza Ottona IV.
Linia rodu Welfów, która miała rządzić w przyszłości Hanowerem, pochodziła od Bernarda, jednego z trzech synów księcia Magnusa II, który rządził połączonym księstwem Brunszwiku od roku 1388 i który podzielił jego terytorium w roku 1428 i 1432. Bernard otrzymał obszar obejmujący księstwa Lüneburg i Celle.
W 1569 roku Lüneburg podzielony został między synów Ernesta I, który był praprawnukiem Bernarda. Pierwszy z nich, Henryk III, zapoczątkował linię książąt Dannenbergu, natomiast drugi, Wilhelm VI – linię książąt Lüneburg-Celle.
Gdy w 1634 roku zmarł wywodzący się z linii władców Lüneburga Fryderyk Ulryk, który rządził księstwami Wolfenbüttel i Calenberg, doszło do walki o jego posiadłości. Ostatecznie w 1635 roku obszary te zostały podzielone między dwie gałęzie książąt Lüneburga – linię książąt Dannenbergu i linię książąt Celle. Syn Henryka III August został księciem Brunszwiku-Wolfenbüttel, a jego potomkowie władali księstwem Brunszwiku.
Po śmierci Wilhelma czterech jego synów rządziło kolejno od 1592 do 1648 roku. Piąty syn, Jerzy, otrzymał w 1635 roku terytoria Calenbergu i Getyngi. W 1636 roku przeniósł siedzibę książąt Calenbergu z Pattensen do Hanoweru, który leżał wówczas na terytorium Calenbergu. W ten sposób powstał zalążek przyszłego państwa, które oficjalne miano Hanoweru otrzymało dopiero w 1814 roku, choć ze względu na swoją siedzibę władcy tego państwa już wcześniej znani byli jako elektorzy Hanoweru.
W 1648 roku książę Calenbergu odziedziczył po swym wuju Fryderyku, ostatnim żyjącym z piątki synów Wilhelma, księstwo Celle. Od 1648 do 1705 Celle (którego obszar był większy od księstwa Calenbergu) rządzony był przez dotychczasowego księcia Calenbergu Chrystiana Ludwika, podczas gdy władzę nad mniejszym z księstw, czyli Calenbergiem, objął jego młodszy brat Jerzy Wilhelm.
W 1692 roku cesarz Leopold I obiecał wynieść księcia Calenbergu Ernesta Augusta do rangi księcia-elektora. Ten awans nie mógł dojść do skutku, zanim nie został zatwierdzony przez Sejm Rzeszy. Stało się to dopiero w 1708 roku, 10 lat po śmierci Ernesta Augusta.
W międzyczasie jego syn Jerzy Ludwik w 1705 odziedziczył Celle po swym wuju i w ten sposób podwoił rozmiar Hanoweru.
Elektorat Hanoweru 1708–1814.
W 1692 roku cesarz Leopold I wyniósł księcia Ernesta Augusta do rangi elektora Rzeszy w nagrodę za jego wkład w wojnę palatynacką. Ze względu na liczne protesty nominacja ta długo nie była oficjalna i dopiero w 1708 roku syn Ernesta Augusta Jerzy Ludwik uznany został przez parlament za księcia-elektora. Od tego momentu Jerzy Ludwik i jego następcy, choć byli książętami Brunszwiku-Lüneburga i elektorami Rzeszy, zwani byli ze względu na miejsce swej rezydencji elektorami Hanoweru.
Elektorat został prawnie zabezpieczony przed podziałem, dlatego odtąd jego terytorium nie mogło być już dzielone między spadkobierców a także żadna część elektoratu nie mogła być odłączana (choć dodawać ziemie do obszaru elektoratu wolno było). Tytuł księcia-elektora dziedziczyć mogli jedynie potomkowie płci męskiej. Terytorium elektoratu Hanoweru obejmowało takie księstwa Brunszwiku-Lüneburga jak Calenberg, Grubenhagen oraz Celle (i to pomimo faktu, że Celle rządzone było przez starszego brata Ernesta Augusta), a ponadto hrabstwa Diepholz i Hoya.
W 1714 roku elektor hanowerski Jerzy Ludwik został władcą Wielkiej Brytanii, co było początkiem unii personalnej obu państw. Od tego momentu znacznie wzrosły wpływy Hanoweru w Niemczech. Bardzo zdolnym ministrem Jerzego Ludwika był Andreas Gottlieb Bernstorff (1640–1726), który podobnie jak kompozytor Georg Friedrich Haendel (1685–1750) pojechał z królem do Londynu. Za nieobecności Elektora ważną rolę pełnili główni ministrowie tacy jak: Jobst Hermann von Ilten (1649–1730), a po nim Gerlach Adolph von Münchhausen.
Andreas Gottlieb Bernstorff pomagał królowi-elektorowi spleść hanowerską i brytyjską politykę w jedną całość. Jednak takie działania jak używanie floty brytyjskiej do realizacji celów hanowerskiej polityki; jak manewry odstraszające wobec Rosjan na Bałtyku w latach 1719, 1720 i 1721, budziły zdecydowany sprzeciw Brytyjskich parlamentarzystów.
W 1719 roku elektor Hanoweru objął władzę nad należącymi poprzednio do Szwecji Bremą i Verden. W 1803 roku, w okresie powszechnej sekularyzacji dóbr kościelnych do elektoratu włączone zostało biskupstwo.
W roku 1734 elektor i jego minister Gerlach Adolph von Münchhausen założyli uniwersytet w Getyndze (tak zwana: "Georgiana"). Szybko przybyli do niej cenieni naukowcy tacy jak Samuel Christian Hollmann.
Jerzy II Hanowerski, przez swą procesarską politykę, naraził elektorat na niebezpieczeństwo ze strony Francuzów. W czasie wojny siedmioletniej (1756–1763) elektorat spustoszony został przez wojska francuskie, które w roku 1757 zajęły i splądrowały miasto Hanower i cały elektorat, mimo że państwo to oficjalnie było neutralne.
W 1803 roku elektorat Hanoweru dostał się pod francuską okupację. W latach 1807–1813 Hanower stanowił część Królestwa Westfalii. Ponieważ rząd brytyjski Jerzego III nie uznał francuskich decyzji, ministrowie Hanoweru kontynuowali swą działalność w Londynie. Rząd Hanoweru utrzymywał swoją własną służbę dyplomatyczną, która utrzymywała związki nawet z Austrią i Prusami, które będąc sojusznikami Francji podczas inwazji na Rosję w 1812 roku teoretycznie były w stanie wojny z Wielką Brytanią. Choć armia hanowerska została rozwiązana, wielu jej oficerów przedostało się do Anglii, gdzie utworzyli Niemiecki Legion Królewski ("King’s German Legion", w skrócie "KGL") – jedyną niemiecką jednostkę która nieprzerwanie walczyła z napoleońską Francją. Legion ten miał swój poważny udział podczas bitwy pod Waterloo w 1815 roku.
Pomimo że Święte Cesarstwo Rzymskie przestało istnieć w 1806 roku, Jerzy III aż do 1814 roku tytułował się elektorem Hanoweru.
Królestwo Hanoweru 1814–1866.
W 1813 roku Jerzy III odzyskał terytoria swojego elektoratu hanowerskiego, który w październiku 1814 roku na kongresie wiedeńskim wyniesiony został do rangi królestwa. Kongres Wiedeński dokonał ponadto licznych zmian terytorialnych obejmujących Hanower i Prusy. Zmiany te znacznie powiększyły obszar nowego królestwa – Hanower zyskał biskupstwo Hildesheim, wschodnią Fryzję, Hrabstwo Lingen oraz północną część biskupstwa Münster, stracił natomiast część księstwa Lauenburg znajdującą się na prawym brzegu Łaby oraz kilka małych, niezwiązanych z resztą terytorium Hanoweru, eksklaw na wschodzie.
Unia personalna między Hanowerem a Wielką Brytanią skończyła się w 1837 roku w momencie wstąpienia na tron brytyjski królowej Wiktorii. Z powodu obowiązującego w Hanowerze prawa (prawo salickie) kobiety nie mogły dziedziczyć tronu gdy żył co najmniej jeden męski spadkobierca (w Wielkiej Brytanii mężczyźni wstępują na tron jedynie przed swoimi siostrami, natomiast Wiktoria jako jedyna córka czwartego syna Jerzego III stała w kolejności przed Ernestem Augustem, który był piątym synem). W 1866 roku, po wojnie prusko-austriackiej, Hanower przestał istnieć jako państwo i został wcielony do Prus jako Prowincja Hanoweru ("Provinz Hannover").
Symbole państwowe.
Po zakończeniu unii personalnej z Wielką Brytanią w 1837 roku Hanower zachował brytyjskie godła i sztandary, zamieniając w nich koronę brytyjską na hanowerską.

</doc>
<doc id="1131916" url="https://pl.wikipedia.org/wiki?curid=1131916" title="Stephen Collins (aktor)">
Stephen Collins (aktor)

Stephen Weaver Collins (ur. 1 października 1947 w Des Moines) – amerykański aktor, scenarzysta i reżyser telewizyjny, teatralny i filmowy.
Życiorys.
Wczesne lata.
Urodził się w Des Moines w Iowa jako syn Madeleine (z domu Robertson) i Cyrusa Stickneya Collinsa. Dorastał w Hastings-on-Hudson, w hrabstwie Westchester, w stanie Nowy Jork. Ukończył Amherst College w Amherst, w stanie Massachusetts. W latach młodzieńczych grał na gitarze basowej i gitarze rytmicznej w rock and rollowych zespołach Tambourine Charlie &amp; The Four Flat Tires, The Naugahyde Revolution i The Flower &amp; Vegetable Show.
Kariera.
W 1972 roku zadebiutował na scenie broadwayowskiej Royale Theatre w spektaklu "Moonchildren", a później wystąpił w sztukach "Bez seksu proszę" ("No Sex Please, We're British", 1973), "Hotel Ritz" ("The Ritz", 1975-76), "Ocenzurowane sceny King Konga" ("Censored Scenes From King Kong", 1980) i "Miłości Anatola" ("The Loves of Anatol", 1985) jako tytułowy bohater. Zagrał także na scenie off-Broadwayu w sztukach: "Poza terapią" ("Beyond Therapy") z Sigourney Weaver oraz jako Macduff w tragedii szekspirowskiej Christophera Walkena "Makbet" w Lincoln Center.
Po raz pierwszy trafił na szklany ekran w programie rozrywkowym CBS "Michele Lee zaprasza" ("The Michele Lee Show", 1974). Po swojej debiutanckiej roli kinowej jako skarbnik kampanii prezydenckiej Richarda Nixona – Hugh W. Sloan Jr. w thrillerze Alana J. Pakuli "Wszyscy ludzie prezydenta" ("All the President's Men", 1976) u boku Dustina Hoffmana i Roberta Redforda, występował gościnnie w wielu popularnych serialach, m.in. ABC "Aniołki Charliego" ("Charlie’s Angels", 1978). Za drugoplanową rolę Billy’ego Grenville Jr. w dramacie telewizyjnym "Dwie panie Grenville" ("The Two Mrs. Grenvilles", 1987) z Ann-Margret i Claudette Colbert zdobył nominację do nagrody Emmy.
Zagrał autentyczną postać prezydenta Johna F. Kennedy’ego w telewizyjnym dramacie biograficznym NBC "Kobieta o imieniu Jackie" ("A Woman Named Jackie", 1991) z Romą Downey w roli tytułowej. W 1994 roku pojawił się w produkcji "Scarlett", ekranizacji powieści Alexandry Ripley, będącej sequelem do słynnego dzieła Margaret Mitchell "Przeminęło z wiatrem", jako Ashley Wilkes. Prawdziwą sławę zawdzięcza roli pastora Erica Camdena w serialu CBS "Siódme niebo" ("7th Heaven", 1996-2007). W serialu TNT "Wrogie niebo" ("Falling Skies", 2013) zagrał prezydenta Benjamina Hathawaya.
Życie prywatne.
21 kwietnia 1985 ożenił się z aktorką Faye Grant, jednak 7 maja 2012 doszło do separacji. Mają córkę Kate (ur. 1989). 23 stycznia 2015 rozwiedli się.
Jest praktykującym członkiem Kościoła Episkopalnego w USA, praktykuje także medytację transcendentalną.
7 października 2014 Collins stał się przedmiotem dochodzenia karnego w Nowym Jorku na podstawie skargi, że molestował kilka nieletnich dziewcząt w 1970 Po opublikowaniu zapisu audio, do którego dotarł serwis TMZ, Stephen Collins przyznał się do molestowania dzieci. Taśma została nagrana podczas sesji terapeutycznej, w której uczestniczył wraz z żoną Faye Grant. To właśnie ona zarejestrowała wypowiedzi aktora i zdecydowała się je upublicznić. W grudniu 2014 w wywiadzie dla magazynu „People” Collins przyznał się do swojego „niewłaściwego zachowania o charakterze seksualnym z trzema nieletnimi kobietami” w 1973, 1982 i 1994.

</doc>
<doc id="1131917" url="https://pl.wikipedia.org/wiki?curid=1131917" title="Jednostajny rozkład prawdopodobieństwa">
Jednostajny rozkład prawdopodobieństwa



</doc>
<doc id="1131920" url="https://pl.wikipedia.org/wiki?curid=1131920" title="Rozkład jednostajny">
Rozkład jednostajny

Rozkład jednostajny (zwany też jednorodnym, równomiernym) – rozkład prawdopodobieństwa, w którym funkcja rozkładu jest stała w całym nośniku rozkładu.
Wydziela się dwa jego przypadki szczególne:

</doc>
<doc id="1131932" url="https://pl.wikipedia.org/wiki?curid=1131932" title="Międzynarodowy Dzień Mężczyzn">
Międzynarodowy Dzień Mężczyzn

Międzynarodowy Dzień Mężczyzn ( – IMD) – dzień obchodzony jest 19 listopada w ponad 80 państwach (stan na 2021 rok). Tradycja obchodzenia tego dnia została zapoczątkowana w 1999 w Trynidadzie i Tobago.
Dzień ten jest poświęcony promowaniu wartości, jaką mężczyźni wnoszą do świata, i podkreślaniu pozytywnych wzorców do naśladowania. Międzynarodowy Dzień Mężczyzn służy także zwracaniu uwagi na problemy takie, jak występujące u mężczyzn zaburzenia psychiczne i rosnąca liczba samobójstw. W tym kontekście bywa również wzmiankowana walka z tak zwaną „toksyczną męskością” poprzez promowanie zdrowych wzorców zachowań mężczyzn. Ma także służyć między innymi poprawie relacji między płciami oraz promowaniu równości płci zarówno dla mężczyzn, jak i kobiet.
Zobacz też.
Inne święta poświęcone mężczyznom:

</doc>
<doc id="1131938" url="https://pl.wikipedia.org/wiki?curid=1131938" title="Górnośląskie Centrum Edukacyjne">
Górnośląskie Centrum Edukacyjne

Górnośląskie Centrum Edukacyjne im. Marii Skłodowskiej-Curie – placówka edukacyjna prowadzona przez miasto Gliwice.
Informacje ogólne.
Górnośląskie Centrum Edukacyjne utworzono w dniu 1 stycznia 1996 roku w wyniku połączenia Zespołu Szkół Chemiczno-Mechanicznych i Centrum Kształcenia Ustawicznego.

</doc>
<doc id="1131940" url="https://pl.wikipedia.org/wiki?curid=1131940" title="Baia de Aramă">
Baia de Aramă

Baia de Aramă – miasto w Rumunii, w okręgu Mehedinți. Według danych na rok 2002 liczy 5724 mieszkańców.

</doc>
<doc id="1131949" url="https://pl.wikipedia.org/wiki?curid=1131949" title="Matteo Darmian">
Matteo Darmian

Matteo Darmian (ur. 2 grudnia 1989 w Legnano) – włoski piłkarz występujący na pozycji prawego obrońcy w Interze Mediolan, reprezentant Włoch. Uczestnik Mistrzostw Świata 2014 i Mistrzostw Europy 2016.
Kariera klubowa.
Matteo Darmian jest wychowankiem AC Milan. Trenował w Primaverze tego klubu, jednak od sezonu 2006/2007 włączony był do kadry pierwszego zespołu. W ekipie "Rossonerich" Darmian zadebiutował 28 listopada 2006 roku w wygranym 2:1 meczu Pucharu Włoch przeciwko Brescii zmieniając w drugiej połowie Kachę Kaladze. W Serie A po raz pierwszy wystąpił 19 maja 2007 roku, kiedy to wszedł na boisko za Giuseppe Favalliego w spotkaniu z Udinese Calcio. W sezonie 2007/2008 włoski zawodnik zaliczył tylko jeden występ w rozgrywkach Pucharu Włoch. W sezonie 2008/2009 Darmian rozegrał trzy mecze w Serie A, pojawiał się na boisku w końcówkach wygranych spotkań z Udinese Calcio (5:1), S.S. Lazio (3:0) oraz Torino FC (5:1).
17 lipca 2009 roku Darmian został wypożyczony do Padovy, dla której do końca sezonu rozegrał 20 meczów (17 w podstawowym składzie) i strzelił 1 gola. Po zakończeniu rozgrywek piłkarz powrócił do Milanu, jednak 12 lipca na zasadzie współwłasności odszedł do US Palermo. W 2011 roku został wypożyczony do Torino FC.
11 lipca 2015 r. Torino FC oficjalnie potwierdziło transfer Darmiana do Manchesteru United. Zawodnik podpisał kontrakt łączący go z klubem do czerwca 2019 roku z opcją przedłużenia go o kolejny rok. W Premier League zadebiutował 8 sierpnia 2015 r. w meczu pierwszej kolejki sezonu przeciwko Tottenhamowi Hotspur wygranym przez Manchester United 1:0, w 80 minucie spotkania został zmieniony przez Antonio Valencię. Włoch szybko zaskarbił sobie sympatię kibiców z Old Trafford, co zaowocowało już w pierwszym miesiącu kariery nagrodą dla najlepszego Piłkarza Miesiąca. Swoją pierwszą bramkę dla klubu strzelił 20 kwietnia 2016 r. w wygranym 2:0 meczu z Crystal Palace, w tym samym meczu zaliczył również asystę.
2 września 2019 roku został zawodnikiem Parmy
Kariera reprezentacyjna.
Darmian ma za sobą występy w młodzieżowych reprezentacjach Włoch. Grał w drużynach do lat 17 i 18, 19 i 20, a obecnie jest członkiem zespołu do lat 21. W juniorskich reprezentacjach wychowanek Milan rozegrał już łącznie ponad 30 pojedynków. Wywalczył między innymi srebrny medal Mistrzostw Europy U-19 2008, uczestniczył także w Igrzyskach Śródziemnomorskich 2009. W seniorskiej reprezentacji Włoch zadebiutował 31 maja 2014 r. w zremisowanym 0:0 meczu przeciwko reprezentacji Irlandii.

</doc>
<doc id="1131950" url="https://pl.wikipedia.org/wiki?curid=1131950" title="Snark (Half-Life)">
Snark (Half-Life)



</doc>
<doc id="1131952" url="https://pl.wikipedia.org/wiki?curid=1131952" title="David Krumholtz">
David Krumholtz

David Krumholtz (ur. 15 maja 1978 w Nowym Jorku) – amerykański aktor telewizyjny, producent filmowy i scenarzysta, najlepiej znany jako Charlie Eppes z serialu CBS "Wzór".
Życiorys.
Wczesne lata.
Urodził się w nowojorskiej Queens w rodzinie wyznania mojżeszowego, która żyła na skraju ubóstwa jako syn Judy i Michaela Krumholtz. Jego dziadkowie ze strony ojca wyemigrowali z Polski. Jego matka przeprowadziła się do Stanów Zjednoczonych z Węgier w 1956. Miał starszą siostrę Dawn (ur. 1972). Uczęszczał do Stephen A. Halsey Junior High School w Forest Hills w Queens. Ukończył studia na Uniwersytecie Nowojorskim.
Kariera.
W wieku 13 lat rozpoczął swoją karierę na Broadwayu jako młody Charlie w sztuce "Conversations with My Father" (1992) u boku Judda Hirscha, Tony’ego Shalhouba i Jasona Biggsa. Rok potem trafił na ekran w komedii Barry’ego Sonnenfelda "Rodzina Addamsów 2" ("Addams Family Values", 1993) z Anjelicą Huston, Raúlem Julią i Christiną Ricci. Za rolę Barry’ego Cormana w komedii "Mikey i ja" ("Life with Mikey", 1993) z udziałem Michaela J. Foxa, Nathana Lane i Cyndi Lauper nominowany był do Young Artist Award. Stał się rozpoznawalny przez dzieci jako sarkastyczny elf Bernard z komedii familijnej fantasy "Śnięty Mikołaj" ("The Santa Clause", 1994) i sequelu "Śnięty Mikołaj 2" ("The Santa Clause 2", 2002) z Timem Allenem.
Wystąpił jako David Richardson w sitcomie Fox "Monty" (1994) z Henrym Winklerem. W latach 2005–2010 grał postać Charlesa Edwarda Eppesa w serialu CBS "Wzór" ("Numb3rs").
Życie prywatne.
Krumholtz przyjaźni się z innym aktorem, Jasonem Segelem. W 2007 zamieszkał w Los Angeles. W czerwcu 2008 związał się z Vanessą Britting, którą poślubił 22 maja 2010 w nowojorskim The Plaza Hotel. Mają córkę Pemmę Mae i syna Jonasa. 

</doc>
<doc id="1131954" url="https://pl.wikipedia.org/wiki?curid=1131954" title="Stary Kraków (grodzisko)">
Stary Kraków (grodzisko)

Stary Kraków (grodzisko) – grodzisko leży w oddaleniu 1,35 km na zachód od skraju zabudowań wsi Stary Kraków, 1,2 km na zachód od drogi Stary Kraków – Kanin i 0,5 km na południe od rzeki Wieprzy. Jest to obiekt z epoki brązu przyporządkowany do ludności kultury łużyckiej, wtórnie zasiedlony przez Słowian w okresie wczesnego i późnego średniowiecza.
Opis grodziska.
Jest to grodzisko wyżynne, cyplowe z płaskim majdanem i wałem poprzecznym zamykającym dostęp od strony południowej, usytuowane na wzniesieniu o stromych zboczach, otoczonym z trzech stron podmokłymi łąkami. Do wysokiego wału o stromych stokach przylega od zewnątrz zagłębienie – fosa. W części północnej znajduje się nieznaczna fałda ziemna (wał?) oddzielająca majdan od językowatego, dość stromego zakończenia wzniesienia.
Wymiary grodziska.
Podstawa grodziska łącznie z fosą – 166 × 208 m, powierzchnia majdanu – 126 × 190 m, wysokość grodziska w stosunku do otaczających łąk – do 15 m, wysokość wału w stosunku do dna fosy – do 5,0 m, wysokość wału w stosunku do powierzchni majdanu – do 5,0 m.

</doc>
<doc id="1131956" url="https://pl.wikipedia.org/wiki?curid=1131956" title="Ron Henley">
Ron Henley

Ron Henley, właśc. Ronald Watson Henley (ur. 5 grudnia 1956 w Houston) – amerykański szachista, arcymistrz od 1982 roku.
Kariera szachowa.
Pierwsze sukcesy zaczął odnosić w drugiej połowie lat 70. W latach 1978, 1980 i 1981 trzykrotnie reprezentował Stany Zjednoczone na drużynowych młodzieżowych mistrzostwach świata (zawodników do 26. roku życia). W 1981 zwyciężył (wraz z Peterem Szilagyi) w Budapeszcie oraz w podzielił I miejsce w otwartym turnieju w Biel (wraz z m.in. Eduardem Meduną), natomiast w 1982 podzielił I miejsce (wraz z Walterem Browne, wyprzedzając m.in. Murraya Chandlera, Larry'ego Christiansena, Giennadija Sosonkę, Vlastimila Horta, Anthony'ego Milesa i Zoltana Ribliego) w jednym z najliczniej obsadzonych (26 uczestników) kołowych turniejów w historii szachów, rozegranym w indonezyjskich miastach Surakarta i Denpasar. W 1983 podzielił II miejsce w Tbilisi (wraz z Lembitem Ollem i Elizbarem Ubiławą, za Wiktorem Gawikowem) oraz podzielił III miejsce w Nowym Jorku (wraz z Siergiejem Kudrinem i Robertem Byrne'em, za Erikiem Lobronem i Igorem Iwanowem). Od roku 1998 nie występuje w turniejach klasyfikowanych przez Międzynarodową Federację Szachową.
Najwyższy ranking w karierze osiągnął 1 lipca 1982, z wynikiem 2525 punktów dzielił wówczas 53-55. miejsce na światowej liście FIDE, jednocześnie zajmując 6. miejsce wśród szachistów Stanów Zjednoczonych.
Wybrane publikacje.
Jest autorem kilku książek o tematyce szachowej, przede wszystkim poświęconych debiutom, m.in.:

</doc>
<doc id="1131957" url="https://pl.wikipedia.org/wiki?curid=1131957" title="As I Am">
As I Am

As I Am – trzeci album studyjny wydany przez amerykańską wokalistkę Alicię Keys dnia 9 listopada 2007 w Niemczech nakładem wytwórni Sony Music. Wydawnictwo zadebiutowało na szczycie notowania "Billboard 200" sprzedając się w nakładzie 742 000 egzemplarzy w pierwszym tygodniu od debiutu.
Informacje o albumie.
Prace nad albumem Keys rozpoczęła pod koniec roku 2005, jednak to rok później wokalistka poświęciła się produkcji muzyki na krążek. Artystka po raz pierwszy wspomniała o wydawnictwie w wywiadzie udzielonym stacji "E! News" dnia 26 czerwca 2007 przed galą rozdania nagród BET Awards. Na ceremonii 2007 MTV Video Music Awards potwierdziła, iż zakończyła sesję nagraniową podsumowując muzykę zawartą na krążku słowami „wszystko do siebie niesamowicie pasuje. Jestem zakochana w tym albumie. Jest bardzo świeży i nowy”.
By promować "As I Am", stacja muzyczna MTV przygotowała specjalne spoty reklamowe, które emitowane były tydzień po premierze wydawnictwa. Dnia 6 listopada 2007, tydzień przed amerykańską premierą albumu, cały materiał zawarty na krążku został udostępniony za pośrednictwem oficjalnej witryny internetowej MTV, zaś od dnia 12 listopada 2007 Alicia Keys uznana została za artystkę tygodnia. Stacja zatrudniła również reżysera, Evan Silver który stworzył dziewięć humorystycznych spotów, w których występowała wokalistka oraz John Mayer, jeden z producentów albumu.
Limitowana wersja wydawnictwa zawarta na płytach winylowych dostępna była za pośrednictwem United Record Pressing. Album składał się z czternastu piosenek zawartych na dwóch płytach winylowych, po siedem nagrań na każdej.
Album zyskał na sukcesie. "As I Am" umieszczony został na miejscu trzydzistym szóstym zestawienia Top 50 najlepszych albumów roku 2007 według magazynu "Rolling Stone". Utwór „Teenage Love Affair” znalazł się na pozycji dwudziestej trzeciej notowania Top 100 najlepszych kompozycji roku 2007 stworzonej przez ten sam magazyn. Piosenka „No One” promująca wydawnictwo zyskała również dwie nagrody Grammy w roku 2008 w kategoriach najlepsza piosenka R&amp;B oraz najlepszy występ wokalny artystki R&amp;B. Rok później Keys zyskała dwunastą w karierze statuetkę Grammy, w kategorii najlepszy występ wokalny artystki R&amp;B za utwór „Superwoman”. "As I Am" zdobył również w roku 2008 nagrodę NAACP Image Awards w kategorii Outstanding Album, zaś singel „Like You'll Never See Me Again” w kategoriach Outstanding Song oraz Outstanding Music Video. W roku 2009 utwór „Superwoman” był nominowany w kategoriach Outstanding Song i Outstanding Music Video. W roku 2008 album zyskał również dwie nagrody American Music Awards w kategoriach ulubiony album pop/rock oraz ulubiony album R&amp;B/soul. W tym samym roku wydawnictwo zyskało nominację do nagrody MTV Europe Music Awards w kategorii najlepszy album oraz znalazł się na pozycji trzydzistej trzeciej zestawienia najlepszych albumów ostatnich 25 lat stworzonej przez magazyn "Entertainment Weekly".
Recenzje.
"As I Am" generalnie zyskał pozytywne recenzje od profesjonalnych krytyków muzycznych, zdobywając 66 punktów na 100 możliwych przyznanych przez witrynę internetową Metacritic, która gromadzi profesjonalne opinie. Magazyn "Spin" przyznał albumowi cztery na pięć gwiazdek dostrzegając mniejszy wkład liryczny Keys w utwory na krążku uznając to za pozytywną odmianę. "Blender" wystawił wydawnictwu podobną ocenę, uzasadniając ją słowami „w wieku 27 lat ta wokalistka dokładnie nauczyła się klasycznego soulu: „Teenage Love Affair” zawiera błysk największych hitów wytwórni Motown, zaś „Where Do We Go From Here” zbudowany został na podstawie soulu rodem z Memphis, który ukazuje prawdziwy smutek znajdujący się w sercu”. Recenzent tego samego magazynu stwierdził również, iż „dwa poprzednie albumy artystki ukazały jej dobrą umiejętność odbudowy starych struktur muzycznych. "As I Am" prezentuje poziom zaawansowany poprzez ukazanie eksperymentalnej strony Keys”. Mark Edward Nero, recenzent portalu "About.com" przyznał krążkowi cztery i pół na pięć możliwych gwiazdek chwaląc Keys za odpowiedni dobór muzyczny oraz dojrzałość liryczną. Robert Christgau, krytyk magazynu "Rolling Stone", który przydzielił albumowi trzy na pięć gwiazdek doszedł do wniosku, że na albumie dominuje nastrój „pełen soulu oraz kompozycje o stosunkowo szybkim tempie”. Magazyn "Slant" przyznał "As I Am" cztery na pięć możliwych gwiazdek, uzasadniając swą opinię słowami „W przeciwieństwie do Lauryn Hill, Keys była w stanie udźwignąć zamieszanie, które się wokół niej wytworzyło dalej tworząc wyśmienite utwory nie łamiąc się pod naciskiem wysokich oczekiwań stawianych wobec niej”. W entzujastycznej recenzji wystawionej przez Gregory’ego Stephena Tate’a, recenzenta "The Village Voice" artystka została pochwalona za umiejętne posiłkowanie się na soulu z okresu jego świetności stwierdzając, iż "As I Am" to „kawał dobrej roboty”.
Lista utworów.
"The Super Edition".
Dnia 10 listopada 2008 na rynkach muzycznych ukazała się reedycja albumu wydana pod nazwą "As I Am: The Super Edition". Dwupłytowe wydawnictwo wzbogacone zostało o trzy premierowe utwory dodane do standardowej listy utworów krążka oraz dodatkową płytę, na której znalazło się pięć występów zarejestrowanych w The Coronet, w Londynie. Reedycję promował singel „Another Way to Die”, który stał się przewodnim motywem filmu 007 Quantum of Solace wydanego w roku 2008.
Produkcja.
Osoby, które produkowały oraz współprodukowały krążek "As I Am":

</doc>
<doc id="1131959" url="https://pl.wikipedia.org/wiki?curid=1131959" title="Kuch Naa Kaho">
Kuch Naa Kaho

Kuch Naa Kaho (hindi कुछ ना कहो, urdu کچھ نہ کہو, tłumaczenie: "Nie mów nic", inne tytuły: angielski "Don't Say a Word", niemiecki "Erzaehl mir nichts von Liebe" i "Kuch Na Kaho") to bollywoodzki dramat miłosny, wyreżyserowany w 2003 roku przez Rohan Sippy. W rolach głównych Aishwarya Rai i Abhishek Bachchan, którzy w życiu od wiosny 2007 są małżeństwem.
Piosenki.
"Kuch Naa Kaho" – Sadhana Sargam, Shaan
"Tumhe Aaj Maine Jo Dekha" – Shankar Mahadevan, Sujata Bhattacharya
"Baat Meri Suniye To Zara" – Mahalaxmi, Shankar Mahadevan
"Kehti Hai Yeh Hawa" – Richa Sharma
"ABBG:Mahalaxmi" – Udit Narayan
"Achchi Lagti Ho" – Kavita Krishnamurti, Udit Narayan

</doc>
<doc id="1131961" url="https://pl.wikipedia.org/wiki?curid=1131961" title="Trofeum TIM">
Trofeum TIM

Trofeum TIM "(Trofeo TIM)" - coroczny turniej piłkarski we Włoszech, rozgrywany przed rozpoczęciem sezonu począwszy od 2001 roku. Biorą w nim udział trzy najbardziej utytułowane włoskie zespoły: Juventus F.C., A.C. Milan i Inter Mediolan.
Turniej sponsorowany jest przez Telecom Italia Mobile, włoskiego operatora telefonii komórkowej.
System rozgrywek.
Mecze trwają po 45 minut. W przypadku remisu przeprowadzana jest seria rzutów karnych. Zwycięzca pierwszego meczu gra w trzecim spotkaniu, przegrany w drugim. W turnieju zwycięża drużyna, która zdobędzie najwięcej punktów.
Punkty przyznawane są w następujący sposób:
Podsumowanie.
Najwięcej zwycięstw osiągnął Inter Mediolan (8), następnie A.C. Milan (4), a Juventus F.C. wygrał tylko raz.

</doc>
<doc id="1131963" url="https://pl.wikipedia.org/wiki?curid=1131963" title="Adam Krupa (polityk)">
Adam Krupa (polityk)

Adam Krupa (ur. 1 września 1954 w Nowej Wsi) – polski polityk, samorządowiec, poseł na Sejm VI kadencji, w latach 2006–2007 i od 2014 burmistrz Głubczyc.
Życiorys.
Ukończył studia na Wydziale Elektrycznym Wyższej Szkoły Inżynierskiej w Opolu, uzyskując tytuł zawodowy inżyniera elektryka. W latach 2002–2006 sprawował funkcję zastępcy burmistrza miasta i gminy Głubczyce. W wyborach samorządowych w 2006 wybrany na burmistrza w I turze.
W wyborach parlamentarnych w 2007 uzyskał mandat posła na Sejm VI kadencji z listy Platformy Obywatelskiej. Startował w okręgu opolskim, uzyskując 8122 głosy. Był działaczem Stronnictwa Demokratycznego. Dwa lata po wyborach opuścił SD i przystąpił do PO. W wyborach w 2011 bezskutecznie ubiegał się o reelekcję. W 2012 objął stanowisko wicedyrektora oddziału terenowego Agencji Nieruchomości Rolnych w Opolu. W 2014 i 2018 ponownie w I turze uzyskiwał wybór na urząd burmistrza w Głubczycach.

</doc>
<doc id="1131971" url="https://pl.wikipedia.org/wiki?curid=1131971" title="Talasemie">
Talasemie



</doc>
<doc id="1131972" url="https://pl.wikipedia.org/wiki?curid=1131972" title="Aleksandr Switow">
Aleksandr Switow

Aleksandr Nikołajewicz Switow (ros. Александр Николаевич Свитов; ur. 3 listopada 1982 w Omsku) – rosyjski hokeista, reprezentant Rosji, olimpijczyk.
Kariera.
Wychowanek Awangarda Omsk. Od 2010 zawodnik Saławatu Jułajew Ufa. Od czerwca 2013 zawodnik Ak Barsu Kazań, związany trzyletnim kontraktem. W czerwcu 2019 przeszedł do Łokomotiwu Jarosław. W listopadzie 2020 ogłosił zakończenie kariery.
Uczestniczył w turniejach mistrzostw świata w 2012, 2013 oraz zimowych igrzysk olimpijskich 2014.

</doc>
<doc id="1131974" url="https://pl.wikipedia.org/wiki?curid=1131974" title="Strumieniówka">
Strumieniówka

Strumieniówka ("Locustella fluviatilis") – gatunek niewielkiego ptaka wędrownego z rodziny świerszczaków (Locustellidae). Nie jest zagrożony.
Systematyka.
Strumieniówka jest blisko spokrewniona z brzęczką. Ptaki z rodziny świerszczaków były wcześniej zaliczane do pokrzewkowatych (Sylviidae). Nie wyróżnia się podgatunków.
Etymologia.
Epitet gatunkowy "fluviatilis" pochodzi od łacińskiego słowa "fluvius" – rzeka, zaś nazwa rodzajowa "Locustella" od łacińskiej nazwy szarańczy ("locusta").
Występowanie.
Strumieniówka zamieszkiwała pierwotnie środkowo-wschodnią i wschodnią Europę po Ural, oraz zachodnią Syberię. Północna granica sięga południowej Szwecji i południowej Finlandii, a południowa obszarów na północ od Morza Czarnego. W XX wieku odnotowano ekspansję na zachód i północny zachód, obecnie najdalej wysunięte na zachód stanowisko znajduje się w niemieckiej Hesji (północno-zachodnie Hessen). Przyloty w maju i odloty od sierpnia do września. Prowadzi wędrówki na duże odległości. Zimuje w południowej i wschodniej Afryce.
W Polsce rozpowszechniony na całym niżu, średnio liczny ptak lęgowy. W latach 2013–2018 liczebność strumieniówki szacowano na 32–51 tysięcy par lęgowych. Liczniej występuje na północnym wschodzie kraju i w dolinach rzecznych oraz na zalesionych obszarach bagiennych (tu, w dolinie Narwi i Biebrzy, notuje się najliczniejsze populacje). W górach areał dochodzi jedynie do 750 m n.p.m. Nieliczny ptak na zachodzie i południu kraju. Rozmieszczenie jest więc nierównomierne i zależy od obecności dogodnych siedlisk. Trudność w ocenie liczebności strumieniówki wynika z tego, że samce z par wyprowadzających potomstwo w okresie lęgowym śpiewają głównie nocami.
Charakterystyka.
Wygląd zewnętrzny.
Ptak o skromnym upierzeniu i wysmukłej sylwetce, wielkości wróbla. Nie występuje dymorfizm płciowy – obie płci ubarwione jednakowo, jedyna nieznaczna różnica to bardziej zielonkawy odcień upierzenia i wyraźniejsza brew u samców. Upierzenie wierzchu gładkie, bez kreskowania. Wierzch ciała, skrzydła i ogon jednolicie oliwkowobrązowe, głowa i grzbiet o szarobrunatnym odcieniu. Spód ciała matowobiały z wyjątkiem oliwkowych boków. Ogon stosunkowo długi i zaokrąglony. Wyjątkowo długie (sięgające prawie do końca ogona) pokrywy podogonowe, jasnobrązowe z białymi końcami piór, układającymi się w półksiężycowaty wzór. Mają charakterystycznie białe czubki piór (co odróżnia ją od innych podobnych gatunków). Podgardle i pierś wyraźnie brązowo plamkowane – rozmyte pionowe paski sięgają górnej części piersi. Sterówki mają różną długość – skrajne są najkrótsze, a środkowe najdłuższe (ogon ma nieco inny kształt niż u trzciniaka). Ogon jest stosunkowo długi i szeroki, a na końcu zaokrąglony. Dziób ciemnobrązowy z jasną nasadą, szydłowaty. Nogi cieliste. Młode podobne do dorosłych – nie mają oliwkowego zabarwienia, a paski na piersiach i podgardlu są słabo widoczne.
Wyglądem przypomina świerszczaka (u którego jednak wierzch jest kreskowany, a na piersi brak plamek) oraz brzęczkę (ale brzęczka ma bardziej brązowy wierzch i mniej wyraźne plamkowanie na piersi). Od podobnego trzcinniczka ma ciemniej brązowy wierzch ciała i brązowawą pierś. Często z nim mylona. Częściej słyszana niż widywana.
Masa ciała.
ok. 16–18 g
Głos.
Wabi szorstkimi, pojedynczymi, wznoszącymi się sylabami „czik” lub „crr”, alarmuje „dżi-giri-girit”. Śpiew to potok szybkich, rytmicznie powtarzanych, dobrze rozróżnialnych zgłosek, brzmiących jak „ciz-ciz-ciz-...”. Strofy mogą być długie lub też krótsze. Przypomina szybkie strzyżenie nożyczkami, szybkiego piłowania lub odgłos szybko pracującej maszyny do szycia. Zawołanie „drr drr” ma charakter ostrzegawczy, a przy zaskoczeniu krótkie „czek”. W czasie wykonywania pieśni godowej siedzi zwykle wysoko na gałązce krzewu lub drzewa, wyżej niż inne ptaki z rodzaju "Locustella", zwykle na wysokości 2–5 m, w nocy niżej niż w dzień. Kiedy samiec śpiewa, porusza się jedynie jego wibrujące gardło, więc w tym bezruchu trudno go zauważyć. Odgłos jest głośny – roznosi się nie tylko w dzień, ale i w nocy aż do rozpoczęcia wysiadywania jaj. Świergot nie trwa jednak tak długo jak w wykonaniu świerszczaka i jego tempo jest znacznie wolniejsze, nie ma też treli. Poza okresem lęgowym rzadko się odzywa. Gdy piosenka się kończy, samiec zlatuje na ziemię i znika w gęstej roślinności.
Zachowanie.
Skryta w leśnych zaroślach, łatwa do wykrycia jedynie po śpiewie. Lata niechętnie, zwykle przebywa w gęstym podszycie, chodząc pieszo. W razie zaniepokojenia nie odlatuje, ale ukrywa się w gęstwinie krzewów i zielnej roślinności. Rusza się tam z dużą zwinnością, co z daleka przypomina zachowanie myszy, a nie ptaka.
Środowisko.
Zasiedla najczęściej gęsto porośnięte tereny wzdłuż rzek i strumieni z dużą ilością leśnej roślinności zielnej i krzewiastej, która musi z jednej strony zapewniać ukrycie, a z drugiej wystarczającą ilość miejsca do poruszania się po ziemi. Spotykana też nad jeziorami i starorzeczami. Ponadto potrzebuje krzewów i drzew jako miejsc do śpiewania. Występuje więc w wilgotnych lasach na nizinach z gęstym podszytem: olsach i łęgach topolowych, wierzbowych i olszowych, w wikliniskach ze starszymi drzewami, a także na zalesionych mokradłach, łąkach, terenach ruderalnych, rozległych trzcinowiskach, torfowiskach, innych terenach nadrzecznych oraz mokrych zadrzewieniach typu parkowego. Niekiedy zamieszkuje też zadrzewienia śródpolne nad strumieniami czy rowami. Ważne jest dla niej, by schronić się w zaroślach przed spojrzeniem drapieżników od góry oraz by na ziemi było dostatecznie dużo miejsca do poruszania.
Pożywienie.
Różne stawonogi, jak owady i ich larwy, oraz ślimaki.
Lęgi.
Wyprowadza jeden lęg w roku (czasem dwa), w maju, zaraz po przylocie na miejsca lęgowe. Okres lęgowy trwa do lipca. Terytoria gniazdowe strumieniówek nie są duże – sięgają zwykle tylko 50 m od gniazda. Strumieniówki wykładają je miękką trawą, a czasem i włosiem.
Gniazdo.
Na ziemi lub w kępie traw tuż nad nią (do 30 cm), zwykle niedaleko krzewu pod osłoną roślinności. Najprawdopodobniej budowane tylko przez samicę. Niezbyt starannie zbudowana czarka z suchych źdźbeł traw, turzyc, liści drzew i mchu.
Jaja i wysiadywanie.
Samica na początku czerwca składa 5–7 białawych jaj z gęstym rdzawym plamkowaniem, które następnie sama wysiaduje przez ok. 11–12 dni.
Pisklęta.
Po wykluciu się młodych samiec włącza się do opieki nad nimi. Oboje rodzice przynoszą im do zjedzenia owady i inne bezkręgowce. Pisklęta, gniazdowniki, opuszczają gniazdo po 11–12 dniach, choć poza nim są jeszcze dość mało samodzielne. Jednak rodzice dokarmiają je jeszcze przez ok. 2 tygodnie. Zanim nauczą się latać, ukrywają się w gęstwinie i przywołują rodziców nieustannym pogwizdywaniem. Potrzeba ingerencji dorosłych ptaków w dokończenie wychowywania młodych sprawia, że często wyprowadzają tylko jeden lęg, a nie 2 jak ma to miejsce u świerszczaka.
Status i ochrona.
Międzynarodowa Unia Ochrony Przyrody (IUCN) uznaje strumieniówkę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, mieści się w przedziale 5–14 milionów dorosłych osobników. Globalny trend liczebności populacji uznawany jest za spadkowy.
Na terenie Polski strumieniówka jest objęta ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC).

</doc>
<doc id="1131983" url="https://pl.wikipedia.org/wiki?curid=1131983" title="Więzadło kruczo-obojczykowe">
Więzadło kruczo-obojczykowe

Więzadło kruczo-obojczykowe (łac. "ligamentum coracoclaviculare") – jest to więzadło wzmacniające staw barkowo-obojczykowy. Łączy wyrostek kruczy łopatki z dolną powierzchnią obojczyka przy jego końcu barkowym, a dokładnie z kresą czworoboczną i guzkiem stożkowatym. Więzadło to składa się z dwu pasm: przednio-bocznego, zwanego więzadłem czworobocznym ("ligamentum trapezoideum") i tylno-przyśrodkowego, zwanego więzadłem stożkowatym ("ligamentum conoideum"). Między więzadłem czworobocznym a stożkowatym znajduje się kaletka stawowa ("bursa ligamenti coracoclavicularis"). Od przodu więzadło pokryte jest przez mięsień naramienny ("musculus deltoideus"), zaś od tyłu przez mięsień czworoboczny ("musculus trapezius").

</doc>
<doc id="1131986" url="https://pl.wikipedia.org/wiki?curid=1131986" title="Isaccea">
Isaccea

Isaccea – miasto w Rumunii, w okręgu Tulcza, na granicy z Ukrainą. 
W przeszłości, od 46 roku n.e. mieścił się tu rzymski gród "Noviodunum". Był jednym z rzymskich grodów ("castrum") w prowincji Mezja, następnie Mezja Dolna. Został zniszczony w III wieku w czasie ekspansji plemion Gotów i Herulów, następnie odbudowany w czasach panowania cesarza Konstantyna Wielkiego. W latach 434-441 pod władaniem Hunów, następnie w granicach Cesarstwa Bizantyńskiego.
Na początku VII wieku, wskutek podbojów Awarowie i wędrówek Słowian, pod panowaniem bułgarskim. 
Nazwa miasta zniknęła z zapisów historycznych na trzy wieki. W X wieku pojawia się ponownie jako miasto bizantyńskie, wkrótce stanowiło przedmiot podboju m.in. Chanatu Krymskiego, Połowców, Wołochów, Złotej Ordy - naprzemiennie z panowaniem bizantyńskim. 
W kolejnych wiekach, po upadku Bizancjum, podporządkowane Imperium Osmańskiemu. Spełniając funkcję grodu granicznego, ponownie stało się przedmiotem najazdów i walk, m.in. z Kozakami i państwami mołdawskimi, a następnie Rosją. Wskutek wojny rosyjsko-tureckiej (1877–1878) miasto weszło w skład nowo utworzonego Królestwa Rumunii.

</doc>
<doc id="1131990" url="https://pl.wikipedia.org/wiki?curid=1131990" title="Stanisław Rakoczy (ur. 1958)">
Stanisław Rakoczy (ur. 1958)

Stanisław Rakoczy (ur. 13 października 1958 w Biadaczu) – polski polityk i samorządowiec, w latach 2007–2011 poseł na Sejm Rzeczypospolitej Polskiej, w latach 2011–2015 podsekretarz stanu w Ministerstwie Spraw Wewnętrznych.
Życiorys.
Ukończył studia na Akademii Rolniczej we Wrocławiu oraz podyplomowe studia w zakresie kierowania i zarządzania w administracji rządowej i samorządowej. Od 1982 do 1989 pełnił funkcję kierownika wydziału komitetu wojewódzkiego Zjednoczonego Stronnictwa Ludowego. W okresie 1990–1992 uczył biologii, chemii i fizyki w szkole podstawowej w Biadaczu.
W III RP działacz Polskiego Stronnictwa Ludowego, w latach 2004–2021 był prezesem zarządu wojewódzkiego PSL w województwie opolskim. W 2015 został skarbnikiem partii, a w 2022 powołany na krajowego rzecznika dyscyplinarnego PSL.
W latach 1994–1998 był przewodniczącym rady miejskiej w Kluczborku, zaś w latach 1999–2006 sprawował funkcję starosty powiatu kluczborskiego. W 2004 zasiadł w Komitecie Regionów UE. W wyborach samorządowych w 2006 uzyskał mandat radnego powiatu kluczborskiego, z której to funkcji zrezygnował, obejmując stanowisko wicemarszałka województwa opolskiego, odpowiedzialnego za kulturę, edukację i sprawy społeczne. Kandydował bez powodzenia do Sejmu w 1997, 2001 i 2005. W wyborach parlamentarnych w 2007 został wybrany na posła VI kadencji. Startował w okręgu opolskim, uzyskując 7146 głosów. W 2008 zasiadł w Naczelnym Komitecie Wykonawczym PSL. W 2009 bez powodzenia kandydował do Parlamentu Europejskiego, a w 2011 nie uzyskał reelekcji w wyborach krajowych.
28 listopada 2011 został powołany na stanowisko podsekretarza stanu w Ministerstwie Spraw Wewnętrznych. W 2014 ponownie bezskutecznie startował do Europarlamentu. W tym samym roku uzyskał natomiast mandat radnego sejmiku opolskiego. W 2015 ponownie ubiegał się bez powodzenia o mandat poselski z ramienia PSL, a w 2016 został powołany na wicemarszałka w zarządzie województwa opolskiego. W 2018, po kolejnych wyborach samorządowych (w których nie uzyskał reelekcji do sejmiku), został członkiem zarządu województwa. W 2019 po raz kolejny wystartował z listy PSL do Sejmu, nie uzyskując mandatu. W 2020 zakończył pełnienie funkcji członka zarządu województwa.
Odznaczenia.
W 2003 otrzymał Złoty Krzyż Zasługi. W 2015 został odznaczony Odznaką Honorową za Zasługi dla Samorządu Terytorialnego.

</doc>
<doc id="1131993" url="https://pl.wikipedia.org/wiki?curid=1131993" title="Frances de la Tour">
Frances de la Tour

Frances de la Tour (ur. 30 lipca 1944 w Hertfordshire) – brytyjska aktorka teatralna, telewizyjna i filmowa.
Życiorys.
Frances de la Tour urodziła się w Hertfordshire w Anglii. Jej rodzicami byli Moyra (z domu Fessas) i Charles de la Tour (1909–1982). Jest siostrą aktora i scenarzysty Andy’ego de la Tour.
Wykształcenie zdobyła w Drama Centre London oraz London’s Lycée Français. Była dwukrotnie nominowana do nagrody BAFTA w 1982 i 2007. Natomiast w 2006 roku otrzymała nagrodę teatralną Tony.
Była żoną dramaturga Toma Kempinskiego. Ma syna i córkę.

</doc>
<doc id="1131999" url="https://pl.wikipedia.org/wiki?curid=1131999" title="Cavnic">
Cavnic

Cavnic (węg.: "Kapnikbánya"; niem.: "Kapnik") – miasto w Rumunii, w okręgu Marmarosz. Według danych szacunkowych na rok 2002 liczy 5205 mieszkańców. Miasto od 2007 roku zaczyna orientować się na turystykę. Powodem tych zmian było zamknięcie kopalni metali szlachetnych, która już nie przynosiła zysków. W rejonie miasta znajduje się 7 wyciągów narciarskich i trasy narciarstwa alpejskiego o łącznej długości 6 km. Najbliżej położonym dużym miastem jest Baia Mare, oddalone o 26 km na zachód. Znaczna większość mieszkańców jest wyznania prawosławnego. Rumuni stanowią 80.8% populacji, drugą najliczniejszą grupą są Węgrzy – 17.5%, Romowie stanowią około 1% ludności.
Cavnic został założony w 1336 roku i pierwotnie nosił nazwę "Capnic". Miejscowość została zniszczona w 1460 roku przez Imperium osmańskie oraz w 1717 roku przez Tatarów, jednak zostało odbudowane. Pod panowaniem węgierskim oraz w Austro-Węgrzech Cavnic nosił nazwę "Kapnikbánya" i należał do komitatu Szatmár.

</doc>
<doc id="1132003" url="https://pl.wikipedia.org/wiki?curid=1132003" title="Prymachina">
Prymachina

Prymachina () – wielofunkcyjny organiczny związek chemiczny, pochodna 8-aminochinolowa, stosowany w leczeniu malarii.
Mechanizm działania.
Dokładny mechanizm działania prymachiny pozostaje nieznany. Wydaje się, że prymachina może zaburzać działanie ubichinonu jako nośnika elektronów i poprzez to upośledzać funkcjonowanie mitochondriów zarodźców. Innym postulowanym mechanizmem jest tworzenie wewnątrzkomórkowych potencjałów oksydacyjnych przez wysoce reaktywne metabolity prymachiny. 
Prymachina jest skuteczna wobec pozakomórkowych postaci zarodźca owalnego, oraz zarodźca ruchliwego jej działanie na pozostałe formy zarodźców jest słabe. Wykazuje również skuteczność wobec "Pneumocystis jiroveci".
Zastosowanie.
Zgodnie z wytycznymi WHO prymachina powinna być stosowana w następujących wskazaniach:
Prymachina jest stosowana wyłącznie w połączeniu artezunatem lub też z chlorochiną z wyjątkiem profilaktyki pierwotnej. 
Przed podaniem prymachiny konieczne jest oznaczenie stężenia dehydrogenazy glukozo-6-fosforanowej. 
Zastosowania pozarejestracyjne.
Prymachina znajduje się na wzorcowej liście podstawowych leków Światowej Organizacji Zdrowia ("") (2019).
Prymachina nie jest dopuszczona do obrotu w Polsce (2020).
Działania niepożądane.
Prymachina może powodować następujące działania niepożądane: bóle brzucha, leukopenia, methemoglobinemia u pacjentów z niedoborem reduktazy dinukleotydu nikotynoamidoadeninowego ((NADH), niedokrwistość hemolityczna przy niedoborze dehydrogenazy glukozo-6-fosforanowej, nudności, wymioty.

</doc>
<doc id="1132005" url="https://pl.wikipedia.org/wiki?curid=1132005" title="Primaquine">
Primaquine



</doc>
<doc id="1132008" url="https://pl.wikipedia.org/wiki?curid=1132008" title="Powiat Mattersburg">
Powiat Mattersburg

Powiat Mattersburg (niem. "Bezirk Mattersburg") – powiat w Austrii, w kraju związkowym Burgenland, przy granicy austriacko-węgierskiej. Siedziba powiatu znajduje się w mieście Mattersburg.
Geografia.
Zachodnia część powiatu leży w Górach Rosalien (najwyższy szczyt: Schwarzkogel 673 m n.p.m.)
Powiat graniczy: na północy z powiatem Eisenstadt-Umgebung, na północnym zachodzie z powiatem Wiener Neustadt, na zachodzie z powiatem Wiener Neustadt-Land (dwa ostatnie w Dolnej Austrii), na południu z powiatem Oberpullendorf, na wschodzie z węgierskim komitatem Győr-Moson-Sopron.
Podział administracyjny.
Powiat podzielony jest na 19 gmin, w tym jedną gminę miejską "(Stadt)", pięć gmin targowych "(Marktgemeinde)" oraz trzynaście gmin wiejskich "(Gemeinde)". Podana liczba ludności dotyczy stanu na 31 października 2009.
Transport.
Przez powiat przebiega droga ekspresowa S4 (" Mattersburg Schnellstraße"), S31 ("Burgenland Schnellstraße"), drogi krajowe B50 ("Burgenland Straße"), B53 ("Pöttschinger Straße") i linie kolejowe Wiedeń-Sopron i Wiener Neustadt-Sopron.

</doc>
<doc id="1132009" url="https://pl.wikipedia.org/wiki?curid=1132009" title="Țicleni">
Țicleni

 
Țicleni – miasto w Rumunii, w okręgu Gorj. Według danych szacunkowych na rok 2002 liczy 5205 mieszkańców.

</doc>
<doc id="1132011" url="https://pl.wikipedia.org/wiki?curid=1132011" title="Test komplementacji">
Test komplementacji

Test komplementacji – krzyżówka dwóch mutantów mająca na celu sprawdzenie, czy dwie mutacje recesywne dotyczą tego samego genu i czy są położone w pozycji cis lub trans (stąd wynika inna nazwa - test cis trans) na tym samym chromosomie. Jest to działanie niealleliczne. 
Przykładem może być kolor oczu muszek owocowych. 
"W-kolor oczu czerwony(osobnik dziki) Se-kolor oczu sepia"
P: WW Se+Se+ x SeSe W+W+ 
F1:WSe+ SeW+ w rezultacie oczy są czerwone jak u osobnika dzikiego
Innym przykładem może być krzyżowanie różnych szczepów drożdży na podłożu minimalnym, by sprawdzić czy zachodzące mutacje u osobników potomnych są alleliczne czy też nie. Jeśli potomstwo się rozwinie świadczy to o dodatnim wyniku testu komplementacji. Jeśli na podłożu nie widać rozwijających się kolonii potomnych, wynik testu komplementacji jest ujemny.
Dodatni wynik testu komplementacji (otrzymujemy potomstwo o fenotypie dzikim) mówi nam, że do mutacji doszło w różnych loci, a geny są niealleliczne. Ujemny wynik (potomstwo o fenotypie mutanta) świadczy o istnieniu mutacji w tym samym locus (badane geny są alleliczne).

</doc>
<doc id="1132020" url="https://pl.wikipedia.org/wiki?curid=1132020" title="Bitwa pod Carrickfergus">
Bitwa pod Carrickfergus

Bitwa pod Carrickfergus – starcie zbrojne, które miało miejsce dnia 4 listopada 1597 r. w trakcie irlandzkiej wojny dziewięcioletniej (1594–1603). Do bitwy, w której udział brały królewskie wojska Elżbiety I oraz szkockie oddziały klanu MacDonnellów, doszło w prowincji Ulster (hrabstwo Antrim w Irlandii Płn).
Przed bitwą.
W XVI w. północno-wschodni rejon Ulsteru był teatrem licznych działań wojennych. Głównym punktem angielskiej polityki osiedleńczej w roku 1570 stało się miasteczko Carrickfergus. W roku 1580 rejony wokół miasta opanowali Szkoci z klanu MacDonnellów prowadzeni przez Sorleya Boya MacDonnella. Gdy w roku 1594 Hugh O'Neill (2 Earl of Tyrone) zapoczątkował rebelię przeciwko Anglikom, Carrickfergus pozostawał jedyną zdominowaną przez Anglików posiadłością w prowincji. W pierwszych latach wojny MacDonnellowie przyjęli postawę wyczekującą nie opowiadając się po stronie Korony Brytyjskiej w walce z rebeliantami.
W roku 1597 gubernator Carrickfergus Castle John Chichester odniósł kilka sukcesów w walkach z O'Neillem, a następnie poróżnił się z Jamesem MacSorleyem MacDonnellem. Powodem były liczne napady na podległe MacDonnellom ziemie. Szkoci odpowiedzieli wypadami na ziemie gubernatora. Po krótkich rozmowach, obie strony zawarły zawieszenie broni, w wyniku którego Szkoci uzyskali odszkodowanie za zniszczenia wojenne.
Bitwa.
Dnia 4 listopada 1597 r. MacDonnell został wybrany dowódcą armii, która w sile 500 szkockich muszkieterów zbliżyła się nieopatrznie do Carrickfergus Castle. W odpowiedzi Chichester wyruszył na czele 5 kompanii piechoty i nielicznej kawalerii w kierunku armii Szkotów. Do spotkania obu armii doszło około 4 mil od miasta.
W trakcie marszu wyżsi oficerowie zastanawiali się nad dalszą strategią. Pomimo zawieszenia broni postanowiono zaatakować Szkotów. Widząc przygotowujących się do ataku Anglików, Szkoci wycofali się za okoliczne wzgórza. Kawalerzyści angielscy nie zrozumieli jednak dokładnie wydanych im rozkazów, w wyniku czego gubernator na czele niewielkiej liczby żołnierzy został odcięty od sił głównych. W wyniku szkockiego kontrataku angielskie wojska zostały rozdzielone. Gubernator w trakcie walki został ranny w nogę. Szybko jednak dosiadł swojego konia, ponownie prowadząc swoich ludzi przeciwko Szkotom. Atak zakończył się tym razem niepowodzeniem a gubernator padł martwy trafiony kulą w głowę. Inny z oficerów, również trafiony w głowę dostał się do niewoli szkockiej. Po śmierci dowódcy Anglicy zrezygnowali z dalszej walki. W ich szeregach poległo 180 żołnierzy. Bez nadziei na posiłki z Carrickfergus Castle (w garnizonie przebywali głównie chorzy i ranni) Anglicy wycofali się przez Lough Larne w kierunku Island Magnee.
Porażka Anglików spowodowana była w głównej mierze brakiem odpowiedniej ilości prochu strzelniczego, a także nieumiejętnym dowodzeniem.

</doc>
<doc id="1132024" url="https://pl.wikipedia.org/wiki?curid=1132024" title="Lage Raho Munna Bhai">
Lage Raho Munna Bhai

Lage Raho Munna Bhai to komediodramat bollywoodzki wyreżyserowany w 2006 roku przez Rajkumar Hirani, autora "Munnabhai M.B.B.S." poprzedniego filmu o przeżyciach bohatera Munny mafioso mumbajskiego, odgrywanego przez Sanjay Dutta. Tematem filmu jest spotkanie mafioso z duchem Mahatmy i próba zastosowania przez gangstera głoszonych przez Gandhiego zasad Satyagrahy życia w oparciu o regułę niestosowania przemocy (non-violence) i dążenia do prawdy. Zaufaną osobę u boku gangstera gra Arshad Warsi.
Fabuła.
Murliprasad Sharma (Sanjay Dutt), mumbajski gangster zwany Munna Bhai zakochał się w dziewczęcym głosie co rano przez radio witającym Mumbaj. Jego wierny przyjaciel,Circuit (Arshad Warsi) który dotychczas towarzyszył mu w gangsterskich rozgrywkach i w piciu postanawia pomóc Munnie spotkać miłość jego życia. Szansą na to jest wygrana w konkursie radiowym na temat wiedzy o Mahatmie Gandhim zorganizowanym przez Jhanvi (Vidya Balan). Aby zapewnić sobie wygraną Munna porywa profesorów z college'u. Ich odpowiedzi stają się jego odpowiedziami i zakochany gangster może się osobiście spotkać z Jhanvi. Zaciekawiona nim dziewczyna zaprasza go do Domu Drugiej Szansy, gdzie porzuceni przez rodziny staruszkowie chcą wysłuchać jego wykładu o Gandhim. Aby sprostać temu zadaniu Munna dzień i noc spędza w bibliotece czytując jedną za drugą książki o Ojcu Narodu. Ku jego zdumieniu po 3 nocach ślęczenia w świecie idei Gandhiego w bibliotece pojawia się jego duch (Dilip Brakhawalkar). Zgadza się on pomóc Munnie podpowiadając mu podczas wykładu, ale domaga się w zamian od gangstera życia w zgodzie z jego zasadami w prawdzie i bez przemocy...

</doc>
<doc id="1132026" url="https://pl.wikipedia.org/wiki?curid=1132026" title="Tech trance">
Tech trance

Tech-trance, techno-trance – styl elektronicznej muzyki tanecznej (klubowej) łączący elementy techno i trance. Najczęściej jest to połączenie podstawowych elementów muzycznych charakterystycznych dla klasycznego techno z prostymi melodiami trance'owymi (prostszymi niż w czystym trance). Tech-Trance różni się od trance'u tym, że z reguły ma bardziej monotonne brzmienie a od techno odróżnia go to, że jest bardziej melodyjny i posiada breakdown. W tym gatunku budowa utworu oparta jest na zasadach gatunku Trance, Techno ujawnia się poprzez zastosowanie wyrazistych sampli co daje bardzo ciekawy i barwny efekt. Najbardziej znani twórcy tech-trance to Sander van Doorn, Talla 2XLC, Mark Sherry, Marcel Woods, Richard Durand, Randy Katana, John Askew, John O’Callaghan, Catscan, Angell bAss, Same Jones i James Dymond

</doc>
<doc id="1132036" url="https://pl.wikipedia.org/wiki?curid=1132036" title="AS Roma 1993/1994">
AS Roma 1993/1994

Sezon 1993/1994 klubu AS Roma.
Sezon.
Nowym prezydentem został Franco Sensi. Pod wodzą trenera Carlo Mazzone w sezonie 1993/1994 Roma nie osiągnęła większych sukcesów. Najlepszym strzelcem zespołu był nowy nabytek, Argentyńczyk Abel Balbo. "Giallorossi" zakończyli sezon na 7. miejscu w tabeli.

</doc>
<doc id="1132037" url="https://pl.wikipedia.org/wiki?curid=1132037" title="Deficyt ekonomiczny">
Deficyt ekonomiczny

Deficyt ekonomiczny – suma deficytów budżetu państwa, samorządów, jednostek ochrony zdrowia, funduszy celowych i innych jednostek powiększona o wypłaty rekompensat dla emerytów i pracowników sfery budżetowej, a następnie pomniejszona o transfery do drugiego filaru ubezpieczeń społecznych.
Jest to jeden z terminów używanych przez polskie Ministerstwo Finansów do określania deficytu sektora finansów publicznych. Jego celem jest ukazanie ostatecznego wpływu deficytu finansów publicznych na poziom oszczędności w gospodarce. Trudno jest jednak jednoznacznie zdefiniować jego formułę obliczeniową w postaci wzoru.

</doc>
<doc id="1132041" url="https://pl.wikipedia.org/wiki?curid=1132041" title="Żyła nieparzysta krótka">
Żyła nieparzysta krótka

Żyła nieparzysta krótka (łac. "vena hemiazygos") – naczynie żylne, które powstaje z połączenia korzenia zewnętrznego wytwarzanego przez żyłę lędźwiową wstępującą lewą i korzenia wewnętrznego wytwarzanego przez połączenie odchodzące od żyły nerkowej lewej i uchodzi do żyły nieparzystej. 
Nazwa żyła nieparzysta pochodzi z prac Albrechta von Hallera. 
Przebieg.
Żyła nieparzysta krótka rozpoczyna się nad przeponą powstając z połączenia dwóch korzeni – stałego korzenia zewnętrznego wytwarzanego przez żyłę lędźwiową wstępującą lewą i niestałego korzenia wewnętrznego wytwarzanego przez połączenie odchodzące od żyły nerkowe lewej. Żyła nieparzysta krótka biegnie lewostronnie z dołu do góry po przednio-bocznej powierzchni kręgów piersiowych od X do VII kręgu piersiowego, po czym odchyla się na stronę ku tyłowi od aorty, przełyku oraz przewodu piersiowego i pod ostrym kątem dochodzi do żyły nieparzystej. Długość żyły nieparzystej krótkiej jest zmienna.
Zastawki.
Żyła nieparzysta posiada zastawki w 2/3 przypadków.

</doc>
<doc id="1132043" url="https://pl.wikipedia.org/wiki?curid=1132043" title="Faye Grant">
Faye Grant

Faye Grant, właśc. Faye Elizabeth Yoe (ur. 16 lipca 1957 w St. Clair Shores) – amerykańska aktorka telewizyjna.
Życiorys.
Wczesne lata.
Urodziła się w St. Clair Shores w stanie Michigan jako córka policjanta. Jako nastolatka występowała w teatrze. W 1975 ukończyła Lake Shore High School. W wieku osiemnastu lat opuściła rodzinny dom i podróżowała autostopem po Meksyku, Stanach Zjednoczonych i Kanadzie. Podczas pobytu w Meksyku pojawiała się w hiszpańskich reklamach.
Kariera.
Osiedliła się ostatecznie w Los Angeles, gdzie rozpoczęła karierę aktorską w serialu sci-fi ABC "Największy amerykański bohater" ("The Greatest American Hero", 1981-1982) jako Rhonda Blake. Rok później zadebiutowała w dwóch kinowych produkcjach – melodramacie "Lisi ogień rozpalony" ("Foxfire Light", 1982) z Lesliem Nielsenem i filmie familijnym fantasy "Podróżnik z Unknown" ("Voyager from the Unknown", 1982) u boku Jona-Erika Hexuma.
Stała się znana dzięki roli Julie Parrish w telefilmie sci-fi Warner Bros. "V" (1983) z Markiem Singerem, miniserialu NBC "V: Końcowa walka" ("V: The Final Battle", 1984) i serialu Warner Bros./NBC "V" (1984-1985). Pojawiła się także w jednym z odcinków serialu CBS "Siódme niebo" ("7th Heaven", 1996).
Od 2 lipca 1985 do 18 maja 1986 roku występowała na scenie Broadwayu George Gershwin Theatre w musicalu "Deszczowa piosenka" ("Singin' In The Rain"), a za rolę Liny Lamont otrzymała nagrodę Theatre World Award i nominację do nagrody Drama Desk.
Życie prywatne.
21 kwietnia 1985 roku poślubiła aktora Stephena Collinsa. Mają córkę Kate (ur. 1990). Jednak 7 maja 2012 doszło do separacji, a 23 stycznia 2015 rozwiedli się.

</doc>
<doc id="1132049" url="https://pl.wikipedia.org/wiki?curid=1132049" title="Example.com">
Example.com



</doc>
<doc id="1132050" url="https://pl.wikipedia.org/wiki?curid=1132050" title="Example.org">
Example.org



</doc>
<doc id="1132052" url="https://pl.wikipedia.org/wiki?curid=1132052" title="Example.net">
Example.net



</doc>
<doc id="1132054" url="https://pl.wikipedia.org/wiki?curid=1132054" title="Dymitr Szujski">
Dymitr Szujski

Dymitr Iwanowicz Szujski, (ur. około 1560 zm. 27 września 1612 w Gostyninie) – naczelny wojewoda wojsk moskiewskich, brat cara Wasyla IV Szujskiego, krajczy dworu cara Iwana IV Groźnego w latach 1580–1586, wojewoda kargopolski w latach 1586–1587, bojar od 1586. W czasie prześladowania rodziny Szujskich przez cara Borysa Godunowa zesłany w latach 1587–1591. Od 1591 członek Dumy bojarskiej.
Wziął udział w wojnie z chanatem krymskim w latach 1591–1598. W czasie I Dymitriady walczył pod Briańskiem przeciwko oddziałom Dymitra Samozwańca I. W latach 1606–1610 był naczelnym wojewodą przy carze Wasylu IV Szujskim.
W czasie II Dymitriady został pobity przez wojska Dymitra Samozwańca II w dwudniowej bitwie pod Bołochowem (10–11 maja 1608). W czasie wojny polsko-rosyjskiej (1609–1618) jego nieudolność walnie przyczyniła się do klęski wojsk rosyjsko-szwedzkich w bitwie pod Kłuszynem w 1610. Wraz z braćmi Wasylem IV i Iwanem dostał się do polskiej niewoli. 
W 1611 na sejmie w Warszawie złożył wraz z braćmi hołd królowi Polski Zygmuntowi III Wazie i królewiczowi Władysławowi (ówczesnemu carowi Rosji). Więziony wraz z rodziną na zamku w Gostyninie, gdzie zmarł. W 1620 został pochowany w Kaplicy Moskiewskiej, w pobliżu dzisiejszego Pałacu Staszica w Warszawie. W 1635 na prośbę Rosjan jego doczesne szczątki przekazano do Moskwy.

</doc>
<doc id="1132061" url="https://pl.wikipedia.org/wiki?curid=1132061" title="Bazylika Świętego Jakuba w Lewoczy">
Bazylika Świętego Jakuba w Lewoczy

Bazylika Świętego Jakuba (dawny polski egzonim: "Kościół Świętego Jakuba", słow. "Chrám svätého Jakuba", niem. "Dom des heiligen Jakob in Leustchau", węg. "Lőcsei Szent Jakab-templom") – bazylika w Lewoczy, największy kościół gotycki na Spiszu, drugi - po koszyckiej katedrze św. Elżbiety - na Słowacji (długość 49,5 m, szerokość 27,4 m, wysokość wieży 60,7 m). W 1965 został uznany za Narodowy Zabytek Kultury.
Historia świątyni.
Trójnawowa gotycka świątynia pochodzi z okresu średniowiecza. Budowę (podjętą na miejscu starszej, XIII-wiecznej budowli) rozpoczęto za czasów panowania króla węgierskiego Karola Roberta (1307-1342), a ukończono przed 1370 r. Wiadomo, że dzisiejsza zakrystia posadowiona jest na fundamentach z XIII wieku. W gotyckim wnętrzu, przykrytym sklepieniami z tego właśnie okresu, pokrytymi malowidłami z XIV-XVII stulecia, znajduje się 18 gotyckich, renesansowych i barokowych ołtarzy.
W 1474 r. Lewoczę odwiedził król Maciej Korwin i prawdopodobnie z tej okazji powstała południowa kruchta z kaplicą, zwaną korwinowskim oratorium. Po tej wizycie rozpoczęło się intensywne wyposażanie kościoła w kolejne ołtarze, zarówno w główny, jak i boczne. Przyczynił się do tego rozwój gospodarczy miasta i płynące z niego dochody, jak również kolejni proboszczowie, często wybitni humaniści, którzy bardzo starali się, aby ich świątynia nie ustępowała najznamienitszym w Europie.
Kościół szczęśliwie przetrwał dwa pożary miasta w XVI wieku, również reformacja nie wyrządziła poważniejszych szkód w jego wnętrzu (przez ponad 100 lat świątynią zarządzali ewangelicy). W latach 1706-1710 wspólnie gospodarzyły nim oba wyznania, a od 1710 r. do dnia dzisiejszego niezmiennie katolicy. W XVIII wieku wielki pożar Lewoczy przeniknął trzema południowymi wejściami do środka, ale nie spowodował większych szkód. Po tym wydarzeniu postanowiono jednak zamurować wejścia do kościoła, z wyjątkiem jednego. Do poważniejszych prac remontowych należało wyłożenie posadzki piaskowcem oraz usunięcie nagrobków rodziny Turzonów sprzed głównego ołtarza. W latach 1852-1857 wybudowano nową wieżę (stara była w złym stanie technicznym), a nieco później dobudowano tylne kaplice boczne. W latach 90. XIX w. powstały widoczne do dzisiaj witraże, z kolei w 1911 r. obecna posadzka.
W 1923 r. w czasie kolejnego pożaru spłonął dach kościoła. Wymusiło to remont, który trwał do lat 30. Ponowne prace zainicjowano po II wojnie światowej, w 1948 r. – wymieniono wówczas m.in. pokrycie dachu. Dalsze działania zostały zahamowane antykościelną polityką państwa, udało się jednak odnowić główny ołtarz powszechnie uznawany za jedno z czołowych osiągnięć sztuki gotyckiej w tej części Europy. Dopiero po 1989 r. na nowo rozpoczęto intensywne prace konserwatorskie, jednak renowacja zewnętrznych ścian przerasta możliwości finansowe parafii.
Konstrukcja.
Kościół św. Jakuba posiada trzy nawy. Na ścianach znajdują się trójdzielne gotyckie okna, wypełnione różnymi geometrycznymi maswerkami cztero- i trójlistnymi. Sklepienia są krzyżowo-żebrowe.
Strop spoczywa na 12 filarach (podobnie jak Kościół na 12 apostołach). Pierwotnie wchodziło się do niego przez 5 portali – symbolu 5 ran Chrystusa. Nad portalem południowym znajduje się gotycka rozeta. Do kościoła przylegają 2 kruchty: południowa, ze sklepieniem gwiaździstym oraz północna, która po przebudowie otrzymała sklepienie żebrowe.
Z bryły kościoła wyróżnia się także gotycko-renesansowa kaplica św. Jerzego (niedostępna dla zwiedzających) oraz zakrystia ze sklepieniami krzyżowymi, tworząca samodzielną całość.
Wyposażenie i wystrój wnętrza.
Najbardziej znanymi elementami wnętrza kościoła są ołtarze. Ołtarz główny św. Jakuba Apostoła to najwyższy gotycki ołtarz na świecie (18,62 metry – 60 lewockich stóp). Powstał w pracowni Mistrza Pawła z Lewoczy i prawdopodobnie on sam jest jego autorem. Rzeźbienie rozpoczęto w 1507, a zakończono w 1517 – początkowo ołtarz nie był złocony, ani pomalowany. Centralną częścią ołtarza jest skrzynia ołtarzowa, pośrodku której znajduje się wysoka na 2,43 m rzeźba Najświętszej Marii Panny. Na lewej ręce trzyma ona małego Jezusa, w prawej dzierży berło. Na jej głowę unoszący się aniołowie kładą koronę. Po prawej stronie Madonny stoi św. Jakub, patron kościoła, po lewej - Jan Ewangelista wskazujący kielich - symbol Eucharystii. Każda rzeźba została wykonana z jednego kawałka lipowego drewna. Na wewnętrznej stronie skrzydeł ołtarzowych widnieją płaskorzeźbione sceny z życia św. Jana na wyspie Patmos oraz ścięcie św. Jakuba w Jerozolimie – wszystkie postacie ubrane są w stroje z epoki. Na zamkniętych skrzydłach znajduje się cykl 8 malowideł, przedstawiających ostatnie sceny z życia Chrystusa – od ogrodu Oliwnego do zmartwychwstania. 
W predelli widzimy klasyczne przedstawienie ostatniej wieczerzy z Jezusem w centrum. Naprzeciw niego siedzi Judasz z sakiewką pieniędzy przerzuconą przez ramię. Drugi z apostołów siedzący po prawicy Chrystusa jako jedyny ma nakrycie głowy - czapkę, jaką w XVI w. nosili rzemieślnicy pracujący w drewnie. Dlatego przypuszcza się, że jego twarz może przedstawiać autoportret samego Mistrza Pawła.
Górną część ołtarza wypełnia rozległa nadstawa, w której wnękach znajduje się szereg starszych figur, przedstawiających apostołów, a pochodzących prawdopodobnie ze starego ołtarza głównego z ok. 1370 r.
Autorstwo głównego ołtarza potwierdza inskrypcja na epitafium Martina Urbanowitza z roku 1621, usytuowanym w południowej nawie kościoła. Według jej tekstu Urbanowitz był mężem Margity, wnuczki "rzeźbiarza, który wyrzeźbił główny ołtarz tego kościoła".
Ołtarz czterokrotnie odnawiano – ostatni raz w latach 50. XX wieku, kiedy był mocno zagrożony przez korniki.
Inne zabytkowe ołtarze:
W skrzyni ołtarzowej umieścił autor rzeźby przedstawiające św.Jana Chrzciciela i św. Jana Ewangelistę. Na wewnętrznej stronie skrzydeł ołtarzowych osadził płaskorzeźbione przedstawienia św. Jana Jałmużnika i św. Jana Złotoustego. Po zamknięciu skrzydeł ukazuje się cykl 8 malowideł ze scenami z życia św. Jana Chrzciciela i św. Jana Ewangelisty. W predelli ołtarza znajduje się świetnie dopracowana kompozycja przedstawiająca Opłakiwanie Chrystusa.
Oprócz ołtarzy niezwykle cenne są niektóre samodzielne rzeźby kościoła. Konny posąg św. Jerzego zabijającego kopią smoka, w kaplicy Eulenbacha, pochodzi z roku ok. 1515 i również jest autorstwa Mistrza Pawła. Pomimo że rzeźba stoi na konsoli w rogu kaplicy, jest skomponowana i wykonana tak, że może być oglądana ze wszystkich stron. Ścianę poza rzeźbą pokrywa malowidło uzupełniające legendę o św. Jerzym.
Jedną z najstarszych rzeźb jest "Ukrzyżowany" z połowy XIV wieku, znajdujący się przed głównym ołtarzem. W kościele można podziwiać też 3 Grupy Ukrzyżowania – gotycką z XV w północnym przedsionku, kolejną w oratorium korwińskim (także z XV wieku; rzeźby są naturalnej wielkości) oraz barokową, na zewnętrznej stronie południowego muru świątyni. Bardzo wartościowe jest piętnastowieczne pastoforium (średniowieczne tabernakulum), położone na lewo od głównego ołtarza (mierzy ponad 14 metrów), natomiast w zakrystii są 2 kolejne, mniejsze – również średniowieczne.
Inne zabytkowe elementy wnętrza to siedemnastowieczne organy zbudowane przez Hansa Hummela, kiedyś największe w Królestwie Węgierskim, osiemnastowieczna ambona, rzeźbione ławy z XV i XVI wieku, brązowa chrzcielnica z XIV wieku oraz liczne epitafia (XIV-XVIII wiek).
Na ścianach świątyni w niektórych miejscach zachowały się malowidła z XIV-XV wieku. Można je oglądać nad prezbiterium nad głównym ołtarzem, na północnych ścianach, pozbawionych okien, na stropie nad północnym wejściem (malowidła renesansowe z XVII wieku), na północnej i południowej kruchcie (malowidła na tej ostatniej są bardzo mocno zniszczone). Większość malowideł odkryto podczas renowacji w XIX wieku. W pomieszczeniu byłej biblioteki są dwa średniowieczne napisy.

</doc>
<doc id="1132062" url="https://pl.wikipedia.org/wiki?curid=1132062" title="Peyton Manning">
Peyton Manning

Peyton Williams Manning (ur. 24 marca 1976 roku w Nowym Orleanie w stanie Luizjana) – amerykański zawodnik futbolu amerykańskiego, występujący na pozycji quarterbacka.
Karierę sportową rozpoczynał w barwach drużyny futbolowej uniwersytetu Tennessee. Po ukończeniu studiów wziął udział w drafcie NFL 1998, w którym został wybrany z numerem pierwszym przez Indianapolis Colts, gdzie występował przez 13 kolejnych sezonów. 20 marca 2012 roku podpisał pięcioletni kontrakt z Denver Broncos
Manning ustanowił wiele rekordów NFL oraz otrzymał liczne nagrody i wyróżnienia. Został między innymi wybrany najbardziej wartościowym graczem meczu Super Bowl XLI, w którym wraz z drużyną Indianapolis Colts zdobył mistrzostwo ligi NFL.
W sezonie 2011 Manning nie zagrał w ani jednym meczu z powodu kontuzji szyi, a Colts byli najsłabszą drużyną w NFL (na równi z St. Louis Rams). Mając pierwszy wybór w Drafcie, 7 marca 2012 roku Colts zwolnili Manninga, podpisując kontrakt z 22-letnim quarterbackiem z uniwersytetu Stanforda – Andrew Luckiem.
7 marca 2016 ogłosił zakończenie kariery sportowej.
Jest synem byłego quarterbacka NFL Archie Manninga oraz bratem quarterbacka drużyny New York Giants, Eli Manninga.

</doc>
<doc id="1132063" url="https://pl.wikipedia.org/wiki?curid=1132063" title="Bitwa pod New Ross">
Bitwa pod New Ross



</doc>
<doc id="1132064" url="https://pl.wikipedia.org/wiki?curid=1132064" title="AS Roma 1994/1995">
AS Roma 1994/1995

Sezon 1994/1995 klubu AS Roma.
Sezon.
Sezon 1994/1995 był drugi dla Carlo Mazzone na stanowisku trenera. Po raz pierwszy od 12 lat zmieniono sponsora - Barillę zastąpiła firma ubezpieczeniowa Nuova Tirrena. Dokonano dwóch znaczących transferów - Urugwajczyka Daniela Fonseki i Szweda Jonasa Therna. Po udanym początku Roma zajęła 5. miejsce w Serie A.

</doc>
<doc id="1132067" url="https://pl.wikipedia.org/wiki?curid=1132067" title="Ambient techno">
Ambient techno

Ambient techno (Intelligent Techno) – styl muzyczny wywodzący się z ambient house. Powstał w latach 80. XX wieku w Wielkiej Brytanii.
Jest to połączenie ambientowych przestrzeni z rytmiką techno (niekoniecznie w metrum 4/4) lub Ambient-House, tylko bardziej minimalistyczny i nie tak bardzo melodyjny. Klasyczny przykład ambient-techno to albumy "Selected Ambient Works 85-92" Aphex Twina. 
Najważniejsi twórcy gatunku (związani głównie z wytwórnią Warp Records): Aphex Twin, Biosphere, B12, Boards of Canada, Future Sound Of London, Richie Hawtin.

</doc>
<doc id="1132068" url="https://pl.wikipedia.org/wiki?curid=1132068" title="Babylon (rezerwat przyrody)">
Babylon (rezerwat przyrody)

Rezerwat przyrody Babylon (czes. "Přírodní rezervace Babylon", "PR Babylon") – rezerwat przyrody w północnych Czechach na Wyżynie Dieczyńskiej (czes. "Děčínská vrchovina").
Położenie.
Rezerwat przyrody Babylon położony jest w północnych Czechach, w południowo-środkowej części obszaru Parku Narodowego Czeska Szwajcaria, w północno-wschodniej części Wyżyny Dieczyńskiej, około 2,2 km na północny zachód od centrum miejscowości Jetřichovice i około 3,0 km na północny wschód od miejscowości Vysoká Lípa w okresie Děčín. 
Opis.
Rezerwat florystyczno-geologiczny położony w lesie między wzniesieniem Koliste po południowej stronie i Prićna rokle po północnej stronie, stanowi objęty ochroną rezerwatową mały fragment powierzchni Parku Narodowego Czeska Szwajcaria.
Rezerwat o powierzchni 18,6 ha został utworzony w 1977 r., dla ochrony naturalnych zbiorowisk leśnych i wielu rzadkich gatunków roślin chronionych, oraz ciekawych form geologicznych głównie dla jedynego zachowanego piaskowcowego fenomenu jakim są urwiska skalne porośnięte pierwotnym drzewostanem sosny zwyczajnej. Układ urwisk i ścian powstał podczas procesu erozyjnego kredowych piaskowców ciosowych średniego turonu. W rezerwacie znalazły również ochronę fragmenty interesujących zbiorowisk roślin naskalnych, szczelinowych oraz suchych zboczy. Osobliwością florystyczno-geologiczną rezerwatu jest układ urwisk skalnych i drzewostan. We florze na uwagę zasługuje również wiele innych gatunków roślin leśnych jak: wrzos zwyczajny, śmiałek pogięty, sit sztywny. Na północnych ścianach urwisk występuje bagno zwyczajne, a w szczelinach urwisk rośnie rzadki gatunek paproci podrzeń żebrowiec. Flora rezerwatu liczy kilkadziesiąt gatunków roślin, w tym większość objęta jest ochroną. Z fauny w rezerwacie występuje: dzięcioł duży, sikora sosnówka sporadycznie występuje ryś, z gadów występuje jaszczurka zwinka i żmija zygzakowata.

</doc>
<doc id="1132073" url="https://pl.wikipedia.org/wiki?curid=1132073" title="PR Babylon">
PR Babylon



</doc>
<doc id="1132083" url="https://pl.wikipedia.org/wiki?curid=1132083" title="6 Pułk Piechoty Liniowej">
6 Pułk Piechoty Liniowej

Pułk 6 Piechoty Liniowej – oddział piechoty Wojska Polskiego Królestwa Kongresowego.
Formowanie i zmiany organizacyjne.
Pułk został sformowany w 1815 roku. Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych. Stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. Pierwsze dwie kompanie pułku były kompaniami wyborczymi, czyli grenadierską i woltyżerską, pozostałe centralnymi zwane fizylierskimi, czyli strzeleckimi .
W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię woltyżerską.
Wchodził w skład 2 Brygady 1 Dywizji Piechoty. Po wybuchu powstania listopadowego zreorganizowano piechotę. Pułk wszedł w skład zreorganizowanej 1 Dywizji Piechoty. 26 kwietnia 1831 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 2 Brygadzie 5 Dywizji Piechoty.
Dyslokacja pułku.
Pułk stacjonował na terenie ówczesnego województwa mazowieckiego:
Żołnierze pułku.
Pułkiem dowodzili
Oficerowie pułku:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 1 krzyż kawalerski, 24 złote i 57 srebrnych krzyży Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety, a podoficerowie i grenadierzy także tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet.
Umundurowanie piechura składało się z granatowej kurtki i spodni - zimą sukiennych granatowych, latem płóciennych białych. Żołnierze pułku mieli naramienniki koloru granatowego z żółtą wypustką oraz żółte wyłogi i kołnierz oraz białe pasy (jak cała piechota linowa). Numer dywizji (1) żółty.Używano wysokich czapek o okrągłych denkach (tzw. kaszkiety) z białymi sznurami (kordonami) oraz pomponami (w kompaniach fizylierskich) lub kitami (w kompaniach grenadierskich). Po reformie w roku 1826 wprowadzono pantalony zapinane na guziki oraz nowe, wyższe kaszkiety bez kordonów. Na kaszkiecie znajdowała się blacha z orłem i numerem pułku. W razie niepogody noszono szare, sukienne płaszcze, długie do kostek, z żółtymi kołnierzami i granatowymi naramiennikami, zaś na kaszkiet, po zdjęciu kordonów i pomponu (kity) zakładano ceratowy pokrowiec. Utworzone w grudniu 1830 roku 3. i 4. batalion pułku nie miał kaszkietów, lecz okrągłe furażerki bez daszka, ze zmniejszonym denkiem w celu łatwiejszego odróżniania ich od rosyjskich.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – białe z czerwonym, a w rogach płata królewskie inicjały: A I, później M I z koroną, otoczone wieńcami laurowymi.

</doc>
<doc id="1132084" url="https://pl.wikipedia.org/wiki?curid=1132084" title="Umowa losowa">
Umowa losowa

Umowa losowa – umowa, której treść, rozmiar świadczenia, a nawet samo jego istnienie są zależne od zaistnienia pewnego zdarzenia określonego np. w umowie ubezpieczenia, umowie gry lub zakładu.

</doc>
<doc id="1132085" url="https://pl.wikipedia.org/wiki?curid=1132085" title="Duma Bojarska">
Duma Bojarska

Duma Bojarska (ros. "Боярская дума") – kolegialny organ doradczy wielkich książąt moskiewskich i carów.
W jej skład wchodzili reprezentanci rosyjskich warstw uprzywilejowanych: bojarzy, diakowie i dworianie. Wraz z Soborem Ziemskim stanowiła reprezentację społeczeństwa wobec cara. W przypadku bezkrólewia Duma bojarska przejmowała kolegialnie kompetencje władcy aż do czasu obioru jego następcy. W 1711 car Piotr I Wielki zniósł Dumę, wprowadzając w jej miejsce Senat Rządzący.

</doc>
<doc id="1132087" url="https://pl.wikipedia.org/wiki?curid=1132087" title="Katarzyna Michalina Habsburg">
Katarzyna Michalina Habsburg

Katarzyna Michalina Habsburg (ur. 10 października 1567 w Madrycie; zm. 6 listopada 1597 w Turynie) – infantka Hiszpanii, księżna Sabaudii.
Życiorys.
Katarzyna Michalina była córką Filipa II Habsburga, króla Hiszpanii, i Elżbiety de Valois, księżniczki francuskiej. Jej rodzoną siostrą była Izabela Klara Eugenia.
11 marca 1585 roku w Saragossie, Hiszpanii, wyszła za mąż za Karola Emanuela I, syna Emanuela Filiberta, księcia Sabaudii i Małgorzaty Francuskiej, księżnej Berry.
Katarzyna Michalina zmarła 6 listopada 1597 roku w wieku 30 lat we Włoszech w następstwie porodu dziesiątego dziecka.

</doc>
<doc id="1132088" url="https://pl.wikipedia.org/wiki?curid=1132088" title="7 Pułk Piechoty Liniowej">
7 Pułk Piechoty Liniowej

7 Pułk Piechoty Liniowej – polski pułk piechoty okresu Królestwa Kongresowego.
Formowanie i zmiany organizacyjne.
Sformowany w 1815. Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych. Stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. Pierwsze dwie kompanie pułku były kompaniami wyborczymi, czyli grenadierską i woltyżerską, pozostałe centralnymi zwane fizylierskimi, czyli strzeleckimi .
W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię woltyżerską.
Wchodził w struktury 2 Dywizji Piechoty. Po wybuchu powstania listopadowego zreorganizowano piechotę. Pułk wszedł w skład zreorganizowanej 2 Dywizji Piechoty. 26 kwietnia 1831 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 2 Brygadzie 2 Dywizji Piechoty.
Dyslokacja pułku.
Stanowisko: województwo lubelskie.
Miejsca dyslokacji pododdziałów pułku w 1830:
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 19 złotych i 16 srebrnych krzyży Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety i tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet. 
Umundurowanie piechura składało się z granatowej kurtki i sukiennych, białych spodni. Naramienniki niebieskie, numer dywizji (2) żółty. Używano czapek czwórgraniastych. Po reformie w roku 1826 wprowadzono pantalony zapinane na guziki. Czapki czwórgraniaste zastąpiono kaszkietami z czarnymi daszkami i białymi sznurami. Na kaszkiecie znajdowała się blacha z orłem, numer pułku oraz ozdobny pompon.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – czarne z niebieskim, a w rogach płata królewskie inicjały: A I, później M I z koroną, otoczone wieńcami laurowymi.

</doc>
<doc id="1132090" url="https://pl.wikipedia.org/wiki?curid=1132090" title="Stanisław Oppeln-Bronikowski">
Stanisław Oppeln-Bronikowski

Stanisław Bronikowski herbu własnego (przydomka "Oppeln" nie używał, ur. 23 lipca 1843, we Wrocławiu, zm. 1 maja 1890 w Poznaniu) – dziennikarz i publicysta poznański.
Stanisław pochodził ze starej polsko-niemieckiej rodziny szlacheckiej, której potomkowie byli ziemianami (głównie w Wielkopolsce i Nowej Marchii), oficerami w różnych armiach i uczonymi. Był synem sławnego hellenisty Antoniego, profesora gimnazjów w Poznaniu i Ostrowie Wlkp. i Albertyny ze Święcickich, starszym bratem polonisty Kazimierza. Ukończył Królewskie Katolickie Gimnazjum w Ostrowie, gdzie nauczał ojciec, i zaczął studia prawnicze na Uniwersytecie im. Fryderyka Wilhelma we Wrocławiu, które zmuszony był po 2 latach przerwać ze względu na początki gruźlicy płuc. Po wybuchu wojny francusko-pruskiej w roku 1870 powołano go jako podporucznika do armii pruskiej i musiał mimo słabego zdrowia odbyć całą dwuletnią kampanię. Po powrocie do Wielkopolski w roku 1872 podjął pracę redaktora w poznańskiej gazecie Dziennik Poznański, gdzie pracował do śmierci. W okresie kulturkampfu został skazany na karę więzienia. W swej pracy dziennikarskiej pisał głównie recenzje teatralne i literackie, zajmował się także publicystyką na tematy społeczne. Rozwijając myśl Karola Libelta "wspólność zatrudnień dla płci obojej byłaby tylko anarchją w świecie społecznym, jakąby była w świecie moralnym wspólność żon i mężów", wystąpił w roku 1877 z polemicznym pismem "Emancypacja i równouprawnienie kobiet", gdzie ostro potępiał emancypację kobiet.
Stanisław Bronikowski był żonaty ze swą kuzynką Heleną ze Święcickich i miał z nią pięcioro dzieci.

</doc>
<doc id="1132091" url="https://pl.wikipedia.org/wiki?curid=1132091" title="AS Roma 1995/1996">
AS Roma 1995/1996

Sezon 1995/1996 klubu AS Roma.
Sezon.
Sezon 1995/1996 był trzeci i ostatni dla Carlo Mazzone na trenerskiej ławce Romy. Był też ostatni dla Giuseppe Gianniniego w barwach Romy, gdyż po sezonie odszedł do Sturmu Graz. W lidze Roma zajęła 5. miejsce, a jej wschodząca gwiazda Francesco Totti otrzymał pierwsze powołanie do reprezentacji Włoch. W Pucharze UEFA Roma dotarła do ćwierćfinału, skąd została wyeliminowana przez Slavię Praga (0:2, 3:1).

</doc>
<doc id="1132093" url="https://pl.wikipedia.org/wiki?curid=1132093" title="Arshad Warsi">
Arshad Warsi

Arshad Warsi (अरशद वारसी, ur. 19 kwietnia 1968 w Mumbaju, w stanie Maharasztra) – indyjski aktor sławny ze swoich ról w serii o mumbajskim gangsterze Munna ("Munnabhai M.B.B.S." i "Lage Raho Munna Bhai" – za rolę w tym ostatnim otrzymał Nagrodę Filmfare dla Najlepszego Aktora Komediowego).
Od 1999 roku jest żonaty z aktorką Marią Goretti, w 2004 roku urodził im się syn Zeke. Oboje wystąpili u boku Arshada w scenie w księgarni w filmie "Salaam Namaste", gdzie zagrał on z Preity Zinta i Saif Ali Khanem.

</doc>
<doc id="1132095" url="https://pl.wikipedia.org/wiki?curid=1132095" title="Penzlin">
Penzlin

Penzlin (pol. hist. "Pęczelin") – miasto w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, siedziba Związku Gmin Penzliner Land. Według danych z 31 grudnia 2018 r. miasto liczyło 4159 mieszkańców. 1 stycznia 2011 do miasta przyłączono gminę Klein Lukow, która stała się jego dzielnicą.
Historia.
Miasto powstało na miejscu dawnej słowiańskiej osady. Prawa miejskie otrzymało w 1283. Również pod koniec XIII wieku na pobliskim wzgórzu rozpoczęto budowę warownego zamku. W 1414 zamek stał się własnością rodu rycerskiego von Maltzan, w 1501 ród ten nabył także miasto. Było to powodem licznych kłótni między miastem a panami zamku. W 1558 i 1725 Penzlin ucierpiało w wyniku pożarów. W 1777 miasto uniezależniło się od zamku i odzyskało dawne prawa. Obecnie zamek stanowi atrakcję turystyczną – mieści się w nim muzeum magii i polowań na czarownice.
W miejscowej szkole podstawowej kształcił się Johann Heinrich Voß, późniejszy tłumacz greckich dzieł klasycznych, m.in. Homera.
W okolicy pozostałości kamienne po osadach Słowian i wikingów, nieopodal Ziethen cmentarzysko łodzi wikingów (w tzw. starej siedzibie). Osadnictwo wikingów wiązało się z funkcjonowaniem istotnego między IX a XI wiekiem szlaku handlowego Via Regia, wykorzystującym także rzekę Pianę.

</doc>
<doc id="1132097" url="https://pl.wikipedia.org/wiki?curid=1132097" title="Revenge (zespół muzyczny)">
Revenge (zespół muzyczny)

Revenge – brytyjski zespół rockowy założony w Manchesterze w 1989 roku. Założycielem zespołu był Peter Hook basista New Order a wcześniej Joy Division. Revenge istniało tylko w czasie przerwy artystycznej zespołu New Order w latach 1989-1990.
Historia.
Zespół Revenge zaistniał tylko ze względu na zemstę, jaką Peter Hook chciał wywrzeć na liderze New Order Bernardzie Sumnerze za jego wcześniejsze dokonania solowe (wspólnie z Johnnym Marrem zespół Electronic). Natomiast jak twierdzi sam zainteresowany, nazwa została zainspirowana napisem na kurtce w której George Michael występował w videoclipie do piosenki "Faith".
W maju 1993 podczas The Park Festival zespół zagrał jeszcze jeden koncert z nowym gitarzystą Brianem Whittakerem oraz perkusistą Mikiem Hedgesem, po czym nastąpiła przerwa w działalności spowodowana powrotem Petera Hooka do New Order i udziałem w trasie koncertowej promującej album Republic. Ostatecznie zespół został rozwiązany, a Hook razem z Davidem Pottsem założyli zespół Monaco.

</doc>
<doc id="1132102" url="https://pl.wikipedia.org/wiki?curid=1132102" title="8 Pułk Piechoty Liniowej">
8 Pułk Piechoty Liniowej

8 Pułk Piechoty Liniowej – polski pułk piechoty okresu Królestwa Kongresowego.
Formowanie i zmiany organizacyjne.
Sformowany w 1815. Pułk w okresie pokojowym składał się ze sztabu i dwóch batalionów po cztery kompanie, oraz związanych z batalionami dwoma kompaniami rezerwowymi. Stan kompanii wynosił 4-6 oficerów, 14-16 podoficerów i 184 szeregowych. Stan batalionu 830 żołnierzy. Stan pułku: 5 oficerów starszych, 54-55 oficerów młodszych, 160 podoficerów, 72 muzyków, 1664-1676 szeregowych oraz 5 oficerów i 71-82 podoficerów i szeregowych niefrontowych. W sumie w pułku służyło około 2050 żołnierzy. Pierwsze dwie kompanie pułku były kompaniami wyborczymi, czyli grenadierską i woltyżerską, pozostałe centralnymi zwane fizylierskimi, czyli strzeleckimi .
W czasie wojny przewidywano rozwinięcie pułku do czterech batalionów po 8 kompanii każdy. W każdym batalionie etatu wojennego tworzono na bazie jednej z nowo powstałych kompanii kompanię woltyżerską.
Wchodził w struktury 2 Dywizji Piechoty. Po wybuchu powstania listopadowego zreorganizowano piechotę. Pułk wszedł w skład nowo sformowanej 3 Dywizji Piechoty. 
26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 1 Brygadzie 3 Dywizji Piechoty.
Dyslokacja pułku.
Stanowisko: województwo płockie i mazowieckie.
Miejsca dyslokacji pododdziałów pułku w 1830:
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 3 krzyże kawalerskie, 41 złotych i 114 srebrnych krzyży Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety i, w kompaniach grenadierskich oraz u podoficerów - tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet.
Umundurowanie piechura składało się z granatowej kurtki i spodni - zimą sukiennych granatowych, latem płóciennych białych. Żołnierze pułku mieli naramienniki koloru granatowego z żółtą wypustką oraz żółte wyłogi i kołnierz oraz białe pasy (jak cała piechota linowa). Numer dywizji (2) żółty. Używano wysokich czapek o okrągłych denkach (tzw. kaszkiety) z białymi sznurami (kordonami) oraz pomponami (w kompaniach fizylierskich) lub kitami (w kompaniach grenadierskich). Po reformie w roku 1826 wprowadzono pantalony zapinane na guziki oraz nowe, wyższe kaszkiety bez kordonów. Na kaszkiecie znajdowała się blacha z orłem i numerem pułku. W razie niepogody noszono szare, sukienne płaszcze, długie do kostek, z żółtymi kołnierzami i granatowymi naramiennikami, zaś na kaszkiet, po zdjęciu kordonów i pomponu (kity) zakładano ceratowy pokrowiec. Utworzone w grudniu 1830 roku 3. i 4. batalion pułku nie miał kaszkietów, lecz okrągłe furażerki bez daszka, ze zmniejszonym denkiem w celu łatwiejszego odróżniania ich od rosyjskich. 
W takim ubiorze żołnierze 8 PPL walczyli pod Grochowem i Dębem Wielkim.
Chorągiew.
Na tle granatowego krzyża kawalerskiego w czerwonym polu, w otoku z wieńca laurowego umieszczony był biały orzeł ze szponami dziobem i koroną złoconą.
Pola między ramionami krzyża – czarne z czerwonym, a w rogach płata królewskie inicjały: A I, później M I z koroną, otoczone wieńcami laurowymi.

</doc>
<doc id="1132109" url="https://pl.wikipedia.org/wiki?curid=1132109" title="Ziemia Piotrkowska">
Ziemia Piotrkowska

Ziemia Piotrkowska – tygodnik powiatu piotrkowskiego. Ukazuje się w dwóch miastach: w Piotrkowie Trybunalskim oraz Sulejowie, a także na terenie dziesięciu gmin: Aleksandrów, Czarnocin, Gorzkowice, Grabica, Moszczenica, Łęki Szlacheckie, Ręczno, Rozprza, Wola Krzysztoporska oraz Wolbórz. Gazeta dociera do 180 tys. mieszkańców grodzkiego i ziemskiego powiatu piotrkowskiego.

</doc>
<doc id="1132111" url="https://pl.wikipedia.org/wiki?curid=1132111" title="I liga seria A polska w piłce siatkowej mężczyzn (1993/1994)">
I liga seria A polska w piłce siatkowej mężczyzn (1993/1994)

I liga seria A 1993/1994 − 58. edycja rozgrywek o mistrzostwo Polski w piłce siatkowej mężczyzn.
Po rundzie zasadniczej 4 najlepsze zespoły przeszły do grupy mistrzowskiej, a pozostałe 4 walczyły w grupie o utrzymanie.

</doc>
<doc id="1132115" url="https://pl.wikipedia.org/wiki?curid=1132115" title="Porównawcza hybrydyzacja genomowa">
Porównawcza hybrydyzacja genomowa

Porównawcza hybrydyzacja genomowa; CGH (ang. "Comparative Genomic Hybridization") — metoda cytogenetyczna polegająca na detekcji utraty lub amplifikacji regionów chromosomowych na poziomie prążka chromosomowego bez konieczności prowadzenia hodowli komórkowej. Polega ona na wyznakowaniu dwóch preparatów DNA (badanego i wzorcowego) różnymi fluorochromami i porównaniu natężenia fluorescencji w chromosomach danej pary.
Metoda ta pozwala na detekcję różnic w ilości kopii DNA pomiędzy kontrolnym (referencyjnym) i badanym DNA, co ma znaczenie w:

</doc>
<doc id="1132120" url="https://pl.wikipedia.org/wiki?curid=1132120" title="PB-7">
PB-7

PB-7 – radziecki pływający samochód pancerny skonstruowany w drugiej połowie lat 30.
Historia.
Jeszcze w przed zakończeniem prób samochodu pancernego PB-4 w Zakładach Iżorskich uznano, że niemożliwe będzie spełnienie wszystkich wymagań RKKA i usunięcie wykrytych wad tego pojazdu. Dlatego w 1936 roku rozpoczęto projektowanie kolejnego pływającego samochodu pancernego. Tym razem wykorzystano podwozie nowszego samochody terenowego GAZ-3A (później planowano zastosowanie podwozi GAZ-30 lub GAZ-32 o napędzie 6x6). Było to podwozie trójosiowe, Na przedniej osi znajdowały się koła pojedyncze, na tylnych podwójne. Dodatkowo do boków kadłuba były zamocowane dwa pojedyncze koła zapasowe. Koła zapasowe osadzano na osiach dzięki czemu ułatwiały pokonywanie przeszkód terenowych. Opony 6.50-20. Na koła tylnych mostów można było założyć gąsienice typu "Overoll". Napęd zapewniał czterocylindrowy silnik gaźnikowy o mocy 50 kM. Pojemność zbiorników paliwa 45 litrów.
Na podwoziu osadzono pancerny kadłub zespawany z blach o grubości 8 mm (przód), 6 mm (boki i tył), 4 mm (strop i dno). Na kadłubie, nad tylnymi kołami zamocowano niewielką, obrotową wieżę pancerną wykonaną z blach pancernych o grubości 8 mm. W wieży zamocowany był karabin maszynowy SzKAS.
PB-7 był pojazdem pływającym. Napęd w wodzie zapewniała trójpiórowa śruba okrętowa napędzana równocześnie z kołami tylnych mostów. Rolę sterów miały pełnić przednie koła.
Już w 1936 roku Zarząd Pancerno-Samochodowy Armii Czerwonej zamówił 50 samochodów pancernych PB-7 (5 z nich miało być wyposażonych w radiostacje). Prace przeciągnęły się i pierwsze dwa pojazdy prototypowe dostarczono w 1937 roku (według planu miało w tym roku powstać pięć wozów wyposażonych w radiostacje). Badania na Kubince wykazały, że pomimo zmniejszenia masy w porównaniu z PB-4 podwozie PB-7 jest nadal przeciążone, sterowność w wodzie niska, a pojazd nadal ma problemy z wyjazdem na nieumocniony brzeg. Negatywne wyniki prób spowodowały, że z produkcji następnych egzemplarzy zrezygnowano. Ponieważ kolejny raz ujawniły się wady podwozia 6x4, a w ZSRR nie produkowano na większą skalę żadnego ciężkiego pojazdu 6x6 RKKA zrezygnowała z kontynuowania prac nad pływającymi samochodami pancernymi uznając że ich zadania mogą z powodzeniem wypełniać czołgi pływające.

</doc>
<doc id="1132121" url="https://pl.wikipedia.org/wiki?curid=1132121" title="Organotrofia">
Organotrofia

Organotrofia – sposób odżywiania polegający na pozyskiwaniu wodoru lub elektronów z substancji organicznych. Przeciwieństwem organotrofii jest litotrofia.
Wśród heterotrofów chemoorganoheterotrofami są zwierzęta, grzyby, wiele bakterii, archeonów, a fotoorganoheterotrofami są niektóre bakterie purpurowe, niektóre bakterie zielone i heliobakterie. Wśród autotrofów fotoorganoautotrofami są purpurowe bakterie bezsiarkowe.

</doc>
<doc id="1132122" url="https://pl.wikipedia.org/wiki?curid=1132122" title="AS Roma 1996/1997">
AS Roma 1996/1997

Sezon 1996/1997 klubu AS Roma.
Sezon.
Sezon 1996/1997 był jednym z najsłabszych w historii Romy. Latem na miejsce Carlo Mazzone zatrudniono Argentyńczyka Carlosa Bianchi, który wywalczył z Club Atlético Vélez Sársfield Puchar Interkontynentalny. Jednak transfery Roberto Trotty i Omari Tetradze nie wniosły wiele do drużyny i Roma przez pierwszą część sezonu była w strefie spadkowej. W rundzie wiosennej zespół prowadził już po raz kolejny Nils Liedholm i ostatecznie zajął 12. pozycję z rzymskim zespołem. Z Pucharu UEFA Rzymianie odpadli w 1/16 finału po meczach z Karlsruher SC (0:3, 2:1).

</doc>
<doc id="1132127" url="https://pl.wikipedia.org/wiki?curid=1132127" title="Legia Akademicka w Warszawie">
Legia Akademicka w Warszawie



</doc>
<doc id="1132128" url="https://pl.wikipedia.org/wiki?curid=1132128" title="Droga krajowa B4R (Niemcy)">
Droga krajowa B4R (Niemcy)

Droga krajowa 4R () zwana również "Nürnberger Ring" – niemiecka droga krajowa będąca obwodnicą śródmiejską Norymbergi. W całości przebiega po terenie miasta i na całej długości jest czteropasmowa.
Opis trasy.
Znajdujemy się na północy, na "Nordring" i ruszamy na wschód. Po pewnym czasie droga skręca na południowy wschód, jako "Hintermayerstrasse", po czym krzyżuje się z "Äussere Bayreuther Strasse", drogą B2, która w prawo doprowadzi nas do centrum, a w lewo do A3 i dalej do Bayreuth. Dalej jako "Welserstrasse" doprowadzi nas do skrzyżowania z "Äussere Sulzbacher Strasse", którą w prawo dojedziemy do "Rathenauplatz" a w lewo w kierunku Lauf an der Pegnitz i autostrady A3. Odtąd do następnego skrzyżowania z "Ostendstrasse" to "Doktor-Gustav-Heinemann-Strasse". Na skrzyżowaniu mijamy po prawej stronie "Business Tower", najwyższy budynek w mieście. Najpierw jako "Ostring" a potem jako "Ben-Gurion-Ring" droga kieruje się na południe przecinając wschodnie dzielnice Norymbergi. Na skrzyżowaniu z "Regensburger Strasse" dojedziemy jadąc w prawo do dworca głównego, a w lewo do stadionu i autostrady A9. Droga powoli kieruje się na zachód i jako "Jitzhak-Rabin-Strasse" i "Bayernstrasse" prowadzi nas koło "Reichsparteitagsgelände" czyli kompleksu na którym odbywały się kongresy partii NSDAP. Obecnie znajduje się tam tzw. "Dokumentationszentrum", nowoczesne muzeum multimedialne. Dojeżdżamy do skrzyżowania z "Münchener Strasse", gdzie w prawo prowadzi droga do dworca głównego, a w lewo na południe miasta, do terenów wystawienniczych i dalej do autostrady A73. My zmierzamy dalej na zachód "Frankenstrasse". Przecinamy południowe dzielnice miasta, mijamy stację metra "Frankenstrasse" i dalej już "Ulmenstrasse" dojeżdżamy do skrzyżowania z autostradą A73, która w kierunku północnym przecina wschodnie miasto i zmierza dalej do Bambergu, a w kierunku południowym zawiedzie nas do portu i terenów przemysłowych. Dalej "Nopitschstrasse" i "Gustav-Adolf-Strasse" dojedziemy do rozjazdów dróg B2 w kierunku południowym czyli Augsburga, oraz B14, która prowadzi do Ansbachu. B4R skręca tu na północ, by jako "Gustav-Adolf-Strasse" i "Von-der-Tann-Strasse" dotrzeć do krzyżówki z autostradą A73 zmierzającą tu w kierunku Bambergu. Po chwili mijamy skrzyżowanie z B8 prowadzącą na zachód, do Fürthu, a na wschód na "Plärrer". Dalej ulicami, "Maximilianstrasse" oraz "Nordwestring", które nachylają się w kierunku północno-wschodnim, mijamy zakłady "Nestle-Schöller" i dojeżdżamy do skrzyżowania z B4. Skręcając w prawo dojedziemy do "Plärrer", a w lewo w kierunku lotniska i Erlangen.

</doc>
<doc id="1132133" url="https://pl.wikipedia.org/wiki?curid=1132133" title="Generation Swine">
Generation Swine

Generation Swine – siódmy album studyjny amerykańskiej grupy heavymetalowej Mötley Crüe. Wydany został w 1997. Album był powrotem wokalisty Vince'a Neila po ośmioletniej przerwie.

</doc>
<doc id="1132140" url="https://pl.wikipedia.org/wiki?curid=1132140" title="Litotrofia">
Litotrofia

Litotrofia - sposób odżywiania niektórych organizmów, polegający na czerpaniu elektronów potrzebnych do oddychania komórkowego ze zredukowanych substancji nieorganicznych, takich jak H2, NH3, H2S czy H2O.
Organizmy litotroficzne mogą być równocześnie heterotroficzne lub autotroficzne oraz fototroficzne lub chemotroficzne. Daje to następujące kombinacje:
Strategią metaboliczną komplementarną dla litotrofii jest organotrofia.

</doc>
<doc id="1132141" url="https://pl.wikipedia.org/wiki?curid=1132141" title="Roman Hussarski">
Roman Hussarski



</doc>
<doc id="1132145" url="https://pl.wikipedia.org/wiki?curid=1132145" title="Stefan Janusiewicz">
Stefan Janusiewicz

Stefan Janusiewicz (ur. 14 sierpnia 1933, zm. 11 września 2007) – polski dziennikarz, publicysta, redaktor naczelny "Głosu Szczecińskiego" i szczecińskiego oddziału Telewizji Polskiej w latach 1982-1986.
Karierę dziennikarską zaczynał w "”Kurierze Szczecińskim"", był dziennikarzem i szefem propagandy Komitetu Wojewódzkiego PZPR w Szczecinie. Pisał dla "”Trybuny Ludu”" i lokalnego dodatku do "”Gazety Wyborczej”". 
Po śmierci pochowany na Cmentarzu Centralnym w Szczecinie (kwatera 46 B).

</doc>
<doc id="1132146" url="https://pl.wikipedia.org/wiki?curid=1132146" title="Koncertmistrz">
Koncertmistrz

Koncertmistrz – w orkiestrze symfonicznej zazwyczaj pierwszy instrumentalista w danej sekcji instrumentów smyczkowych (a więc w sekcjach: pierwszych skrzypiec, drugich skrzypiec, altówek, wiolonczeli, kontrabasów), czasami także w sekcjach instrumentów dętych drewnianych i blaszanych (osobno). Najczęściej pod pojęciem koncertmistrza rozumie się pierwszego skrzypka pierwszych skrzypiec.
Do obowiązków koncertmistrza należy między innymi:
Gdy przed rozpoczęciem koncertu dyrygent wita się z koncertmistrzem pierwszych skrzypiec (także czasami z koncertmistrzem wiolonczel), symbolicznie wita się z całą orkiestrą.
W innych typach orkiestr, na przykład jazzowej, gdzie brak sekcji instrumentów smyczkowych, analogiczną rolę pełni pierwszy trębacz.

</doc>
<doc id="1132147" url="https://pl.wikipedia.org/wiki?curid=1132147" title="Anton Kaindl">
Anton Kaindl

Anton Kaindl (ur. 14 lipca 1902 w Monachium, zm. 31 sierpnia 1948 w Workucie) – zbrodniarz hitlerowski, SS-Standartenführer, ostatni komendant obozu koncentracyjnego Sachsenhausen. 
Życiorys.
Członek NSDAP (nr 4390500) i, od 1 lipca 1935, SS (nr. 241248). Początkowo pełnił służbę w administracji SS. Następnie od 1 listopada 1939 był kierownikiem administracji w Dywizji "SS-Totenkopf". W marcu 1942 Kaindl został mianowany szefem referatu IV w ramach Urzędu D (zarządu obozami koncentracyjnymi) w WVHA. Wreszcie od 31 sierpnia 1942 do 22 kwietnia 1945 był komendantem obozu w Sachsenhausen. Po osadzeniu w obozie gen. Stefana Roweckiego Kaindl zaostrzył reżim więzienny zgodnie z rozkazem z RSHA, odcinając generała od wszelkich kontaktów z innymi więźniami.
Po zakończeniu wojny Kaindl został schwytany przez aliantów i występował początkowo jako świadek na procesie norymberskim. Następnie ekstradowano go do strefy sowieckiej. Był głównym oskarżonym podczas procesu załogi Sachsenhausen przed radzieckim Trybunałem Wojskowym w Berlinie-Pankow. 1 listopada 1947 Kaindl skazany został na dożywotnie pozbawienie wolności połączone z ciężkimi robotami. Karę odbywał w łagrze w okolicach Workuty, gdzie zmarł pod koniec sierpnia 1948.

</doc>
<doc id="1132152" url="https://pl.wikipedia.org/wiki?curid=1132152" title="Ormskirk">
Ormskirk

Ormskirk – miasto w północno-zachodniej Anglii (Wielka Brytania), w hrabstwie Lancashire, w dystrykcie West Lancashire, położone około 20 km na północny wschód od Liverpoolu, około 15 km od wybrzeża Morza Irlandzkiego. W 2011 roku liczyło 24 073 mieszkańców.

</doc>
<doc id="1132165" url="https://pl.wikipedia.org/wiki?curid=1132165" title="Orkiestra Filharmoniczna w Nowym Jorku">
Orkiestra Filharmoniczna w Nowym Jorku



</doc>
<doc id="1132171" url="https://pl.wikipedia.org/wiki?curid=1132171" title="Muzeum Sztuk Pięknych w Sewilli">
Muzeum Sztuk Pięknych w Sewilli

Muzeum Sztuk Pięknych (hiszp. "Museo de Bellas Artes") – muzeum w Sewilli utworzone w 1841 w budynku klasztornym ukończonym przez hiszpańskiego architekta Juana de Oviedo w 1612 roku. Zawiera kolekcję malarstwa hiszpańskiego od średniowiecza aż po czasy najnowsze, lecz najważniejszy jest zbiór obrazów wielkich malarzy z Sewilli epoki baroku. 
Muzeum.
Muzeum udostępnia zwiedzającym 14 sal. Kierunek zwiedzania w układzie chronologicznym. W salach na parterze eksponowane są dzieła od XIV wieku do manieryzmu, na piętrze natomiast od baroku do początku XX wieku.

</doc>
<doc id="1132172" url="https://pl.wikipedia.org/wiki?curid=1132172" title="Wilhelm Schubert">
Wilhelm Schubert

Wilhelm Karl Ferdinand Schubert (ur. 8 lutego 1917 w Magdeburgu, zm. 12 stycznia 2006) – zbrodniarz hitlerowski, SS-Oberscharführer, członek załogi obozu koncentracyjnego Sachsenhausen.
W latach 1938–1942 pełnił służbę w obozie w Sachsenhausen, gdzie był jednym z najbardziej okrutnych strażników SS. Schubert dopuścił się licznych zbrodni, biorąc udział zarówno w masowych (jak przykładowo eksterminacja ponad 10 tysięcy jeńców radzieckich), jak i indywidualnych mordach na więźniach. Oprócz tego torturował ich oraz nieustannie maltretował na inne sposoby. Po zakończeniu wojny schwytany został przez wojska brytyjskie i wydany władzom radzieckim celem osądzenia.
W procesie załogi Sachsenhausen przed radzieckim Trybunałem Wojskowym w Berlinie Schubert skazany został za swoje zbrodnie na karę dożywotniego pozbawienia wolności połączoną z ciężkimi robotami. Z więzienia sowieckiego zwolniono go już w 1956 na mocy amnestii będącej wynikiem umowy Chruszczowa z Adenauerem. Deportowano go do Westfalii, ale wkrótce aresztowały go władze zachodnioniemieckie. 13 października 1958 został postawiony przed sądem w Bonn za udział w morderstwach na terenie Sachsenhausen. Schubert został uznany za winnego 46 morderstw i innych zbrodni polegających na maltretowaniu więźniów. 6 lutego 1959 skazany został na dożywocie i dodatkowe 15 lat pozbawienia wolności. Z więzienia zwolniono go w 1987 za dobre sprawowanie.

</doc>
<doc id="1132173" url="https://pl.wikipedia.org/wiki?curid=1132173" title="Władysław Daniszewski">
Władysław Daniszewski

Władysław Józef Daniszewski pseudonim "Alek", "ALEK", "INNY", "KTÓRY", "ONŻE", "TAMTEN", "TEN" (ur. 16 maja 1929 w Warszawie, zm. 9 marca 2007 w Szczecinie) – polski dziennikarz i publicysta.
Jako harcerz Szarych Szeregów uczestniczył w powstaniu warszawskim (pseud. Wojtek), po upadku powstania przebywał w obozie jenieckim w Langwasser (koło Norymbergi). Przez jakiś czas pracował jako nauczyciel w szkole podstawowej dla dorosłych. W 1952 ukończył socjologię na Uniwersytecie Poznańskim. W latach 1955–1960 był redaktorem naczelnym szczecińskiej rozgłośni Polskiego Radia, następnie pełnił funkcję kierownika wydziału kultury Urzędu Wojewódzkiego, przyczyniając się między innymi do uruchomienia w Szczecinie operetki. W latach 70. XX wieku był szefem szczecińskiego oddziału Telewizji Polskiej, zwolniony w czasie stanu wojennego, uczestniczył w kolportażu prasy i wydawnictw niezależnych wśród środowisk dziennikarskich Szczecina. Był publicystą czasopism: "Obraz", "Robotnik", "Robotnik Pomorza Zachodniego" oraz "Solidarność Radia i Telewizji".
Został odznaczony m.in. Krzyżem Kawalerskim Orderu Odrodzenia Polski.

</doc>
<doc id="1132175" url="https://pl.wikipedia.org/wiki?curid=1132175" title="An Ancient Muse">
An Ancient Muse

An Ancient Muse – studyjny album Loreeny McKennitt z 2006, nagrany w Real World Studios w Anglii. Jak mówi sama Loreena, album jest kolejnym krokiem w jej odkrywaniu Celtów. Muzyka i słowa zostały napisane przez Loreenę, jedynie w utworze "The English Ladye and the Knight" słowa są autorstwa Sir Waltera Scotta i pochodzą z jego poematu "It was an English Ladye Bright" z 1805 roku.

</doc>
<doc id="1132177" url="https://pl.wikipedia.org/wiki?curid=1132177" title="Heksagramy Yijing">
Heksagramy Yijing

Lista Heksagramów Yijing 1-64.
Heksagram 1.
"Heksagram 1" zwany 乾 (qián), "Siła". Wariacje: "kreatywny", "moc działania", "klucz", "bóg". Wewnętrzny (dolny) trygram to ☰ (乾 qián) siła = (天) niebo, zewnętrzny (górny) taki sam.
Heksagram 2.
"Heksagram 2" zwany 坤 (kūn), "Pole". Wariacje: "otwarty", "przyzwolenie" oraz "przepływ". Wewnętrzny trygram to ☷ (坤 kūn) pole = (地) ziemia, Zewnętrzny trygram jest taki sam.
Heksagram 3.
"Heksagram 3" zwany 屯 (chún), "Kiełkowanie". Wariacje: "trudności na początku", "gromadzenie wsparcia", "robienie zapasów". 
Wewnętrzny trygram to ☳ (震 zhèn) wstrząs = (雷) grom, zewnętrzny trygram to ☵ (坎 kǎn) otchłań = (水) woda.
Heksagram 4.
"Heksagram 4" zwany 蒙 (méng), "Oskrzydlający". Wariacje: "młodzieńcza głupota", "świeży strzał/ogień", "odkrywający". Wewnętrzny trygram to ☵ (坎 kǎn) otchłań = (水) woda. Zewnętrzny trygram to ☶ (艮 gèn) ograniczenie = (山) góra.
Heksagram 5.
"Heksagram 5" zwany 需 (xū), "Przystępujący". Wariacje: "czekający", "wilgotny", "przybywający". Wewnętrzny trygram znaczy ☰ (乾 qián) siła = (天) niebo, a zewnętrzny trygram to ☵ (坎 kǎn) otchłań = (水) woda.
Heksagram 6.
"Heksagram 6" zwany 訟 (sòng), "Kłócący się". Wariacje: "konflikt", "proces (sądowy)". Wewnętrzny trygram to ☵ (坎 kǎn) otchłań = (水) woda, zewnętrzny to ☰ (乾 qián) siła = (天) niebo.
Heksagram 7.
"Heksagram 7" zwany 師 (shī), "Przewodzący, przewodniczący". Wariacje: "armia", "oddziały". Wewnętrzny trygram to ☵ (坎 kǎn) otchłań =(水) woda, zewnętrzny to ☷ (坤 kūn) pole = (地) ziemia.
Heksagram 8.
"Heksagram 8" zwany 比 (bǐ), "Grupujący". Wariacje: "trzymać razem", "przymierze". Wewnętrzny trygram to ☷ (坤 kūn) pole = (地) ziemia, zewnętrzny to ☵ (坎 kǎn) otchłań = (水) woda.
Heksagram 9.
"Heksagram 9" zwany 小畜 (xiǎo chù), "Kumulujący maluczkich". Wariacje: "ujarzmiająca siła maluczkich", "małe żniwo". Wewnętrzny trygram to ☰ (乾 qián) siła = (天) niebo, zewnętrzny trygram to ☴ (巽 xùn) grunt = (水) wiatr.
Heksagram 10.
"Heksagram 10" zwany 履 (lǚ), "Stąpający". Wariacje: "przeprowadzający", "trwający". Wewnętrzny trygram to ☱ (兌 duì) otwarty = (澤) bagno, zewnętrzny to ☰ (乾 qián) siła = (天) niebo.
Heksagram 11.
"Heksagram 11" zwany 泰 (tài), "Przenikający/owładający/rozchodzący". Wariacje: "pokój", "wspaniałość". Wewnętrzny trygram to ☰ (乾 qián) siła = (地) niebo, zewnętrzny trygram to ☷ (坤 kūn) pole = (水) ziemia.
Heksagram 12.
"Heksagram 12" zwany 否 (pǐ), "Obstrukcja". Wariacje: "zastój", "kobieta". Wewnętrzny trygram: ☷ (坤 kūn) pole = (地) ziemia, zewnętrzny trygram: ☰ (乾 qián) siła = (天) niebo.
Heksagram 13.
"Heksagram 13" zwany 同人 (tóng rén), "Pojednujący ludzi". Wariacje: "zgoda z ludźmi", "gromadzenie ludzi". Wewnętrzny trygram: ☲ (離 lí) blask = (火) ogień, zewnętrzny trygram: ☰ (乾 qián) siła = (天) niebo.
Heksagram 14.
"Heksagram 14" zwany 大有 (dà yǒu), "Wielkie posiadanie". Wariacje: "posiadanie w ogromnej mierze", "wielka posesja". Wewnętrzny trygram: ☰ (乾 qián) siła = (天) niebo, zewnętrzny trygram: ☲ (離 lí) blask = (火) ogień.
Heksagram 15.
"Heksagram 15" zwany 謙 (qiān), "Korzący". Wariacje: "skromność". Wewnętrzny trygram: ☶ (艮 gèn) ograniczenie = (山) góra, zewnętrzny trygram: ☷ (坤 kūn) pole = (地) ziemia.
Heksagram 16.
"Heksagram 16" zwany 豫 (yù), "Utrzymujący". Wariacje "entuzjazm", "nadmiar". Wariacje: ☷ (坤 kūn) pole = (地) ziemia, zewnętrzny trygram: ☳ (震 zhèn) wstrząs = (雷) grom
15 - 16 Od skromności po entuzjazm.
Poszukujący, który idzie własną drogą poczuje się zachwycony.
Jak wóz zjeżdżający w dół, podczas tak łatwego przejazdu może nabrać niebezpiecznej prędkości i nie zdążyć skręcić na niespodziewanym zakręcie. Stąd też, zbyt wiele entuzjazmu może zmieść z drogi.
Heksagram 17.
"Heksagram 17" zwany 隨 (suí), "Podążający". Wewnętrzny trygram: ☳ (震 zhèn) wstrząs = (雷) grom, zewnętrzny trygram: ☱ (兌 duì) otwarte = (兌) bagno.
Heksagram 18.
"Heksagram 18" zwany 蠱 (kŭ), "Psujący". Wariacje: "pracuj nad tym, co zgniło", "gałąź". Wewnętrzny trygram: ☴ (巽 xùn) grunt = (風) wiatr, zewnętrzny trygram: ☶ (艮 gèn) ograniczenie = (山) góra.
Heksagram 19.
"Heksagram 19" zwany 臨 (lín), "Zbliżający". Wariacje: "podchodzić", "las". Wewnętrzny trygram ☱ (兌 duì) otwarte = (澤) bagno, zewnętrzny trygram ☷ (坤 kūn) pole = (地) ziemia.
Heksagram 20.
"Heksagram 20" zwany 觀 (guān), "Oglądający". Wariacje: "kontemplacja (widok)", "szukać". Wewnętrzny trygram: ☷ (坤 kūn) pole = (地) ziemia, zewnętrzny trygram: ☴ (巽 xùn) grunt = (巽) wiatr.
Heksagram 21.
"Heksagram 21" zwany 噬嗑 (shì kè), "Rozdzierające ugryzienie". Wariacje: "przegryźć się", "gryzący i żujący". Wewnętrzny trygram: ☳ (震 zhèn) wstrząs = (雷) grom, zewnętrzny trygram: ☲ (離 lí) blask = (火) ogień.
Heksagram 22.
"Heksagram 22" zwany 賁 (bì), "Zdobiący". Wariacje: "łaska/gracja", "luksus". Wewnętrzny trygram: ☲ (離 lí) blask = (火) ogień, zewnętrzny trygram: ☶ (艮 gèn) granica = (山) góra.
Heksagram 23.
"Heksagram 23" zwany 剝 (bō), "Zdzierający". Wariacje: "rozdzielający", "obdzierający ze skóry". Wewnętrzny trygram: ☷ (坤 kūn) pole = (地) ziemia, zewnętrzny trygram: ☶ (艮 gèn) ograniczenie = (山) góra.
Heksagram 24.
"Heksagram 24" zwany 復 (fù), "Powracający". Wariacje: "zwrot". Wewnętrzny trygram: ☳ (震 zhèn) wstrząs = (雷) grom, zewnętrzny trygram: (坤 kūn) pole = (地) ziemia.
Heksagram 25.
"Heksagram 25" zwany 無妄 (wú wàng), "Bez zaangażowania". Wariacje: "niewinność (niespodziewane)", "zaraza". Wewnętrzny trygram: ☳ (震 zhèn) wstrząs = (雷) grom, zewnętrzny trygram: ☰ (乾 qián) siła = (天) niebo.
Heksagram 26.
"Hexagram 26" zwany 大畜 (dà chù), "Wielce akumulujący". Wariacje: "ujarzmiająca moc dla wielkich", "wielkie gromadzenie", "potencjalna energia" Wewnętrzny trygram: ☰ (乾 qián) siła = (天) niebo, zewnętrzny trygram: ☶ (艮 gèn) ograniczenie = (山) góra.
Heksagram 27.
"Heksagram 27" zwany 頤 (yí), "Połykający". Wariacje: "kąciki ust (karmienie)", "szczęki", "wygoda/bezpieczeństwo". Wewnętrzny trygram: ☳ (震 zhèn) wstrząs = (雷) grom, zewnętrzny trygram: ☶ (艮 gèn) ograniczenie = (山) góra.
Heksagram 28.
"Heksagram 28" zwany 大過 (dà guò), "Wielce przekraczający/niezmierny". Wariacje: "przewaga wielkich", "wielce przewyższający", "masa krytyczna." Wewnętrzny trygram: ☴ (巽 xùn) grunt = (風) wiatr, zewnętrzny trygram ☱ (兌 duì) otwarte = (澤) bagno.
Heksagram 29.
"Heksagram 29" zwany 坎 (kǎn), "Otchłań". Wariacje: "bezdenny (woda)", "powtórzone wpadnięcie w pułapkę". Wewnętrzny trygram: ☵ (坎 kǎn) otchłań = (水) woda, zewnętrzny trygram taki sam.
Heksagram 30.
"Heksagram 30" zwany 離 (lí), "Blask". Wariacje: "lgnięcie, ogień", "sieć". Wewnętrzny trygram: ☲ (離 lí) blask = (火) ogień, zewnętrzny taki sam. Pochodzenie znaku ma swoje korzenie w symbolu ptaków z długimi ogonami takich jak paw czy feniks.
Heksagram 31.
"Heksagram 31" zwany 咸 (xián), "Kojarzący/łączący". Wariacje: "wpływ (dążący, zalecający się)", "uczucia". Wewnętrzny trygram: ☶ (艮 gèn) ograniczenie = (山) góra, zewnętrzny trygram: ☱ (兌 duì) otwarte = (澤) bagno.
Heksagram 32.
"Heksagram 32" zwany 恆 (héng), "Nieustawający". Wariacje: "trwanie", "stałość". Wewnętrzny trygram: ☴ (巽 xùn) grunt = (風) wiatr, zewnętrzny trygram: ☳ (震 zhèn) wstrząs = (雷) grom.
Heksagram 33.
"Heksagram 33" zwany 遯 (dùn), "Wycofujący". Wariacje: "odwrót", "ulegający". Wewnętrzny trygram: ☶ (艮 gèn) ograniczenie = (山) góra, Zewnętrzny trygram: ☰ (乾 qián) siła = (天) niebo.
Heksagram 34.
"Heksagram 34" zwany 大壯 (dà zhuàng), "Wielce wzmacniający". Wariacje: "moc wielkiego", "ogromna dojrzałość". Wewnętrzny trygram: ☰ (乾 qián) siła = (天) niebo, Zewnętrzny trygram: ☳ (震 zhèn) wstrząs = (雷) grom.
Heksagram 35.
"Heksagram 35" zwany 晉 (jìn), "Prosperujący". Wariacje: "postęp". Wewnętrzny trygram: ☷ (坤 kūn) pole = (地) ziemia, Zewnętrzny trygram: ☲ (離 lí) blask = (火) ogień.
Heksagram 36.
Heksagram 36 zwany 明夷 (míng yí), “Zaciemniający światło” Wariacje: "zraniona błyskotliwość", "ukryta inteligencja". Wewnętrzny trygram: ☲ (離 lí) blask = (火) ogień, Zewnętrzny trygram : ☷ (坤 kūn) pole = (地) ziemia.
Heksagram 37.
"Heksagram 37" zwany 家人 (jiā rén), "Mieszkający ludzie". Wariacje: "rodzina (klan)" ,"członkowie rodziny". Wewnętrzny trygram: ☲ (離 lí) blask = (火) ogień, Zewnętrzny trygram: ☴ (巽 xùn) grunt = (風) wiatr.
Heksagram 38.
"Heksagram 38" zwany 睽 (kuí), "Polaryzujący". Wariacje: "przeciwieństwo", "wypaczenie". Wewnętrzny trygram : ☱ (兌 duì) otwarte = (澤) bagno, Zewnętrzny trygram : ☲ (離 lí) blask = (火) ogień.
Heksagram 39.
"Heksagram 39" zwany 蹇 (jiǎn), "Utykający". Wariacje: "obstrukcja", "na nogach". Wewnętrzny trygram : ☶ (艮 gèn) ograniczenie = (山) góra, Zewnętrzny trygram : ☵ (坎 kǎn) otchłań = (水) woda.
Heksagram 40.
"Heksagram 40" zwany 解 (xiè), "Rozdzielający". Wariacje: "dostarczenie", "rozplątany". Wewnętrzny trygram : ☵ (坎 kǎn) otchłań = (水) woda, Zewnętrzny trygram : ☳ (震 zhèn) wstrząs = (雷) grom.
Heksagram 41.
"Heksagram 41" zwany 損 (sǔn), "Zanikający". Wariacje: "malejący". Wewnętrzny trygram : ☱ (兌 duì) otwarte = (澤) bagno, Zewnętrzny trygram : ☶ (艮 gèn) ograniczenie = (山) góra.
Heksagram 42.
"Heksagram 42" zwany 益 (yì), "Powiększający". Wariacje: "wzrost (zwiększać)". Wewnętrzny trygram : ☳ (震 zhèn) wstrząs = (雷) grom, Zewnętrzny trygram : ☴ (巽 xùn) grunt = (風) wiatr.
Heksagram 43.
"Heksagram 43" zwany 夬 (guài), "Dzielący". Wariacje: "przełamywać (rezolutność)", "rezolutność". Wewnętrzny trygram : ☰ (乾 qián) siła = (天) niebo, Zewnętrzny trygram : ☱ (兌 duì) otwarte = (澤) bagno.
Heksagram 44.
"Heksagram 44" zwany 姤 (gòu), "Kojarzący/łączący w pary". Wariacje: "poznać się", "spotkanie". Wewnętrzny trygram : ☴ (巽 xùn) grunt = (風) wiatr, Zewnętrzny trygram : ☰ (乾 qián) siła = (天) niebo.
Heksagram 45.
"Heksagram 45" zwany 萃 (cuì), "Skupiający". Wariacje: "gromadzić", "skończony". Wewnętrzny trygram : ☷ (坤 kūn) pole = (地) ziemia, Zewnętrzny trygram : ☱ (兌 duì) otwarte = (澤) bagno.
Heksagram 46.
"Heksagram 46" zwany 升 (shēng), "Pnący się". Wariacje: "pchający w górę". Wewnętrzny trygram : ☴ (巽 xùn) grunt = (風) wiatr, Zewnętrzny trygram : ☷ (坤 kūn) pole = (地) ziemia.
Heksagram 47.
"Heksagram 47" zwany 困 (kùn), "Krępujący". Wariacje: "opresja (wyczerpanie)", "wplątany". Wewnętrzny trygram : ☵ (坎 kǎn) otchłań = (水) woda, Zewnętrzny trygram : ☱ (兌 duì) otwarte = (澤) bagno.
Heksagram 48.
"Heksagram 48" zwany 井 (jǐng), "Dążący do źródła". Wariacje: "studnia". Wewnętrzny trygram : ☴ (巽 xùn) grunt = (風) wiatr, Zewnętrzny trygram : ☵ (坎 kǎn) otchłań = (水) woda.
Heksagram 49.
"Heksagram 49" zwany 革 (gé), "Obdzierający ze skóry". Wariacje: "rewolucja (linienie)", "uzda". Wewnętrzny trygram : ☲ (離 lí) blask = (火) ogień, Zewnętrzny trygram : ☱ (兌 duì) otwarte = (澤) bagno.
Heksagram 50.
"Heksagram 50" zwany 鼎 (dǐng), "Trzymający". Wariacje: "kocioł". Wewnętrzny trygram : ☴ (巽 xùn) grunt = (風) wiatr, Zewnętrzny trygram : ☲ (離 lí) blask = (火) ogień.
Heksagram 51.
"Heksagram 51" zwany 震 (zhèn), "Wstrząs". Wariacje: "rozbudzający (szok, wstrząs, grom)" "grom". Wewnętrzny i zewnętrzny trygram: ☳ (震 zhèn) wstrząs = (雷) grom.
Heksagram 52.
"Heksagram 52" zwany 艮 (gèn), "Ograniczenie". Wariacje: "bezruch, góra", "ciągły". Wewnętrzny i zewnętrzny trygram: ☶ (艮 gèn) ograniczenie = (山) góra.
Heksagram 53.
"Heksagram 53" zwany 漸 (jiàn), "Infiltrujący". Wariacje: "rozwój (stopniowy process)", "wyprzedzenie, posunięcie naprzód". Wewnętrzny trygram : ☶ (艮 gèn) ograniczenie = (山) góra, Zewnętrzny trygram : ☴ (巽 xùn) grunt = (風) wiatr.
Heksagram 54.
"Heksagram 54" zwany 歸妹 (guī mèi), "Nawracający dziewicę". Wariacje: "poślubienie dziewicy", "powracająca dziewica, zwrócenie dziewicy". Wewnętrzny trygram : ☱ (兌 duì) otwarte = (澤) bagno, Zewnętrzny trygram : ☳ (震 zhèn) wstrząs = (雷) grom.
Heksagram 55.
"Heksagram 55" zwany 豐 (fēng), "Bycie w obfitości". Wariacje: "mnóstwo, dodatek, obfitość", "pełnia". Wewnętrzny trygram : ☲ (離 lí) blask = (火) ogień, Zewnętrzny trygram : ☳ (震 zhèn) wstrząs = (雷) grom.
Heksagram 56.
"Heksagram 56" zwany 旅 (lǚ), "Goszczący". Wariacje: "tułacz", "podróżujący". Wewnętrzny trygram : ☶ (艮 gèn) ograniczenie = (山) góra, Zewnętrzny trygram : ☲ (離 lí) blask = (火) ogień.
Heksagram 57.
"Heksagram 57" zwany 巽 (xùn), "Grunt". Wariacje: "łagodny (penetrujący, wiatr)", "kalkulacje, obliczenia". Wewnętrzny i zewnętrzny trygram: ☴ (巽 xùn) grunt = (風) wiatr.
Heksagram 58.
"Heksagram 58" zwany 兌 (duì), "Otwarty". Wariacje: "radosny, jezioro", "uzurpacja". Wewnętrzny i zewnętrzny: ☱ (兌 duì) otwarte = (澤) bagno.
Heksagram 59.
"Heksagram 59" zwany 渙 (huàn), "Rozwiewający". Wariacje: "rozproszenie (rozwiązanie, unieważnienie)", "rozśrodkowanie, rozproszenie". Wewnętrzny trygram : ☵ (坎 kǎn) otchłań = (水) woda, Zewnętrzny trygram : ☴ (巽 xùn) grunt = (風) wiatr.
Heksagram 60.
"Heksagram 60" zwany 節 (jié), "Wyrażający, zrozumiały". Wariacje: "ograniczenie", "umiarkowanie". Wewnętrzny trygram : ☱ (兌 duì) otwarte = (澤) bagno, Zewnętrzny trygram : ☵ (坎 kǎn) otchłań = (水) woda.
Heksagram 61.
"Heksagram 61" zwany 中孚 (zhōng fú), "Wracający do środka". Wariacje: "wewnętrzna prawda", "centralny powrót". Wewnętrzny trygram : ☱ (兌 duì) otwarte = (澤) bagno, Zewnętrzny trygram : ☴ (巽 xùn) grunt= (風) wiatr.
Heksagram 62.
"Heksagram 62" zwany 小過 (xiǎo guò), "Nieznacznie wykraczający". Wariacje: "przewaga małych", "niewielkie przekroczenie". Wewnętrzny trygram : ☶ (艮 gèn) ograniczenie = (山) góra, Zewnętrzny trygram : ☳ (震 zhèn) wstrząs = (雷) grom.
Heksagram 63.
"Heksagram 63" zwany 既濟 (jì jì), "Już forsujący bród". Wariacje: "po skończeniu", "wykonany". Wewnętrzny trygram : ☲ (離 lí) blask = (火) ogień, Zewnętrzny trygram : ☵ (坎 kǎn) otchłań = (水) woda.
Heksagram 64.
"Heksagram 64" zwany 未濟 (wèi jì), "Jeszcze nie brodzący". Wariacje: "przed ukończeniem", "jeszcze nie ukończony". Wewnętrzny trygram : ☵ (坎 kǎn) otchłań = (水) woda, Zewnętrzny trygram : ☲ (離 lí) blask = (火) ogień.

</doc>
<doc id="1132178" url="https://pl.wikipedia.org/wiki?curid=1132178" title="Henryk Otto Milberg">
Henryk Otto Milberg



</doc>
<doc id="1132179" url="https://pl.wikipedia.org/wiki?curid=1132179" title="System waluty złotej">
System waluty złotej

System waluty złotej ("parytet złota", "standard złota", ang. "gold standard") – pierwszy międzynarodowy system walutowy, w którym standardowa jednostka pieniądza jest odpowiednikiem wartości określonej wagi złota oraz w którym emitenci pieniądza gwarantują, pod określonymi warunkami, wymianę wydanych pieniędzy za złoto o tej wadze.
Wykształcił się pod koniec XIX w. i funkcjonował do wybuchu I wojny światowej. W porównaniu z innymi systemami pieniężnymi charakteryzuje go duża stabilność w obiegu wewnętrznym i międzynarodowym, wyrażająca się w stosunkowo niewielkich wahaniach cen, powodowanych głównie odpływem dużych ilości kruszcu lub odkryciem nowych złóż. Duża stabilność stwarzała poczucie pewności działania podmiotom gospodarczym. Ułatwiał on wymianę międzynarodową, wyrównywanie bilansów i stosunki kredytowe.
Standard złota, jako sztywny kurs walutowy, utrudnia buforowanie zmian konkurencyjności krajów. Standard złota przedłużył i pogłębił wielki kryzys. Kraje, które odeszły od standardu złota i zdewaluowały swoje waluty w 1931, miały wyraźnie wyższą produkcję przemysłową w 1934 niż w 1929 – w ostatnim roku przed kryzysem. Kraje złotego bloku miały produkcję przemysłową niższą o 22% niż przed kryzysem. W 1936 różnica ta wynosiła 41 punktów procentowych odpowiednio 127% poziomu z 1929 w krajach po dewaluacji w 1931 i 86% w krajach złotego bloku. Kraje, które porzuciły wymienialność na złoto mogły prowadzić ekspansywną politykę monetarną i fiskalną, w sytuacji kryzysu bez niebezpieczeństwa inflacji, zwiększający popyt krajowy uruchamiający niewykorzystywane w kryzysie moce produkcyjne.
Zasady systemu waluty złotej.
Złoto pełni funkcję pieniądza narodowego i światowego, jest miernikiem porównawczym walut.
Jednostka pieniężna każdego kraju ma ściśle ustalony parytet złota, który określa jej wartość w jednostkach wagowych czystego kruszcu. Kursy walutowe oznaczają relację parytetu złota jednostki pieniężnej jednego kraju do parytetu złota jednostki pieniężnej drugiego kraju. Jest to tzw. system "per values", czyli system stałych kursów parytetowych.
Granice dopuszczalnych odchyleń rynkowych kursów walutowych wynoszą ok. ±1%. Wyznaczają je koszty przywozu lub wywozu złota związane z płatnościami zagranicznymi. Są to tzw. punkty złote.
Istnieje wolność bicia monet z kruszcu i przetapiania monet złotych na kruszec. Nie ma żadnych ograniczeń w zakresie wywozu lub przywozu kruszcu do kraju. Substytutem pieniądza kruszcowego w obiegu krajowym są banknoty. Są one wymienialne na złoto zgodnie z parytetem. Nie są one jednak tzw. pieniądzem ostatecznym.
Funkcje waluty złotej
Cechy charakterystyczne.
Jednostki pieniężne wszystkich państw są określone na takich samych podstawach – zawartości w nich złota – dlatego też ich wartości relatywne można wyznaczyć przez podzielenie odpowiednich zawartości złota. Współczynnik ten, nazywany parytetem, jest abstrakcyjną ceną relatywną (relatywną ceną referencyjną).
Cechą charakterystyczną systemu waluty złotej jest to, że wahania wokół parytetu są ze swej natury bardzo ograniczone. Powód tego jest następujący: aby dokonać płatności w walucie obcej, można zakupić ją we własnym kraju i wysłać do kraju docelowego lub też kupić złoto, przesłać za granicę, gdzie zostanie ono zamienione na walutę obcą. Oznacza to, że kurs walutowy (w tym przypadku cena waluty obcej wyrażona w jednostkach waluty krajowej) nie może przekroczyć tzw. punktu złota, który jest równy sumie parytetu i kosztów przesłania złota (transportu, ubezpieczenia i utraconego oprocentowania, związanego z faktem, że kapitał reprezentowany przez przesyłane złoto nie dostarcza dochodu w czasie, gdy jest transportowany). Powyżej wartości punktu złota zamiast kupować walutę obcą na rynku walutowym, korzystniej jest wymieniać walutę krajową na złoto, wysyłać je za granicę i tam wymienić je na pożądaną walutę obcą. I odwrotnie, gdy kurs walutowy spadnie poniżej punktu złota, korzystniejszym rozwiązaniem jest akceptacja płatności z zagranicy w walucie zagranicznej. Ponieważ koszty przesłania złota są zwykle małe w porównaniu z wartością przesyłanych dóbr, system waluty złotej był w gruncie rzeczy systemem stałych kursów walutowych.
Równowaga na rachunku obrotów bieżących w takim systemie jest zapewniona przez zmiany poziomu cen między państwami dotkniętymi nierównowagą, co odróżnia go od systemów, w których za równowagę odpowiedzialne są wahania kursów nominalnych.
Zmiany cen w państwach, które stosują system waluty złotej, są automatyczne o ile nie nastąpi wycofanie nadwyżek z rynku (sterylizacja). Nadwyżka bilansu płatniczego w państwie A oznacza, że jego zasób złota wzrośnie, prowadząc do wzrostu podaży pieniądza i, pod pewnymi warunkami, do wzrostu cen. Przeciwny proces dokona się w państwie B. Ograniczy to eksport z państwa A i zwiększy jego import, przywracając tym samym równowagę. Ten mechanizm automatycznego dostosowania jest nazywany mechanizmem dostosowań cenowo-kruszcowych.
Jego zastosowanie wiąże się z tym, że prymat w systemie waluty złotej odgrywała równowaga bilansu płatniczego, która miała pociągać za sobą równowagę wewnętrzną. Z równowagą zewnętrzną związane są pojęcia fazy inflacyjnej oraz fazy deflacyjnej.
W kraju, w którym występował ujemny bilans płatniczy, musiało dojść do jego wyrównania poprzez transport odpowiedniej ilości złota do kraju, skąd importowano towary. Ponieważ ilość pieniądza w obiegu była uzależniana od ilości złota, bank centralny państwa, w którym doszło do zmniejszenia ilości złota, musiał zmniejszyć emisję pieniądza. Implikowało to wzrost stopy dyskontowej, a co za tym idzie – wzrost stopy procentowej. Aktywność gospodarcza przedsiębiorców wobec droższych kredytów malała, liczba inwestycji kurczyła się, spadała produkcja, malało zatrudnienie. Spadek dochodów gospodarstw domowych wywoływał spadek konsumpcji i popytu, który w warunkach wolnego handlu i wolnej konkurencji doprowadzał do spadku cen i deflacji. Opisany stan nazywał się fazą deflacyjną. W jego wyniku przedsiębiorcy szukali miejsc zbytu swoich towarów za granicą, zaś malejąca konsumpcja przyczyniała się do spadku importu, a więc rósł eksport, a malał import.
W tym samym czasie, gdy w jednym kraju występowała faza deflacyjna, w innym, w którym występował dodatni bilans handlowy, dochodziło do fazy inflacyjnej. Napływ złota umożliwiał bankowi centralnemu emisję pieniądza i obniżenie stopy dyskontowej. Banki komercyjne obniżały stopę procentową, co wzmagało aktywność gospodarczą przedsiębiorców, zwiększało zatrudnienie i produkcję, rosła konsumpcja i popyt, a co za tym idzie – inflacja. Rosnąca konsumpcja przyczyniała się zarówno do wzrostu popytu na towary krajowe, jak i importowane.
Opisany stan równowagi w skali międzynarodowej utrzymywał się do pierwszej wojny światowej.
Historia.
Chociaż złoto odgrywało istotną rolę płatniczą od czasów starożytnych, to podstawy systemu waluty złotej zostały stworzone w Wielkiej Brytanii w roku 1844 (Ustawa Bankowa z 1844, zwana także aktem Peela, od nazwiska ówczesnego premiera sir Roberta Peela). Wtedy to Bank Anglii został zobowiązany do wykupywania swoich banknotów za złoto oraz uchylono restrykcje w przetapianiu monet i przesyłaniu złota.
Wstępem do standardu złota w Anglii było przyjęcie standardu monety złotej ("gold specie standard") w 1821 roku, kiedy to na żądanie było możliwe wymienianie pieniądza papierowego na złotego suwerena emitowanego przez Royal Mint w Tower Hill od 1816 roku. W późniejszym okresie, między rokiem 1870 a rokiem 1880, system waluty złotej został przyjęty przez dużą liczbę państw.
Wybuch I wojny światowej w 1914 roku i wzrost wydatków rządowych finansowanych za pomocą emisji pieniądza fiducjarnego spowodował trudności z utrzymaniem wymienialności walut. W wyniku tego prawie wszystkie państwa porzuciły system waluty złotej. Powrócono do niego na kilka lat w okresie międzywojennym. Próba ta podjęta przez Wielką Brytanię odniosłaby prawdopodobnie większy sukces, gdyby nie ustalenie zawartości złota w funcie na zbyt wysokim poziomie oraz gdyby nie wystąpiły niekorzystne wydarzenia zewnętrzne. Podjęto bowiem decyzję, aby funt zawierał tę samą ilość złota co przed wojną, co w warunkach wzrostu ilości waluty w obiegu i wyższego poziomu cen oznaczało restrykcyjną politykę monetarną oraz ogólny spadek cen i płac. Doprowadziło to z kolei do spadku produkcji oraz zatrudnienia, na które nałożyły się niekorzystne wydarzenia zewnętrzne, a w szczególności trwający od 1929 roku światowy kryzys gospodarczy. W tych warunkach utrzymanie systemu waluty złotej przez Wielką Brytanię okazało się niemożliwe i zaowocowało dewaluacją funta we wrześniu 1931 roku. Proces zastąpienia złota innymi formami pieniądza rozpoczął się na początku XX w. i nazwany został demonetaryzacją lub też ekonomizacją złota.
Całkowita jego likwidacja nastąpiła w czasie II wojny światowej, kiedy zawieszona została wymienialność banknotów na złoto.
System waluty złotej dziś.
Niektórzy ekonomiści, w tym część ekonomistów skupiona wokół szkoły austriackiej, są zwolennikami systemu waluty złotej i zgodnie z własną teorią pieniądza argumentują za jej wprowadzeniem. Podkreślają jego stabilność oraz automatyzm i przypisują tym cechom zasługę pobudzenia wzrostu gospodarczego osiągniętego przed rokiem 1914. Przeciwnicy tej teorii uważają, że wydarzenia te można wytłumaczyć serią innych korzystnych zdarzeń, które wystąpiły w tamtym okresie, a także rozważną polityką pieniężną banków centralnych i rozsądną polityką handlową.

</doc>
<doc id="1132181" url="https://pl.wikipedia.org/wiki?curid=1132181" title="Alcide d’Orbigny">
Alcide d’Orbigny

Alcide d’Orbigny (ur. 6 września 1802 w Couëron, zm. 30 czerwca 1857 w Pierrefitte-sur-Seine) – francuski geolog, paleontolog i zoolog. 
Życiorys.
Zatrudniony w Muzeum Historii Naturalnej w Paryżu odbył w latach 1826–1833 wyprawę naukową do Ameryki Południowej, przywożąc kolekcję ponad 10 tys. okazów, głównie fauny. Jednocześnie zbierał i badał skamieniałości jurajskie i kredowe Francji, zwłaszcza Basenu Paryskiego i od 1840 zaczął publikację ośmiotomowej serii "La Paléontologie Française". W 1849 opublikował monumentalną pracę "Prodrome de Paléontologie Stratigraphique", zawierającą opis blisko 18 tys. gatunków wymarłych zwierząt, przyporządkowując je do 27 pięter. Wiele uwagi i prac poświęcił skamieniałym otwornicom. Od 1853 był profesorem paleontologii w Muzeum Historii Naturalnej w Paryżu. Oprócz prac paleontologicznych zajmował się także stratygrafią, m.in. ustanawiając następujące piętra: toark, kelowej, oksford, kimeryd, apt, alb, cenoman. 
W swoich poglądach był wielkim zwolennikiem Cuviera i jego teorii katastrofizmu, którą znacznie rozbudował oraz przeciwnikiem lamarkizmu.
Wybrane publikacje d’Orbigny’ego: 
Następujące gatunki i rodzaje są nazwane jego nazwiskiem :

</doc>
<doc id="1132182" url="https://pl.wikipedia.org/wiki?curid=1132182" title="Zygmunt Chełmicki">
Zygmunt Chełmicki

Zygmunt Chełmicki (ur. 10 maja 1851 w Warszawie, zm. 3 lipca 1922 tamże) – polski ksiądz rzymskokatolicki, działacz społeczny, publicysta i wydawca.
Życiorys.
Zygmunt Chełmicki pochodził z rodziny szlacheckiej herbu Nałęcz, której gniazdem rodowym była Chełmica w ziemi dobrzyńskiej. Wykształcenie średnie uzyskał w gimnazjum w Chełmnie, które ukończył w 1868 roku. W tym samym roku wstąpił do Seminarium Duchownego w Płocku. W 1869 roku otrzymał święcenia niższe, a w 1872 roku został subdiakonem. Studia teologiczne kontynuował od 1872 roku w Münster (Monaster) pod zmienionym nazwiskiem. Po powrocie do kraju został wyświęcony na kapłana 20 września 1873 roku. W 1877 roku przeniósł się do Warszawy, gdzie otrzymał od ówczesnego administratora Archidiecezji rektorat kościoła św. Ducha (dawniej paulinów). Obowiązki te pełnił do śmierci (1922).
Od 1881 roku był redaktorem warszawskiego dziennika „Słowo”. W 1891 roku odbył podróż do Brazylii, której celem było zbadanie sytuacji polskich emigrantów w tym kraju. Owocem tej podróży była książka "W Brazylii", w której obalił emigracyjne miraże, ukazując brutalny obraz cierpiących głód i nędzę polskich emigrantów. W 1900 roku został wydawcą, dzięki powołaniu do życia pomnikowego wydawnictwa „Biblioteki Dzieł Chrześcijańskich”. W ramach tej akcji powstała „Podręczna Encyklopedia Kościelna”. Od 1905 do 1914 roku pełnił kierowniczą rolę w Stronnictwie Polityki Realnej. Apogeum działalności politycznej ks. Chełmickiego przypada na lata 1916-1918.
W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich". Był członkiem Komisji Sejmowo-Konstytucyjnej Tymczasowej Rady Stanu. Dnia 17 września 1917 roku został sekretarzem Rady Regencyjnej. 14 listopada 1918 roku, wraz z rozwiązaniem się Rady i oddaniem władzy Józefowi Piłsudskiemu, zakończyła się jego rola polityczna. Zmarł 3 lipca 1922 roku i pochowany został na cmentarzu Powązkowskim w Warszawie (kwatera 203-5/6-26). Pierwszą pełną biografię Zygmunta Chełmickiego napisał Andrzej Mroziński i wydana została w 1981 roku w Collectanea Theologica, w Wydawnictwie Akademii Teologii Katolickiej (rocznik LI, Warszawa 1981 s. 49-68)

</doc>
<doc id="1132183" url="https://pl.wikipedia.org/wiki?curid=1132183" title="Angelspit">
Angelspit

Angelspit jest australijskim electro-industrialnym zespołem z Sydney. Zespół został założony w 2004 przez główną wokalistkę Amelię „Destroyx” Tan oraz grającego na syntezatorach Karl „ZooG” Learmonta. Ich pierwsze wydanie było niezależną EP`ką pt. „"Nurse Grenade"” opublikowaną na ich oficjalnej stronie internetowej. Pierwszy album studyjny, "Krankhaus", został opublikowany w 2006, przez Dancing Ferret Discs. Druga płyta, "Blood Death Ivory", ukazała się 8 lipca 2008. Muzyka zespołu zawiera jedyne w swoim rodzaju oraz charakterystyczne elementy horroru, gotyku, punka oraz muzyki elektronicznej jak również popu i metalu. Ich twórczość jest utrzymana w groteskowej i makabrycznej stylistyce, a tematyka tekstów obraca się między innymi wokół eksperymentów medycznych.
Angelspit koncertował przez Austalię oraz Nową Zelandię z supportem zespołów jak: Angel Theory, Ayria, Ikon, KMFDM, Tankt i The Crüxshadows. Po trasie koncertowej na wschodnim wybrzeżu Stanów Zjednoczonych w marcu 2007, zespół przeniósł się tymczasowo do Berlina, Niemczech, ale ostatnio powrócił do Sydney.
Angelspit nagrał także swój pierwszy teledysk pt. Vena Cava z albumu "Krankhaus".
Angelspit uczestniczył w festiwalu Blue Moon w Newtown (Sydney) w Australii. 
Zespół wystąpił też w Polsce w 2007 roku w Bolkowie na Castle Party.
Członkowie.
DestroyX [Amelia Tan] - główny wokal, przeróbki 
ZooG [Karl Learmont] - wokal, keyboard, syntezator, vocoder

</doc>
<doc id="1132184" url="https://pl.wikipedia.org/wiki?curid=1132184" title="Fibroblasty">
Fibroblasty



</doc>
<doc id="1132191" url="https://pl.wikipedia.org/wiki?curid=1132191" title="Doetinchem">
Doetinchem

Doetinchem – holenderskie miasto i gmina leżące na wschodzie kraju nad rzeką IJssel.
Miasto znajduje się w regionie Achterhoek będącym częścią prowincji znanej jako Geldria. Doetinchem 1 stycznia 2005 roku zamieszkiwało 56 700 mieszkańców – zatem pod względem ludności jest to największe miasto w Achterhoek. Powierzchnia miasta wynosi 79,66 km² (z czego na zbiorniki wodne przypada 1,50 km²).
Na skutek reorganizacji administracyjnych 1 stycznia 2005 roku do Doetinchem włączona została sąsiednia miejscowość Wehl.

</doc>
<doc id="1132193" url="https://pl.wikipedia.org/wiki?curid=1132193" title="Czerwony smok (film)">
Czerwony smok (film)

Czerwony smok (ang. "Red Dragon") – amerykański thriller psychologiczny, wyreżyserowany przez Bretta Ratnera na podstawie powieści "Czerwony smok" Thomasa Harrisa.
Fabuła.
Agent FBI Will Graham zajmuje się sprawą seryjnego zabójcy nazywanego Zębową Wróżką (Tooth Fairy), który uważa siebie za Czerwonego Smoka (Red Dragon).
O pomoc w rozwiązaniu tej sprawy Graham zwraca się do swojego największego wroga: niezwykle inteligentnego, zwyrodniałego przestępcy – doktora Hannibala Lectera, który kilka lat wstecz omal nie pozbawił go życia. Wkrótce okazuje się, że Ząbek otrzymuje całkiem poufne informacje na temat Grahama i jego rodziny, najprawdopodobniej od doktora Lectera.
Nagrody i nominacje.
Nagrody Saturn 2002

</doc>
<doc id="1132194" url="https://pl.wikipedia.org/wiki?curid=1132194" title="Trupie jady">
Trupie jady



</doc>
<doc id="1132195" url="https://pl.wikipedia.org/wiki?curid=1132195" title="Christopher Aylmer">
Christopher Aylmer



</doc>
<doc id="1132204" url="https://pl.wikipedia.org/wiki?curid=1132204" title="Muzeum Historii Naturalnej w Paryżu">
Muzeum Historii Naturalnej w Paryżu

Muzeum Historii Naturalnej w Paryżu (fr. "Muséum national d’Histoire naturelle") – jedno z największych na świecie muzeów przyrodniczych.
Historia.
Założone 10 czerwca 1793 na bazie zbiorów Królewskiego Ogrodu Roślin Leczniczych ("Jardin royal des plantes médicinales"), założonego przez Ludwika XIII w 1635 i gromadzącego bogate zbiory z dziedziny szeroko rozumianej przyrody, zwłaszcza za czasów dyrekcji Buffona.
Działalność.
Główną rolą muzeum, od momentu powstania jest działalność naukowa oraz dokumentacja odkryć (gromadzenie zbiorów). Podrzędną rolę odgrywa działalność ekspozycyjno-popularyzatorska, choć jest ona najbardziej znaną formą aktywności muzeum.
Posiada siedem wydziałów: klasyfikacji i ewolucji; molekularnego zróżnicowania, środowisk i populacji wodnych; ekologii i bioróżnorodności; historii Ziemi; człowieka, natury i społeczeństwa oraz prehistorii. Oprócz tego w skład muzeum wchodzą: galerie roślin, ogrody botaniczne i kilka zoologicznych oraz Muzeum Człowieka. Poszczególne wydziały rozmieszczone są w różnych miejscach Paryża.

</doc>
<doc id="1132205" url="https://pl.wikipedia.org/wiki?curid=1132205" title="Muzeum Historii Naturalnej">
Muzeum Historii Naturalnej



</doc>
<doc id="1132210" url="https://pl.wikipedia.org/wiki?curid=1132210" title="Greatest Hits (album Mötley Crüe)">
Greatest Hits (album Mötley Crüe)

Greatest Hits – drugi album kompilacyjny amerykańskiej grupy Motley Crue wydany 1998 roku.
Na albumie znajdują się dwie nowe piosenki "Bitter Pill" i "Enslaved".

</doc>
<doc id="1132212" url="https://pl.wikipedia.org/wiki?curid=1132212" title="William Pinkney Whyte">
William Pinkney Whyte

William Pinkney Whyte (ur. 9 sierpnia 1824 w Baltimore, zm. 17 marca 1908 w Baltimore) – amerykański polityk z Maryland. W trzech różnych okresach zasiadał w Senacie Stanów Zjednoczonych. W latach 1872–1874 piastował stanowisko gubernatora stanu Maryland. Był również burmistrzem miasta Baltimore.

</doc>
<doc id="1132213" url="https://pl.wikipedia.org/wiki?curid=1132213" title="Grimeton">
Grimeton

Grimeton – miejscowość w Szwecji, w pobliżu Varberga.
Znajduje się w niej zabytkowa, jedyna do dzisiaj działająca, radiostacja transatlantycka Radiostacja Varberg w Grimeton, wybudowana w 1923. 2 lipca 2004 wpisany na Listę światowego dziedzictwa UNESCO. Bliźniaczy odpowiednik szwedzkiej stacji – Nadawcza Radiostacja Transatlantycka Babice – znajdował się we wsi Babice pod Warszawą i został zniszczony w 1945.

</doc>
<doc id="1132214" url="https://pl.wikipedia.org/wiki?curid=1132214" title="Unam Sanctam">
Unam Sanctam

Unam Sanctam () – bulla papieża Bonifacego VIII z 18 listopada 1302 roku. 
Bulla ta, powstała w wyniku sporu z królem Francji Filipem Pięknym, jest deklaracją praw i przywilejów papiestwa. Na podstawie kilku wersetów Biblii, Bonifacy VIII stwierdza, że:
Jeśli więc ziemska władza zejdzie z właściwej drogi, sądzona jest przez władzę duchową, zaś gdy niższa władza duchowa zbłądzi, wtedy niższa władza jest sądzona przez wyższą. Lecz jeśli najwyższa władza zbłądzi, to może być ona sądzona jedynie przez Boga, nie zaś przez człowieka, jak poświadcza Apostoł: „Człowiek duchowy osądza wszystko, lecz sam przez nikogo nie jest sądzony”.
"Toteż oznajmiamy, twierdzimy, określamy i ogłaszamy, że posłuszeństwo każdej istoty ludzkiej Biskupowi Rzymskiemu jest konieczne dla osiągnięcia zbawienia."
Tekst orygin.: "Porro subesse Romano Pontifici omni humanæ creaturæ declaramus, dicimus, definimus et pronunciamus omnino esse de necessitate salutis."
Ponieważ ostatnia deklaracja rozpoczyna się wstępem typowym dla wypowiedzi uznawanych przez dogmatyków Kościoła katolickiego za nieomylne: 
"Toteż oznajmiamy, twierdzimy, określamy i ogłaszamy, że ..." 
wielu teologów rzymskokatolickich uważa ją za definicję nieomylną.
Bulla "Unam Sanctam" została uroczyście potwierdzono na XI sesji XVIII Soboru Laterańskiego V (1516) bullą Leona X Pastor aeternus gregem.
BF II,15
Leon X następnie dodał, że ten, który jest nieposłuszny następcom Piotra (biskupom rzymskim) ponosi śmierć: 

</doc>
<doc id="1132215" url="https://pl.wikipedia.org/wiki?curid=1132215" title="Sał">
Sał

Sał (ros. "Caл") – rzeka w południowej Rosji w Kałmucji, lewy dopływ Donu o długości 798 km. Źródła znajdują się na wyżynie Jergieni, do Donu wpada w okolicach miasta Siemikarakorsk. Okresowo wysycha.

</doc>
<doc id="1132216" url="https://pl.wikipedia.org/wiki?curid=1132216" title="Edwin Kowalik">
Edwin Kowalik

Edwin Kowalik (ur. 1 września 1928 w Chropaczowie, zm. 20 maja 1997 w Warszawie) – pianista, kompozytor, publicysta.
Życie.
Dzieciństwo spędził w Częstochowie, gdzie mieszkał z rodzicami i rodzeństwem do 1935 r. Na skutek urazu okołoporodowego chłopcu stopniowo pogarszał się wzrok, aż do całkowitej jego utraty w siódmym roku życia. 
Naukę zaczął pobierać w Laskach w Zakładzie dla Niewidomych, gdzie ukończył szkołę podstawową i dwuletnie szkolenie zawodowe. Właśnie tam zorientowano się, że posiada słuch absolutny i wyjątkowe uzdolnienia muzyczne. Jego pierwszymi nauczycielami gry na fortepianie byli niewidomi muzycy – Włodzimierz Dolański i Włodzimierz Bielajew. Wybuch powstania warszawskiego przerwał naukę w Laskach. 
W 1945 r. rozpoczął się łódzki okres w życiu pianisty. Edwin Kowalik uczęszczał w Łodzi do średniej, a potem wyższej szkoły muzycznej. Grę na fortepianie studiował u pianisty Władysława Kędry, a następnie u Marii Wiłkomirskiej. W 1953 r. ukończył z odznaczeniem Państwową Wyższą Szkołę Muzyczną w Łodzi.
W tym samym roku wziął udział w Międzynarodowym Konkursie Pianistycznym w Bukareszcie, gdzie uzyskał III nagrodę. Następne dwa lata wypełniły przygotowania do V Międzynarodowego Konkursu Pianistycznego im. Fryderyka Chopina w Warszawie. Na konkursie tym, który odbył się w 1955 r., znalazł się wśród finalistów, wykonał Koncert e-moll i otrzymał dyplom honorowy. W 1957 r. reprezentował Polskę na Międzynarodowym Konkursie Pianistycznym w Rio de Janeiro i otrzymał VI nagrodę.
W 1956 r. przeniósł się z Łodzi do Warszawy, gdzie mieszkał do końca życia.
Działalność i twórczość.
Edwin Kowalik już w okresie studiów dużo koncertował, ale jego kariera pianistyczna rozwinęła się po Konkursie Chopinowskim i trwała ponad 40 lat. Na jego koncertowym szlaku znajdowały się dziesiątki miast i miasteczek polskich. Wiele również występował za granicą, w krajach takich jak: Stany Zjednoczone, Kanada, kraje Ameryki Południowej, Niemcy, Rosja, Czechy, Słowacja, Austria, Hiszpania i Anglia. Wykonywał koncerty z orkiestrą i recitale. Chętnie brał udział w występach łączących muzykę z poezją.
Od 1957 r. Edwin Kowalik angażował się w życie muzyczne niewidomych, pracując jako redaktor i wydawca nut brajlowskich w Polskim Związku Niewidomych. Nawiązał współpracę z Towarzystwem im. Fryderyka Chopina, co zaowocowało wydaniem systemem brajla "Dzieł Wszystkich F. Chopina", a następnie "Dzieł Wybranych K. Szymanowskiego". Ponadto przyczynił się do wydania w brajlu licznych podręczników do nauki gry oraz zbiorów nutowych dla instrumentalistów, chórów i zespołów muzycznych.
W 1960 r. zainicjował wydawanie czasopisma "Magazyn Muzyczny" i był jego wieloletnim redaktorem naczelnym. Brał udział w jury konkursów muzycznych organizowanych przez PZN. Współpracował na arenie międzynarodowej przy unifikacji notacji muzycznej dla niewidomych.
Edwin Kowalik pisał eseje, wspomnienia i liczne artykuły publicystyczne z dziedziny kultury, a zwłaszcza muzyki. Ponadto komponował drobne utwory fortepianowe, piosenki i pieśni. Do tych ostatnich niekiedy sam pisał słowa. W 1979 r. uzyskał w Pradze III nagrodę w konkursie kompozytorskim za Tryptyk na fortepian.
Był wielkim miłośnikiem poezji, sam również pisał wiersze. Dokonał nagrań radiowych i płytowych. Nagrał kilka płyt analogowych, m.in. "Piano favorite" Pronit SXL-1088 i "Recital fortepianowy" Muza SXL-0583. Już po śmierci artysty wydana została płyta CD "Moje fascynacje", z utworami Fryderyka Chopina w wykonaniu Edwina Kowalika, przeplatanymi jego wierszami w interpretacji Krzysztofa Kolbergera.
Edwin Kowalik został uhonorowany odznaczeniami muzycznymi i państwowymi (Złoty Krzyż Zasługi – 1956, Order Sztandaru Pracy – 1979, Krzyż Kawalerski Orderu Odrodzenia Polski – 1970, Zasłużony Działacz Kultury, Odznaka Honorowa PZN – 1972 i inne).
Powstały o nim dwa filmy dokumentalne: "Chopin zapisany brajlem" i "Pamięci Edwina Kowalika".
W 1998 r. powstało Towarzystwo Muzyczne im. Edwina Kowalika, którego celem jest wspieranie i upowszechnianie aktywnego uczestnictwa osób niewidomych w muzyce.

</doc>
<doc id="1132220" url="https://pl.wikipedia.org/wiki?curid=1132220" title="Guz Grawitza">
Guz Grawitza



</doc>
<doc id="1132224" url="https://pl.wikipedia.org/wiki?curid=1132224" title="Podróż apostolska Jana Pawła II do Czechosłowacji">
Podróż apostolska Jana Pawła II do Czechosłowacji

46 Podróż Apostolska Jana Pawła II miała miejsce w dniach 21 – 22 kwietnia 1990 roku. Podczas tej pielgrzymki papież odwiedził Czechosłowację.
Przyczyny podróży.
Zaledwie kilka miesięcy przed pielgrzymką papieską, , odrodziła się hierarchia kościelna oraz zakony. Dwa dni przed podróżą (19 kwietnia) Watykan nawiązał stosunki dyplomatyczne z Czechosłowacją. Dlatego też Jan Paweł II wybrał się z wizytą do tego kraju, aby wyznaczyć tamtejszemu Kościołowi drogę odrodzenia po wielu latach prześladowań.
Przebieg pielgrzymki.
Po przybyciu do Pragi Jan Paweł II odprawił mszę świętą na wzgórzu Letna. Ta msza była pierwszą mszą świętą odprawioną przez papieża na ziemi czeskiej. Po mszy papież udał się na prywatne spotkanie z prezydentem Czechosłowacji Vaclavem Havlem na zamku Hradczany, po zakończeniu którego spotkał się z przedstawicielami najwyższych władz państwowych, intelektualistami i przedstawicielami innych wyznań chrześcijańskich.
Następnego dnia (22 IV) papież udał się do Welehradu, miasta, gdzie działali święci Cyryl i Metody. Tam Jan Paweł II odprawił mszę świętą dla mieszkańców Moraw. Podczas mszy wręczył paliusz arcybiskupowi Ołomuńca Frantiskowi Vanakowi, a ponadto ogłosił Synod Biskupów Europy. Tego samego dnia udał się do Bratysławy, gdzie wręczył paliusz arcybiskupowi Trnawy Jánowi Sokolowi.
Ocena pielgrzymki.
Obserwatorzy watykańscy stwierdzili, że pielgrzymka do Czechosłowacji była jedną z najważniejszych podróży Jana Pawła II.

</doc>
<doc id="1132231" url="https://pl.wikipedia.org/wiki?curid=1132231" title="Szczeberka (rzeka)">
Szczeberka (rzeka)

Szczeberka – rzeka, prawy dopływ Blizny o długości 55,87 km. 
Dopływami Szczeberki są strugi Królewianka oraz Olszanka.

</doc>
<doc id="1132235" url="https://pl.wikipedia.org/wiki?curid=1132235" title="Wicehrabia Scarsdale">
Wicehrabia Scarsdale

Baroneci Curzon of Kedleston
Baronowie Scarsdale 1. kreacji (parostwo Wielkiej Brytanii)
Wicehrabiowie Scarsdale 1. kreacji (parostwo Zjednoczonego Królestwa)

</doc>
<doc id="1132239" url="https://pl.wikipedia.org/wiki?curid=1132239" title="Czesław Osękowski">
Czesław Osękowski

Czesław Osękowski (ur. 1951 w Gubinie) – polski historyk, politolog, specjalizujący się w historii powszechnej po II wojnie światowej, historii współczesnej Polski oraz naukach politycznych; nauczyciel akademicki związany z Uniwersytetem Zielonogórskim.
Życiorys.
Urodził się w 1951 roku w Gubinie, gdzie ukończył szkołę podstawową. W Lubsku ukończył Liceum Pedagogiczne. Jest synem leśniczego, pracującego w Stargardzie Gubińskim. Po pomyślnie zdanym egzaminie maturalnym w 1970 roku, rozpoczął studia politologiczne na Uniwersytecie Wrocławskim, które ukończył w 1975 roku magisterium. Na uczelni tej uzyskał w 1983 roku stopień naukowy doktora nauk humanistycznych w zakresie politologii. W tym samym roku rozpoczął pracę zawodową w Wyższej Szkole Pedagogicznej w Zielonej Górze (od 2001 roku Uniwersytet Zielonogórski), przechodząc tam przez wszystkie stopnie zawodowe od adiunkta przez profesor nadzwyczajnego po profesora zwyczajnego w 2001 roku. Stopień naukowy doktora habilitowanego nauk humanistycznych w zakresie historii otrzymał w 1995 roku Uniwersytecie Adama Mickiewicza w Poznaniu na podstawie rozprawy "Społeczeństwo Polski Zachodniej i Północnej w latach 1945–1956". W 2000 roku otrzymał tytuł profesora nauk humanistycznych.
Poza działalnością naukowo-dydaktyczną pełnił szereg funkcji organizacyjnych na Uniwersytecie Zielonogórskim. W latach 1994–1999 był zastępcą dyrektora do spraw naukowych, a następnie od 1999 do 2002 roku dyrektorem Instytutu Historii UZ. Piastował także urząd dziekana Wydziału Humanistycznego UZ. W 2005 roku został wybrany na stanowisko rektora tej uczelni, które piastował przez dwie kadencje do 2012 roku. Podczas jego rządów udało mu się m.in. zdobyć pieniądze na budowę nowego gmachu dla Biblioteki Głównej i Parku Naukowo-Technologicznego w Nowym Kisielinie.
Za swoją działalność był wielokrotnie nagradzany. Dziewięciokrotnie otrzymywał nagrody Ministra Nauki i Szkolnictwa Wyższego. W 2001 r. otrzymał nagrodę historyczną tygodnika „Polityka”. W 1999 r. otrzymał doroczną nagrodę prezydenta Zielonej Góry. Jest także honorowym obywatelem gminy Gubin oraz miasta i gminy Lubsko. W latach 2012–2014 kierował Zespołem ds. Połączenia Miasta Zielona Góra z Gminą Zielona Góra w jeden samorząd terytorialny. Odznaczony Krzyżem Kawalerskim Orderu Odrodzenia Polski, odznaką honorową „Zasłużony dla Kultury Polskiej” i „Zasłużony dla Archiwistyki Polskiej” oraz medalem „Zasłużony dla Województwa Lubuskiego”. W 2003 został członkiem Komitetu Nauk Historycznych PAN.
W latach 1983–1985 był zastępcą kierownika wydziału ideologicznego KW PZPR. W latach 1980–1983 pracując w strukturach ówczesnej władzy współdziałał z NSZZ „Solidarność” w Gubinie i Gminie Gubin m.in. merytorycznie i finansowo wspierał działalność Związku i osoby internowane w stanie wojennym (Źródło: Pisemne oświadczenie Jerzego Pogłodzińskiego z marca 2007 roku, przewodniczącego Międzyzakładowej Miejskiej Komisji Koordynacyjnej NSZZ „Solidarność” w Gubinie w latach 1980–1981, internowanego w stanie wojennym).
Dorobek naukowy.
W pracy naukowej zajmuje się tematyką związaną z pograniczem i stosunkami polsko-niemieckimi w XX wieku, dziejami Ziemi Lubuskiej, historią polityczną Polski i powszechną XX wieku, integracją europejską. Jest autorem 8 książek, ponad stu artykułów naukowych oraz dziewięciu redakcji prac zbiorowych. Dotychczas wypromował siedemnastu doktorów z zakresu historii i politologii. Do jego ważniejszych publikacji należą:

</doc>
<doc id="1132241" url="https://pl.wikipedia.org/wiki?curid=1132241" title="Róża z Limy">
Róża z Limy

Róża z Limy, właśc. "Isabel Flores de Oliva" (ur. 20 kwietnia 1586 w Limie w Peru, zm. 24 sierpnia 1617 tamże) – ascetka peruwiańska, tercjarka dominikańska, dziewica i pierwsza święta Kościoła katolickiego pochodząca z Ameryki.
Życiorys.
Jej rodzicami byli Gaspar Flores i Maria Oliva. Została ochrzczona jako Izabela, jednak ze względu na delikatność jej cery nazywano ją Różą. Imię to otrzymała również na bierzmowaniu. Odznaczała się głęboką wiarą i pobożnością. Jako dziecko złożyła ślub czystości. Próbowano wydać ją za mąż, jednak ona przeciwstawiła się temu. Ponieważ rodzina była niezamożna wcześnie zaczęła pracować: zajmowała się hodowlą kwiatów, haftem i szyciem. W wieku 20 lat została tercjarką dominikańską. Zamieszkała wtedy w letnim domku w ogrodzie swoich rodziców. Za swój ideał i patronkę uważała św. Katarzynę ze Sieny. Czas spędzała na postach, umartwieniach i modlitwie. Żyła niezwykle surowo. Niosła pomoc ubogim i chorym, zwłaszcza Indianom i niewolnikom. Uważana jest za prekursorkę służby społecznej w Peru. Zmarła w dniu, który przepowiedziała. Ze względu na sławę jej świętości już za życia, dominikanie pochowali ją najpierw w krużganku klasztornym, a dwa lata później w swoim kościele w Limie w kaplicy św. Katarzyny ze Sieny.
Kult.
Róża została beatyfikowana 15 kwietnia 1668 roku przez Klemensa IX, który ogłosił ją patronką Ameryki Południowej. Kanonizowana została w 1671 r. przez Klemensa X.
Wspomnienie liturgiczne św. Róży w Kościele katolickim obchodzone jest 23 sierpnia.
Święta Róża z Limy ogłoszona została patronką Kontynentu amerykańskiego. Jej oficjalny tytuł brzmi: ""Główna i uniwersalna patronka wszystkich prowincji, królestw, wysp i regionów stałego lądu w całej Ameryce i na Filipinach"."
Patronuje również kwiaciarkom i ogrodnikom. Wzywana jest w przypadku waśni rodzinnych.
W ikonografii przedstawiana jest, jako młoda dominikanka w habicie.
Jej atrybutami są: Dziecię Jezus w ramionach, korona z cierni, kotwica, krzyż, róża, wianek z róż.

</doc>
<doc id="1132243" url="https://pl.wikipedia.org/wiki?curid=1132243" title="Baron Ravensdale">
Baron Ravensdale

Baronowie Ravensdale 1. kreacji (parostwo Zjednoczonego Królestwa)
Najstarszy syn 3. barona Ravensdale: Shaun Nicholas Mosley

</doc>
<doc id="1132244" url="https://pl.wikipedia.org/wiki?curid=1132244" title="Obrazki">
Obrazki

Obrazki ("Arum" L.) – rodzaj roślin z rodziny obrazkowatych, obejmujący 29 gatunków występujących w Makaronezji, Europie oraz na obszarze od Morza Śródziemnego do zachodnich Chin. Gatunki "Arum palaestinum", obrazki włoskie i obrazki plamiste zostały introdukowane w Stanach Zjednoczonych i występują w Kalifornii, Illinois, Oregonie, Waszyngtonie, Missouri i Karolinie Północnej. Obrazki włoskie zostały również introdukowane do Australii i występują tam w stanie Wiktoria.
Systematyka.
Zgodnie z Krytyczną Listą Roślin Naczyniowych Polski do flory krajowej należą:
Według encyklopedii europejskich roślin naczyniowych "Flora Europaea" gatunkami występującymi w Polsce są obrazki plamiste ("A. maculatum") oraz podgatunek obrazków wschodnich obrazki wschodnie typowe ("A. orientale" subsp. "orientale" [="Arum alpinum"]). Takie samo ujęcie przedstawione jest w „Atlasie roślin naczyniowych Polski” Snowarskiego.
Według „Checklist and Bibliography of Araceae (and Acoraceae)” Govaertsa i Frodina z 2002 gatunkami występującymi w Polsce są: "Arum besserianum", "Arum cylindraceum" [="Arum alpinum"], obrazki plamiste ("Arum maculatum") i obrazki wschodnie typowe ("Arum orientale" subsp. "orientale").
Zagrożenie i ochrona.
Wytępujące w Polsce gatunki obrazków podlegają ścisłej ochronie na podstawie Rozporządzenia Ministra Środowiska z dnia 9 lipca 2004 w sprawie gatunków dziko występujących roślin objętych ochroną. Oba gatunki są również uwzględnione w trzecim wydaniu Czerwonej listy roślin i grzybów Polski z 2006:
Żaden z gatunków obrazków nie jest uwzględniony w Czerwonej księdze gatunków zagrożonych IUCN (wersja 2010.2). Podczas gdy w Czerwonej Księdze Roślin Zagrożonych z 1997 (IUCN) wymienionych było pięć gatunków występujących w Grecji i Turcji, uznanych za narażone lub rzadkie (m.in. "Arum dioscoridis").
Stanowiska obrazków występujących w naturze są nierzadko chronione w różnych powierzchniowych formach ochrony przyrody. Na przykład w Polsce stanowiska obrazków plamistych w Dolinie Prądnika, Płoni i Iny znajdują się w systemie ochrony zagrożonych składników różnorodności biologicznej kontynentu europejskiego „Natura 2000”, a ich siedliska stanowią przedmiot ochrony. Drugi z występujących w Polsce gatunków, obrazki alpejskie, rośnie w lasach stanowiących przedmiot ochrony w ramach systemu „Natura 2000” w Dolinie Wisłoka, Goleszy, Jasiołce, Lesie Niegłowickim, Muszkowickim Lesie Bukowym, Ostoi Przemyskiej, Stawach Łężczak, łęgach nad Bystrzycą oraz na obszarze Wisłoki z dopływami. 

</doc>
<doc id="1132246" url="https://pl.wikipedia.org/wiki?curid=1132246" title="Poskramianie węży">
Poskramianie węży

Poskramianie węży (ang. "Snake handling") – praktyka religijna charakterystyczna dla nielicznych kościołów zielonoświątkowych. Obrzęd ten oparty jest na dwóch wypowiedziach Jezusa Chrystusa zapisanych w Nowym Testamencie:
Geneza i historia.
Kościoły zielonoświątkowe od początków swego istnienia podkreślają obecność darów duchowych i cudów w życiu chrześcijan, którzy doświadczyli chrztu w Duchu Świętym. Powszechnie w Kościołach zielonoświątkowych akceptowane są takie praktyki, jak mówienie nieznanymi językami, prorokowanie, uzdrawianie, czy wypędzanie demonów. Nabożeństwom towarzyszy zwykle spontaniczna modlitwa, uwielbianie Boga pieśnią, niekiedy również taniec i wkładanie rąk. Już na początku XX wieku w kilku zborach zielonoświątkowych pojawiła się także praktyka poskramiania węży, jako jednego ze znaków towarzyszących uczniom Chrystusa.
Pierwszy zbór, który oficjalnie zaakceptował praktykę poskramiania węży. Założony został przez pastora George’a Went Hensleya w latach 20. ubiegłego stulecia. Wkrótce powstały zbory w innych rejonach Stanów Zjednoczonych oraz w Kanadzie. Zbory te, jakkolwiek pozostały autonomiczne pod względem organizacyjnym, posługują się podobnymi nazwami, utworzonymi od pierwowzoru: "Kościół Boży z Widocznymi Znakami". 
Ogół zielonoświątkowców dystansuje się i odrzuca praktykę "poskramiania węży" uznając ją za herezję.
Doktryna.
Podobnie jak w przypadku pozostałych Kościołów zielonoświątkowych, podstawowe założenia doktrynalne opierają się na ewangelikalnej teologii protestanckiej (m.in. zasada "sola scriptura", "solus Christus", nowonarodzenie, zbawienie z łaski przez wiarę, chrzest na wyznanie wiary). Zbory praktykujące poskramianie węży dużą wagę przywiązują do prowadzenia świętego życia. Sprzeciwiają się noszeniu biżuterii oraz stosowaniu makijażu przez chrześcijan. Kobiety ubierają się w spódnice i noszą długie włosy; mężczyźni zazwyczaj noszą koszule i posiadają krótkie włosy. Wierni zachowują całkowitą abstynencję od tytoniu, alkoholu oraz narkotyków. Odrzuca się świętowanie urodzin, Bożego Narodzenia oraz Halloween jako świąt mających rodowód pogański i nieposiadających poparcia w Biblii.
Cuda uważane są za świadectwo Bożego uznania i żywą obecność Ducha Świętego w Kościele. Zbory praktykujące poskramianie węży mają charakter fundamentalistyczny. Przyjmują one werbalne natchnienie Biblii, a wiele z nich należy do ruchu King James Only, uznając tylko Biblię króla Jakuba jako natchnione Słowo Boże. Inne przekłady są zazwyczaj odrzucane jako fałszywe i nieposiadające boskiego autorytetu. Zbory są zorganizowane kongregacjonalnie, zachowują pełną autonomię i niezależność denominacyjną. Wszelkie systemy denominacyjne uważane są za ograniczające działanie Ducha Świętego i stworzone przez człowieka. Wielu członków postrzega przynależność denominacyjną jako „znamię zwierzęcia” z Objawienia św. Jana.
Kościoły poskramiające węże sprawują trzy sakramenty: chrzest w wieku świadomym przez zanurzenie w wodzie, Wieczerzę Pańską pod obiema postaciami oraz wzajemne umywanie nóg. Praktykuje się również, na podstawie Listu do Rzymian 16:16, tzw. pozdrawianie świętym pocałunkiem.
Charakterystyka nabożeństw i poskramiania.
Nabożeństwom zboru towarzyszy zwykle mówienie nieznanymi językami, uzdrawianie, wypędzanie demonów, wkładanie rąk, proroctwa i spontaniczne uwielbianie Boga pieśnią i modlitwami. Czas trwania nabożeństw jest różny. Podczas „szczególnych interwencji Ducha Świętego” mogą one trwać nawet do pięciu godzin. Często się zdarza, że nabożeństwa uwielbieniowe trwają całą noc.
Z przodu domów modlitwy znajduje się zazwyczaj oprócz kazalnicy specjalne miejsce dla poskramiających węże. Podczas nabożeństwa wierni, którzy czują namaszczenie, bądź zostali „dotknięci przez Ducha”, zajmują specjalne miejsca, aby poskramiać jadowite węże (poskramiane są różne gatunki, m.in. grzechotniki i kobry). Zwykle poskramiający podnoszą je do góry albo pozwalają im pełzać po własnym ciele. Towarzyszy temu także poskramianie ognia oraz (na podstawie Ewangelii Łukasza 10:19) poskramianie skorpionów. Chętne osoby ze zgromadzenia piją w tym czasie wodę zaprawioną strychniną, arszenikiem, bądź innymi truciznami. 
Węże uważane są za wcielenia demonów, a ich poskramianie postrzega się jako triumf mocy Bożej nad mocą szatana. Poskramianie nie jest wymogiem stawianym wobec wiernych, a jego praktykowanie zależy wyłącznie od osobistej decyzji członka zboru. 
W niektórych społecznościach praktyka poskramiania ognia przybrała specyficzną formę: nasączone naftą materiały umieszczane są w słoikach, bądź butelkach. Następnie podawane są wiernym, którzy przekazują je sobie z rąk do rąk, trzymając w płomieniu swoje dłonie przez kilka sekund.
Ryzyko i kwestie prawne.
Dla części osób praktykujących przyjmowanie trucizn i poskramianie węży doświadczenia te okazały się śmiertelne. Wyznawcy zazwyczaj odrzucają pogląd, jakoby sam fakt zażycia trucizny był przyczyną śmierci, podkreślając, iż w przypadku większości osób systematycznie praktykujących poskramianie na nabożeństwach nie dochodzi ani do uszczerbku na zdrowiu, ani do utraty życia. Zdaniem wiernych przyczyną śmierci może być m.in. brak napełnienia Duchem Świętym, trwanie w świadomym grzechu, bądź też niewłaściwe motywacje skłaniające owe osoby do poskramiania, w tym np. chęć osiągnięcia korzyści finansowych. Przypadki śmiertelne odnotowano m.in. w 1998 r. (śmierć pastora Johna Wayne „Punkin” Browna po ukąszeniu przez grzechotnika) oraz w 2006 r.
Stany Alabama, Kentucky oraz Tennessee wydały ustawy prawne zakazujące używania gatunków zagrażających życiu ludzi bez uprzedniej zgody władz. Prawo stanu Kentucky odnosi się także bezpośrednio do poskramiania węży, nakładając na praktykujących kary od 50 do 250 dolarów. Pomimo zakazów poskramianie jest nadal praktykowane przez zbory w stanie Kentucky, z tą zmianą, iż nabożeństwa, w trakcie których występuje, nie są otwarte dla publiczności.
W kulturze.
Poskramianie węży zostało sparodiowane w filmie Avildsena "" z 1999, w którym główną rolę zagrał Jean-Claude Van Damme.

</doc>
<doc id="1132249" url="https://pl.wikipedia.org/wiki?curid=1132249" title="Boję się zasnąć, boję się wrócić do domu">
Boję się zasnąć, boję się wrócić do domu

Boję się zasnąć, boję się wrócić do domu – EP zespołu Ścianka, promująca album "Pan Planeta" z 2006 roku.

</doc>
<doc id="1132250" url="https://pl.wikipedia.org/wiki?curid=1132250" title="Tomasz Joseph Bracichowicz">
Tomasz Joseph Bracichowicz



</doc>
<doc id="1132251" url="https://pl.wikipedia.org/wiki?curid=1132251" title="Surimi">
Surimi

 – mielone, rozdrobnione mięso ryby. Nazwa pochodzi z języka japońskiego.

</doc>
<doc id="1132253" url="https://pl.wikipedia.org/wiki?curid=1132253" title="Bohuslav Balbín">
Bohuslav Balbín

Bohuslav Balbín (Bohuslav Balbinus), (ur. 3 grudnia 1621 w Hradcu Králové, zm. 28 listopada 1688 w Pradze) – czeski literat, historyk, pedagog, jezuita.
Był autorem wielu dzieł historycznych i krajoznawczych. Był obrońcą języka czeskiego i wielkim patriotą czeskim występującym przeciwko germanizacji. Jego największe dzieła to "Miscellanea historica regni Bohemiae" (Rozmaitości z historii królestwa Czech) oraz "Dissertatio apologetica pro linqua Slavonica praecipue Bohemica" (Obrona języka słowiańskiego, zwłaszcza czeskiego). Aby je napisać, przez lata gromadził informacje z archiwów i starych bibliotek. Duże zasługi odnośnie do inicjatywy napisania tego dzieła przypisuje się także polskiemu jezuicie Mikołajowi Łęczyckiemu jako osobie, która wpłynęła na Balbina i zachęciła go to pracy nad tym wydaniem.

</doc>
<doc id="1132255" url="https://pl.wikipedia.org/wiki?curid=1132255" title="Killers (zespół muzyczny)">
Killers (zespół muzyczny)

Killers – amerykańska grupa heavymetalowa założona w 1991 przez byłego wokalistę Iron Maiden, Paula Di’Anno.
Zespół wydał dwa albumy studyjne, "Murder One" i "Menace to Society", które Paul Di’Anno udostępnił w 2007 na pewien czas w całości na swojej stronie internetowej. Obecnie nie są one już dostępne bezpłatnie.
Historia.
Grupa Killers została założona w 1991 z inicjatywy perkusisty Steve’a Hopgooda – byłego członka zespołu Paul Di’Anno’s Battlezone. Hopgood skontaktował się z gitarzystą Cliffem Evansem, po czym obaj zaprosili do współpracy Paula Di’Anno. Ten przybył z Los Angeles (w którym mieszkał) do Nowego Jorku, gdzie wraz z dwoma muzykami powołał do życia nową grupę muzyczną. Po kilku dniach do tria dołączyli basista John Gallagher (z grupy Raven) oraz drugi gitarzysta Ray De Tone.
W tym składzie Killers nagrali album koncertowy "South American Assault", który przeznaczony był na rynek południowoamerykański. Zawierał on jedynie covery utworów poprzednich zespołów Di’Anno – Iron Maiden, Battlezone – oraz medley kompozycji „We Will Rock You” Queen i „Smoke on the Water” Deep Purple. Album początkowo planowano nagrać na trasie w Brazylii, Argentynie i Wenezueli. Ostatecznie, jak ujawnił po latach John Gallagher, grupa zarejestrowała swój występ w ruchomym studiu nagraniowym ustawionym w Nowym Jorku, a odgłosy publiczności nałożono później.
W 1994 kanadyjska wytwórnia Magnetic Air Productions wydała ten album na całym świecie, nie dając jednak żadnego honorarium grupie.
Killers, po południowoamerykańskim epizodzie, rozpoczęli zabiegać o kontrakt płytowy z kilkoma wytwórniami muzycznymi, m.in. Virgin Records, EMI, BMG czy Sony Music. Jako że grupa nie posiadała własnego materiału, przedstawiała jedynie utwory Iron Maiden. Ostatecznie zespołem zainteresowała się BMG, która zaoferowała kontrakt na 250000 dolarów. Przedstawiciel wytwórni miał być jednak nieświadomy, że piosenki grane przez Killers nie są ich autorstwa.
W 1992 zespół rozpoczął tworzenie nowego albumu – "Murder One". Tymczasowo dokooptowanych Gallaghera i De Tone’a zastąpili Gavin Cooper (basista) i Nick Burr (gitarzysta), oboje wcześniej związani z zespołem Battlezone. Zespół zatrzymał się w motelu, którego właściciel posiadał studio nagraniowe. Kompozycje i teksty napisano w ciągu dwóch tygodni, a nagranie ich zajęło tylko miesiąc. Ostatnie poprawki zostały wykonane w nowojorskim studio The Powerstation. 
Po wydaniu "Murder One" wokalistę, Paula Di’Anno, dopadły kłopoty natury pozamuzycznej. Muzyk, od dawna borykający się z narkomanią i alkoholizmem, rozwiódł się z niedawno poślubioną żoną. Później został oskarżony o stosowanie przemocy wobec swojej nowej partnerki, a także posiadanie narkotyków i przestępstwa z bronią w ręku. Został skazany na karę 4 miesięcy pozbawienia wolności, którą odbywał w więzieniu w Los Angeles. Tam też Di’Anno rozpoczął tworzenie piosenek na nowy album studyjny Killers, które to wysyłał grupie do Wielkiej Brytanii
Po wypuszczeniu na wolność wokalista został deportowany ze Stanów Zjednoczonych. Powrócił zatem do Wielkiej Brytanii, gdzie w 1994 Killers rozpoczęli nagrywanie nowego albumu o nazwie "Menace to Society" (ang. "zagrożenie dla społeczeństwa" – tak miał określić Paula Di’Anno sędzia w jego procesie). Wydana nakładem wytwórni Bleeding Hearts Records z Newcastle upon Tyne płyta została nieprzychylnie przyjęta przez krytykę z wyjątkiem niemieckiego magazynu "Metal Hammer", który uznał go najlepszym albumem roku.

</doc>
<doc id="1132257" url="https://pl.wikipedia.org/wiki?curid=1132257" title="Okręg wyborczy Southport">
Okręg wyborczy Southport

Okręg wyborczy Southport powstał w 1885 r. i wysyła do brytyjskiej Izby Gmin jednego deputowanego. Okręg obejmuje miasta Southport, Ainsdale, Birkdale i Crossens.

</doc>
<doc id="1132261" url="https://pl.wikipedia.org/wiki?curid=1132261" title="Sal">
Sal

Sal – jedna z wysp archipelagu Wysp Zielonego Przylądka, zaliczana do grupy Wysp Zawietrznych. Stanowi też jeden z 22 okręgów administracyjnych (port. "concelho") Republiki Zielonego Przylądka.
Powierzchnia wyspy wynosi 216 km². Ma ona 30 km długości, 12 km szerokości i w większości krajobraz pustynny.
Historia.
Wyspa została odkryta 3 grudnia 1460 i została nazwana "Llana". Dopiero odkrycie soli przyniosło jej obecną nazwę (port. "Sal" – sól) i stałe zasiedlenie od 1830 r. Do lat 80. XX wieku głównym źródłem zarobków dla nielicznej ludności były rybołówstwo, wydobycie soli i obsługa najważniejszego lotniska w kraju w Espargos.
Na wyspie jest około 350 dni słonecznych rocznie, co wraz ze znakomitymi warunkami do uprawiania sportów wodnych przyczyniło się do gwałtownego rozwoju turystyki od końca lat 80. XX wieku.
Demografia.
Wyspa jest zamieszkana przez 25 765 mieszkańców (2010). Jest na niej 6 miejscowości (w tym dwa miasteczka):
Z wyspy pochodzą piosenkarze: Manuel di Candinho, Yass-Yass, Ildo Lobo, oraz grający w Portugalii piłkarz Nélson Marcos.
Sport.
W 2019 na wyspie Sal zorganizowano pierwsze Plażowe Igrzyska Afrykańskie. Rozgrywane są tu zawody PWA (windsurfing).

</doc>
<doc id="1132262" url="https://pl.wikipedia.org/wiki?curid=1132262" title="Białe wakacje EP">
Białe wakacje EP

Białe wakacje EP – minialbum zespołu Ścianka, zawierający cztery wersje utworu „Białe wakacje", pochodzącego z wydanego w 2002 roku albumu pod tym samym tytułem. Pierwsza część nakładu płyty została wadliwie wytłoczona. Na krążku, oprócz utworu tytułowego, znalazły się utwory pochodzące z wcześniejszych wydawnictw zespołu. Edycja z błędem została wycofana z rynku i stanowi dzisiaj kolekcjonerski rarytas.

</doc>
<doc id="1132265" url="https://pl.wikipedia.org/wiki?curid=1132265" title="Daktylowiec kanaryjski">
Daktylowiec kanaryjski

Daktylowiec kanaryjski ("Phoenix canariensis" hort. ex Chabaud) – gatunek rośliny z rodziny arekowatych (palm), pochodzący z zachodniego wybrzeża Afryki, najprawdopodobniej z Wysp Kanaryjskich. Nazywana jest "palmą królewską".
Uprawa.
Palmę rozmnaża się przez nasiona, które po wysadzeniu w ciągu od 3 tygodni do 6 miesięcy kiełkują. Na plantacjach sadzi się ją w proporcjach 3–5 osobników męskich na 100 żeńskich.
Po tym czasie palma rośnie niewiarygodnie szybko, w ciągu 6 miesięcy osiąga ok. 1 metra, potem bardzo mocno zwalnia wzrost w górę, lecz rośnie dość szybko w boki. Uprawa tej rośliny możliwa jest w miejscach, gdzie temperatura nigdy nie spada poniżej -10/-12 °C. W przypadku dłużej utrzymującej się ujemnej temperatury konieczna może być dodatkowa ochrona przed zimnem. Palma ta charakteryzuje się dużą odpornością na suszę.
Inwazyjność.
W Kalifornii, Australii i Nowej Zelandii daktylowiec kanaryjski okazał się rośliną inwazyjną. W Nowej Zelandii zaadaptował się w wielu środowiskach, między innymi w gęstych lasach deszczowych. Radzi sobie również w namorzynach, gdyż toleruje sól. Nasiona roznoszone są przez ptaki, a we wczesnym stadium rozwoju odróżnienie daktylowca kanaryjskiego od innych, miejscowych gatunków jest trudne.

</doc>
<doc id="1132270" url="https://pl.wikipedia.org/wiki?curid=1132270" title="Saudowie">
Saudowie

Saudowie – dynastia panująca niepodzielnie w Arabii Saudyjskiej od 1932 roku. Jej założycielem był imam Muhammad ibn Saud (zm. 1765), współtwórca w 1744 państwa wahhabitów ze stolicą w ad-Dirijji. Jego potomek, Abd al-Aziz ibn Saud, podbiwszy Nadżd i Hidżaz, w tym Mekkę w 1924 roku, będącą do 1916 we władaniu Imperium Osmańskiego, a potem szarifa Mekki, Sajda Husajna bin Alego z dynastii Haszymitów, założył dzisiejsze państwo. Saudowie sprawują duchową i materialną opiekę nad świętymi miejscami islamu: Mekką i Medyną, będąc jednocześnie największymi mecenasami tej religii na świecie.

</doc>
<doc id="1132271" url="https://pl.wikipedia.org/wiki?curid=1132271" title="Turniej szachowy Surakarta-Denpasar 1982">
Turniej szachowy Surakarta-Denpasar 1982

Turniej szachowy Surakarta-Denpasar 1982 – rozegrany w dwóch indonezyjskich miastach kołowy turniej szachowy, który z racji swojej licznej obsady na trwałe zapisał się w historii szachów.
Przebieg turnieju.
Zawody odbyły się w dniach od 10 lutego do 13 marca 1982 roku. Na starcie stanęło 26 zawodników z 14 państw, w tym 18 arcymistrzów. Wyjątkowość turnieju polegała na tym, iż rozegrany on został systemem kołowym, co przy tak dużej liczbie startujących jest zjawiskiem niespotykanym, przede wszystkim z powodu konieczności rozegrania 25 rund.
Turniej zorganizowała Indonezyjska Federacja Szachowa przy znacznym wsparciu żony ówczesnego prezydenta kraju, Tien Suharto. Dzięki jej patronatowi, fundusz nagród wyniósł 100 tys. USD (I nagroda - 15 tys., II nagroda - 12,5 tys.). Niezależnie od tego, arcymistrzowie z rankingiem powyżej 2500 punktów otrzymali honorarium w wysokości 1 tys. USD. Tak wysokie nagrody spowodowały liczne zgłoszenia, w tym szachistów z szerokiej światowej czołówki, choć wśród uczestników nie było ani jednego zawodnika z rankingiem min. 2600 pkt (wówczas wyznacznika przynależności do światowej elity). Prawdopodobnie na taki stan rzeczy wpływ miał rozgrywany w Mar del Placie w tym samym okresie silnie obsadzony turniej "Clarin", na starcie którego stanęło sześciu graczy z rankingiem 2600 i więcej punktów. Spośród startujących w Indonezji najwyżej na liście rankingowej FIDE na dzień 1 stycznia 1982 roku notowani byli pretendenci do tytułu mistrza świata: Vlastimil Hort i Zoltan Ribli (obaj po 2590, dz. 18 miejsce) oraz Walter Browne i Larry Christiansen (obaj po 2585, dz. 23 miejsce), Giennadij Sosonko (2580, dz. 25 miejsce) i Anthony Miles (2575, dz. 27 miejsce).
Pierwsza połowa turnieju rozegrana została w mieście Surakarta, natomiast druga - w Denpasarze. Zawodnicy musieli wykazać się doskonałą kondycją i odpornością nerwową: poza wyjątkowo długim czasem trwania zawodów (ponad miesiąc), przyszło im również zmierzyć się ze specyficznym klimatem i miejscowym wyżywieniem. Dodatkowo w czasie trwania ostatniej rundy, wyspę Bali nawiedziło lekkie trzęsienie ziemi, co spowodowało panikę wśród uczestników. Jak trudnym wyzwaniem był udział w tym turnieju niech świadczy fakt, iż Duncan Suttles stracił w czasie jego trwania aż 9 kg wagi.
Od pierwszych rund na czele tabeli znajdowali się utytułowani arcymistrzowie oraz dwóch mistrzów międzynarodowych: Ron Henley i Murray Chandler. Po XVIII rundzie zdecydowanie liderował Walter Browne (13½ pkt) przed Murrayem Chandlerem i Larrym Christansenem (obaj po 12 pkt). Jednak w kolejnych rundach W. Browne zaczął remisować swoje pojedynki, co pozwoliło konkurentom na zmniejszenie dystansu (po XXIV rundzie razem prowadzili W. Browne i R. Henley). W ostatnich partiach obaj liderzy pokonali swoich przeciwników i zwyciężyli z wynikiem 17½ pkt (w 25 partiach), ale okazały puchar otrzymał amerykański arcymistrz z powodu posiadania wyższej punktacji dodatkowej. Ron Henley pokonując w ostatniej rundzie Anthony Milesa odniósł niecodzienny sukces - wypełnił normę na tytuł arcymistrza (wynoszącą 17½ pkt) i dzięki dużej liczbie partii w turnieju zdobył ten tytuł. Do udanych zaliczyć również może swój udział Bojan Kurajica, który jako jedyny nie przegrał żadnego pojedynku. Zawodnicy indonezyjscy generalnie stanowili tło dla zagranicznych gości, choć każdy z nich pokonał któregoś z arcymistrzów. Najlepiej spośród gospodarzy zaprezentował się Herman Ardiansyah, który zajął XIV miejsce.

</doc>
