<doc id="1132273" url="https://pl.wikipedia.org/wiki?curid=1132273" title="Atwima Mponua">
Atwima Mponua

Atwima Mponua jest dystryktem w południowo-zachodniej części Regionu Ashanti w Ghanie. Powstał 12 listopada 2003 roku w wyniku reformy administracyjnej będącej polityką decentralizacji kraju z byłego dystryktu Atwima. Stolicą dystryktu jest Nyinahin.
Szkolnictwo.
Dystrykt ma 61 przedszkoli, 107 szkół podstawowych i 49 ponadpodstawowych w 6 obwodach oświaty. Wszystkie obwody mają pokaźną liczbę szkół, jednak lokalizacja kilku z nich zmusza uczniów do chodzenia przeciętnie 5km dziennie tam i z powrotem.
Gospodarka.
W dystrykcie przeważa rolnictwo jak w większości wiejskich dystryktów w Ghanie.
Ochrona zdrowia.
W dystrykcie znajduje się szpital, 5 ośrodków zdrowia, 2 kliniki i 5 oddziałów położniczo-dziecięcych. Ponadto działalność klinik jest zorganizowana w kilku gminach przez Okręgowy Zarząd Zdrowia ze szpitala w Nyinahin.
Personel medyczny, który zaspokaja potrzeby służby zdrowia w instytucjach zdrowia publicznego w dystrykcie to: inspektor sanitarny, 2 pomocników lekarskich, 5 akuszerek, 20 zwerbowanych i gminnych pielęgniarek oraz 110 osób personelu tradycyjnego rodzenia. Dodatkowo w prywatnych ośrodkach pracują: pomocnik lekarski, 5 akuszerek, 1 technik laboratorium i 2 pielęgniarki.
Miasta w dystrykcie: Atwima, Achiase, Mpasatia, Tanodumase.

</doc>
<doc id="1132274" url="https://pl.wikipedia.org/wiki?curid=1132274" title="Czarni Nakło">
Czarni Nakło

KS Czarni Nakło nad Notecią – klub piłkarski mający swoją siedzibę w Nakle nad Notecią. Jest to jeden z najstarszych klubów w województwie. Największym sukcesem klubu były występy w III lidze polskiej w sezonie 1997/1998. Po zakończeniu sezonu 2015/16 drużyna seniorów została wycofana z rozgrywek. W 2019 roku reaktywowano drużynę seniorów.
Historia.
15 marca 1923 roku powstał KS Dobij Nakło, którego pierwszym prezesem został Władysław Glabiszewski. Na początku 1925 roku nastąpiła zmiana nazwy na KS Czarni Nakło. W 1927 roku dochodzi do połączenia KS Nakło z KS Czarni Nakło. Połączone kluby przyjęły nazwę Nakielski Klub Sportowy "Czarni". Klub reaktywowano po II wojnie światowej. Pod koniec 1949 roku utworzono Zrzeszenia Sportowe do których kluby były zmuszone przystąpić, wiązało to się ze zmianą nazwy. NKS Czarni zmienił nazwę na ZS Stal Nakło. Na początku 1957 roku nastąpiła zmiana nazwy na tradycyjną KS Czarni Nakło.

</doc>
<doc id="1132277" url="https://pl.wikipedia.org/wiki?curid=1132277" title="Dystrykt Atwima">
Dystrykt Atwima

Atwima – dawny dystrykt w regionie Ashanti. 12 listopada 2003 roku w wyniku reformy administracyjnej będącej polityką decentralizacji kraju wydzielono z niego nowy dystrykt Atwima Mponua, a pozostały obszar nazwano dystryktem Atwima Nwabiagya.

</doc>
<doc id="1132278" url="https://pl.wikipedia.org/wiki?curid=1132278" title="James Black Groome">
James Black Groome

James Black Groome (ur. 4 kwietnia 1838, zm. 5 października 1893 w Baltimore) – amerykański polityk z Maryland, członek Partii Demokratycznej. W latach 1874–1876 piastował stanowisko gubernatora stanu Maryland. W latach 1879–1885 reprezentował stan Maryland w Senacie Stanów Zjednoczonych.

</doc>
<doc id="1132279" url="https://pl.wikipedia.org/wiki?curid=1132279" title="Opactwo i klasztor Altenmünster w Lorsch">
Opactwo i klasztor Altenmünster w Lorsch

Klasztor Lorsch – dawne opactwo benedyktyńskie w Lorsch w powiecie Bergstraße w południowej Hesji, pomiędzy Darmstadt a Wormacją, w środkowych Niemczech. Założone w 764, było głównym ośrodkiem kultury i nauki Królestwa Frankońskiego. Znane z powstających tam rękopisów, uważanych za jedne z najcenniejszych zabytków sztuki piśmienniczej średniowiecza: Ewangeliarz z Lorsch (niem. "Lorscher Evangeliar") z ok. 810., farmakopea z Lorsch (niem. das "Lorscher Arzneibuch") z 795, księga liturgiczna z Lorsch (niem. "Lorscher Rotulus") przed 876, Kartularz z Lorsch (łac. "Codex Laureshamensis") powstały w latach 1170–1175.
Klasztor zaliczany jest do najważniejszych preromańskich zabytków Niemiec, słynie z dobrze zachowanej bramy wraz z salą królewską (niem. "Torhalle" albo "Königshalle") w stylu karolińskim.
W 1991 opactwo i "Altenmünster" w Lorsch zostały wpisane na listę dziedzictwa kulturowego UNESCO.
Historia.
Według kartularza z Lorsch, klasztor został założony ok. 764 przez frankońskiego grafa Kankora oraz jego matkę Williswinth, jako tzw. Eigenkloster (łac. "ecclesia propria" albo "propriae haereditatis"). Kościół oraz pierwsze zabudowania klasztorne z drewna wzniesiono na terenie, gdzie obecnie znajdują się ruiny "Altenmünster". Kościół znajdował się tam prawdopodobnie już przed 764 r., ufundowany przez rodzinę grafów, miał być ich ostatnim miejscem spoczynku.
Klasztor Lorsch oddano we władanie biskupowi Metzu św. Chrodegangowi, kuzynowi Kankora. Biskup był legatem papieskim na królestwo frankońskie oraz głową kościoła w królestwie. Był blisko związany z majordomem Pepinem Krótkim. Gwarantował utrzymanie klasztoru w rodzinie i ochronę przed biskupami Wormacji i Moguncji.
Około 764 Chrodegang oddelegował do klasztoru mnichów z opactwa Gorze koło Metzu. Chrodegang zatroszczył się również o sprowadzenie do nowego klasztoru relikwii, wysyłając prośbę do papieża Pawła I w tej sprawie. 11 lipca 765 klasztor otrzymał z rąk arcybiskupa Wilchara von Mentena szczątki św. Nazariusza.
Opactwo zaczęli licznie odwiedzać pielgrzymi. Stale rosnąca ich liczba przyczyniła się najprawdopodobniej do budowy nowego kościoła w 765. W tym czasie opatem klasztoru został brat Chrodeganga, Gundeland. Nowy kościół wzniesiono niedaleko starego ("Altenmünster") na ziemi podarowanej klasztorowi przez Thurinkberta, brata grafa Kankora. Kiedy umierał Chrodegang (766), klasztor liczył 16 mnichów.
Opactwo Rzeszy.
Po śmierci Kankora w 771 jego syn Heimerich zaczął rościć sobie prawo do własności klasztoru. Gundeland założył sprawę przed sądem dworskim Karola Wielkiego, który z kolei przyznał prawo własności dotychczasowemu opatowi. Aby uniknąć konfliktów z okolicznym rycerstwem i sąsiednimi biskupami, w 772 Gundeland przekazał klasztor królowi Karolowi, a ten roztoczył nad nim swój patronat. Tym samym opactwo otrzymało status tzw. opactwa Rzeszy (niem. "Reichskloster" albo "Königskloster") z prawem wolnego wyboru opatów oraz immunitetem.
Opactwo było zobowiązane świadczyć służbę królowi (łac. "servitum regis"). Zgodnie z tradycją “wiecznej modlitwy” (łac. "aus perennis"), Karol nakazał mnichom modlitwę w intencji rodziny królewskiej oraz państwa.
W 774 ukończono nowy kościół przyklasztorny. Gundeland zaprosił Karola Wielkiego na uroczystość poświęcenia świątyni. Karol wracał ze zwycięskiej wyprawy przeciwko Longobardom we Włoszech, a w drodze powrotnej zatrzymał się w Spirze. Do Lorsch przyjechał m.in. w towarzystwie biskupa Moguncji Lullusa, który dokonał poświęcenia świątyni i przeniesienia relikwii św. Nazariusza do nowego kościoła. Obok Lullusa w ceremonii uczestniczyli: Weomad z Trewiru, Megingoz z Würzburga oraz biskup Angilramn z Metzu.
Najpóźniej w 774 gotowy był również pałac cesarski (niem. "Königspfalz"), często odwiedzany przez Karola Wielkiego, a później przez jego wnuka Ludwika Niemieckiego.
Czwarty opat, Richbod, kazał wybudować kolejny, mniejszy kościół – "ecclesia triplex", oraz otoczyć klasztor murem kamiennym. Ponadto wybudował skryptorium oraz szkołę przyklasztorną, co przyczyniło się do rozwoju jednej z najbardziej znanych bibliotek średniowiecza. Richbod był najprawdopodobniej od 775 jednym z pisarzy w klasztorze (niem. "Urkundenschreiber"). Wykształcenie otrzymał na dworze Karola, a jego nauczycielem był główny doradca cesarza Alkuin. Przypuszcza się, że stanowisko opata (od 784) zawdzięczał swoimi powiązaniom z dworem królewskim, które musiały odegrać również ważną rolę, kiedy Richbod zostawał biskupem Trewiru (791-793). Należał do wąskiego kręgu uczonych na dworze Karola, co zapewniało klasztorowi Lorsch szczególną pozycję jako jednego z głównych wytwórców książek oraz współodpowiedzialnego za reformę edukacji w Królestwie.
Opactwo otrzymywało liczne darowizny przekazywane przez okoliczne rycerstwo, głównie w regionie Wormacji (niem. "Wormsgau"), wokół dawnego Lobdenburga (niem. "Lobdengau") oraz na terenie Oberrheingau. Kolejne darowizny pochodziły z Kraichgau, Speyergau oraz w dalszej kolejności z Lahngau, Wetterau (Wettereiba), Niddagau, Maingau, Anglachgau (na południowy wschód od Spiry), Ufgau (na południowy wschód od Spiry), Wingertland (Wingarteiba we wschodnim Odenwaldzie), Elsenzgau oraz Breisgau. Posiadłości klasztorne rozciągały się od Niderlandów po Szwajcarię. Hojność na rzecz opactwa można tłumaczyć jako wyraz poparcia dla polityki Karola Wielkiego.
Podział Rzeszy.
Słynny ewangeliarz z Lorsch (niem. "Lorscher Evangeliar") wzbogacił zbiory klasztoru za czasów opata Adalunga, który przyczynił się do rozbudowy biblioteki klasztornej. Adalung był w bliskich stosunkach z cesarzem Karolem Wielkim, który uczynił go również opatem w Saint-Vaast w Arras (808). Adalung podpisał (wraz z innymi) testament Karola Wielkiego. Był również doradcą następcy Karola Ludwika Pobożnego (778-840).
Z konfliktów sukcesyjnych pomiędzy potomkami cesarza Karola Wielkiego opactwo wyszło wzmocnione. W 832 Ludwik II Niemiecki zajął klasztor, by uniemożliwić jego przejście na stronę jego ojca, cesarza Ludwika Pobożnego. W 833 Adalung pojechał do Lügenfeld koło Colmar, by z polecenia cesarza przekazać prezenty papieżowi Grzegorzowi IV, który negocjował pomiędzy cesarzem a jego synami. W 834 Ludwik Niemiecki w zamian za poparcie klasztoru w sporze przeciwko swojemu bratu Lotarowi I, podarował opactwu kolejne ziemie. W tym czasie klasztor liczył 60 mnichów.
Po śmierci Adalunga w 834 opatem w Lorsch został Samuel, późniejszy biskup Wormacji (od 841). Po śmierci Ludwika Pobożnego popierał jego syna Lotara I, który cieszył się również wsparciem opata Fuldy Rabanusa Maurusa, arcybiskupa Moguncji Otgara oraz biskupa Paderborn Badurata. Dopiero wraz z umową z Verdun (843) doszło do porozumienia pomiędzy klasztorem a Ludwikiem Niemieckim, który stanął na czele państwa wschodniofrankijskiego. W 847 Ludwik wydał dokument pozwalający na wymianę ziem i odzyskanie w ten sposób posiadłości klasztornych utraconych wskutek podziału Rzeszy. W 852 status opactwa Rzeszy został ponownie potwierdzony.
W latach 895–956 klasztor został pozbawiony prawa wyboru opata, którego wtedy wyznaczał władca. Opatami mianowanymi były tak znaczące postaci jak Adalbero z Augsburga czy arcybiskup Kolonii Brun, brat Ottona Wielkiego. W 951 Brun wprowadził w Lorsch reformę z Gorze (łac. "ordo Gorziensis") i uczynił z klasztoru centrum tego ruchu reformacyjnego, który zreformował opactwo w Corvey, Fuldzie, St. Gallen, St. Martin (Kolonia) oraz Amorbach.
Uważa się, że szczyt potęgi klasztoru przypada na 876, kiedy po śmierci Ludwika II Niemieckiego opactwo stało się miejscem pochówku niemieckich Karolingów. Obok Ludwika II Niemieckiego (804-876) w krypcie kaplicy nazywanej "ecclesia varia" spoczywają: Ludwik III Młodszy (835-882) i jego nieślubny syn Hugon (?-879) oraz żona Konrada I, Kunegunda (?-po 915).
W 1067 opactwo otrzymuje z rąk króla Henryka IV prawo bicia monet oraz prawo do organizowania targów.
Do 1090 królowie odwiedzili klasztor około dwadzieścia razy. W 1052 do opactwa przybył papież Leon IX dla poświęcenia ołtarza w kaplicy karolińskiej.
Opaci Lorsch.
W ciągu 486 lat istnienia klasztor miał 47 opatów.
Upadek opactwa.
W 1232 Lorsch straciło niezależność i przeszło w posiadanie elektoratu Moguncji, wiązało się to z utratą wielu przywilejów. Benedyktyni opuścili klasztor. Opactwo przejęli cystersi, których wkrótce zastąpili norbertanie (1248).
W 1461 Lorsch przeszło w posiadanie Palatynatu, który w 1556 wprowadził reformację i rozwiązał klasztor. Opuszczone opactwo popadało w ruinę. Ostatecznemu zniszczeniu uległo w czasie wojny trzydziestoletniej podczas wycofywania się wojsk hiszpańskich w 1621. Po wojnie dostało się ponownie we władanie książąt biskupów z Moguncji (niem. "Kurmainz"). Z bogatych zabudowań zachowała się jedynie brama z salą królewską (niem. "Königshalle"), uważana za najstarszą w pełni zachowaną budowlę kamienną w Niemczech z okresu porzymskiego.
Czasy nowożytne.
W 1803 Lorsch znalazło się na terytorium Hesji.
W XIX w. zaczęto prowadzić na terenie klasztoru pierwsze prace archeologiczne, których wyników nie publikowano. W latach 1927–1937 przeprowadzono trzy duże badania archeologiczne pod kierunkiem Friedricha Behna, które dostarczyły informacji na temat położenia i prawdopodobnego wyglądu poszczególnych budynków.
W 1991 opactwo i Altenmünster w Lorsch wpisano na listę dziedzictwa kulturowego UNESCO.
Architektura.
Klasztor zaliczany jest do najważniejszych preromańskich zabytków Niemiec.
Na podstawie informacji z kartularza z Lorsch oraz wyników prac archeologicznych, można stwierdzić, że szczyt architektonicznego rozkwitu opactwa przypadał ok. 1050 roku.
Wejście do klasztoru od strony zachodniej prowadziło przez wielopiętrową bramę, która zarazem była częścią atrium. Zachowana do dziś Königshalle stała wolno na dziedzińcu zaraz za wejściem zachodnim. We wschodniej części dziedzińca znajdował się też kościół romański, którego pozostałości zachowały się po dziś dzień. Zaraz obok wznosiła się poświęcona w 774 trójnawowa bazylika, odbudowana po pożarze w 1090. Od wschodu sąsiadowała z nią "ecclesia varia"- kaplica grzebalna niemieckich Karolingów. Na południu znajdowały się krużganki. Całość wraz z zabudowaniami gospodarczymi otoczona była murem klasztornym z przynajmniej trzema innymi bramami.
Bazylika.
Prace archeologiczne pod kierunkiem Friedricha Behna pozwoliły na określenie położenia i zarysu bazyliki, która wielkością odpowiadała innym znaczącym sakralnym budowlom karolińskim. Z romańskiego poszerzenia karolińskiego kościoła zachowała się jedynie nawa środkowa.
Kaplica grzebalna.
Budowa kaplicy – "ecclesia varia", rozpoczęła się w 876. Friedrich Behn zrekonstruował zarys kaplicy, który była najprawdopodobniej połączona z bazyliką schodami pokonującymi 4 m różnicy w poziomach. "Ecclesia varia" była półkolista, posiadała sklepienie i okna.
Raj.
Źródła wspominają też często o tzw. raju, pokrytym płytami z blachy za czasów opata Gerboda (951-972). Najprawdopodobniej chodzi tu o otwarty dziedziniec na zachód od bazyliki karolińskiej- atrium, którego pozostałości nie zachowały się.
Königshalle.
Brama klasztorna wraz z salą królewską (niem. "Königshalle") to jedyna część klasztoru karolińskiego zachowana do dziś. Jeden z najbardziej znanych przykładów wczesnośredniowiecznej sztuki budowlanej.
Do tej pory nie wiadomo kiedy dokładnie powstała ta budowla i jakie było jej przeznaczenie. Niektórzy uważali, że brama ta to rodzaj łuku triumfalnego zbudowanego dla Karola Wielkiego, by uczcić jego zwycięski powrót w 774 z wyprawy przeciwko Longobardom. Badania jednak wykazują, że bramę zbudowano w późniejszych czasach, za panowania Ludwika Niemieckiego. W dyskusji co do jej przeznaczenia wymienia się następujące możliwości: bibliotekę, salę sądową, miejsce przechowania relikwii św. Nazariusza i salę przyjęć.
"Königshalle" posiada dwa piętra. Na parterze znajduje się otwarta sala ograniczona trzema półkolistymi łukami po stronie zachodniej i wschodniej. Piętro odznacza się jońskimi kapitelami, karbowanymi prostokątnymi płytami oraz trójkątnymi szczytami. Elewację zdobią kwadratowe, sześciokątne i trójkątne płytki z białego i czerwonego piaskowca. Na pierwszym piętrze znajdują się słynne barwne malowidła ścienne w stylu preromańskim, romańskim i gotyckim.
Po upadku opactwa budowla popadła w ruinę. Pod koniec XVII w., za czasów księcia Franza Lothara von Schönborna (arcybiskupa Moguncji) "Königshalle" zaczęła pełnić funkcję kaplicy dla książęcej rezydencji myśliwskiej. Wtedy też dobudowano do niej sygnaturkę z dzwonnicą oraz przeprowadzono przebudowę wnętrz. Dopiero Friedrich Behn przywrócił "Königshalle" jej oryginalny średniowieczny wygląd.
Starkenburg.
Klasztor posiadał zamek obronny (niem. "Fluchtburg") – Starkenburg, wzniesiony w 1065 na wzgórzu przy "Bergstraße".
Znaczenie.
Klasztor był ośrodkiem renesansu karolińskiego i zaliczany jest do najważniejszych ośrodków kultury w okresie średniowiecza. Posiadał jedną z największych bibliotek, która stała się częścią słynnej Bibliotheca Palatina w Heidelbergu. Do tej pory zachowało się ok. 300 rękopisów z Lorsch.
Do najsłynniejszych manuskryptów ze zbiorów opactwa należą:
Klasztor posiadał i powielał również pisma autorów antycznych: Wergiliusza (najstarsze z ok. 500), Liwiusza, Cycerona i Salustiusza.

</doc>
<doc id="1132280" url="https://pl.wikipedia.org/wiki?curid=1132280" title="Harfa traw EP">
Harfa traw EP

Harfa traw – EP zespołu Ścianka, zawierająca cztery wersje piosenki "Harfa traw" z albumu "Białe wakacje" i dwa teledyski.

</doc>
<doc id="1132281" url="https://pl.wikipedia.org/wiki?curid=1132281" title="VB-1 Azon">
VB-1 Azon

VB-1 Azon – amerykańska swobodnie spadająca bomba lotnicza kierowana radiowo z okresu II wojny światowej. Pierwsza wprowadzona do użytku amerykańska bomba kierowana.
Bomba VB-1 powstała poprzez wyposażenie bomby burzącej AN-M65 wagomiaru 1000 funtów w pojemnik mieszczący system kierowania mocowany w miejscu statecznika. Zasobnik oprócz aparatury radiowej odbierającej sygnały z nosiciela i przekazującej je do sterów mieścił lampę umożliwiającą bombardierowi obserwację spadającej bomby. Do zasobnika z aparaturą przymocowane były cztery stateczniki, których ruchome końce umożliwiały sterowanie bombą. Bomba mogła być kierowana tylko w kierunku (stąd nazwa pochodząca od słów "azimuth only"). Po wycelowaniu przy pomocy celownika bombardierskiego Norden bomba była zrzucana z samolotu, a następnie bombardier obserwując lampę bomby korygował kierunek opadania bomby.
W bombie zainstalowano trzy urządzenia żyroskopowe stabilizujące jej lot. Na ogonie bomby umieszczano flarę o mocy 600.000 kandeli ułatwiającą śledzenie jej lotu. Bateria zasilająca odbiornik radiowy o mocy 25 W i żyroskopy miała zapas energii na około trzech minut, co w zupełności wystarczało na kierowaniem lotem bomby zrzuconej z wysokości ponad 15000 stóp (ok. 4,5 km). Sekcja kierowania ważyła tylko 96 funtów, jednak ze względu na jej wymiary bomby musiały być montowane na wyrzutnikach bombowych dla większych bomb 2000 funtowych. W samolocie B-24 Liberator ograniczało to liczbę bomb do 4, okazjonalnie przenoszono jednak nawet 5 lub 6. 
Przy zrzucie z wysokości 4000 m bomby trafiały w prostokąt o wymiarach 6x60 m. Z tego powodu VB-1 nadawała się najlepiej do atakowania wąskich i długich celów takich jak mosty czy zapory wodne. Wadą była konieczność utrzymywania przez 30 s po zrzucie prostoliniowego lotu przez nosiciela bomby co zwiększało ryzyko zestrzelenia.
Pierwsza eskadra United States Army Air Forces wyposażona w samoloty Consolidated B-24 Liberator przystosowane do przenoszenia bomb VB-1 została włączona do 15 Armii Powietrznej USAAF. Pierwsze bomby zostały użyte do niszczenia w marcu 1944 roku celów we Włoszech. Później przy ich użyciu zniszczono rumuńskie śluzy na Dunaju oraz wiadukt Aviso na południu przełęczy Brenner. Druga eskadra specjalnie wyposażonych Liberatorów działała w ramach 8 Armii Powietrznej USAAF. Jej zadaniem było zwalczanie infrastruktury transportowej na terenie Francji. Zniszczyła ona most w Tours, uszkodziła siedem innych, oraz zniszczyła kilka śluz. Trzecia eskadra samolotów przystosowanych do przenoszenia bomb Azon została skierowana do Azji Południowo-Wschodniej. Zniszczyła ona ok. 150 mostów znajdujących się na terenie Birmy, najsłynniejszym celem zniszczonym przez bomby Azon był Most 272 - "Most na rzece Kwai".
Doświadczenia bojowe wykazały, że cele zostały trafione przez 25% zrzuconych bomb Azon. Ze zrzuconych bomb niekierowanych trafiło 1,7%. Pomimo tego bomby te nie cieszyły się popularnością wśród załóg bombowców ze względu na konieczność zachowania prostoliniowego lotu po zrzucie bomby. 
Pozostałe w magazynach po zakończeniu II wojny światowej bomby VB-1 zostały użyte podczas wojny koreańskiej.

</doc>
<doc id="1132282" url="https://pl.wikipedia.org/wiki?curid=1132282" title="Atwima">
Atwima



</doc>
<doc id="1132283" url="https://pl.wikipedia.org/wiki?curid=1132283" title="Koncentracja władzy (prawo)">
Koncentracja władzy (prawo)

Koncentracja władzy - formalne lub nieformalne skupienie kompetencji władczych na danym szczeblu organizacji politycznej bądź państwowej przez jeden organ.
Pod pojęciem koncentracji rozumie się również skupienie procesu decyzyjnego w ręku organów centralnych; przy koncentracji zmniejsza się liczba pośrednich szczebli decyzji (podejmowanie decyzji przesuwa się w górę) i zmniejsza się liczba osób podejmujących decyzje.
Koncentracja łączy się z centralizacją i dotyczy relacji między organami administracji. Nadmierna koncentracja utrudnia zdobywanie informacji o sytuacji w terenie, pozbawia samodzielności i odpowiedzialności niższe instytucje, co w sytuacjach nagłych przy utrudnionej komunikacji powoduje paraliż decyzyjny.
Przy nadmiernej koncentracji, nadrzędna pozycja jednego organu władzy centralnej jeśli nie jest równoważona przez inne podmioty władzy i nie podlega ich kontroli, zaburza zasadę równowagi systemu politycznego i jest sprzeczna z demokratyczną zasadą podziału władzy politycznej i państwowej.
Koncentracja władzy może być również cechą sposobu zarządzania przedsiębiorstwem lub organizacją.

</doc>
<doc id="1132284" url="https://pl.wikipedia.org/wiki?curid=1132284" title="Obrazki alpejskie">
Obrazki alpejskie

Obrazki alpejskie ("Arum cylindraceum" Gasp., syn. "Arum alpinum" Schott &amp; Kotschy) – gatunek rośliny z rodzaju obrazki w rodzinie obrazkowatych. Do przełomu XX i XXI wieku "Arum alpinum" był przeważnie uznawany za odrębny gatunek, obecnie uważany za synonim taksonomiczny "Arum cylindraceum" Gasp. W Polsce występuje na południu kraju, w niższych położeniach Karpat i Sudetów oraz na terenach przyległych.
Biologia i ekologia.
Kwitnie od kwietnia do maja. Zapylany jest przez owady, głównie muchy. Owady wabione są wydzielanym przez kwiaty zapachem podobnym do padliny. Wpadają do głębokiej pochwy i zsuwają się na dno wypełnione nektarem. Po zapylaniu pochwa więdnie i uwalnia owady.
Systematyka.
W 1851 roku Schott i Kotschy opisali w numerze 9 "Botanische Zeitung" nowy gatunek obrazków odnaleziony w południowych Alpach w Transylwanii, pod nazwą "Arum alpinum". Do końca XX wieku status tej rośliny był przedmiotem wielu kontrowersji systematycznych. Była ona uznawana za:
Na przełomie XX i XXI wieku gatunek "Arum alpinum" został uznany za synonim "Arum cylindraceum" Gasp. w pracach:
i jako taki wskazywany jest w aktualnych opracowaniach taksonomicznych, takich jak: 
We wcześniejszych opracowaniach oraz w źródłach polskich nazwa "Arum alpinum" bądź nadal występuje jako zaakceptowana, bądź odnosi się do wcześniejszych ustaleń taksonomicznych, np.:
Zagrożenia i ochrona.
Obrazki alpejskie (jako "Arum alpinum") są w Polsce objęte częściową ochroną gatunkową. W latach 2001–2014 podlegały ochronie ścisłej. Zagrożeniem w Polsce jest zanik odpowiednich siedlisk w wyniku gospodarczego wykorzystania lasów i zmiany stosunków wodnych.

</doc>
<doc id="1132289" url="https://pl.wikipedia.org/wiki?curid=1132289" title="Marcel Wiercichowski">
Marcel Wiercichowski

Marcel Wiercichowski, właściwie Marcin Wiercichowski (ur. 12 lipca 1974 w Krakowie) – polski aktor.
Życiorys.
W 1999 ukończył Państwową Wyższą Szkołę Filmową, Telewizyjną i Teatralną im. Leona Schillera w Łodzi. Występował w teatrach: im. Stefana Jaracza w Łodzi, Ochoty w Warszawie, Polskim w Poznaniu, Operze na Zamku w Szczecinie, Bałtyckim Teatrze Dramatycznym im. Juliusza Słowackiego w Koszalinie, Muzycznym w Lublinie, Tarnowskim Teatrze im. Ludwika Solskiego i Nowym w Słupsku. Od 2005 jest aktorem Teatru Bagatela w Krakowie.

</doc>
<doc id="1132290" url="https://pl.wikipedia.org/wiki?curid=1132290" title="John Kronmiller">
John Kronmiller

John Kronmiller (ur. 6 grudnia 1858 w Baltimore, zm. 19 czerwca 1928 tamże) – amerykański przedsiębiorca i polityk, członek Partii Republikańskiej. W latach 1909–1911 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1132291" url="https://pl.wikipedia.org/wiki?curid=1132291" title="Funkcja Carmichaëla">
Funkcja Carmichaëla



</doc>
<doc id="1132295" url="https://pl.wikipedia.org/wiki?curid=1132295" title="Język judeoarabski">
Język judeoarabski

Język judeoarabski, język żydowskoarabski – grupa wielu dialektów używanych dawniej przez Żydów zamieszkałych w państwach arabskich, głównie Mizrachijczyków, współcześnie w większości żyjących w Izraelu i Francji. W średniowieczu nazywano tak klasyczny język arabski zapisywany alfabetem hebrajskim.
Cechy.
Dialekty judeoarabskie rozwinęły się na podstawie lokalnych dialektów języka arabskiego (np. dialektu marokańskiego, irackiego i algierskiego) z dodatkiem zapożyczeń z języka hebrajskiego i aramejskiego. Nie zawsze występowanie dialektu judeoarabskiego pokrywa się z zasięgiem jego arabskiego odpowiednika – na przykład dialekt judeoegipski w większym stopniu przypomina arabski dialekt marokański niż egipski. To zjawisko odzwierciedla migrację przodków Żydów egipskich z krajów Maghrebu. Współcześnie większość Żydów jest co najmniej dwujęzyczna: biegle znają lokalny dialekt arabski i lokalny dialekt judeoarabski.
Dialekty języka judeoarabskiego są zapisywane zmodyfikowanym alfabetem hebrajskim, do którego często dodaje się kropki z alfabetu arabskiego, oznaczające samogłoski (do zapisu fonemów niewystępujących w języku hebrajskim).
Historia.
W średniowieczu język judeoarabski (wówczas bardzo bliski klasycznemu językowi arabskiemu) był najważniejszym żydowskim językiem literackim; pisał w nim Majmonides (np. "Sefer ha-Micwot", "Przewodnik błądzących"), napisano w nim dzieła "halacha" i komentarze biblijne: "Emunoth we-Deoth", "Tafsir", "Tikkun Middot ha-Nefesz", "Czowot ha-Lewawot", "Kuzari" i inne.
Z powodu I wojny izraelsko-arabskiej w 1948 ogromna większość Żydów z krajów arabskich uciekła do Izraela oraz Francji, gdzie ich dialekty judeoarabskie szybko zostały wyparte przez języki hebrajski i francuski. Z tej przyczyny obecnie dialekty judeoarabskie są zagrożone wymarciem.

</doc>
<doc id="1132296" url="https://pl.wikipedia.org/wiki?curid=1132296" title="Zbigniew Pawłowicz">
Zbigniew Pawłowicz

Zbigniew Michał Pawłowicz (ur. 22 września 1943 w Kamieniu Koszyrskim) – polski lekarz i polityk, senator VII kadencji, poseł na Sejm VIII kadencji.
Życiorys.
Ukończył studia w Wojskowej Akademii Medycznej w Łodzi, po których pracował na WAM jako asystent. Posiada specjalizację drugiego stopnia z zakresu chirurgii ogólnej, w 1973 uzyskał stopień doktora nauk medycznych.
W 1984 rozpoczął pracę w Wojskowym Szpitalu Klinicznym w Bydgoszczy na stanowisku ordynatora, następnie zastępcy komendanta i komendanta Szpitala. W 1996 objął funkcję dyrektora Regionalnego Centrum Onkologii im. prof. Franciszka Łukaszczyka w Bydgoszczy. Jest pomysłodawcą i inicjatorem powstania w Bydgoszczy Parku Aktywnej Rehabilitacji i Sportu PARIS.
W wyborach parlamentarnych w 2007 z ramienia Platformy Obywatelskiej został wybrany na senatora VII kadencji w okręgu bydgoskim, otrzymując 140 606 głosów.
Według katalogów opublikowanych przez Instytut Pamięci Narodowej w kwietniu 1977 miał zostać zarejestrowany przez WSW jako TW „Pawlik” i następnie już w grudniu tego samego roku wyrejestrowany z powodu „braku możliwości”. Zbigniew Pawłowicz potwierdził parafowanie dokumentu w trakcie swojego pobytu w Egipcie (gdzie pracował w Polskim Szpitalu Polowym w ramach misji pokojowej ONZ), wskazując, iż w rzeczywistości nie podjął współpracy. W 2009 Sąd Okręgowy w Bydgoszczy orzekł, że jego oświadczenie lustracyjne, w którym zaprzeczył współpracy ze służbami specjalnymi PRL jest zgodne z prawdą, oddalając wniosek IPN.
W wyborach parlamentarnych w 2011 Zbigniew Pawłowicz nie ubiegał się o reelekcję. Bez powodzenia kandydował z listy PO w wyborach do Parlamentu Europejskiego w 2014. W tym samym roku z ramienia tej partii uzyskał mandat radnego sejmiku kujawsko-pomorskiego.
W wyborach parlamentarnych w 2015 wystartował do Sejmu z pierwszego miejsca listy PO w okręgu bydgoskim. Został wybrany na posła VIII kadencji, otrzymując 32 552 głosy. W Sejmie VIII kadencji został członkiem Komisji Zdrowia. W 2019 nie ubiegał się o reelekcję.
Odznaczenia i wyróżnienia.
W 2014 otrzymał tytuł „Bydgoszczanina Roku 2013” w plebiscycie „Expressu Bydgoskiego”. W 2005 odznaczony Krzyżem Kawalerskim Orderu Odrodzenia Polski.

</doc>
<doc id="1132297" url="https://pl.wikipedia.org/wiki?curid=1132297" title="Front Białoruski (1943–1944)">
Front Białoruski (1943–1944)

Front Białoruski – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Formowanie i walki.
Utworzony 20 października 1943 z przemianowania Frontu Centralnego.
Front rozwinął się na linii: dolny bieg rzeki Soż, Homel, Łojew, Czarnobyl, Tieremce. Walczył przeciw Grupie Armii „Środek”.
Przeprowadził operację homelsko-rzeczycką (10–30 listopada 1943), w wyniku której osiągnął linię: Mozyrz, Żłobin, Bychów, Czausy. 14 stycznia 1944 wyzwolił Mozyrz i Kalinkowicze. 
&lt;br&gt;17 lutego 1944 przemianowany na 1 Front Białoruski.
Struktura organizacyjna.
Początkowy skład:

</doc>
<doc id="1132299" url="https://pl.wikipedia.org/wiki?curid=1132299" title="Autostrada A70 (Niemcy)">
Autostrada A70 (Niemcy)

Autostrada A70 (niem. "Bundesautobahn 70 (BAB 70)" także "Autobahn 70 (A70)") – autostrada w Niemczech prowadząca przez Rejencję frankońską na osi wschód-zachód i łączy miasto Schweinfurt (A7) przez Bamberg (A73) z Bayreuthem (A9). A70 znana jest również jako "Maintalautobahn" (pol. "Autostrada w dolinie Menu").
Historia.
Do grudnia 2006, przez kilka lat, ruch na autostradzie odbywał się tylko po na jednym pasie przez most "Eltmann" oraz tunel pod "Czarną Górą". W grudniu 2006 oddano do ruchu drugą rurę tunelu oraz południowy most "Eltmann" i obecnie ruch odbywa się na całej długości autostrady po czteropasmowej nawierzchni. 
Plany.
Obecnie porzucono początkowo zakładane plany budowy autostrady do granicy z Czechami i skoncentrowano się na rozbudowie drogi w kierunku Karlstadt i dalej dookoła Würzburga do autostrady A3.

</doc>
<doc id="1132300" url="https://pl.wikipedia.org/wiki?curid=1132300" title="Harry Benjamin Wolf">
Harry Benjamin Wolf

Harry Benjamin Wolf (ur. 16 czerwca 1880 w Baltimore, Maryland, zm. 17 lutego 1944 w Baltimore, Maryland) – amerykański prawnik i polityk, członek Partii Demokratycznej. W latach 1907–1909 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1132308" url="https://pl.wikipedia.org/wiki?curid=1132308" title="Franciszka Rzymianka">
Franciszka Rzymianka

Św. Franciszka Rzymianka, Franciszka z Rzymu (ur. 1384 w Parione k. Rzymu, zm. 9 marca 1440 w Rzymie) – włoska mistyczka, święta Kościoła katolickiego.
Życiorys.
Urodziła się w patrycjuszowskiej rodzinie Bussa de Leoni. Pragnęła wstąpić do zakonu, ale w młodym wieku wydano ją za Wawrzyńca di Ponziani. Zamieszkała w jego pałacu w Rzymie. Małżeństwo to miało troje dzieci, lecz syn Ewangelista odszedł z tej ziemi w siódmym roku życia; a jedyna córka Agnieszka – w szóstym roku. Franciszka zasłynęła z dobroczynności. Podczas wojny króla Neapolu z papieżem zrabowano jej pałac, a męża i syna skazano na wygnanie. W latach 1413–1414 podczas epidemii w Rzymie usługiwała zarażonym. Po powrocie męża skłoniła go do złożenia ślubu czystości. Od tej pory jeszcze gorliwiej poświęciła się modlitwie i służbie ubogim. Wkrótce znalazło się grono naśladowczyń i w 1425 r. powstało stowarzyszenie Oblatek Benedyktynek z Góry Oliwnej. Zostało ono zatwierdzone w 1433 r. przez papieża Marcina V. Franciszka zamieszkała przy kościele "Santa Maria Nova" (obecnie "Santa Francesca Romana") przy Forum Romanum. Została obdarzona darem wizji, ekstaz, zmysłem proroczym i mocą uzdrawiania. Często widziała swojego Anioła Stróża.
Relikwie Franciszki Rzymianki złożono w kościele "Santa Maria Nuova", który obecnie nosi imię świętej (wł. "Basilica di Santa Francesca Romana").
Została kanonizowana przez papieża Pawła V w 1609 roku.
Jest patronką Rzymu, oblatów benedyktyńskich, kobiet i od 1925 roku, obok św. Krzysztofa kierowców.
W ikonografii przedstawiana jest w czarnej sukni i białym welonie z towarzyszącym jej Aniołem. Przedstawia się ją również z koszem chleba lub wiązką drewna dla ubogich, jak również klęczącą przed monstrancją, promienie z Hostii dotykają jej serca.
Jej atrybutami są: osioł – symbol pracowitości i wytrwałości oraz otwarta Księga Psalmów na tekście 73,23: „Lecz ja zawsze będę z Tobą, Tyś ujął moją prawicę”.
Wspomnienie liturgiczne obchodzone jest w Kościele katolickim w "dies natalis" (9 marca) i ma rangę wspomnienia dowolnego.

</doc>
<doc id="1132312" url="https://pl.wikipedia.org/wiki?curid=1132312" title="Frank Charles Wachter">
Frank Charles Wachter

Frank Charles Wachter (ur. 16 września 1861 w Baltimore, Maryland, zm. 1 lipca 1910 w Baltimore, Maryland) – amerykański przedsiębiorca i polityk pochodzenia polskiego, członek Partii Demokratycznej. W latach 1899–1907 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1132317" url="https://pl.wikipedia.org/wiki?curid=1132317" title="FIGC">
FIGC



</doc>
<doc id="1132318" url="https://pl.wikipedia.org/wiki?curid=1132318" title="Lista diecezji Kościoła Irlandii">
Lista diecezji Kościoła Irlandii

Lista diecezji Kościoła Irlandii - system diecezji Kościoła Irlandii zbudowany jest na bazie 900-letnich granic ustanowionych na synodzie Rathbreasail w 1111 roku oraz synodzie Kells-Mellifont w 1152 roku. Jednakże w ciągu wieków liczba diecezji się zmniejszyła poprzez łączenie się tychże, szczególnie w XX wieku kiedy to liczba członków radykalnie się obniżyła. Cztery prowincje połączyły się w dwie. 
Obecne diecezje.
Prowincja Armagh (formalnie: "Zjednoczona Provincja Armagh i Tuam")
Prowincja Dublin (formalnie: "Zjednoczona Prowincja Dublina i Cashel")

</doc>
<doc id="1132321" url="https://pl.wikipedia.org/wiki?curid=1132321" title="French Kiss with Kylie">
French Kiss with Kylie

French Kiss With Kylie – szósty album studyjny rumuńskiego boysbandu Akcent wydanej w 2006 roku. Na płycie znajdują się m.in. największe hity lata 2006 "Kylie" i "Jokero". Oprócz tego na płycie znajdują się również takie utwory jak "French kiss", "4 Seasons In One Day", "I swear", "I'm buying you whisky" czy "S.O.S".
Płyta została wydana ponownie 7 lipca 2007 roku i zawierała dodatkowo nowy singel "King of Disco" i DVD z 4 teledyskami i fotogalerią.

</doc>
<doc id="1132324" url="https://pl.wikipedia.org/wiki?curid=1132324" title="August Höhn">
August Höhn

August Höhn (ur. 19 sierpnia 1904 w Lipporn, zm. 7 sierpnia 1982 w Düsseldorfie) – zbrodniarz nazistowski, "Schutzhaftlagerführer" w obozie koncentracyjnym Sachsenhausen i SS-Hauptsturmführer.
Życiorys.
Urodził się w miejscowości Lipporn nad Renem. W 1933 wstąpił do NSDAP i SS. We wrześniu 1939 wcielono go do Waffen-SS, w szeregach której brał udział w kampanii wrześniowej. 
W tym samym roku rozpoczął służbę w obozie Sachsenhausen. W maju 1943 awansował tam na stanowisko drugiego kierownika obozu i zastępcy komendanta ("II. Schutzhaftlagerführer"). Funkcję tę pełnił aż do maja 1945. Między innymi brał czynny udział w rozlicznych egzekucjach więźniów i jeńców radzieckich. Höhn kierował również selekcjami, wskutek których wysyłano niezdolnych do pracy więźniów do innych obozów celem zagazowania. Zamordował także wielu więźniów podczas ewakuacji Sachsenhausen. Aresztowany pod koniec wojny przez Brytyjczyków, został wydany władzom radzieckim celem osądzenia.
Höhn w procesie załogi Sachsenhausen, który toczył się przed radzieckim Trybunałem Wojskowym w Berlinie został skazany 1 listopada 1947 na dożywotnie więzienie połączone z ciężkimi robotami. W 1955 został zwolniony na skutek umowy amnestyjnej podpisanej przez ZSRR i RFN. Jednak już w 1960 został aresztowany przez władze zachodnioniemieckie i we wrześniu tego roku postawiono przed sądem w Düsseldorfie w związku ze zbrodniami popełnionymi w Sachsenhausen. Wśród zarzutów mu stawianych znalazły się: zamordowanie 200 jeńców radzieckich, udział w rozstrzelaniu 82 więźniów w nocy z 31 stycznia na 1 lutego 1945 czy wymordowanie około 2000 więźniów podczas marszu śmierci z obozu. 15 października 1960 Höhn skazany został na dożywotnie pozbawienie wolności. W maju 1973 Höhn został zwolniony z więzienia.

</doc>
<doc id="1132326" url="https://pl.wikipedia.org/wiki?curid=1132326" title="Nagroda im. Jarosława Iwaszkiewicza">
Nagroda im. Jarosława Iwaszkiewicza

Nagroda im. Jarosława Iwaszkiewicza – nagroda literacka przyznawana od 2005 r. przez Związek Literatów Polskich. Nagrodę finansuje Ministerstwo Kultury i Dziedzictwa Narodowego. Wyróżnienia przyznaje się w dwóch kategoriach: twórczości literackiej oraz popularyzacji literatury.
Laureaci.
2005
2006
2007
2008
2015
2016
2017
2018
2019
2020
2021
2022

</doc>
<doc id="1132329" url="https://pl.wikipedia.org/wiki?curid=1132329" title="August Hohn">
August Hohn



</doc>
<doc id="1132330" url="https://pl.wikipedia.org/wiki?curid=1132330" title="August Hoehn">
August Hoehn



</doc>
<doc id="1132340" url="https://pl.wikipedia.org/wiki?curid=1132340" title="Filipa Charlotta Pruska">
Filipa Charlotta Pruska

Filipa Charlotta Pruska (ur. 13 marca 1716 w Berlinie, zm. 16 lutego 1801 w Brunszwiku) – księżniczka Prus, księżna Brunszwiku-Wolfenbüttel.
Życiorys.
Filipa Charlotta była czwartym dzieckiem i trzecią córką Fryderyka Wilhelma Hohenzollerna, króla Prus, i królowej Zofii Doroty Hanowerskiej.
2 lipca 1733, w Berlinie, wyszła za mąż za Karola, księcia Brunszwiku-Wolfenbüttel, syna Ferdynanda Alberta II, księcia Brunszwiku-Lüneburga. Karol odziedziczył księstwo po śmierci ojca w 1735.

</doc>
<doc id="1132341" url="https://pl.wikipedia.org/wiki?curid=1132341" title="Fani czterech kółek">
Fani czterech kółek

Fani czterech kółek (ang. "Wheeler Dealers;" „wheel” – koło, „dealer” – handlarz, pot. „wheeler–dealer” – handlarz aut) – brytyjski program motoryzacyjny emitowany od 2003 r., w Polsce na antenie Discovery Channel. Był pierwotnie prowadzony przez handlarza samochodowego Mike’a Brewera i mechanika Edda China, którego zastąpili kolejno Ant Anstead (2018) i Marc „Elvis” Priestley (2020).
Formuła programu.
Założeniem programu jest kupić, wyremontować i sprzedać z zyskiem używany samochód. Zadaniem Mike’a jest kupno i sprzedaż auta, zakup potrzebnych części oraz pilnowanie wydatków, natomiast Marc wykonuje wszelkie prace związane z naprawą pojazdu. Budżet jest ograniczony, ale jest on różny w zależności od serii (od 1000 do 15000 funtów). Obejmuje on zakup pojazdu i koszt jego renowacji. Co ważne, koszty pracy mechanika nie są wliczane do wydatków – traktowane są jako „czynności własne”. Liczone są natomiast koszty prac zlecane innym osobom, np. naprawy lakiernicze. Po zakończeniu remontu pojazdu Mike sprzedaje samochód nowemu właścicielowi.
W programie przedstawiana jest krótka historia danego modelu samochodu oraz poszukiwanie (w pierwszych seriach) i kupno pojazdu przez Mike’a Brewera. Następnie Edd China remontował samochód, omawiał kolejne czynności oraz udzielał praktycznych porad. W pierwszych czterech seriach stałą częścią programu była rozmowa z właścicielem podobnego samochodu w idealnym stanie. Na koniec przeprowadzana jest próbna jazda wyremontowanym autem, podsumowanie wydatków i sprzedaż samochodu nowemu właścicielowi.
W historii programu tylko pięć razy poniesiono stratę. Największą na remoncie Volkswagena Transportera T3 – 2325 funtów.
"Fani czterech kółek: samochody marzeń".
Pod takim tytułem wyemitowano w 2013 i 2020 r. dwa sezony programu. Jest to tzw. "spin-off", w którym w odróżnieniu od głównej produkcji, poszczególne odcinki serii mają wspólny budżet. Na początku wynosi tylko 3000 funtów. Zadaniem Mike’a jest kupowanie i sprzedawanie odrestaurowanych przez mechanika samochodów w tak by za zarobione pieniądze mógł kupić następny, droższy pojazd. Każdy zakup odbywa się w innej części świata. Tym sposobem w pierwszej serii ostatnim zakupionym samochodem było Porsche 911, a w drugiej – Ferrari 348 TB.
Spis serii.
Produkcja liczy w tym momencie 18 serii, w tym 2 "spin–offowe" emitowane pod tytułem "Fani czterech kółek: samochody marzeń" (patrz wyżej; org. "Wheeler Dealers: Trading Up").
5.sezon nosił podtytuł "On the Road" i podczas jego trwania auta do renowacji były wyszukiwane i kupowane w różnych krajach Europy, nie tylko w Wielkiej Brytanii. Od drugiej części 8. serii Mike sprowadza niektóre samochody z USA, z kolei seria 12. została nagrana w całości w tym kraju – Edd pracował w warsztacie w Huntington Beach w Kalifornii, co pozwalało obniżyć koszty transportu. Po powrocie do Wlk. Brytanii prace także odbywały się w nowej lokalizacji.
Do serii 6. jedna renowacja samochodu była prezentowana w dwóch odcinkach po 30 minut, a od serii 7. zawiera się ją w jednym godzinnym odcinku.
Samochody, które zostały przedstawione w programie, to:
Muzyka i czołówki.
Obecnie utworem rozpoczynającym i kończącym każdy odcinek programu jest piosenka zespołu Wideboys pt. "Balaclava". Poprzedni temat muzyczny pochodził z V-The Production Library od kanału Music 4.
Czołówki i przebitki serii 1.–9. stanowiły animacje przedstawiające w skrócie założenia formatu. Pojawiali się w nich prowadzący, oraz na ogół jeden lud dwa z samochodów pojawiających się w danej serii. Były to:
Począwszy od serii 10. zaniechano tworzenia tych animacji do czołówki i przerw reklamowych. Zastąpiono je animowanym logo programu na tle fragmentu karoserii w kolorze takim, jak auta restaurowanego w danym odcinku. Animacje zachowano jednak w przebitkach oddzielających poszczególne etapy odcinka. Pojawiły się w nich:
Od serii 11. zastąpiono filmowanymi scenami Z czasem zrezygnowano także ze zmiany tła czołówki w każdym odcinku, ustalając jeden konkretny dla danej serii.

</doc>
<doc id="1132345" url="https://pl.wikipedia.org/wiki?curid=1132345" title="Sokola Perć">
Sokola Perć

Sokola Perć – szlak turystyczny w Pieninach, fragment Głównego Szlaku Pienińskiego znakowanego niebiesko.
Sokola Perć wiedzie skalistym grzbietem Pieninek, z Sokolicy na Bajków Groń, gdzie łączy się z żółtym szlakiem prowadzącym z Krościenka do Sromowiec Niżnych. Niektóre źródła do Sokolej Perci zaliczają również odcinek Szczawnica – Sokolica. Najwyższym punktem na trasie jest szczyt Czerteż (774 m), najniższym – Przełęcz Sosnów (650 m). Niektóre fragmenty są eksponowane, szczyty Czerteża i Sokolicy zabezpieczone są poręczami. Punkty widokowe, m.in.: Sokolica, Czerteż i Białe Skały – są to skaliste, urwiste szczyty, z których widoki obejmują Pieniński Przełom Dunajca, Pieniny Właściwe, Małe Pieniny oraz Tatry.
Sokolą Perć utworzył w 1926 r. – poprzez połączenie istniejących wcześniej ścieżek i wytyczenie kilku odcinków graniowych – ks. Walenty Gadowski, twórca tatrzańskiej Orlej Perci. Pierwotnie też nazywano ją „Pienińską Orlą Percią”. Aktualna nazwa pojawiła się w druku w 1927 r.
Opis.
Sokola Perć rozpoczyna się przeprawą tratwą przez Dunajec (przeprawa czynna od maja do października). Po drugiej stronie rzeki ścieżka biegnie kawałek płasko wzdłuż niej, a następnie odbija w prawo, do góry. Szlak wije się stromymi serpentynami do wysokości ok. 700 m n.p.m., po drodze mijając Polanę Sosnów z widokiem na Krościenko. Przejście tego odcinka zajmuje 45 minut. W tym miejscu odchodzi w lewo ślepa odnoga szlaku na słynący z widoku na Pieniński Przełom Dunajca szczyt Sokolicy (5 minut, wejście płatne). Dalej droga obniża się na przełęcz Sosnów (650 m), gdzie od prawej strony dochodzi zielony szlak z Krościenka. Z przełęczy ścieżka wznosi się stromo zakosami na Czertezik (772 m, ok. 20–30 min), na którym znajduje się punkt widokowy. Za wierzchołkiem jest skrzyżowanie z kolejnym szlakiem zielonym z Krościenka. Dalej perć kieruje się w stronę Czerteża (774 m n.p.m.), najwyższego punktu na szlaku. Pod szczytem są drewniane schodki i niewysoka, stroma skałka z poręczami (na zdjęciu obok). Z góry rozciąga się widok na Dunajec oraz Pieniny (m.in. masyw Trzech Koron, Golicę, Sokolicę). Po zejściu z najwyższej kulminacji Pieninek znajduje się następne skrzyżowanie ze szlakiem do Krościenka (z Czertezika ok. 10 min). Potem Sokola Perć wchodzi na skalistą grań Ociemnego Wierchu (740 m n.p.m.) i, dalej, Białych Skał. Na tym odcinku występuje miejscami ekspozycja oraz punkty widokowe na dolinę Pienińskiego Potoku, Trzy Korony i Przełom Dunajca. Za Białymi Skałami szlak staje się łagodniejszy, przechodzi przez Sutrówkę (749 m) i następnie na północno-wschodnim stoku Bajków Gronia, w miejscu zwanym Bajków Gronik (z Czerteża ok. 45 min), dochodzi do żółto znakowanej ścieżki z Krościenka na przełęcz Szopkę i dalej do Sromowiec Niżnych.

</doc>
<doc id="1132347" url="https://pl.wikipedia.org/wiki?curid=1132347" title="Drugi rząd Herberta Henry’ego Asquitha">
Drugi rząd Herberta Henry’ego Asquitha

Po klęsce desantu pod Gallipoli rządząca Partia Liberalna została zmuszona do utworzenia koalicji z Partią Konserwatywną. Nowy rząd został powołany 25 maja 1915 r. Premierem został lider liberałów Herbert Henry Asquith. Rządem od początku targały spory między liberałami a nieusatysfakcjonowanymi podziałem ministerstw konserwatystami. Rząd upadł 5 grudnia 1916 r., kiedy konserwatyści odmówili współpracy z Asquithem. Były premier i jego stronnicy przeszli do opozycji. Konserwatyści utworzyli natomiast gabinet z pozostałymi liberałami na którego czele stanął lider tych ostatnich David Lloyd George. Jego secesja oznaczała rozłam w Partii Liberalnej, który ostatecznie odsunął liberałów od władzy w Wielkiej Brytanii.

</doc>
<doc id="1132348" url="https://pl.wikipedia.org/wiki?curid=1132348" title="Wheeler dealers">
Wheeler dealers



</doc>
<doc id="1132349" url="https://pl.wikipedia.org/wiki?curid=1132349" title="Miłków (województwo podkarpackie)">
Miłków (województwo podkarpackie)

Miłków – uroczysko-dawna miejscowość w Polsce położona w województwie podkarpackim, w powiecie lubaczowskim, w gminie Stary Dzików.
Miejscowość była położona na północny wschód od Mołodycza, na północ od Kaczmarzy, wzdłuż niewielkiego potoku Bechy.
W latach 1975–1998 miejscowość położona była w województwa przemyskiego.
Historia.
W 1880 roku wieś liczyła 600, a w 1938 r. 800 mieszkańców. W różnych okresach była własnością Sieniawskich, Czartoryskich i Sapiehów. Wieś zamieszkiwała ludność polska i ukraińska. We wsi mieściło się probostwo greckokatolickie. Była tam też czteroletnia szkoła. Armia Czerwona wkroczyła do Miłkowa 26 września 1939 roku. Przez wieś przechodziła granica. Ludność Miłkowa wysiedlono w styczniu 1941 roku do Besarabii. Obecnie na miejscu dawnej wsi Miłków porasta las. Do dziś zachowały się fundamenty po dawnej świątyni i nieliczne nagrobki na cmentarzu.
Oświata.
Początki szkolnictwa w Miłkowie, są datowane na I połowę XIX wieku, gdy na jakiś czas przed 1846 rokiem, powstała szkoła parafialna przy cerkwi greckokatolickiej, a jej nauczycielem w latach 1847 ("31 uczniów"), 1848 ("5 uczniów") i 1849 ("18 uczniów") był adj. Grzegorz Masnyk.
W 1874 roku powstała szkoła ludowa filialna. Przydatnym źródłem archiwalnym do poznawania historii szkolnictwa w Galicji są austriackie Szematyzmy Galicji i Lodomerii, które podają wykaz szkół, wraz z nazwiskami ich nauczycieli. W latach 1874-1877 posada nauczycielska była nieobsadzona, a pierwszym nauczycielem był Józef Szust. Szkoły wiejskie były początkowo męskie, a od 1890 roku mieszane (koedukacyjne). Szkoła w Miłkowie od 1892 roku była 1-klasowa.

</doc>
<doc id="1132350" url="https://pl.wikipedia.org/wiki?curid=1132350" title="Tatenen">
Tatenen

Tatenen – w mitologii egipskiej pierwotne bóstwo ziemi, czasu, minerałów, utożsamiane z Ptahem. Z czasem do tego stopnia traci swoją osobowość, że zaczyna występować w synkretycznej (łączącej cechy kilku istot) postaci jako Ptah-Tatenen. 
Znaczenie jego imienia, pisanego nieraz jako Taczenen, nie jest całkiem jasne, może to być "Ziemia, która się Wyłoniła", lub "Ziemia Wyniesiona" (z przedwiecznych wód). 
Traktowany jest niekiedy jako pan nieruchomej, lecz żywej materii ziemskiej. Miał być też gwarantem długiego życia władcy.
Głównym miejscem kultu było Memfis, związane z kultem Ptaha.

</doc>
<doc id="1132353" url="https://pl.wikipedia.org/wiki?curid=1132353" title="Puchar Miast Targowych 1968/1969">
Puchar Miast Targowych 1968/1969

XI Puchar Miast Targowych 1968/1969
Finał.
Liczba widzów według encyklopedii FUJI. RSSSF dla pierwszego meczu podaje 60 000 widzów, a dla drugiego – 37 000 widzów.

</doc>
<doc id="1132355" url="https://pl.wikipedia.org/wiki?curid=1132355" title="Ean Evans">
Ean Evans

Ean Evans - (ur. 16 września 1960, zm. 6 maja 2009) - basista Lynyrd Skynyrd. W wieku 5 lat zaczął grać na trąbce, natomiast w wieku 15 lat na gitarze basowej. W zespole zastąpił Leona Wilkesona.
Przypisy.
 

</doc>
<doc id="1132356" url="https://pl.wikipedia.org/wiki?curid=1132356" title="A.C.F. Milan">
A.C.F. Milan

A.C.F. Milan – włoski klub piłki nożnej kobiet z siedzibą w Mediolanie. Autonomiczna sekcja klubu A.C. Milan.
Historia.
Chronologia nazw: 
Klub piłkarski A.C.F. Milano został założony w mieście Mediolan w 1965 roku przez Valeria Rocchi. W 1968 klub przystąpił do U.I.S.P. i z nazwą Abano A.C.F. Milano startował w mistrzostwach ligi, w której zajął drugie miejsce. Po zakończeniu sezonu zmienił nazwę na A.C.F. Sanyo Milano. W 1970 Valeria Rocchi ustępuje stanowisko prezesa dla przemysłowca Luciano Baserga, który przeniósł klub do Medy przyjmując najpierw nazwę A.C.F. Gommagomma Milano, a w maju na A.C.F. Gommagomma Meda. W 1970 klub osiągnął swój pierwszy sukces, zdobywając tytuł mistrzowski.
W 1971 nie uczestniczył w rozgrywkach o mistrzostwo Włoch, a w 1972 z nazwą A.C.F. Milano startował w Serie A. W 1974 klub połączył się z "Associazione Calcio Femminile Ambrosiana Milano", a później z "Calcio Femminile Peco Bergamo", stając się Unione Sportiva Lombarda Calcio. Po zakończeniu sezonu 1974 zmienił nazwę na U.S. Femminile Milan. W 1980 po zajęciu trzeciego miejsca zrezygnował z występów w najwyższej klasie i w 1981 startował w Serie C lombardo. 
W 1983 z nazwą U.S.F. Milan Trezzano powrócił do Serie B. W sezonie 1986/87 zajął pierwsze miejsce w grupie A i zdobył awans do Serie A. Po uzyskaniu sponsora A.C.F. Milan Jolly Sport znów startował w najwyższej klasie. Jednak powrót był nieudanym - przedostatnie miejsce w ligowej tabeli i spadek do Serie B. W następnym sezonie znów został zdegradowany, tym razem do Serie C. Klub stracił sponsora i stał nazywać się A.F.C. Milan. W 1990 powrócił do Serie B, a w 1992 roku klub przyjął obecną nazwę A.C.F. Milan. W sezonie 1993/94 zajął pierwsze miejsce w grupie A i znów wrócił do Serie A. W 1998 po raz trzeci zdobył Puchar, a w 1999 został czterokrotnym mistrzem kraju. W 1999 i 2000 do kolekcji trofeów dodał Superpuchar Włoch. Ale po okresie świetnej gry nastąpił spadek formy sportowej. Sezon 2008/09 zakończył na ostatniej 12.pozycji i spadł do Serie A2. W sezonie 2011/12 znów zagrał w Serie A, ale nie utrzymał się w niej. W następnym sezonie 2012/13 znów był ostatnim w tabeli ligowej i został zdegradowany do Serie C. Jednak klub zrezygnował z dalszych występów i został rozwiązany.
Stadion.
Klub rozgrywa swoje mecze domowe na stadionie Campo sportivo URI w Mediolanie, który może pomieścić 1000 widzów.
Sukcesy.
Trofea międzynarodowe.
"Nie uczestniczył w rozgrywkach europejskich (stan na 01-01-2017)."

</doc>
<doc id="1132357" url="https://pl.wikipedia.org/wiki?curid=1132357" title="Jan Olech">
Jan Olech

Jan Olech (ur. 13 sierpnia 1951 w Starym Czarnowie) – polski polityk i przedsiębiorca rolny, senator VII kadencji.
Życiorys.
W 1970 ukończył Zespół Szkół Budowlanych w Szczecinie. Od lat 70. prowadzi indywidualne gospodarstwo rolne, obecnie liczące ponad 600 ha. Był współtwórcą i pierwszym prezesem Szczecińskiej Izby Rolniczej. Pełnił funkcję radnego gminy Stare Czarnowo (1982–1985), a w latach 2006–2007 radnego sejmiku zachodniopomorskiego.
W wyborach parlamentarnych w 2007 z ramienia Platformy Obywatelskiej został wybrany na senatora VII kadencji w okręgu szczecińskim, otrzymując 162 875 głosów. 19 sierpnia 2011 zarząd krajowy PO wykluczył go z partii po tym, jak w wyniku nieumieszczenia go w gronie kandydatów PO do Senatu w wyborach w 2011 Jan Olech założył komitet wyborczy „Polska Obywatelska”. Z jego ramienia bez powodzenia ubiegał się o reelekcję.

</doc>
<doc id="1132358" url="https://pl.wikipedia.org/wiki?curid=1132358" title="Lone Pine (turniej szachowy)">
Lone Pine (turniej szachowy)

Lone Pine International – otwarty turniej szachowy, rozgrywany w latach 1971–1981 w Lone Pine w Kalifornii; w okresie tym jeden z najsilniej obsadzonych "openów" w Stanach Zjednoczonych.
Turniej sponsorowany był przez amerykańskiego milionera, Louisa D. Stathama (1908-1983) i formalnie nosił nazwę Louis D. Statham Masters. Liczba uczestników w poszczególnych edycjach wahała się pomiędzy 33 a 73, natomiast rund – od 7 do 10. Funkcję dyrektora pełnił amerykański arcymistrz, Isaak Kashdan.

</doc>
<doc id="1132360" url="https://pl.wikipedia.org/wiki?curid=1132360" title="Ruchy sejsmiczne">
Ruchy sejsmiczne



</doc>
<doc id="1132362" url="https://pl.wikipedia.org/wiki?curid=1132362" title="Lone Pine (Kalifornia)">
Lone Pine (Kalifornia)

Lone Pine – jednostka osadnicza w USA, w Kalifornii. W latach 1971-1981 w Lone Pine odbywały się silnie obsadzone otwarte turnieje szachowe, sponsorowane przez Louisa D. Stathama (1908-1983).

</doc>
<doc id="1132364" url="https://pl.wikipedia.org/wiki?curid=1132364" title="Lone Pine">
Lone Pine

Miejscowości w USA:
Gminy w USA:
Inne:

</doc>
<doc id="1132366" url="https://pl.wikipedia.org/wiki?curid=1132366" title="Obrazek prymicyjny">
Obrazek prymicyjny

Obrazek prymicyjny - w Kościele katolickim niewielkich rozmiarów bloczek z grubszego papieru z nadrukowanym z jednej strony motywem religijnym (np. zdjęciem kielicha i pateny, świętego patrona, Dobrego Pasterza), z drugiej ze specjalnym okolicznościowym napisem, który neoprezbiterzy lub usługujący wręczają wiernym przy udzielaniu błogosławieństwa prymicyjnego.
Na obrazku prymicyjnym umieszcza się często cytat z Pisma Świętego lub pism któregoś ze świętych katolickich, imię i nazwisko neoprezbitera, miejsce święceń i pierwszej odprawionej samemu Mszy św., tzw. "Mszy prymicyjnej" oraz datę. Niekiedy neoprezbiterzy umieszczają na obrazku prymicyjnym wyrazy podziękowania członkom rodziny i formatorom seminaryjnym.
Waldemar Chrostowski podarował Muzeum Jana Pawła II i Prymasa Wyszyńskiego obrazki prymicyjne: ks. Stefana Wyszyńskiego i ks. Karola Wojtyły. Na obrazku ks. S. Wyszyńskiego jest odręcznie zmieniona data i miejsce prymicji, a powodem było przesunięcie święceń z powodu choroby (gruźlica), a tym samym dnia i miejsca odprawienia pierwszej mszy. 

</doc>
<doc id="1132372" url="https://pl.wikipedia.org/wiki?curid=1132372" title="The Social Capital Foundation - TSCF">
The Social Capital Foundation - TSCF

The Social Capital Foundation (Fundacja Kapitału Społecznego) – niezależna, pozarządowa organizacja typu non-profit, która zajmuje się promowaniem kapitału społecznego i spójności społecznej. Została utworzona w (2002) roku i ma siedzibę w Brukseli. 
Kapitał społeczny.
Kapitał społeczny to kluczowe pojęcie w ekonomii, zachowaniu organizacyjnym, naukach politycznych, psychologii społecznej i socjologii. Pierwsze zastosowanie terminu w jego współczesnym rozumieniu przypisuje się Jane Jacobs (lata 60. XX wieku), ale to Pierre Bourdieu wprowadził go w sposób systematyczny w 1972 i 1984 roku. Koncepcja została rozwinięta i spopularyzowana przez Jamesa Colemana. Powszechne uznanie zyskała w późnych latach 90. XX wieku, kiedy Bank Światowy poświęcił jej program badawczy, a Robert Putnam spopularyzował w swojej książce "Bowling Alone" (2000). Dalszy rozwój zawdzięcza pracy Patricka Hunouta (2003-2004) na temat rozpadu społecznych więzi w krajach rozwiniętych gospodarczo. Wielu myślicieli w krajach rozwijających się twierdzi, że idea ta jest konsekwencją współczesnych form imperializmu wspieranego przez organizacje charytatywne i organizacje pozarządowe, a funkcjonuje tylko po to, żeby biednych obwiniać za ich własne ubóstwo.
Cel TSCF.
TSCF zajmuje się popularyzacją kapitału społecznego, definiowanego jako zbiór psychicznych skłonności i postaw szerzących w społeczeństwie zachowania oparte na współpracy. W tym znaczeniu kapitał społeczny może być traktowany jako ekwiwalent znaczeniowy ducha wspólnoty. Propagatorami teorii ducha wspólnoty są Amitai Etzioni i założona przez niego Communitarian Network, ale pierwsze obawy dotyczące rozpadu wspólnoty przejawiali już twórcy nowoczesnej socjologii tacy jak Ferdinand Tönnies, Émile Durkheim, Georg Simmel czy szkoła chicagowska. TSCF promuje kapitał społeczny poprzez badania socjoekonomiczne, publikacje oraz inne wydarzenia. Fundacja regularnie organizuje konferencje międzynarodowe.
The International Scope Review.
TSCF wydaje The International Scope Review (TISR), międzynarodowe czasopismo naukowe, w którym publikowane są badania z pogranicza kilku dziedzin na temat współczesnych przemian, jakie zachodzą w krajach uprzemysłowionych. Poprzez połączenie trzech dyscyplin: relacji gospodarczych, międzyetnicznych i międzyosobowych, TISR próbuje przedstawić globalne zrozumienie przemian zachodzących w społeczeństwie i gospodarce. 
Od czasu utworzenia w 1999 roku pismo ukazało się 14 razy. Skupiono się w nim na zagadnieniach społecznych takich jak m.in.: osłabienie więzi społecznych w krajach rozwiniętych, definicja i pomiar kapitału społecznego, powiązania między zachowaniami samobójczymi a indywidualizmem, powstawanie nowych religii oraz współczesny kryzys więzi rodzinnych; ale również na zagadnieniach socjopolitycznych takich jak: rzeczywiste cele integracji europejskiej, konsekwencje masowej imigracji dla krajów zachodnich, potencjalny rozwój zorganizowanego społeczeństwa obywatelskiego oraz etyka podatkowa czy sprawiedliwość.
Międzynarodowe konferencje TSCF.
Międzynarodowe konferencje TSCF: 
Trzyczęściowy model przemiany społecznej.
TISR oparty został na "trzyczęściowym modelu przemiany społecznej" z lat (1995-1996) i później opracowanym przez doktora Patricka Hunouta. Model ten stał się podstawą dla międzynarodowej publikacji naukowej The International Scope Review. W swojej pracy Hunout bada kształtowanie się – jak sam mówił – „Nowego Lewiatana” wokół hipotezy głoszącej, że wyższa klasa społeczeństwa dąży do utworzenia nowego porządku opartego na mniejszej równości i ograniczonej demokracji. 
Zgodnie z jego modelem wprowadzone przez „Nowego Lewiatana” strategie ściśle łączą ze sobą dziedziny relacji: gospodarczych, etnicznych i międzyosobowych. Strategie te polegają na szerzeniu idei gospodarczej elastyczności i nietrwałości, propagowaniu migracji i społeczeństwa wieloetnicznego, promowaniu wartości indywidualistycznych, hedonistycznych i konsumpcyjnych. Ostatecznie prowadzą one do powstania społeczeństwa słabego, zniewolonego przez wartości rynkowe i kontrole rządowe, które uznane są za nieodzowne ze względu na rosnącą niezdolność zatomizowanego społeczeństwa do stanowienia o sobie. Według tego podejścia strategie stosowane przez klasę rządzącą są przyczyną większości współczesnych trudności.
Konsolidacja społeczeństwa poprzez kapitał społeczny.
Stanowisko Fundacji Kapitału Społecznego wobec rozpadu więzi społecznych zostało wyrażone w różnych wydaniach The International Scope Review (1999, 2003, 2004, 2005), a zakłada ono szerzenie kapitału społecznego. 
W swoim ukierunkowaniu TSCF kładzie nacisk na:
Przypisy.
1.Sprawdź na przykład książkę pod red. Davida Moore’a „The World Bank”, University of KwaZulu-Natal Press, 2007

</doc>
<doc id="1132373" url="https://pl.wikipedia.org/wiki?curid=1132373" title="Wkładanie rąk">
Wkładanie rąk



</doc>
<doc id="1132375" url="https://pl.wikipedia.org/wiki?curid=1132375" title="Piotr Sławiński (poeta i historyk)">
Piotr Sławiński (poeta i historyk)

Piotr Sławiński (ur. 27 września 1968 w Sandomierzu) – polski historyk, poeta, nauczyciel.
Życiorys.
Ukończył II Liceum Ogólnokształcące im. T. Kościuszki w Sandomierzu (1987) i podjął studia na kierunku historia w Wyższej Szkole Pedagogicznej im. J. Kochanowskiego w Kielcach. W 1992 obronił pracę magisterską nt. "Gimnazjum i Liceum Męskie im. Marszałka Józefa Piłsudskiego w Sandomierzu w latach 1915–1939". W 2003 obronił napisaną pod kierunkiem prof. Wiesława Cabana dysertację na temat "Szkolnictwo elementarne i średnie w Sandomierzu w latach 1815–1914" na Akademii Świętokrzyskiej i otrzymał tytuł doktora nauk humanistycznych w zakresie historii. Pracował jako nauczyciel w szkołach średnich w Sandomierzu oraz w Państwowej Wyższej Szkole Zawodowej im. prof. Stanisława Tarnowskiego w Tarnobrzegu.
Jego dorobek naukowy i twórczy, obejmujący głównie historię szkolnictwa oraz religijności. Jest autorem kilkunastu książek i ponad stu artykułów naukowych i popularnonaukowych. 
Szczególnie interesuje się XIX i XX-wieczną religijnością rzymskokatolicką i prawosławną na terenie Królestwa kongresowego i II Rzeczypospolitej. Przyniosło to plon w postaci licznych publikacji dotyczących powyższych zagadnień. Innym z jego zainteresowań są mity i legendy Celtów i Germanów. Jest członkiem redakcji naukowej serii wydawniczej Biblioteka Celtycka wydawanej przez Wydawnictwo Armoryka.
W 2018 został odznaczony Srebrnym Krzyżem Zasługi.
Twórczość.
Druki zwarte o tematyce historycznej
/wydanie II, Sandomierz 2009, ss. 90, (dokument elektroniczny)/
/wydanie II, Sandomierz 2009, ss. 84, (dokument elektroniczny)/
Tomiki poezji

</doc>
<doc id="1132376" url="https://pl.wikipedia.org/wiki?curid=1132376" title="Powiat Oberpullendorf">
Powiat Oberpullendorf

Powiat Oberpullendorf (niem. "Bezirk Oberpullendorf") – powiat w Austrii, w kraju związkowym Burgenland, przy granicy austriacko-węgierskiej. Siedziba powiatu znajduje się w mieście Oberpullendorf.
Geografia.
Północna część powiatu leży w Górach Soprońskich.
Największą rzeką powiatu jest Rabnitz.
Powiat graniczy: na północy i wschodzie z węgierskim komitacie Győr-Moson-Sopron, na południowym wschodzie z komitatem Vas, na południu z powiatem Oberwart, na zachodzie z powiatem Wiener Neustadt-Land (w Dolnej Austrii), na północnym wschodzie z powiatem Mattersburg.
Podział administracyjny.
Powiat podzielony jest na 28 gmin, w tym jedną gminę miejską "(Stadt)", 14 gmin targowych "(Marktgemeinde)" oraz trzynaście gmin wiejskich "(Gemeinde)".
Transport.
Przez powiat przebiega droga kespresowa S31 ("Burgenland Schnellstraße"), drogi krajowe B50 ("Burgenland Straße"), B55 ("Kirchschlager Straße"), krajowe B56 ("Geschriebenstein Straße"), krajowe B61 ("Günser Straße") i krajowe B62 ("Deutschkreuzer Straße").

</doc>
<doc id="1132378" url="https://pl.wikipedia.org/wiki?curid=1132378" title="Nowy Jork, nowa miłość">
Nowy Jork, nowa miłość

Nowy Jork, nowa miłość (tytuł oryg. "New York Minute") – amerykański film komediowy z 2004 roku w reżyserii Dennie Gordon. W rolach głównych wystąpiły Mary-Kate Olsen i Ashley Olsen.
Fabuła.
Film opowiada o siedemnastoletnich bliźniaczkach, które różni niemal wszystko. Nie są w stanie znaleźć wspólnego języka, co doprowadza do wielu spięć. Dziewczyny wychowują się bez matki. Jedna z bliźniaczek, Jane (Ashley Olsen), stara się ją zastąpić, co bardzo irytuje jej siostrę, Roxy (Mary-Kate Olsen). Jane marzy o karierze naukowej, więc jedzie do Nowego Jorku, by walczyć o stypendium, które pozwoli jej rozpocząć naukę na Oksfordzie. Roxy zabiera się razem z siostrą, ponieważ pragnie spotkać się ze swoim ulubionym zespołem – Simple Plan – i wręczyć im demo swojej kapeli. Dziewczyny na swej drodze napotykają wiele przeszkód, które jednak pozwalają im się wzajemnie poznać i pogodzić.

</doc>
<doc id="1132379" url="https://pl.wikipedia.org/wiki?curid=1132379" title="Polityka stabilizacyjna">
Polityka stabilizacyjna

Polityka stabilizacyjna (zwana także "polityką antycykliczną") – jedna z gałęzi polityki gospodarczej. Jej celem jest łagodzenie wahań aktywności gospodarczej wywołanych zmianą faz cyklu koniunkturalnego. 
Ze względu na rodzaj stosowanych instrumentów w ramach polityki stabilizacyjnej wyróżniamy politykę fiskalną (wykorzystującą wydatki budżetowe) oraz politykę pieniężną (stosującą operacje otwartego rynku, ingerującą w stopy procentowe i podaż pieniądza). 
Do najczęściej wymienianych celów polityki stabilizacyjnej należy zaliczyć: stabilizację poziomu cen, utrzymanie wysokiego stanu zatrudnienia i równowagi bilansu płatniczego, a bardziej ogólnie – tworzenie warunków sprzyjających wzrostowi gospodarczemu. 

</doc>
<doc id="1132381" url="https://pl.wikipedia.org/wiki?curid=1132381" title="Stanisław Otto Miedziewski">
Stanisław Otto Miedziewski

Stanisław Otto Miedziewski (ur. 7 września 1941) – polski reżyser teatralny i filmowy. Od 1976 roku współtworzył - aktywowany w Słupsku przez Antoniego Franczaka (1972) - istniejący wcześniej Teatr "Rondo". 
Studiował reżyserię w PWSFTviT w Łodzi. Staż m.in. w Teatrze Bertolda Brechta w Berliner Ensemble. Przez kilka sezonów był związany z Teatrem im. W. Horzycy w Toruniu. Jest laureatem wielu nagród na ogólnopolskich i międzynarodowych festiwalach teatralnych. 

</doc>
<doc id="1132384" url="https://pl.wikipedia.org/wiki?curid=1132384" title="Flaga Serbołużyczan">
Flaga Serbołużyczan

Flaga Serbołużyczan – flaga narodowa Serbołużyczan. Składa się z trzech jednakowych poziomych pasów w barwach pansłowiańskich: niebieskiej, czerwonej i białej (licząc od góry).
Flagę w obecnych barwach przyjęto po kongresie wszechsłowiańskim, który w 1848 roku odbywał się w Pradze.

</doc>
<doc id="1132388" url="https://pl.wikipedia.org/wiki?curid=1132388" title="Krzyż św. Andrzeja">
Krzyż św. Andrzeja



</doc>
<doc id="1132392" url="https://pl.wikipedia.org/wiki?curid=1132392" title="Gruczoły przedsionkowe większe">
Gruczoły przedsionkowe większe

Gruczoły przedsionkowe większe, gruczoły Bartholina (łac. "glandulae vestibulares maiores", "glandulae Bartholini") – leżące wewnątrz warg sromowych mniejszych gruczoły wytwarzające śluzową wydzielinę.
Znajdują się w środkowo-dolnej części warg sromowych mniejszych, objęte przez
sploty naczyniowe. Ich przewody wyprowadzające uchodzą na ściankach bocznych przedsionka pochwy. W czasie podniecenia seksualnego gruczoły te wytwarzają śluz sprawiający, że wejście do pochwy staje się wilgotne i śliskie.
U mężczyzn odpowiednikiem są gruczoły Cowpera.
Eponim.
Gruczoły przedsionkowe większe po raz pierwszy zostały opisane w XVII wieku, przez duńskiego anatoma Caspara Bartholina Młodszego (1655–1738). Niektóre źródła błędnie przypisują ich odkrycie jego dziadkowi, teologowi i anatomowi Casparowi Bartholinowi Starszemu (1585–1629).

</doc>
<doc id="1132393" url="https://pl.wikipedia.org/wiki?curid=1132393" title="Emőd">
Emőd

Emőd – miasto i gmina w północno-wschodniej części Węgier, w pobliżu miasta Miszkolc.
Położenie.
Administracyjnie gmina należy do powiatu Miskolc, wchodzącego w skład komitatu Borsod-Abaúj-Zemplén i jest jedną z jego 40 gmin. W dzielnicy Istvánmajor mieszkają Polacy przesiedleni w roku 1943 ze wsi Derenk.

</doc>
<doc id="1132395" url="https://pl.wikipedia.org/wiki?curid=1132395" title="Snake handling">
Snake handling



</doc>
<doc id="1132396" url="https://pl.wikipedia.org/wiki?curid=1132396" title="Alsózsolca">
Alsózsolca

Alsózsolca – miasto i gmina w północno-wschodniej części Węgier, w pobliżu miasta Miszkolc. Administracyjnie gmina należy do powiatu Miskolc, wchodzącego w skład komitatu Borsod-Abaúj-Zemplén i jest jedną z jego 40 gmin.

</doc>
<doc id="1132397" url="https://pl.wikipedia.org/wiki?curid=1132397" title="Eduard Baron von Toll">
Eduard Baron von Toll



</doc>
<doc id="1132400" url="https://pl.wikipedia.org/wiki?curid=1132400" title="Estádio Olímpico do Pará">
Estádio Olímpico do Pará

Estádio Olímpico do Pará – wielofunkcyjny stadion w Belém, Pará, Brazylia, na którym swoje mecze rozgrywa klub Paysandu SC. Stadion zaprojektowany przez Alcyra Meiera. Odbywał się tutaj mityng lekkoatletyczny Grande Prêmio Brasil Caixa de Atletismo (w latach 2002–2009 i 2013–2014).
Historia.
Czerwiec 1969 – stadion zostaje zaprojektowany przez lokalnego architekta Alcyra Meiera. Projekt przewiduje budowę stadionu na 120 000 osób.
1970 – początek prac
1971 – zmiana projektu, która powoduje zmniejszenie pojemności stadionu do 70 000.
4 marca 1978 – inauguracja, na której pierwszego gola na nowym stadionie zdobywa Mesquita zawodnik Seleção Paraense.
11 maja 1999 – rekord frekwencji przed przebudową. Na meczu pomiędzy Remo a Paysandu SC pojawia się 65 000 kibiców.
2002 – rozbudowa
5 maja 2002 – ponowna inauguracja. W meczu pomiędzy Remo i Paysandu SC zakończonym remisem 2:2 gola zdobywa Balão, zawodnik Remo.
15 maja 2003 – rekord frekwencji po rozbudowie

</doc>
<doc id="1132402" url="https://pl.wikipedia.org/wiki?curid=1132402" title="Dyskografia Hole">
Dyskografia Hole

Jest to kompletna dyskografia zespołu grunge’owego Hole. Zespół ten działał w latach od 1989 do 2002 roku, nagrał on w tym czasie 3 płyty studyjne, 2 EP-ki, 1 kompilacje i 13 singli.

</doc>
<doc id="1132404" url="https://pl.wikipedia.org/wiki?curid=1132404" title="Architektura baroku w Polsce">
Architektura baroku w Polsce



</doc>
<doc id="1132405" url="https://pl.wikipedia.org/wiki?curid=1132405" title="John Woodruff">
John Woodruff

John Youie Woodruff (ur. 5 lipca 1915 w Connellsville w Pensylwanii, zm. 30 października 2007 w Fountain Hills w Arizonie) – amerykański lekkoatleta średniodystansowiec, mistrz olimpijski.
Był złotym medalistą Igrzysk Olimpijskich w 1936 w Berlinie, gdzie jako 21-letni zawodnik zwyciężył w biegu na 800 m (w momencie śmierci był ostatnim amerykańskim złotym medalistą tych igrzysk). Był mistrzem USA (AAU) na 880 jardów w 1937.
Po zakończeniu kariery sportowej został oficerem Armii USA. Służył w czasie II wojny światowej i wojny koreańskiej. Zakończył służbę w stopniu podpułkownika. Następnie pracował jako trener w New Jersey. Na kilka lat przed śmiercią amputowano mu obydwie nogi, przyczyną były kłopoty z krążeniem krwi.

</doc>
<doc id="1132407" url="https://pl.wikipedia.org/wiki?curid=1132407" title="Gruczoły Bartholina">
Gruczoły Bartholina



</doc>
<doc id="1132408" url="https://pl.wikipedia.org/wiki?curid=1132408" title="Śląski Instytut Naukowy">
Śląski Instytut Naukowy

Śląski Instytut Naukowy im. Jacka Koraszewskiego (skrót: ŚIN) – polski instytut naukowo-badawczy istniejący w latach 1957–1992 w Katowicach. Placówka została założona w 1957 jako organ Prezydium Wojewódzkiej Rady Narodowej w Katowicach przy wsparciu Jerzego Ziętka. Zajmowała się badaniem historii, folklorystyki, kultury oraz zjawisk społecznych i ekonomicznych głównie wschodniej części Górnego Śląska, jak również ich popularyzacją. Od 1971 podlegała merytorycznie Polskiej Akademii Nauk. Swą działalnością nawiązywała do istniejącego w latach 1934–1939 oraz 1945–1949 Instytutu Śląskiego w Katowicach. Decyzją wojewody katowickiego Wojciecha Czecha Śląski Instytut Naukowy zakończył swoją działalność 31 grudnia 1992. 
W latach 1957–1976 Instytut zajmował kilka pomieszczeń w starym gmachu Biblioteki Śląskiej w Katowicach przy ul. Francuskiej 12, skąd przeprowadził się do własnej siedziby przy ul. Granicznej 32 w Katowicach. Budynek ten wyburzono w 2022.
Bliźniaczą placówką naukowo-badawczą ŚIN był istniejący do dziś Instytut Śląski w Opolu.
Wydawnictwa ŚIN.
Pozostałe wydawnictwa (wybrane).
Monografie zakładów przemysłowych.
Inne

</doc>
<doc id="1132412" url="https://pl.wikipedia.org/wiki?curid=1132412" title="Grupa Banku Światowego">
Grupa Banku Światowego



</doc>
<doc id="1132416" url="https://pl.wikipedia.org/wiki?curid=1132416" title="Bedwetters">
Bedwetters

Bedwetters – estoński zespół poppunkowy założony we wrześniu 2004.
W Estonii grupa wygrała konkurs Zen, zorganizowany przez producenta kart do telefonów komórkowych. W efekcie Bedwetters w 2007 roku zostali nominowani i wygrali nagrodę w kategorii „Muzyczne odkrycie w Europie” („New Sounds of Europe”) w konkursie MTV EMA, który odbył się w Monachium.
Zespół wydał swój debiutancki album „Meet the F#cking Bedwetters” 20 kwietnia 2009 r.

</doc>
<doc id="1132422" url="https://pl.wikipedia.org/wiki?curid=1132422" title="New York Minute">
New York Minute



</doc>
<doc id="1132425" url="https://pl.wikipedia.org/wiki?curid=1132425" title="W polu">
W polu

W polu – powieść Stanisława Rembeka wydana w 1937 roku nakładem Instytutu Wydawniczego "Biblioteka Polska", wznowiona w 1958 roku w paryskiej Bibliotece „Kultury”.
Wznowienie książki było blokowane przez cenzurę komunistyczną po drugiej wojnie światowej.
Tematyka.
Utwór przedstawia losy polskiego oddziału piechoty, wchodzącego w skład dywizji gen. Żeligowskiego na froncie północnym, podczas ofensywy wojsk Tuchaczewskiego w lecie 1920 r., w trakcie wojny polsko-bolszewickiej.
Powieść opisuje krwawe zmagania 7 kompanii strzelców z przewagą liczebną Rosjan i ich uzbrojenia, z nieustannymi odwrotami, kontratakami, nocnymi marszami i umacnianiem się na nowych pozycjach, z wycieńczającym upałem, morderczym zmęczeniem i głodem, z wszechogarniającym poczuciem zagrożenia i beznadziei, aż do okrutnej, nagłej śmierci. Rzeczywistość frontowa pokazana jest niezwykle trzeźwo i brutalnie. Rembek, uczestnik tych walk, maluje obraz wojny realistycznie, bez patosu i koloryzowania. Naturalistyczne opisy pobojowisk zasłanych trupami ludzi i koni, czy walki na bagnety obnażają grozę i okrucieństwo wojny. Autor opisuje niesłychane męstwo i brawurę żołnierzy, które równocześnie przeplatają się z tchórzostwem.
Taki sposób przedstawienia wojny nie ma wielu odpowiedników w literaturze polskiej. Brak złudzeń i realizm powieści można przyrównać do prozy, walczącego w tej wojnie po drugiej stronie okopów, Izaaka Babla.
Czesław Miłosz w swojej "Historii literatury polskiej" wymienia powieść "W polu" jako najlepszą książkę o walce, jaka powstała w okresie międzywojennym. Przez wielu ówczesnych krytyków powieść została uznana za najwybitniejsze dzieło w dorobku pisarza. Dla Marii Dąbrowskiej powieść była pod wieloma względami lepsza niż "Na zachodzie bez zmian" Ericha Marii Remarque’a.
Za powieść "W polu" Rembek otrzymał w 1938 roku nagrodę Fundacji im. Franciszka Salezego Lewentala i nagrodę miasta Kalisza im. Adama Asnyka.

</doc>
<doc id="1132430" url="https://pl.wikipedia.org/wiki?curid=1132430" title="AMZ-KUTNO Sp. z o.o.">
AMZ-KUTNO Sp. z o.o.



</doc>
<doc id="1132434" url="https://pl.wikipedia.org/wiki?curid=1132434" title="Historia A.C. Milan (1922–1950)">
Historia A.C. Milan (1922–1950)

Historia włoskiego klubu piłkarskiego A.C. Milan w latach 1922-1950.
Historia Milanu (1922-1950).
Powrót jednolitych rozgrywek.
Sezon 1922/23.
W sezonie 1922/23 zbuntowanym klubom udało się wynegocjować od FIGC obietnicę stworzenia krajowej ligi, co zakończyło rozłam. Wystartowały jedne mistrzostwa (Mistrzostwa Pierwszej Dywizji) prowadzone przez włoską federację. Milan spisał się znacznie lepiej niż w poprzednich sezonach – zajął czwarte miejsce w dwunastozespołowej grupie eliminacyjnej.
Po raz pierwszy też w zespole Milanu pojawił się pierwszy trener z prawdziwego zdarzenia, na dodatek pierwszy obcokrajowiec (nie licząc założyciela klubu, Herberta Kilpina) – był nim Austriak Ferdi Oppenheim. Gwiazdą mediolańskiego zespołu był w tamtym czasie Giuseppe Santagostino, który w czasie całej swojej kariery strzelił dla Milanu 106 goli i do dzisiaj jest na siódmym miejscu w klubowej klasyfikacji wszech czasów pod względem liczby strzelonych bramek.
Sezon 1923/24.
Rok później "rossoneri" nie wyróżnili się niczym szczególnym, zajmując w grupie dopiero dziewiąte miejsce. Po raz pierwszy natomiast mistrz Włoch – Genoa CFC – otrzymał prawo do noszenia na koszulkach scudetto (początkowo biały krzyż na czerwonym tle, po wojnie w barwach narodowych Italii).
Sezon 1924/25.
Od roku 1924, w związku z przydziałem Milanu i Interu do różnych grup, władze "rossonerich" organizowały mecze o Trofeo Lombardi e Macchi, w których oba mediolańskie zespoły mogłyby się zmierzyć ze sobą. 29 maja Milan wygrał 5:2. 14 września kolejne zwycięstwo Milanu – tym razem w stosunku 3:2.
Sezon 1925/26.
Kolejny sezon to ósme miejsce Milanu w grupie. Na uwagę zasługiwał jedynie fakt, że klub był prowadzony przez Vittorio Pozzo, który później, w latach trzydziestych, dwukrotnie zdobył z reprezentacją Włoch tytuł mistrzów świata. Rok później – miejsce siódme i zwolnienie Pozzo na rzecz Guido Mody, dwukrotnego mistrza Włoch (1906 i 1907) w barwach Milanu.
Sezon 1926/27.
Rozgrywki sezonu 1926/27 po raz pierwszy odbyły się bez podziałów na regiony. 20 drużyn Dywizji Narodowej zostało podzielone na dwie grupy po 10 zespołów, z których po 3 najlepsze awansowały do grupy finałowej. Milan pod wodzą trenera Herberta Burgessa zajął miejsce drugie, a w finałach – szóste, co było najlepszym wynikiem klubu od zakończenia wojny. Tytuł mistrzowski zdobył zespół Torino FC, któremu został on później odebrany w związku z aferą korupcyjną.
W tym sezonie, a dokładnie 19 września 1926 r., rozpoczęła się też historia stadionu San Siro. Zbudowany z inicjatywy prezydenta klubu Piero Pirellego, był wówczas najbardziej nowoczesnym obiektem we Włoszech, o pojemności 40 000 miejsc, ze wszystkich stron otoczonym trybunami, w tym jedną pod dachem. Również siedziba klubu zyskała, po latach nieustannych przeprowadzek, stałe lokum przy via Meravigli.
Rozpoczęła się również druga edycja Pucharu Włoch. Milan rozpoczął bardzo dobrze: 7:1 z Rivarolese i walkower 2:0 z Gea Firenze (wyjazdowy mecz przerwany przy stanie 5:1), jednak przed meczem czwartej rundy (32 zespoły) z Juventusem federacja zawiesiła turniej. Przyczyną był brak wolnych terminów.
Sezon 1927/28.
W sezonie 1927/28 Milan zajął czwarte miejsce w eliminacjach (11 zespołów) i szóste w finałach. Rok później – drugie miejsce w eliminacjach (do finału awansowali tylko zwycięzcy, co w praktyce oznaczało trzecie miejsce Milanu). Przedtem FIGC podjęła kolejną w swojej historii kontrowersyjną decyzję, uznając, że w najwyższej klasie rozgrywkowej mogą brać tylko 2 zespoły z jednego miasta. Tymczasem Mediolan miał 3 drużyny: Milan, Inter i U.S. Milanese. Ostatecznie nastąpiła decyzja o połączeniu tych dwóch ostatnich zespołów w jeden, który przyjął nazwę "S.S. Ambrosiana".
Sezon 1928/29.
Był to ostatni sezon rozgrywek w tym kształcie. Od przyszłego sezonu miała ruszyć regularna liga – Serie A. Milan jako wicemistrz grupy bez problemu wywalczył kwalifikację. Dodatkową atrakcją dla kibiców stały się mecze Pucharu Mitropa – pierwsze tak poważne zawody dla klubów na szczeblu międzynarodowym. W meczach o awans do rozgrywek pucharowych Milan zmierzył się z Genoą. 30 czerwca w Mediolanie, mimo dogrywki, padł remis 2:2. 12 lipca w Genui – znów dogrywka i znowu remis (1:1). Ostatecznie, po losowaniu, w pucharach wzięli udział przeciwnicy "rossonerich".
Początki Serie A (1929-1939).
Sezon 1929/30.
W sezonie 1929/30 rozpoczęła swoją historię Serie A. 6 października Milan w swoim pierwszym meczu wygrał 4:1 z zespołem Brescii.
Później Milan grał ze zmiennym szczęściem. Ogółem, w 34 meczach, Mediolańczycy uzyskali 11 zwycięstw, 10 remisów i 13 porażek zajmując jedenaste miejsce w klasyfikacji końcowej. Pierwszym zwycięzcą Serie A został Ambrosiana-Inter.
W wieku 26 lat zmarł chory na tyfus kapitan Milanu, Abdon Sgarbi.
Sezon 1930/31.
Kolejną zmianę siedziby klubu przyniósł sezon 1930/31 – tym razem na via Gaetano Negri. Z okazji trzydziestolecia klubu został rozegrany towarzyski turniej (Il torneo del trentennale) z udziałem Milanu, Újpestu Budapeszt, Legnano i Pro Vercelli. Liga w wykonaniu zespołu, po fatalnym starcie – 2 remisy i 4 porażki, zakończyła się na dwunastej pozycji (15 porażek w 34 meczach).
Sezon 1931/32.
Następny sezon rozpoczął się podobnie – 3 remisy i 3 porażki. Jednak pod wodzą trenera Jozsefa Banasa piłkarze odrobili część strat i zakończyli rozgrywki na czwartym miejscu (ex aequo z Fiorentiną, o jeden punkt przed Interem).
Sezon 1932/33.
W sezonie 1932/33 zarząd klubu postanowił angażować do zespołu tylko Lombardczyków. Klubowa polityka znów zepchnęła Milan na dalsze pozycje – tym razem na jedenaste Jedynym jasnym punktem zespołu był nowy nabytek zespołu Mario Romani, czołowy strzelec ligi (19 bramek).
Sezon 1933/34.
Kolejny sezon w wykonaniu Milanu był jednym z najbardziej nietypowych. Do zespołu trafili tacy gracze jak Bortoletti, Rigotti, Stella i Capitanio. Milan wygrał na własnym boisku aż 12 spotkań (w tym z Juventusem 3:1, seryjnie wygrywającym w tamtym okresie mistrzostwa), ale na wyjeździe nie potrafił dokonać tego ani razu (26 punktów u siebie, 7 na wyjeździe). W końcowej tabeli uplasował się dokładnie w połowie stawki – na dziewiątym miejscu. Rok później – dziesiąte miejsce Milanu (19 maja z Juventusem znów wygrana – tym razem 3:0).
Sezon 1934/35.
Do reprezentacji Włoch uczestniczącej w drugiej edycji mistrzostw świata został powołany gracz Milanu Pietro Sante Arcari. Na francuskich boiskach Włosi zdobyli złoty medal, a Arcari został pierwszym graczem który zdobył mistrzostwo świata grając w trakcie finałów w barwach mediolańskiego klubu.
Sezon 1935/36.
W sezonie 1935/36 do Milanu przybyli pierwsi Brazylijczycy: Vicente Arnoni i Elisio Gabardo, nie wyróżnili się jednak niczym szczególnym. W lidze zespół zajął ósme miejsce. Jednak największy sukces "rossoneri" odnieśli w trzeciej edycji Pucharu Włoch, awansując po raz pierwszy w swojej historii do półfinału. W meczu decydującym o awansie do wielkiego finału przegrali z Alessandrią, tracąc bramkę w ostatniej minucie spotkania.
Sezon 1936/37.
W kolejnym sezonie, po objęciu funkcji prezesa przez Emilio Colombo, nastąpiła zmiana nazwy klubu na Milan Associazione Sportiva. Milan zaczął grać lepiej – na 6 kolejek przed końcem miał zaledwie 2 punkty straty do Bolonii. Jednak w ostatnich 6 meczach zdobył tylko 4 punkty i wypadł tuż za podium. W Pucharze Włoch powtórzyła się sytuacja sprzed roku – Milan znów odpadł w 1/2 finału, tym razem po dodatkowym meczu z Genoą i bramce na dwie minuty przed końcem dogrywki.
Sezon 1937/38.
Sezon 1937/38 przyniósł Milanowi najwyższą pozycję od wielu lat – Mediolańczycy uplasowali się na 'trzecim miejscu, uzyskując 13 zwycięstw, 12 remisów i 5 porażek. 20 lutego po raz pierwszy od 10 lat Milan pokonał w meczu derbowym Inter – 1:0. Natomiast w Pucharze Włoch Milan dopadła prawdziwa klątwa – półfinał, dodatkowy mecz i bramka na 2 minuty przed końcem dogrywki. Tym razem z Torino FC.
26 czerwca 1938 r. Milan zadebiutował w międzynarodowych rozgrywkach pucharowych. Przegrał jednak 0:3 w wyjazdowym meczu Pucharu Mitropa z rumuńskim zespołem Ripensia Timisoara. W rewanżu Milan wygrał 3:1, ale to było za mało na awans do ćwierćfinału.
Sezon 1938/39.
W sezonie 1938/39 "rossoneri", brązowi medaliści ligi włoskiej, grali źle. Na 11 kolejek przed końcem znajdowali się nawet na ostatniej pozycji w tabeli. W ostatnich meczach zaczęli jednak grać nieco lepiej, zdobywając w nich 15 punktów – więcej niż we wszystkich wcześniejszych spotkaniach łącznie – i ostatecznie zajęli dziewiąte miejsce w Serie A. Natomiast powody do zadowolenia miał napastnik zespołu, Aldo Boffi, który z 19 bramkami na koncie został pierwszym w historii Milanu królem strzelców ligi.
Puchar Włoch czwarty raz z rzędu Milan skończył na półfinale, tym razem przegrywając z Novarą.
W styczniu 1939 r. faszystowskie władze nakazały przybrać klubowi włoską nazwę Associazione Calcio Milano. Nazwa ta obowiązywała do zakończenia II wojny światowej.
II wojna światowa (1939-1945).
Sezon 1939/40.
Sezon 1939/40 Milan rozpoczął bardzo dobrze. Po rundzie jesiennej zajmował czwarte miejsce, z dwoma punktami straty do lidera. Jednak w rundzie rewanżowej ich forma znacznie spadła i zakończyli rozgrywki na ósmej pozycji. Natomiast po raz drugi z rzędu królem strzelców został Boffi, tym razem strzelając 24 gole.
Po raz pierwszy w historii Serie A zawodnicy grali z numerami na koszulkach.
Sezon 1940/41.
Tuż po zakończeniu ligi Włochy przystąpiły do wojny. Rozgrywki Serie A toczyły się jednak bez większych problemów. Nowym prezesem Milanu został Umberto Trabattoni. W styczniu 1941 r. do zespołu niespodziewanie dołączył Giuseppe Meazza – gwiazda Interu. Z "Peppino" w składzie Mediolańczycy zakończyli sezon na najniższym stopniu podium.
Sezon 1941/42.
W następnym sezonie Milan prezentował podobną grę jak w poprzednim. Po niezłych początkach końcówka sezonu znów była fatalna – zaledwie 3 punkty w 7 ostatnich spotkaniach i ostatecznie dziesiąte miejsce. Za to w Pucharze Włoch Milan po raz pierwszy doszedł do finału, przegrywając z Juventusem dopiero po powtórzonym meczu. Aldo Boffi po raz trzeci w karierze został najlepszym strzelcem ligi (22 gole).
Sezon 1942/43.
Sezon 1942/43 po raz pierwszy był zakłócany działaniami wojennymi. Zarówno Milan, jak i Inter, zmuszone były grać już od poprzedniego sezonu na jednym stadionie (Arena Civica, na której dotychczas grał Ambrosiana-Inter). "Rossoneri" zajęli szóste miejsce, dwukrotnie jednak wygrywając z przyszłym mistrzem, Torino FC. Z tym zespołem Milan odpadł w 1/4 finału Pucharu Włoch, którego rozgrywki po tym sezonie zostały przerwane aż do roku 1958. W rozgrywkach o Puchar Primato Milan w decydującym meczu pokonał Ambrosianę.
Sezon 1943/44.
Jesienią 1943 r., po upadku reżimu faszystowskiego, liga nie odbyła się. Natomiast na północy Włoch pod niemiecką okupacją odbyły się Mistrzostwa Włoch Północnych. Milan, pod wodzą trenera Giuseppe Santagostiniego, z przyszłym selekcjonerem reprezentacji Ferruccio Valcareggim w składzie (który jednak był, biorąc pod uwagę okoliczności, dość przypadkowy i amatorski), zajął piąte miejsce w grupie lombardzkiej. Turniej niespodziewanie zakończył się zwycięstwem zespołu Vigili Fuoco La Spezia, który w pokonanym polu zostawił najlepszą w tamtych latach drużynę Torino.
Sezon 1944/45.
Lombardzki komitet federacji (CRL) zorganizował turniej Torneo Benefico Lombardo. Milan, trenowany przez Toniego Businiego, zajął szóste miejsce w stawce 12 drużyn (wygrał zespół Como). Na wyniki miała wpływ duża przypadkowość terminarza oraz problemy ze skompletowaniem składów. Jednak rozgrywki udało się przeprowadzić do końca.
15 kwietnia 1945 r. odbył się mecz o Puchar Monti pomiędzy Milanem a Ambrosianą-Interem. Milan wygrał 2:1.
14 czerwca klub po raz pierwszy zagrał pod nazwą Associazione Calcio Milan. Postanowiono pozostawić nazwę klubu wprowadzoną w 1939 r., wracając jednak do pierwotnej nazwy "Milan". Od tamtej pory aż do dziś jest to oficjalna nazwa zespołu.
Podczas II wojny światowej poniosło śmierć dwóch graczy Milanu: Mario Provaglio i Giuseppe Vigo.
Lata powojenne (1945-1950).
Sezon 1945/46.
Jesienią 1945 r. rozgrywki wznowiła Serie A. Mecze toczyły się w dwóch grupach: północnej i środkowo-południowej. Milan zajął w swojej grupie czwarte miejsce, ex aequo z Brescią. Ponieważ dokładnie po 4 drużyny miały prawo gry w grupie finałowej, został rozegrany między nimi baraż. Po dwóch meczach z dogrywkami awansował Milan (1:1 i 2:1). W grupie finałowej Mediolańczycy spisali się nadspodziewanie dobrze, zajmując trzecie miejsce.
Sezon 1946/47.
W sezonie 1946/47 Milan grał ze zmiennym szczęściem. Potrafił wygrać w Turynie z Juventusem i przegrać u siebie z Bari. Ostatecznie zespół zajął czwarte miejsce.
Sezon 1947/48.
W sezonie 1947/48 w Serie A zagrało 21 zespołów – najwięcej w jej historii (nie licząc dwuetapowych rozgrywek sezonu 1945/46). W tej stawce drużyn Milan zaczął osiągać najlepsze wyniki w swojej dotychczasowej historii występów w ogólnokrajowych rozgrywkach. 25 stycznia 1948 r. "rossoneri" pokonali mistrzów z Torino FC 3:2 i objęli po raz pierwszy samodzielne prowadzenie w tabeli. 8 lutego byli już mistrzami półmetka. W rundzie rewanżowej Milan uzyskiwał jednak fatalne wyniki. 10 porażek w ostatnich 17 meczach sprawiło, że Mediolańczycy z wielkim trudem uplasowali się na drugim miejscu ze stratą aż 16 punktów do mistrzów.
Sezon 1948/49.
Rok później w Milanie doszło do wydarzeń, które na zawsze zmieniły historię tego klubu i jego cele. Najpierw w Mediolanie pojawili się Irlandczyk z północy Paddy Sloan i Islandczyk Albert Gudmundsson. Jednak prawdziwą "bombą" transferową miał być Duńczyk Ploger, który bardzo dobrze grał podczas Igrzysk Olimpijskich w 1948 r. Jadącego pociągiem do Mediolanu gracza zabrali jednak działacze Juventusu, którzy zaproponowali mu kontrakt, już gotowy do podpisania.
Działacze turyńskiego klubu w ramach rekompensaty zaoferowali Milanowi pomoc w transferze Szweda Gunnara Nordahla. Nie był on jednak postrzegany jako zawodnik tej klasy co Ploger. 14 stycznia 1949 r. Szwed przybył do Mediolanu. Już w najbliższych latach miało okazać się, że to on poprowadzi Milan do największych od lat sukcesów, a Juventus zostanie tym samym ukarany za "kradzież" zawodników.
27 stycznia Nordahl strzelił swoją pierwszą bramkę w meczu z zespołem Pro Patria. Do końca sezonu zdobył ich łącznie 16, mimo iż przybył już w trakcie rundy rewanżowej.
4 maja na podturyńskim wzgórzu Superga rozbił się samolot z zawodnikami Torino. Katastrofy nie przeżył nikt. Mimo że do końca zostały jeszcze 4 kolejki i sprawa mistrzostwa wciąż pozostawała otwarta, Milan zaapelował do włoskiej federacji o automatyczne przyznanie zespołowi Torino, który w tym momencie był liderem, tytułu Mistrza Włoch.
Propozycja, poparta przez inne kluby, została przyjęta. Niezależnie od wyników, tytuł mistrzowski powędrował do Turynu. W ostatnich kolejkach zespół ten wystawiał drużynę juniorów, ale mimo to utrzymał prowadzenie w tabeli. Milan natomiast zajął trzecie miejsce.
Sezon 1949/50.
Sezon 1949/50 Milan rozpoczął od kilku zmian. Lajos Czeizler został trenerem. Siedziba klubu została przeniesiona na corso Venezia. Ricardo Carapellese został odstąpiony za darmo w ramach pomocy po katastrofie zespołowi Torino. Natomiast do Nordahla w zespole Milanu dołączyli kolejni Szwedzi: Gunnar Gren i Nils Liedholm. W bramce "rossonerich" pojawił się Lorenzo Buffon.
Tercet Gren-Nordahl-Liedholm (nazywany w skrócie "Gre-No-Li") spisywał się znakomicie. Łącznie Szwedzi strzelili 71 bramek (cały zespół aż 118 – rekord nie pobity do dnia dzisiejszego), z czego 35 Nordahl – król strzelców ligi. Milan zdobył tytuł wicemistrzowski, jednak kilka wpadek na wyjeździe sprawiło, że o 5 punktów lepszy okazał się Juventus. Turyński klub doznał jednak w trakcie sezonu szokującej porażki z Milanem, przegrywając aż 1:7.
Bibliografia.
Źródła drukowane:
Źródła internetowe:

</doc>
<doc id="1132437" url="https://pl.wikipedia.org/wiki?curid=1132437" title="Kolonia Rzeki Oranje">
Kolonia Rzeki Oranje

Kolonia Rzeki Oranje (ang. "Orange River Colony") – brytyjska kolonia powstała wskutek aneksji w roku 1900, w rezultacie wojen burskich, w roku 1910 przekształcona w jedną z prowincji Związku Południowej Afryki jako Wolne Państwo.

</doc>
<doc id="1132438" url="https://pl.wikipedia.org/wiki?curid=1132438" title="Kławdij Lebiediew">
Kławdij Lebiediew

Kławdij Wasiljewicz Lebiediew (ros. "Клавдий Васильевич Лебедев") - ur. 16 października 1852 zm. 21 września 1916 w Moskwie, malarz rosyjski.
Pochodził z chłopskiej rodziny. Malarstwa uczył się m.in. w Moskwie u takich mistrzów jak: Pierow, Sorokin, Makowski, a następnie tamże wykładał. Członek Akademii Sztuk. Przedstawiciel realizmu, specjalizował się w malarstwie historycznym. Głównie odtwarzał sceny z życia bojarów w XVI-XVII w Rosji.
Współautor ikon oraz fresków (zniszczonych w 1934) w soborze Wniebowstąpienia Pańskiego w Jelcu.

</doc>
<doc id="1132443" url="https://pl.wikipedia.org/wiki?curid=1132443" title="Sławomir Kowalski (polityk)">
Sławomir Kowalski (polityk)

Sławomir Stanisław Kowalski (ur. 14 kwietnia 1961 w Katowicach) – polski polityk, nauczyciel i samorządowiec, senator VII kadencji, poseł na Sejm VII kadencji.
Życiorys.
W 1984 ukończył historię na Wydziale Nauk Społecznych Uniwersytetu Śląskiego, następnie odbywał liczne studia podyplomowe m.in. w zakresie samorządu terytorialnego. Do 1991 pracował jako asystent na Akademii Ekonomicznej w Katowicach, następnie był nauczycielem i dyrektorem szkoły oraz urzędnikiem miejskim.
Od 1998 do 2002 zasiadał w radzie powiatu pszczyńskiego. W latach 2001–2006 pełnił funkcję zastępcy burmistrza Pszczyny. Od 2006 do 2007 był radnym sejmiku śląskiego i wicemarszałkiem województwa.
Działał w UPR i SKL. W 2002 wstąpił do Platformy Obywatelskiej. W wyborach parlamentarnych w 2007 z listy PO został wybrany na senatora VII kadencji w okręgu bielskim, otrzymując 116 866 głosów. Ponownie z ramienia PO wystartował do Sejmu w wyborach parlamentarnych w 2011. Uzyskał mandat poselski, otrzymując 13 389 głosów w okręgu wyborczym nr 27. W 2015 nie został wybrany na kolejną kadencję. W 2018 bez powodzenia kandydował do sejmiku.

</doc>
<doc id="1132447" url="https://pl.wikipedia.org/wiki?curid=1132447" title="Bitwa pod Muizenberg">
Bitwa pod Muizenberg

Bitwa pod Muizenberg – potyczka stoczona 7–8 sierpnia 1795 roku między nieregularnymi oddziałami holenderskich kolonistów a wojskami brytyjskimi. W jej wyniku doszło do zdobycia przez Brytyjczyków holenderskiego obozu w okolicach osady Muizenberg, co umożliwiło im później wkroczenie do Kapsztadu i zajęcie całej Kolonii Przylądkowej na następne 8 lat. Terytorium to powróciło pod panowanie holenderskie w roku 1803 na podstawie pokoju w Amiens. Jednak wkrótce potem, w 1806 roku Brytyjczycy zajęli je ponownie (bitwa pod Blaauwberg), tym razem na ponad 100 lat.

</doc>
<doc id="1132448" url="https://pl.wikipedia.org/wiki?curid=1132448" title="Penryn (procesor)">
Penryn (procesor)

Penryn – nazwa kodowa procesora serii Intel Core 2 wykonanego w technologii 45 nm do komputerów przenośnych zawierającego 228 milionów tranzystorów i 2, 3 lub 6 MB pamięci podręcznej drugiego poziomu (L2) Penryn-3M, 410 milionów tranzystorów i 6 MB pamięci podręcznej drugiego poziomu (L2) dla procesorów dwurdzeniowych oraz 820 milionów tranzystorów i 2x6 MB dla procesorów czterordzeniowych.
Procesory Penryn są wyposażone w podstawkę Socket P lub obudowy BGA956, µFC-BGA 956.
Procesory Intela wykonane w technologii 45 nm mają bardzo dobry potencjał przetaktowywania. Zużywają także mało energii elektrycznej przy zastosowaniu technologii SpeedStep, co sprawia, że w porównaniu ze starszym procesem technologicznym zyskuje się kilkanaście °C przy takim samym taktowaniu rdzenia. 

</doc>
<doc id="1132451" url="https://pl.wikipedia.org/wiki?curid=1132451" title="William Samuel Booze">
William Samuel Booze

William Samuel Booze (ur. 9 stycznia 1862 w Baltimore, Maryland, zm. 6 grudnia 1933 w Wilmington, Delaware) – amerykański lekarz, przedsiębiorca i polityk, członek Partii Republikańskiej. W latach 1897–1899 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1132452" url="https://pl.wikipedia.org/wiki?curid=1132452" title="Consett">
Consett

Consett - miasto w północno-wschodniej Anglii, w hrabstwie Durham, położone na wschodnim brzegu rzeki Derwent, 27 000 mieszkańców. 
W latach 80. XX wieku zlikwidowano wiele zakładów przemysłu stalowego powodując likwidację około 3700 miejsc pracy. Obecnie w mieście funkcjonuje głównie mały i średni przemysł.
W XIX wieku w mieście osiedliła się duża grupa Irlandczyków, w związku z czym w mieście mieszka wielu katolików. 
W Consett urodził się aktor i komik, Rowan Atkinson.

</doc>
<doc id="1132458" url="https://pl.wikipedia.org/wiki?curid=1132458" title="Ignacy Dudzikowski">
Ignacy Dudzikowski

Ignacy Dudzikowski - (ur. 1942 w Przewodowie Majorat) – polski naukowiec.
Podstawowym nurtem jego badań naukowych jest teoria, badania eksperymentalne i obliczenia maszyn elektrycznych o magnesach trwałych. Z tej problematyki opracował kilkadziesiąt publikacji, uzyskał osiem patentów i wdrożył kilkadziesiąt prac dla przemysłu. Wypromował 4 dr. Autor 140 publikacji, jednej monografii i dwóch skryptów. Recenzent trzech książek, wielu publikacji i projektów badawczych. Odznaczenia: Złoty Krzyż Zasługi, Medal Komisji Edukacji Narodowej, Złota Odznaka Politechniki Wrocławskiej. Wyróżniony 20 nagrodami rektora Politechniki Wrocławskiej i dziekana Wydz. Elektrycznego. 
Stopnie i tytuły naukowe oraz pełnione funkcje:

</doc>
<doc id="1132460" url="https://pl.wikipedia.org/wiki?curid=1132460" title="Krucyfiks Slackerowski">
Krucyfiks Slackerowski



</doc>
<doc id="1132463" url="https://pl.wikipedia.org/wiki?curid=1132463" title="Bitwa pod Curlew Pass">
Bitwa pod Curlew Pass

Bitwa pod Curlew Pass (hrabstwo Roscommon) – starcie zbrojne, które miało miejsce dnia 15 sierpnia 1599 r. w trakcie irlandzkiej wojny dziewięcioletniej (1594–1603). W bitwie udział wzięły angielskie wojska pod wodzą sir Conyersa Clifforda oraz irlandzcy rebelianci pod wodzą Red Hugh O’Donnella.
Wstęp.
W kwietniu 1599 Earl of Essex na czele 17 000 ludzi pomaszerował do Irlandii, zamierzając zdławić rebelię wywołaną przez Hugh O’Neilla (2 Earl of Tyrone) i Reda Hugh O’Donnella, którzy zajęli prawie całą wyspę. Anglików po drodze wzmocniły siły irlandzkiego wroga O’Donnela, sir Donogha O’Connora ze Sligo, który zamierzał zająć tereny swojego przeciwnika.
Sligo było doskonałą bazą wypadową do uderzenia w kierunku Ulsteru, gdzie stacjonowały siły O’Donnella. Tereny te były celem Anglików od początku wojny, a żądanie takie wysuwali angielscy stratedzy militarni w Londynie i Dublinie.
Wkrótce po tym z Galway wypłynęła flota angielska w kierunku Sligo pod wodzą szwagra O’Connora – Tibbotta Long Burke, który w Sligo zamierzał oczekiwać nadejścia Anglików. O’Donnell tymczasem obległ siły O’Connora w liczbie 2 000 ludzi w Collooney Castle. Earl of Essex nie miał zatem innego wyboru jak pomóc obleganym, tym bardziej że O’Connor był jednym z głównych dowódców na których stawiała Korona Brytyjska. Nakazał on sir Conyersowi Cliffordowi stacjonującego w Athlone, aby ten na czele 1500 żołnierzy piechoty i 200 kawalerzystów wyruszył w kierunku Sligo na ratunek O’Connorowi.
Tymczasem O'Donneell posłał 300 ludzi pod wodzą swojego kuzyna Nialla Garve O’Donnella w kierunku Collooney Castle. Pozostałych 600 ludzi odesłał do Sligo, gdzie zamierzał uniemożliwić zejście na ląd marynarzy Tibbotta. Sam na czele 1 500 rebeliantów udał się do Dunavaragh, gdzie spotkał się z innymi dowódcami Conorem MacDermottem oraz Brianem Oge O'Rurke.
Po krótkiej naradzie Irlandczycy przygotowali starannie zasadzkę w rejonie Curlew Mountains, gdzie oczekiwali nadejścia Anglików z rejonu Athlone. O’Donnel nakazał tu zablokowanie drogi zwalonymi drzewami. Po otrzymaniu wiadomości, o nadejściu Anglików do Boyle, O’Donnell ustawił swoje siły. Muszkieterzy, łucznicy oraz żołnierze uzbrojeni we włócznie zajęli stanowiska w lesie wzdłuż głównej drogi. Główne siły piechoty, uzbrojone w topory i piki schowały się w zakolu drogi, w miejscu niewidocznym dla maszerującego przeciwnika.
Bitwa.
Dnia 15 sierpnia siły Clifforda podeszły do Curlew Mountains. Armia była źle wyposażona, wygłodzona i przemęczona marszem. Dodatkowo uciążliwy upał utrudniał dalszy pochód. Jednak Clifford otrzymał fałszywe informacje, że w pobliskim wąwozie nie ma przeciwnika i dlatego zdecydował się go przekroczyć.
W pewnej chwili angielskie oddziały dostały się pod ostrzał przeciwnika, gdy tylko zbliżyły się do barykad w okolicy Ballinafad. Irlandczycy wycofali się jednak szybko wciągając Anglików w pułapkę. Kamienista droga (o szerokości 2,5 m) otoczona była a z obu stron moczarami. Im dalej Anglicy posuwali się naprzód, tym gwałtowniejszy był ostrzał z lasu. Wielu Anglików wpadło w panikę i uciekło. Doszło do 90 minutowej wymiany ognia, która zakończyła się w chwili gdy Anglikom zabrakło prochu.
Dowódca straży przedniej Anglików Aleksander Radcliffe stracił całkowitą kontrolę nad spanikowanymi żołnierzami. Uciekając wpadli oni na własne siły główne. Wkrótce i one poddały się panice. Radcliffe zarządził ostatni atak, przeprowadzony przez pozostałych przy nim pikinierów. Atak zakończył się klęską i śmiercią Radcliffe’a.
Wykorzystując zamieszanie w szeregach angielskich, Irlandczycy uderzyli na wroga. Clifford, który daremnie starał się przywrócić porządek w szeregach angielskich został w końcu zabity przez jednego z pikinierów. Irlandczycy podjęli pościg za uciekającym przeciwnikiem, który tylko własnej kawalerii zawdzięcza, że nie doszło do zagłady armii. Angielska kawaleria przeprowadziła kontratak wśród skał i moczarów, który ostatecznie zmusił rebeliantów do odwrotu. Niektórzy żołnierze Clifforda zbiegli do miejscowości Boyle, gdzie znaleźli schronienie. W sumie w bitwie poległo 500 angielskich żołnierzy.
Po bitwie.
Głowę Clifforda dostarczono O’Donnelowi, który wysłał ją do Collooney Castle, chcąc zdemoralizować jego obrońców. Bezgłowe ciało dowódcy tymczasem zostało zabrane przez MacDermotta do klasztoru w Lough Key i tam zostało pochowane.
Krótko potem O’Connor poddał się rebeliantom w Callooney Castle. Zwycięstwo sprawiło też, że wielu żołnierzy zdezerterowało na stronę irlandzką.
Bitwa była klasycznym przykładem irlandzkiej zasadzki, podobnie jak miało to miejsce w bitwie pod Glenmalure w roku 1580 lub bitwie pod Yellow Ford (1598). Bitwa doprowadziła do zawarcia zawieszenia broni jeszcze w tym samym roku.
W sierpniu 1602 r. Curlew Pass stało się ponownie miejscem zwycięskiej dla Irlandczyków bitwy, gdy angielska armia w podobny sposób poniosła wysokie straty.
Dzisiaj w miejscu starcia znajduje się impresjonistyczna rzeźba z roku 1999 zwana galickim przywódcą (The Gaelic Chieftain).

</doc>
<doc id="1132465" url="https://pl.wikipedia.org/wiki?curid=1132465" title="Katarzyna Paskuda">
Katarzyna Paskuda

Katarzyna Paskuda (ur. 13 września 1979 w Płocku) – polska modelka, aktorka i fotograf, redaktor naczelna magazynu "Gentleman".
Życiorys.
Edukacja.
W 2006 roku ukończyła studia na Wydziale Aktorskim Warszawskiej Szkoły Filmowej. Rok później skończyła naukę na Wydziale Fotograficznym tejże uczelni.
Kariera.
W 1995 roku wyjechała do Szwecji: najpierw do Landskrony, a później do Malmö. Po powrocie do Polski, jako osiemnastolatka zamieszkała na warszawskiej Saskiej Kępie. W tym czasie dorywczo pracowała w jednym z punktów sieci telekomunikacyjnej Plus. W latach 2000–2001 pozowała dla polskiej edycji magazynu „Playboy”. W kwietniu 2002 roku pojawiła się na okładce magazynu „CKM”.
W 2003 wystąpiła w teledysku K.A.S.Y. do piosenki „Chcę być idolem”. W 2006 roku zadebiutowała rolą teatralną Pixi w spektaklu "Nicland" Anny Burzyńskiej w Teatrze „Polonia” w Warszawie.
Od 2015 roku wydaje kalendarze pod szyldem "Szlachetna kobieta", który składa się z jej autorskich zdjęć zrobionych znanym osobowościom medialnym. Projekt ma na celu „szerzenie świadomości na temat raka i zachęcanie kobiet do badań profilaktycznych”. Od 2017 roku jest redaktor naczelną magazynu "Gentleman", wcześniej realizowała sesje zdjęciowe do wywiadów publikowanych w tymże miesięczniku.
Życie prywatne.
Jest w wieloletnim związku i ma dwóch synów, Olivera (ur. 2000) i Fryderyka Vincenta (ur. 2013).

</doc>
<doc id="1132466" url="https://pl.wikipedia.org/wiki?curid=1132466" title="Gods of Voodoo Moon">
Gods of Voodoo Moon

Gods of Voodoo Moon – pierwszy album EP amerykańskiej grupy metalowej White Zombie został wydany 1985 roku.

</doc>
<doc id="1132472" url="https://pl.wikipedia.org/wiki?curid=1132472" title="Madan (Bułgaria)">
Madan (Bułgaria)

Madan (buł. "Мадан") - miasto w południowej Bułgarii, w obwodzie Smolan.
Miasto znajduje się w Rodopach, w pobliżu rzek Arda i Wrbica. Populacja wynosi około 7000 osób, w większości są to Pomacy.

</doc>
<doc id="1132475" url="https://pl.wikipedia.org/wiki?curid=1132475" title="Ogólnopolski Festiwal Pieśni Chóralnej „Kolędy i Pastorałki”">
Ogólnopolski Festiwal Pieśni Chóralnej „Kolędy i Pastorałki”

Ogólnopolski Festiwal Pieśni Chóralnej „Kolędy i Pastorałki” odbywa się w Myślenicach.
Organizatorzy.
Organizatorem jest Myślenicki Ośrodek Kultury i Sportu.
Przy organizacji współpracują:
Uczestnicy.
W części konkursowej festiwalu uczestniczą chóry w następujących kategoriach:
Laureaci.
Przyznawane jest:

</doc>
<doc id="1132476" url="https://pl.wikipedia.org/wiki?curid=1132476" title="Stanisław Skrypij">
Stanisław Skrypij

Stanisław Skrypij, ps. „Andrzej”, „Sylwester” (ur. 16 listopada 1914 w Charkowie, zm. 29 maja 1943 w Warszawie) – działacz ruchu robotniczego, inżynier architekt.
Życiorys.
Był absolwentem Wydziału Architektury Politechniki Warszawskiej. Od 1932 działał w Związku Niezależnej Młodzieży Socjalistycznej „Życie”, w latach 1936–1939 i 1940–1942 pracował w Wydziale Planowania Miasta Zarządu Miejskiego. Do 1941 roku mieszkał z rodzicami w domu SM Nauczycieli Szkół Powszechnych przy ul. Cieszkowskiego 1/3. Był uważany za jednego z najzdolniejszych architektów młodego pokolenia okresu międzywojennego.
Brał udział w walkach obronnych w 1939, jako sierżant sztabowy trafił do niewoli niemieckiej. W 1940 powrócił do Warszawy, wstąpił do Związku Walki Wyzwoleńczej (z którego wystąpił po roku). Na początku 1942 wstąpił do Polskiej Partii Robotniczej i do Gwardii Ludowej. Szybko awansował, już od 18 marca 1942 był członkiem dowództwa Okręgu Warszawa Gwardii Ludowej. W czerwcu tego samego roku został dowódcą Gwardii Ludowej i członkiem Komitetu Dzielnicowego Warszawa Żoliborz. W marcu 1943 został dowodzącym Okręgiem Warszawa Miasto Gwardii Ludowej i członkiem Komitetu Wojewódzkiego PPR. Był uczestnikiem licznych akcji sabotażowych i dywersyjnych m.in. napadu na Bank Kolejowej Kasy Oszczędności w dniu 30 listopada 1942. Gwardia Ludowa pod jego przywództwem wystąpiła ze zbrojną pomocą dla walczących powstańców w getcie warszawskim.
Został aresztowany w nocy z 17 na 18 maja 1943 w budynku przy obecnej ulicy Krechowieckiej 6 w Warszawie, został osadzony na Pawiaku, tam też został rozstrzelany 29 maja 1943. Pochowany na Powązkach (kwatera 226-3-3).
Upamiętnienie.
W latach 1961–1991 był patronem ulicy na terenie obecnej dzielnicy Żoliborz w Warszawie. Przed rokiem 1961 ciąg ten nosił nazwę ulicy Malarskiej, obecnie − ulicy Krechowieckiej.
W latach 1974−2023 był patronem Szkoły Podstawowej z oddziałami integracyjnymi nr 214 w Warszawie.

</doc>
<doc id="1132477" url="https://pl.wikipedia.org/wiki?curid=1132477" title="Księgi Ezdrasza">
Księgi Ezdrasza

Księgi Ezdrasza – cztery księgi biblijne, uznawane w całości lub częściowo za kanoniczne przez różne kościoły chrześcijańskie.
W polskiej terminologii (katolickiej i protestanckiej) pierwsze dwie księgi Ezdrasza noszą nazwy Księga Ezdrasza oraz Księga Nehemiasza i są zaliczane do kanonu. Dwie pozostałe księgi: 3 Księga Ezdrasza oraz 4 Księga Ezdrasza uznawane są za apokryfy, uznaje je natomiast kanon prawosławny. 5 Księga Ezdrasza i 6 Księga Ezdrasza znane były tylko w Kościele Zachodnim.
Nazwy i numery ksiąg Ezdrasza.
Istnieje kilka wersji numeracji ksiąg Ezdrasza. Polskie publikacje przyjęły wersję Wulgaty.
Pozostałe księgi związane z Ezdraszem.
Oprócz ksiąg Ezdrasza istnieje jeszcze kilka apokryficznych utworów związanych z jego postacią. Są to:

</doc>
<doc id="1132481" url="https://pl.wikipedia.org/wiki?curid=1132481" title="Złatograd">
Złatograd

Złatograd (buł. "Златоград") – miasto w Bułgarii, w obwodzie Smolan. Siedziba gminy Złatograd
Miasto znajduje się w Rodopach, 60 km od Smolanu i 5 km od granicy z Grecją. Populacja wynosi około 8500 osób.

</doc>
<doc id="1132483" url="https://pl.wikipedia.org/wiki?curid=1132483" title="Historia A.C. Milan (1979–1996)">
Historia A.C. Milan (1979–1996)

Historia włoskiego klubu piłkarskiego A.C. Milan w latach 1979-1996.
Historia Milanu 1979-1996.
Afera Totonero i czarne dni Milanu (1979-1986).
Sezon 1979/80.
10 mistrzostwo i gwiazdka: to były ostatnie szczęśliwe dni Milanu przed nadchodzącym czarnym okresem. Pod koniec lat 70. kwitła afera "czarnego totka" ("toto nero"). Prezydent Colombo wplątał klub w nielegalne zakłady piłkarskie. Po wyjściu na jaw afery Colombo został dożywotnio zdyskwalifikowany. Piłkarze Milanu: Enrico Albertosi, Giorgio Morini i Stefano Chiodi zostali zawieszeni odpowiednio na 4 lata, 1 rok i 6 miesięcy.
Dodatkowo trybunał sportowy podjął kontrowersyjną decyzję o degradacji Milanu oraz S.S. Lazio do Serie B, co było najdrastyczniejszą karą w historii włoskiej piłki nałożoną przez sąd sportowy.
Sezon 1980/81.
Sezon 1980/81 Milan po raz pierwszy spędził w Serie B. Po zaciętej walce, mimo kilku wpadek (jak porażka 0:3 z Taranto) Mediolańczycy wygrali rozgrywki, uzyskując 18 zwycięstw, 14 remisów i ponosząc 6' porażek, wracając do Serie A. W czerwcu Milan wystartował na San Siro w turnieju Mundialito, będącym nieoficjalnymi klubowymi mistrzostwami świata. "Rossoneri" uzyskali prawo do gry jako zdobywcy Pucharu Interkontynentalnego z roku 1969. W stawce pięciu zespołów Milan zajął trzecie miejsce (wygrał Inter). Turniej zorganizował przedsiębiorca Silvio Berlusconi, kibic Milanu, od tego momentu będący coraz bliżej zespołu.
Sezon 1981/82.
Po awansie do pierwszej ligi włoskiej Milan, targany konfliktami i nieporozumieniami, walczył o utrzymanie. Mimo zmian na stanowiskach prezesa i trenera drużyny, zespół nie odzyskał spokoju. Na 5 kolejek przed końcem "rossoneri" znajdowali się na pozycji spadkowej. W ostatnich meczach nastąpił zryw zespołu. Milan wygrał 4 z 5 spotkań. Utrzymanie było blisko, jednak dramatyczna końcówka meczu pomiędzy SSC Napoli a Genoą spowodowała, że klub po raz drugi w historii znalazł się w Serie B. Wyrównująca bramka w końcówce, po błędzie neapolitańskiego bramkarza, zepchnęła Milan do drugiej ligi, ratując drużynę z Genui.
4 dni wcześniej, 12 maja 1982 r. zespół rozegrał decydujący mecz w najstarszych rozgrywkach międzynarodowych, Pucharze Mitropa. W turnieju startowali zwycięzcy drugich lig z zeszłego sezonu: czeskie Vitkovice, jugosłowiański Osijek i węgierski Haladás. Po zwycięstwie 2:1 nad Osijekiem, Milan zdobył trofeum.
Latem, na mistrzostwach świata w Hiszpanii, reprezentacja Włoch zdobyła swój trzeci tytuł mistrzów świata, a w jej składzie znajdowali się gracze Milanu: Baresi i Collovati.
Sezon 1982/83.
W sezonie 1982/83 Milan, grając w Serie B, prezentował jednak zdaniem wielu obserwatorów poziom pierwszoligowy. Drużyna wygrała rozgrywki z dużą przewagą, odnosząc 19 zwycięstw, 16 remisów i ponosząc 3 porażki. W międzyczasie Milan zanotował jedną poważną wpadkę, grając mecz uznany przez wielu za jeden z najgorszych w swojej historii - porażka 1:2 z S.S. Cavese na własnym boisku. Mecz obserwowało 80 tysięcy kibiców - prawie 2 razy więcej niż mecze Interu w Serie A.
W sześciozespołowej grupie eliminacyjnej Pucharu Włoch Milan zajął drugie miejsce, przegrywając zaledwie jednym punktem z Juventusem, ale awansując do 1/8 finału. Po wyeliminowaniu kolejnego pierwszoligowca (Cagliari Calcio) zespół pechowo odpadł w ćwierćfinale z Hellas Werona (2:2 i 3:3).
Po zakończeniu sezonu Milan po raz drugi wziął udział w Mundialito. Zajął tam czwarte miejsce, prezentując jednak grę na wysokim poziomie, ponosząc tylko jedną, minimalną porażkę z Penarolem Montevideo i wygrywając z Interem.
Sezon 1983/84.
Sezon 1983/84 rozpoczął się przybyciem do drużyny m.in. Anglika Luthera Blissetta. Sezon ten, biorąc pod uwagę 3 poprzednie lata, został uznany za całkiem niezły w wykonaniu klubu. Milan zajął ósme miejsce w Serie A, przegrywając dwie pozycje zaledwie różnicą bramek, natomiast w Pucharze Włoch Mediolańczycy odpadli dopiero w 1/4 finału, po dogrywce z Romą.
Sezon 1984/85.
W zespole pojawili się Pietro Paolo Virdis oraz Anglicy Ray Wilkins i Mark Hateley. Milan grał jeszcze lepiej niż w zeszłym sezonie, zajmując piąte miejsce w lidze (kwalifikacja do Pucharu UEFA) i przegrywając finałowy dwumecz Pucharu Włoch z Sampdorią.
20 stycznia 1985 r., w wyjazdowym meczu z Udinese Calcio w Milanie zadebiutował syn Cesarego Maldiniego, Paolo, wówczas szesnastolatek.
Sezon 1985/86.
W sezonie 1985/86 do Milanu trafił zdobywca Pucharu Europy w barwach Juventusu sprzed kilku miesięcy - Paolo Rossi. Zespół jednak grał przeciętnie, zajmując siódme miejsce w lidze. Również występy zespołu w Pucharze UEFA nie usatysfakcjonowały nikogo. Milan niespodziewanie odpadł w 1/8 finału tych rozgrywek z belgijskim KSV Waregem (1:1 na wyjeździe i 1:2 u siebie).
Wkroczenie Berlusconiego i pasmo sukcesów (1986-1996).
Sezon 1986/87.
20 lutego 1986 r. dotychczasowego prezesa Milanu Giuseppe Farinę, pod którego przewodnictwem zespół osiągał przeciętne rezultaty, zastąpił Silvio Berlusconi. Do sztabu zespołu dołączyli też znani dzisiaj działacze: Adriano Galliani i Ariedo Braida.
W Serie A zespół Milanu grał coraz lepiej, jednak na koniec sezonu 1986/87 dał się wyprzedzić czterem drużynom, uzyskując tyle samo punktów co UC Sampdoria. Oznaczało to konieczność rozegrania barażu o udział w Pucharze UEFA. 23 maja w Turynie "rossoneri" wygrali 1:0 po dogrywce i bramce Daniele Massaro. Pietro Paolo Virdis został kolejnym królem strzelców w barwach Milanu, strzelając 17 bramek.
W czerwcu tego roku Milan wziął udział w trzeciej edycji turnieju Mundialito, gdzie wzmocniony reprezentantem Holandii Frankiem Rijkaardem zaliczył najlepszy występ z dotychczasowych, zdobywając nieoficjalne klubowe mistrzostwo świata. Zespół wygrał 3 mecze, 1 remisując, strzelając 4 bramki i nie tracąc żadnej.
Sezon 1987/88.
W sezonie 1987/88 nowym trenerem Milanu został Arrigo Sacchi. Nowymi zawodnikami zostali Holendrzy: Marco van Basten i Ruud Gullit oraz Alessandro Costacurta ze szkółki klubowej. Gullit pod koniec roku zdobył Złotą Piłkę dla najlepszego piłkarza Europy.
Mimo średniego początku rozgrywek ligowych (a także odpadnięciu już w drugiej rundzie europejskich pucharów z późniejszym finalistą, Espanyolem Barcelona), Milan zdobył jedenasty tytuł mistrzowski, po niesamowitej walce z SSC Napoli z Maradoną w składzie. Na 3 kolejki przed końcem Napoli, które jak na mistrza Włoch przystało prowadziło od samego początku sezonu, miało punkt przewagi nad Milanem.
W 28 kolejce obie zagrały ze sobą na stadionie San Paolo w Neapolu. Po znakomitym spotkaniu Milan wygrał 3:2. Bramki strzelali: Virdis "(36', 1:0)", Maradona "(45', 1:1)", Virdis "(68', 2:1)", van Basten "(76', 3:1)", Careca "(78', 3:2)". A tak wyglądały ostatnie mecze: Milan - "remis", Napoli - "porażka", Milan - "remis", Napoli - "porażka".
Sezon 1988/89.
Sezon 1988/89 obfitował w dramatyczne mecze w Pucharze Europy. "Rossoneri" po dramatycznych meczach 1/8 finału wyeliminowali Crveną Zvezdę i Werder Brema. Rewanżowy mecz z Jugosłowianami został przerwany z powodu mgły, przy wyniku 1:1 i czerwonej kartce dla Virdisa. Następnego dnia spotkanie zostało powtórzone. Mecz obfitował w dramatyczne wydarzenia, nie tylko sportowe. Roberto Donadoni w starciu z rywalem stracił przytomność, dusząc się. W ostatniej chwili od śmierci uratował go klubowy lekarz, łamiąc mu szczękę w celu udrożnienia dróg oddechowych. Ostatecznie oba mecze z Crveną zakończyły się wynikami 1:1. Rzuty karne Milan wygrał 4-2, dzięki dwóm obronionym strzałom przez bramkarza Giovanniego Gallego.
Rok 1988 zakończył się przyznaniem Złotej Piłki Marco van Bastenowi, a wszystkie miejsca na podium zajęli piłkarze Milanu.
W ćwierćfinale Pucharu Europy z Werderem Brema padła zaledwie jedna bramka, strzelona przez van Bastena z karnego.
W półfinale, w rewanżowym meczu na San Siro (pierwszym mecz zakończył się remisem 1:1) doszło do kuriozalnego wyniku - Real poległ aż 0:5 (bramki: Ancelotti, Rijkaard, Gullit, Van Basten i Donadoni).
W finale, 24 maja 1989 r. na Camp Nou w Barcelonie Milan wygrał ze Steauą Bukareszt 4:0. W stolicy Katalonii pojawiło się prawie 100 tysięcy kibiców Milanu. Taka liczba kibiców w meczu wyjazdowym była i jest do dzisiaj rekordem w historii klubowej piłki nożnej.
Gra w Pucharze Europy odbiła się na wynikach Milanu w lidze - trzecie miejsce mistrzów Włoch, za Interem i Napoli.
Latem 1989 r. Milan zdobył pierwszy w historii Superpuchar Włoch (jeszcze za zeszły sezon), pokonując Sampdorię 3:1.
Sezon 1989/90.
W kolejnym sezonie Milan kontynuował wspaniałą grę (m.in. z nowym graczem, Marco Simone. Najpierw zdobył Superpuchar Europy (1:1 i 1:0 z Barceloną) za miniony sezon. Potem, po zwycięstwie w dogrywce 1:0 i bramce z rzutu wolnego Evaniego w ostatniej minucie nad kolumbijskim Nacional Medellín dołożył Puchar Interkontynentalny.
W plebiscycie Złotej Piłki za miniony rok znowu wygrał Marco van Basten. Dwa kolejne miejsca po raz kolejny zajęli inni gracze Milanu - Baresi i Rijkaard. Te dwa lata były jedynymi w historii tej prestiżowej nagrody, kiedy całe podium było zajmowane przez piłkarzy jednego klubu.
W lidze "rossoneri" byli o krok od ponownego wywalczenia tytułu mistrzowskiego. Jednak w przedostatniej kolejce przegrali wyjazdowy mecz z Hellas Werona 1:2, po decydującej bramce w 89 minucie meczu. Rijkaard, Van Basten, Costacurta i trener Sacchi ujrzeli czerwone kartki. Po raz drugi, po roku 1973, klub z Werony "zabrał" Milanowi niemal pewny tytuł. Drugie w historii mistrzostwo przypadło Napoli. 19 bramek van Bastena i tytuł króla strzelców nie wystarczyły. Trzy dni później Milan przegrał na własnym boisku rewanż finału Pucharu Włoch z Juventusem (0:1, w pierwszym meczu Milan bezbramkowo zremisował).
Jednak w Pucharze Europy Milan nie miał sobie równych. Drugi raz z rzędu awansował do wielkiego finału. Na stadionie w Wiedniu Mediolańczycy pokonali 1:0 SL Benfica, broniąc trofeum zdobytego rok wcześniej.
Sezon 1990/91.
W następnym sezonie - Superpuchar Europy (1:1 i 2:0 z Sampdorią i Puchar Interkontynentalny (3:0 z Club Olimpia). Milan przez 2 lata zdobył wszystko co było do zdobycia w rozgrywkach międzynarodowych.
W Serie A mediolański zespół zajął drugie miejsce, 5 punktów za Sampdorią dla której był to pierwszy tytuł. W Pucharze Włoch - odpadł w półfinale z Romą, po samobójczej bramce van Bastena.
W Pucharze Europy Milan trafił w ćwierćfinale na Olympique Marsylia. Po remisie 1:1 w pierwszym meczu na własnym boisku, w rewanżu do 88. minuty "rossoneri" przegrywali 0:1 Wtedy na stadionie zgasło światło. Po naprawie oświetlenia piłkarze Milanu odmówili powrotu na boisko. Zespół został za to ukarany walkowerem i wykluczony z kolejnej edycji rozgrywek europejskich.
Sezon 1992/93.
Kolejny sezon rozpoczął się od pojawienia w Milanie nowych graczy: Papina, Savićevića, Bobana, i Eranio. Najważniejszym jednak nabytkiem klubu miał być Gianluigi Lentini, który przeszedł z Torino FC za rekordową wówczas kwotę 20 milionów dolarów. Latem Milan zdobył kolejny Superpuchar Włoch, a następnie rozpoczął ligę, w której już od pierwszej kolejki objął prowadzenie.
Po rocznej karencji w pucharach i zdobyciu tytułu mistrzowskiego, Milan powrócił do walki o najważniejsze klubowe trofeum Europy. W drodze do finału Mediolańczycy wygrali wszystkie spotkania. W najważniejszym meczu czekał na nich Olympique, o którym mieli złe wspomnienia sprzed dwóch lat. Jednak francuski zespół znów nie dał się pokonać. Milan przegrał 0:1, a Marsylczycy zdobyli swój pierwszy i jedyny Puchar Europy.
W lidze "rossoneri" nie mieli już sobie równych i obronili tytuł. W międzyczasie Milan określany był we Włoszech mianem "Niezwyciężeni" ("Gli Invincibili"). Klub zanotował serię 58 meczów w lidze bez porażki, co do dzisiaj jest rekordem Italii i jednym z czołowych wyników na świecie. Trzon defensywy stanowili Franco Baresi i Paolo Maldini, według wielu ekspertów czołowi, być może nawet najlepsi obrońcy w historii futbolu.
W Pucharze Włoch "rossoneri" po raz trzeci z rzędu zostali wyeliminowani w półfinale.
W grudniu 1992 r. miało miejsce nieprzyjemne wydarzenie. W meczu z Anconą kontuzji doznał Marco van Basten. Po kilku miesiącach leczenia kontuzji wrócił, jednak uraz okazał się zbyt poważny. Po występie w meczu z Olympique przez 2 lata widniał w kadrze Milanu, jednak nie zagrał już ani razu, kończąc w ten sposób karierę. Za rok 1992 zdążył odebrać jeszcze Złotą Piłkę po raz trzeci w karierze.
Sezon 1993/94.
Przed rozpoczęciem kolejnego sezonu wyszła na jaw afera korupcyjna w lidze francuskiej, z udziałem m.in. zespołu Olympique. Drużyna ta została zdegradowana do drugiej ligi, tracąc też tytuł mistrza Francji i prawo gry w europejskich pucharach. Pojawiły się głosy w sprawie odebranie Marsylczykom Pucharu Europy bądź ponownego rozegrania finału w składzie Milan - Rangers, jednak UEFA postanowiła nie odbierać trofeum. Marsylia została jednak wykluczona z meczów o Superpuchar Europy i Puchar Interkontynentalny, a jej miejsce zajął Milan. Jednak nie odniósł on sukcesów przegrywając odpowiednio z AC Parma (1:0 na wyjeździe i niespodziewanie 0:2 u siebie) oraz z São Paulo F.C. (2:3). Mimo to w klubowym rankingu IFFHS Milan po raz pierwszy zajął pierwsze miejsce.
Era Holendrów w Milanie została zakończona. Lentini wziął udział w wypadku drogowym, po którym już nigdy nie grał tak jak wcześniej. Mimo to klub po raz drugi z rzędu doszedł do finału Ligi Mistrzów. Przeciwnikiem miała być drużyna Barcelony, prowadzona przez Johanna Cruyffa. Katalończycy byli zdecydowanym faworytem tego spotkania. Jednak na Stadionie Olimpijskim w Atenach Milan udzielił swoim przeciwnikom srogiej lekcji futbolu, wygrywając aż 4:0. Mecz ten został uznany za najlepszy w całej stuletniej historii mediolańskiego klubu.
Sezon 1994/95.
Pod koniec roku 1994 przyszła porażka w Pucharze Interkontynentalnym z Vélezem Sársfield, a na początku roku 1995 Milan zdobył Superpuchar Europy za poprzedni sezon, pokonując Arsenal F.C. W lidze zespół grał nieco słabiej, zajmując ostatecznie czwarte miejsce.
W Lidze Mistrzów również nie grał tak dobrze jak oczekiwano, ale udało mu się awansować do finału, gdzie spotkał się z Ajaksem Amsterdam. Holendrzy dwukrotnie pokonali Milan w fazie grupowej, a w finale zrobili to po raz trzeci, wygrywając 1:0 po bramce Patricka Kluiverta, który po dwóch latach trafi do mediolańskiej drużyny.
Bibliografia.
Źródła drukowane:
Źródła internetowe:

</doc>
<doc id="1132492" url="https://pl.wikipedia.org/wiki?curid=1132492" title="Arakanga">
Arakanga



</doc>
<doc id="1132493" url="https://pl.wikipedia.org/wiki?curid=1132493" title="Historia A.C. Milan">
Historia A.C. Milan

Historia włoskiego klubu piłkarskiego A.C. Milan rozpoczęła się 16 grudnia 1899 w Mediolanie. Tego dnia powstał klub o nazwie Milan Cricket and Foot-Ball Club.
W ciągu ponad 100 lat swojej historii Milan odniósł wiele sukcesów na arenie zarówno krajowej, jak i międzynarodowej. Jest jednym z najbardziej utytułowanych klubów piłkarskich na świecie.
Historia Milanu.
"Seria szczegółowych artykułów poświęconych historii Milanu podzielona została na pięć części, w kolejności chronologicznej."

</doc>
<doc id="1132494" url="https://pl.wikipedia.org/wiki?curid=1132494" title="Starcewo">
Starcewo

Starcewo (buł. "Старцево") – wieś w południowej Bułgarii, w obwodzie Smolan.
W 1978 roku odkryto w Starcewie tracką świątynię.

</doc>
<doc id="1132497" url="https://pl.wikipedia.org/wiki?curid=1132497" title="Synagoga w Lędzinach">
Synagoga w Lędzinach

Synagoga w Lędzinach – dom modlitwy znajdujący się w Lędzinach.
Synagoga została założona na początku XX w. w gospodzie karczmarza Adolfa Weissmanna, zaraz po utworzeniu filii starobieruńskiej gminy żydowskiej w Lędzinach. W 1924 r. Weissmann wyjechał do Niemiec, zabierając ze sobą jej wyposażenie, które czasowo pozostawił zarządowi gminy żydowskiej w Katowicach.
Po osiedleniu się we Wrocławiu Adolfa Weissmanna zażądał przesłania pozostawionego w Katowicach wyposażenia synagogi. Równocześnie w tym samym czasie zarząd gminy żydowskiej w Bieruniu również zażądał zwrotu synagogaliów, które formalnie były jej własnością.
Wydział Administracyjny Śląskiego Urzędu Wojewódzkiego na prośbę Żydów z Bierunia polecił katowickiej gminie żydowskiej zatrzymać przedmioty będące powodem sporu, a kahał w Bieruniu zobowiązał do porozumienia się w tej sprawie z Weissmannem, celem ustalenia prawa własności.
Ostatecznie wyraził on zgodę na pozostawienie ich gminie za częściowa odpłatnością, bowiem on był ich fundatorem i z jego funduszy był utrzymywany dom modlitwy w Lędzinach.

</doc>
<doc id="1132498" url="https://pl.wikipedia.org/wiki?curid=1132498" title="Neferteri Shepherd">
Neferteri Shepherd

Neferteri Sheba Shepherd (ur. 8 września 1980 w Nowym Orleanie) – amerykańska modelka i aktorka. W lipcu 2000 dostała tytuł Playmate miesiąca od magazynu Playboy. Występowała również w grze Street Racing Syndicate, w którym grała jedną z dziewczyn głównego bohatera.

</doc>
<doc id="1132501" url="https://pl.wikipedia.org/wiki?curid=1132501" title="Arthur Bisguier">
Arthur Bisguier

Arthur Bernard Bisguier (ur. 8 października 1929 w Nowym Jorku, zm. 5 kwietnia 2017 w Framingham) – amerykański szachista i dziennikarz, arcymistrz od 1957 roku.
Kariera szachowa.
W szachy nauczył się grać w wieku 4 lat. W 1948 i 1949 roku dwukrotnie zwyciężył w mistrzostwach Stanów Zjednoczonych juniorów. W pierwszych latach 50. XX wieku awansował do ścisłej czołówki amerykańskich szachistów. Trzykrotnie (1950, 1956, 1959) triumfował w otwartych mistrzostwach USA, natomiast w roku 1954 zdobył tytuł indywidualnego mistrza kraju. Wielokrotnie reprezentował Stany Zjednoczone w turniejach drużynowych, m.in. , w 1960 zdobywając wspólnie z drużyną srebrny medal. Dwukrotnie uczestniczył w turniejach międzystrefowych (eliminacji mistrzostw świata), w Göteborgu (1955) zajmując XVIII, a w Sztokholmie (1962) - XVI miejsce.
Do sukcesów Arthura Bisguiera w turniejach międzynarodowych należą m.in.: dz. I m. w Southsea (1950, wraz z Ksawerym Tartakowerem), I m. w Wiedniu (1952/53), II m. w Nowym Jorku (1956, za Samuelem Reshevskim), dz. II m. w San Juan (1969, wraz z Bruno Parmą i Walterem Browne, za Borisem Spasskim), II m. w Maladze (1971, za Arturo Pomarem Salamanką), dz. II-III m. w Birmingham (1973), I m. w Lone Pine (1973), II m. w Quito (1977) oraz dz. II-IV m. w Nowym Jorku (1979).
Przez wiele lat był stałym współpracownikiem szachowego magazynu "Chess Life". W roku 2003 wydał autobiografię pt. "The Art of Bisguier" ().
Według systemu Chessmetrics, najwyższy ranking osiągnął w grudniu 1956, z wynikiem 2634 punktów zajmował wówczas 32. miejsce na świecie.

</doc>
<doc id="1132502" url="https://pl.wikipedia.org/wiki?curid=1132502" title="Ludwig Rehn (esesman)">
Ludwig Rehn (esesman)

Ludwig Rehn (ur. 1 lipca 1910 w Saarbrücken, zm. 1 września 1982) – SS-Obersturmführer, wysoki rangą oficer SS w obozach koncentracyjnych Sachsenhausen i Neuengamme.
Członek SS od 1935 (nr identyfikacyjny 269927), a NSDAP od 1936. Od 1940 pełnił służbę w Sachsenhausen, skąd przeniesiono go w 1942 do Neuengamme. W sierpniu 1943 powrócił do Sachsenhausen, gdzie pozostał do kwietnia 1945. W obu obozach sprawował funkcję "Arbeitseinsatzführera", czyli kierownika wydziału zajmującego się pracą przymusową więźniów. W Sachsenhausen Rehn uczestniczył w masowej eksterminacji jeńców radzieckich i więźniów innych narodowości. Przeprowadzał również selekcje, wskutek których wysyłano niezdolnych do pracy więźniów do innych obozów celem zagazowania (między innymi do Auschwitz-Birkenau). Nakładał również okrutne kary na więźniów pracujących w tzw. "Schuhlaeuferkommando".
W procesie załogi Sachsenhausen Rehn został skazany 1 listopada 1947 przez radziecki Trybunał Wojskowy w Berlinie za swoje zbrodnie na karę dożywocia połączonego z ciężkimi robotami. Z więzienia sowieckiego zwolniono go na mocy amnestii w 1956.

</doc>
<doc id="1132504" url="https://pl.wikipedia.org/wiki?curid=1132504" title="Lukas Jutkiewicz">
Lukas Jutkiewicz

Lukas Isaac P. Jutkiewicz (ur. 28 marca 1989 w Southampton) – angielski piłkarz grający na pozycji napastnika w Birmingham City. Jego dziadek jest Polakiem, ale jego korzenie sięgają także Litwy.
Swoją karierę piłkarską Jutkiewicz rozpoczynał w juniorskim zespole Southamptonu. Zawodową karierę rozpoczął jednak w drużynie Swindon Town, gdzie rozegrał 42 mecze (w tym 38 ligowych). W 2007 roku przeniósł się do Evertonu. W 2008 roku przebywał na wypożyczeniu w Plymouth Argyle, a w 2009 w Huddersfield. W Premier League zadebiutował 28 grudnia 2008 roku pojawiając się na boisku w 86. minucie wygranego 3:0 spotkania z Sunderlandem. W klubie tym rozegrał siedem spotkań, po czym powrócił do Evertonu. W sierpniu 2009 roku został wypożyczony do Motherwell. Do końca sezonu 2009/2010 wystąpił w 33 ligowych meczach i zdobył 12 goli. Następnie, 26 lipca 2010 podpisał kontrakt z Coventry City.
W 2007 roku wyraził chęć grania dla reprezentacji Polski.

</doc>
<doc id="1132505" url="https://pl.wikipedia.org/wiki?curid=1132505" title="Słopnica">
Słopnica



</doc>
<doc id="1132506" url="https://pl.wikipedia.org/wiki?curid=1132506" title="Ludwig Rehn">
Ludwig Rehn



</doc>
<doc id="1132507" url="https://pl.wikipedia.org/wiki?curid=1132507" title="FC Nantes Atlantique">
FC Nantes Atlantique



</doc>
<doc id="1132510" url="https://pl.wikipedia.org/wiki?curid=1132510" title="NE">
NE



</doc>
<doc id="1132511" url="https://pl.wikipedia.org/wiki?curid=1132511" title="Krystian Przysiecki">
Krystian Przysiecki

Krystian Przysiecki (ur. 19 lutego 1937 w Warszawie, zm. 10 kwietnia 2005 w Toruniu) – polski dziennikarz, reporter, reżyser i twórca scenariuszy.
Był synem Eugeniusza (1910-1943), lekarza i pilota sportowego, poległego śmiercią lotnika w służbie angielskiej, oraz Wiolanty z domu Thommée; po ojcu był wnukiem Stanisława Przysieckiego, adwokata i działacza społecznego, kawalera Orderu Virtuti Militari, po matce - generała Wiktora Thommée.
Od 1967 roku do śmierci pracował w Telewizji Polskiej, gdzie przez ponad 20 lat prowadził magazyn reporterów Zawsze po 21.
Jego ciało zostało pochowane na cmentarzu katolickim św. Jerzego w Toruniu.

</doc>
<doc id="1132516" url="https://pl.wikipedia.org/wiki?curid=1132516" title="Jowita (film)">
Jowita (film)

Jowita – polski film psychologiczno-obyczajowy z 1967 roku w reżyserii Janusza Morgensterna, do którego scenariusz napisał Tadeusz Konwicki na podstawie powieści Stanisława Dygata "Disneyland".
Opis fabuły.
Marek Arens (Daniel Olbrychski) – sportowiec, a zarazem architekt spotyka na balu przebierańców dziewczynę z zakrytą kwefem twarzą – Jowitę – i ulega fascynacji nią. Nawiązuje znajomość, a później romans z Agnieszką (Barbara Kwiatkowska), siostrzenicą prezesa klubu, w którym ćwiczy, która prowadzi z nim wyrafinowaną grę; często wspomina ową Jowitę, która – jak utrzymuje – jest jej przyjaciółką.
Sport traci dla niego znaczenie, co irytuje jego trenera (Zbigniew Cybulski), a frapuje żonę trenera (Kalina Jędrusik), która ulega nieodwzajemnionej fascynacji Arensem. Znalezienie Jowity staje się dla niego obsesją. Pewnego dnia, oglądając taśmy ze swojego treningu bokserskiego, spostrzega prostytutkę Lolę Fiat 1100 (Iga Cembrzyńska), jego zdaniem odpowiedzialną za samobójstwo swojego trenera boksu, który zastępował mu ojca i dochodzi do wniosku, że Lola i Jowita to ta sama osoba. Atakuje ją na dancingu w hotelu Cracovia.
W końcowej scenie, już jako więzień odśnieżający wzgórze wawelskie, dowiaduje się od Agnieszki, że ta wychodzi za mąż i że to ona właśnie była wówczas na balu ową Jowitą.
Odbiór.
Zygmunt Kałużyński z pisma „Polityka” pisał, iż "„Jowita" jest to robota klasy europejskiej: wykorzystanie aktorów (twarze z reguły na długo trwających zbliżeniach, w duchu kina współczesnego), ciągłość opowiadania, osiągnięta za pomocą inteligentnego montażu, koncentrującego bez przerwy uwagę widza, wreszcie fotografia Jana Laskowskiego, modelująca portrety oraz plany, na których one występują”. Zdaniem Wojciecha Wierzewskiego z pisma „Ekran”: „czegoś takiego w chorobliwie ambitnej i przez to najczęściej pretensjonalnej kinematografii – już dawno nie było”. Większy sceptycyzm zachował Rafał Marszałek z pisma „Film”, pisząc, że film nie dochowuje wierności prozie Dygata: „Centralne pytania książki Dygata – pytanie o bycie kimś stanowiącym naprawdę o swym własnym losie – pozostały w filmie ledwie naszkicowane”. W konsekwencji, zdaniem Marszałka, reżyser niewiele powiedział o Arensie, „»obsesyjnym« bohaterze Dygatowym: tym, który żyje właściwie życiem niechcianym, nie rozumiejąc jego sensu i kierunku, nie będąc nigdy pewnym, co jest przyczyną, a co skutkiem”.

</doc>
<doc id="1132523" url="https://pl.wikipedia.org/wiki?curid=1132523" title="Michael Körner">
Michael Körner

Michael Körner (ur. 20 marca 1914 we Fürsthofie, zm. luty 1948) – zbrodniarz nazistowski, członek załogi niemieckich obozów koncentracyjnych Oranienburg i Sachsenhausen oraz SS-Obersturmführer.
Życiorys.
Członek Hitlerjugend od 1931 oraz NSDAP i SA od lutego 1933. W 1935 wstąpił do SS (nr identyfikacyjny 327178). Służbę obozową rozpoczął w Oranienburgu. Od 1941 pełnił służbę w Sachsenhausen. We wrześniu 1944 objął stanowisko trzeciego kierownika obozu ("III. Schutzhaftlagerführer"). Funkcję tę pełnił do maja 1945. Między październikiem 1944 a kwietniem 1945 brał udział w egzekucjach trzynastu więźniów przez powieszenie i rozstrzelaniu 220 innych.
Körner został po zakończeniu wojny osądzony przez radziecki Trybunał Wojskowy w Berlinie wraz z innymi członkami personelu Sachsenhausen i skazany na dożywotnie pozbawienie wolności połączone z ciężkimi robotami. Umieszczono go w jednym z obozów w kompleksie łagrów w okolicach Workuty, gdzie zmarł podczas zimy w początkach 1948.

</doc>
<doc id="1132525" url="https://pl.wikipedia.org/wiki?curid=1132525" title="Songköl">
Songköl

Songköl (także Son Köl lub Son-Kul; kirg.: Соңкөл; ros.: Сонкёль, "Sonkiol") – jezioro endoreiczne w górach Tienszan w Azji Centralnej (Kirgistan), 3016 m n.p.m. Drugie co do wielkości (po Issyk-kul) jezioro Kirgistanu, rozciąga się na maksymalnie 29 km w kierunku NW-SE i 18 km w kierunku NE-SW. Otoczone od północy górami Songköl, od południa zaś górami Mołdo.
Zasilane wodą z rzek i strumieni spływających z okolicznych lodowców, której ilość jest równoważona parowaniem z powierzchni. Maksymalna głębokość jeziora wynosi 13,2 m, średnia temperatura wody latem wynosi +11 °C, natomiast zimą jezioro zamarza.

</doc>
<doc id="1132528" url="https://pl.wikipedia.org/wiki?curid=1132528" title="Conditio sine qua non">
Conditio sine qua non



</doc>
<doc id="1132530" url="https://pl.wikipedia.org/wiki?curid=1132530" title="S.C. Beira-Mar">
S.C. Beira-Mar



</doc>
<doc id="1132531" url="https://pl.wikipedia.org/wiki?curid=1132531" title="Zamek w Berlinie">
Zamek w Berlinie

Zamek miejski w Berlinie (niem. "Berliner Schloss", "Berliner Stadtschloss") – królewski pałac w centrum Berlina, na wyspie na Sprewie w dzielnicy Mitte.
Historia.
Zamek powstał jako siedziba władców Brandenburgii, następnie od roku 1701 (tj. utworzenia Królestwa Prus) był rezydencją królów Prus. Na przestrzeni lat był wielokrotnie przebudowywany. W 1845 roku zakończono budowę zamkowej kopuły i tym samym uzyskał on ostateczny kształt. Trzy lata później, w czasie Wiosny Ludów, przed zamkiem odbywały się burzliwe demonstracje, które zakończyły się rozlewem krwi. W latach 1871–1918 zamek był siedzibą cesarzy niemieckich. Po upadku monarchii i powstaniu Republiki Weimarskiej zamek pełnił funkcje muzealne. W 1945 roku został uszkodzony przez alianckie bombardowania. W roku 1950 zniszczone budynki zamku zostały całkowicie zburzone na polecenie władz NRD, które uznały go za symbol „pruskiego imperializmu”. W latach 1973–1976 na jego miejscu zbudowano Pałac Republiki. Z pałacu ocalał jedynie portal IV, wbudowany do pobliskiego gmachu Rady Państwa NRD. Z balkonu w tym portalu 9 listopada 1918 r. proklamował Karl Liebknecht powstanie Wolnej Socjalistycznej Republiki Niemiec.
Odbudowa.
Po zjednoczeniu Niemiec rozpoczęła się dyskusja nt. odbudowy zamku. W 2007 roku Bundestag podjął decyzję o jego odbudowie. Rekonstrukcja gmachu miała się rozpocząć w 2010 roku, po uprzedniej rozbiórce pałacu Republiki, która zakończyła się pod koniec 2008 roku.
Kamień węgielny został położony 12 czerwca 2013 roku przez prezydenta Niemiec Joachima Gaucka. Odbudowa dobiegła końca w 2020 roku, kiedy to pałac został oddany do użytku publicznego jako muzeum sztuki oraz hotel. Zamek-Forum Humboldta mieści muzea, a także zapewnia przestrzeń dla wydarzeń naukowych i kulturalnych. Celem powstania jest też przywrócenie historycznego wizerunku centrum Berlina. Przez pierwszy rok wstęp do instytucji kulturalnych znajdujących się w zamku jest bezpłatny.

</doc>
<doc id="1132533" url="https://pl.wikipedia.org/wiki?curid=1132533" title="Draft NBA">
Draft NBA



</doc>
<doc id="1132535" url="https://pl.wikipedia.org/wiki?curid=1132535" title="Tom Chambers">
Tom Chambers

Thomas Doane Chambers (ur. 21 czerwca 1959 w Ogden) – amerykański koszykarz, występujący w lidze NBA na pozycji silnego skrzydłowego.
Po ukończeniu University of Utah rozpoczął karierę w sezonie 1981–82 w klubie San Diego Clippers, wybrany z 8. numerem w drafcie 1981. Po dwóch latach przeniósł się do Seattle SuperSonics, gdzie spędził pięć sezonów. Następne pięć lat (1988–93) spędził w Phoenix Suns gdzie, będąc kluczowym zawodnikiem drużyny, pomógł jej dotrzeć do pamiętnego finału ligi w 1993, kiedy to Suns zostali pokonani 4-2 przez, będących w szczytowej formie, Chicago Bulls. Ostatnie dwa pełne lata rozegrał w macierzystym stanie, w Utah Jazz.
Czterokrotnie, w latach 1987–1991, wystąpił w meczach gwiazd, w 1987 został wybrany MVP takiego spotkania. W latach 1989 i 1990 był wybierany do drugich piątek ligi.
W sezonie 1995–96 wyjechał do Izraela, aby występować w mistrzowskiej drużynie Maccabi Tel Awiw. Nie był to najlepszy sezon Chambersa. Po roku powrócił do USA, i w latach 1996–98 rozegrał pojedyncze mecze dla Charlotte Hornets i Philadelphia 76ers.
Na początku XXI wieku rozpoczął pracę w sztabie Suns.

</doc>
<doc id="1132536" url="https://pl.wikipedia.org/wiki?curid=1132536" title="Wielomian symetryczny">
Wielomian symetryczny

Wielomian symetryczny – wielomian formula_1 który po dowolnej permutacji zmiennych formula_2 dla dowolnie wybranych zmiennych będzie przyjmował takie same wartości, jak przed permutacją.
Definicja formalna.
Niech formula_3 będzie dowolnym wielomianem formula_4 zmiennych. Zmienne w tym wielomianie możemy podstawiać jedne za drugie za pomocą permutacji formula_5 zbioru formula_4-elementowego:
i otrzymać w ten sposób nowy wielomian formula_8 Jeżeli:
dla dowolnej permutacji formula_10 to formula_11 nazywamy wielomianem symetrycznym.
Wielomiany stałe są symetryczne. Podobnie symetryczna jest suma, różnica oraz iloczyn dwóch
wielomianów symetrycznych. Innymi słowy, wielomiany symetryczne tworzą pierścień
a nawet algebrę nad ciałem (lub pierścieniem) współczynników wyjściowego pierścienia
wielomianów.
Przykłady wielomianów symetrycznych.
Następujące wielomiany są symetryczne:
Każdy jednomian postaci formula_15 gdzie formula_16 jest symetryczny.
Przykłady wielomianów, które nie są symetryczne.
Zgodnie z definicją, żeby udowodnić, że dany wielomian formula_11 nie jest symetryczny, należy podać przykład permutacji σ, w wyniku której otrzymany wielomian formula_18 jest różny od wielomianu formula_11 (zobacz: kontrprzykład).
Dla przykładu udowodnimy, że wielomian
nie jest symetryczny.
Rozważmy permutację formula_21
Otrzymujemy wielomian
Współczynnik przy formula_23 wynosi 1 dla formula_24 ale 0 dla formula_25 Zatem formula_26 więc wielomian formula_11 nie jest symetryczny.
Elementarne wielomiany symetryczne i twierdzenie podstawowe.
Elementarnymi wielomianami symetrycznymi formula_4 zmiennych nazywamy każdy z wielomianów symetrycznych postaci
gdzie formula_30
Elementarne wielomiany symetryczne nazywane są także wielomianami symetrycznymi podstawowymi.
Jeżeli formula_31 jest dowolnym wielomianem symetrycznym, to istnieje dokładnie jeden wielomian formula_32 taki, że
Nieformalnie, oznacza to, że za pomocą sumowania, mnożenia i mnożenia przez liczbę rzeczywistą wielomianów formula_34 można zbudować każdy wielomian symetryczny. Natomiast pełne i formalne sformułowanie tego wyniku brzmi:
Twierdzenie. Przyporządkowanie (polegające na podstawieniu)
jest izomorfizmem algebry wielomianowej formula_36 na algebrę wielomianów symetrycznych formula_37 (gdzie formula_38 oznacza ciało współczynników).
Uwaga. Po lewej stronie powyższego przyporządkowania formula_39 jest traktowane jako zmienna symboliczna, a po prawej – jako wielomian od zmiennych formula_40
Przykłady:
Wielomiany symetryczne a wzory Viète’a.
Jeżeli wielomian formula_44 (gdzie formula_45) ma formula_4 pierwiastków formula_47 to zachodzą wzory Viète’a:
Uwaga. Każdy wielomian stopnia formula_49 nad ciałem formula_50 ma formula_4 pierwiastków (niekoniecznie różnych) nad zamkniętym algebraicznie ciałem formula_52 będącym rozszerzeniem ciała formula_53 (ale na ogół wielomian ten nie ma formula_4 pierwiastków nad samym ciałem formula_53).
Ze wzorów Viète’a i podstawowego twierdzenia (patrz wyżej) natychmiast wynika niezwykle ważny wniosek:
Twierdzenie. Niech formula_56 będą pierwiastkami wielomianu formula_57 stopnia n, nad ciałem formula_53 (same pierwiastki należą do pewnego ciała, będącego rozszerzeniem ciała formula_53). Niech formula_60 będzie wielomianem symetrycznym stopnia formula_49 nad tym samym ciałem formula_53 (może być nad mniejszym). Wtedy

</doc>
<doc id="1132538" url="https://pl.wikipedia.org/wiki?curid=1132538" title="Samuel Dunikowski">
Samuel Dunikowski

Samuel Dunikowski z Orska herbu Abdank (ur. 1578 – zm. 1615) – podstarości przemyski, rotmistrz wojsk polskich, syn Jana Dunikowskiego z Orska. Uczestnik wojny polsko-rosyjskiej z lat 1577-1582. W 1610 roku wziął udział w wyprawie hetmana polnego koronnego Stanisława Żółkiewskiego na Moskwę w czasie wojny polsko-rosyjskiej 1609-1618. Na czele pułku husarii zmusił do poddania twierdzę Carowe Zajmiszcze, walnie przyczynił się do zwycięstwa wojsk polskich w bitwie pod Kłuszynem, podczas której dowodził chorągwiami kozackimi. Po poddaniu się Moskwy Polakom, obsadził swoim, liczącym 700 ludzi, konnym pułkiem dzielnicę Biełgorod. 29 marca 1611 roku, zagrożony wybuchem antypolskiego powstania, przebił się ze swoim oddziałem do Kitajgrodu. Stamtąd niespodziewanym wypadem husarii rozbił następnego dnia wojska powstańców moskiewskich pod dowództwem kniazia Dymitra Pożarskiego. Następnie obsadził swoim pułkiem kreml moskiewski. 19 marca 1612 roku opuścił Moskwę i udał się do Polski.
Ożeniony z Zofią Lubieniecką herbu Sas, córką Stanisława i Zofii Taraszowskich.
W 1615 został wybrany posłem na sejm.

</doc>
<doc id="1132540" url="https://pl.wikipedia.org/wiki?curid=1132540" title="Esther Vilar">
Esther Vilar

Esther Vilar urodzona (ur. 16 września 1935 w Buenos Aires) – argentyńska i niemiecka pisarka i dramaturg. Z wykształcenia jest lekarzem.
Życiorys.
Urodziła się w Argentynie jako "Esther Margareta Katzen", córka niemieckich emigrantów, którzy uciekli z Niemiec, ze względu na żydowskie pochodzenie jej ojca, po dojściu Hitlera do władzy. Studiowała medycynę na Uniwersytecie w Buenos Aires. W 1960 wyjechała na stypendium do Niemiec Zachodnich, aby kontynuować studia z zakresu psychologii i socjologii oraz przez rok pracowała jako lekarka w bawarskim szpitalu. W 1961 roku zrezygnowała z tego i od tego czasu pracowała jako tłumacz medyczny, pracownik w wytwórni termometrów, ekspedientka i sekretarka. Wyszła za niemieckiego pisarza Klausa Wagna, z którym ma syna Martina. W 1971 wydała swoją najbardziej znaną książkę Tresowany mężczyzna, zawierającą tezę, że to kobiety kontrolują mężczyzn na swoją korzyść. Pozycja spotkała się z negatywnym odbiorem wśród ruchu feministycznego. Autorka została pobita przez cztery kobiety, zniszczono biuro jej wydawnictwa, a także dokonywano wandalizmów w jej domu. Po kolejnym napadzie na dom wyemigrowała do Szwajcarii. 

</doc>
<doc id="1132541" url="https://pl.wikipedia.org/wiki?curid=1132541" title="Barkijaruk">
Barkijaruk

Barkijaruk (albo Berk-Jaruk. Pełne imię: Abu al-Muzaffar Rukn ad-Din Barkijaruk ibn Malikszah) (pers. أبو المظفر ركن الدنيا والدين بركياروق بن ملكشاه) (ur. 1079 - zm. 22 grudnia 1104) – sułtan Wielkich Seldżuków w latach 1092 - 1104.
Życiorys.
Jego imię oznacza "silna, wyraźna jasność". Był najstarszym synem Malikszaha, jednak mimo to w chwili śmierci swojego ojca miał zaledwie trzynaście lat. W tak młodym wieku musiał stawić czoło wdowie po swoim ojcu, Tarkan-chatun, która chciała osadzić na tronie swojego syna Mahmuda I, jak i seldżuckiej tradycji dzielenia schedy po ojcu pomiędzy wszystkich synów.
Po śmierci Malikszaha Tarkan-chatun za cenę wielkich pieniędzy uzyskała od turkmeńskich emirów uznanie Mahmuda sułtanem, kalif Al-Muktadi zaś, który wraz z nią otruł jej męża, wprowadził imię jej syna do chutby. Przebywającego wtedy w Isfahanie Barkijaruka przed niechybną śmiercią ochroniła gwardia niedawno zmarłego wezyra Nizama al-Mulka. Wkrótce w Reju stronnictwo skupione wokół synów i dawnych współpracowników Nizama al-Mulka obwołało go sułtanem, prawdopodobnie uznając, że najlepiej nadaje się on do zachowania w całości dziedzictwa swojego ojca. Niedługo potem zwolennicy Barkijaruka pokonali oddziały popierające Mahmuda pod miasteczkiem Burudżird, niedaleko Isfahanu, a Mahmud ostatecznie zmarł jesienią 1094 roku, niedługo po swojej matce. Już kilka miesięcy wcześniej kalif formalnie uznał przewagę Barkijaruka wprowadzając jego imię do chutby. Nowy sułtan był teraz w stanie odeprzeć zamachy na swoją władzę powzięte przez ambitnych krewnych - wuja Arslana Arguna w Chorasanie, oraz w roku 1095, znacznie poważniejszy, drugiego wuja, Tutusza, który zginął w bitwie. Władza Barkijaruka w Iraku i Dżibalu była teraz mocno ugruntowana, jednak był zmuszony do pozostawienia jako w praktyce niezależnych władców synów Tutusza w Syrii oraz swoich przyrodnich braci - Muhammada Tapara i Ahmada Sandżara odpowiednio w Azerbejdżanie, i Chorasanie.
W 1099 roku Muhammad Tapar, popierany przez Sandżara i niedawnego wezyra Barkijaruka Mu'ajjada al-Mulka ibn Nizam al-Mulka, wszczął bunt. Dalsze dzieje panowania Barkijaruka to ciągłe wojny z Muhammadem, podczas których tureccy emirowie bezustannie przechodzili z jednej strony na drugą, nie chcąc dopuścić do powrotu silnej władzy centralnej, a z braku pieniędzy sułtan musiał się uciekać do desperackich środków w rodzaju konfiskaty prywatnych dóbr i korzystania z usług isma'ilickich żołnierzy, co ściągnęło na niego oskarżenia o ich faworyzowanie. 5 kwietnia 1101 roku w bitwie pod Hamadanem Barkijaruk pokonał swoich braci, co utwierdziło jego władzę w Iraku oraz zachodnim i centralnym Iranie. Niedługo potem był już jednak poważnie chory, dlatego doprowadził do tego, że w marcu 1104 roku synowie Malikszaha zawarli między sobą układ, zgodnie z którym Barkijaruk uznał Muhammada malikiem (królem) Azerbejdżanu, Al-Dżaziry i Diyarbakiru, a Sandżara malikiem Chorasanu, samemu pozostając "wielkim sułtanem", dzierżącym władzę w Iraku i zachodnim Iranie. Jeszcze w tym samym roku w wyniku kolejnego buntu Barkijaruk był zmuszony uznać Muhammada Tapara równorzędnym sułtanem Azerbejdżanu, Kaukazu i Syrii, po czym zmarł 22 grudnia 1104 roku, pozostawiając po sobie małoletniego syna Malikszaha.
Za panowania Barkijaruka został zapoczątkowany proces rozpadu sułtanatu Wielkich Seldżuków, który doprowadził do powstania niezależnych państw rządzonych przez boczne gałęzie dynastii w Anatolii, Syrii i Kermanie.

</doc>
<doc id="1132542" url="https://pl.wikipedia.org/wiki?curid=1132542" title="Hotel „Cracovia”">
Hotel „Cracovia”

Hotel Orbis „Cracovia” – hotel w Krakowie, w dzielnicy VII przy al. Marsz. Ferdynanda Focha 1, na Półwsiu Zwierzynieckim.
Modernistyczny budynek został wzniesiony w latach 1960–1965 według projektu Witolda Cęckiewicza dla Polskiego Biura Podróży „Orbis”. Zespół hotelu „Cracovia” i kina „Kijów” został wpisany do rejestru zabytków w 2016. Do 2011 należał do Grupy Hotelowej Orbis. Od 2016 własność Muzeum Narodowego w Krakowie. 
Historia.
Został wybudowany w latach 1960-1965 według projektu Witolda Cęckiewicza, ówczesnego architekta miasta Krakowa, na fundamentach niedoszłego Domu Związkowca. Otwarty 22 czerwca 1965, był wówczas najdłuższym (150 m) oraz jednym z największych i najnowocześniejszych hoteli w Polsce. Budowa na podmokłym terenie blisko zasypanego starorzecza Rudawy początkowo napotkała problemy (wsiąkły fundamenty), które rozwiązano podejmując decyzję o budowie hotelu na żelbetowej płycie. Podczas realizacji obiektu po raz pierwszy w kraju zastosowano w hotelarstwie system konstrukcji wielkopłytowej, co znacznie przyspieszyło tempo montażu powtarzalnych kondygnacji mieszkalnych. Innowacją było także użycie elementów konstrukcyjnych stanowiących jednocześnie obudowę pionów sanitarnych. Nazwę nadał Włodzimierz Reczek, przewodniczący Głównego Komitetu Kultury Fizycznej i Turystyki. 
W hotelu „Cracovia” zrealizowano filmy "Jowita" (1967) i "Spis cudzołożnic" (1994).
Pięciopiętrowy budynek posiadał 510 miejsc noclegowych w 309 pokojach i 9 apartamentach oraz m.in. restaurację (ok. 500 miejsc gastronomicznych), kawiarnię, salę konferencyjną i kasyno do dyspozycji gości, a także duży zespół handlowy, 22 stanowiska garażowe, obszerny parking oraz w bezpośrednim sąsiedztwie kino „Kijów”.
28 kwietnia 2011 hotel został wpisany do gminnej ewidencji zabytków, zaś następnego dnia do wojewódzkiej.
Pod koniec czerwca 2011 hotel zakończył działalność operacyjną i został zamknięty. W tym samym roku nieruchomość kupiła za 32 mln zł spółka Echo Investment. W umowie znalazł się zakaz prowadzenia w budynku działalności hotelowej przez 10 lat pod groźbą kary na rzecz Orbisu w wysokości 5 mln zł.
Na parterze budynku znajdują się punkty usługowe oraz sklepy: z instrumentami muzycznymi, ze sprzętem sportowym, cukiernia, fryzjer, galeria plakatu. Od listopada 2017 na parterze znajduje się Forum Designu - showroom prezentujący dzieła polskich projektantów sztuki użytkowej.
Muzeum Narodowe w Krakowie.
W 2016 budynek został odkupiony przez Skarb Państwa od spółki Echo Investment za 29 mln zł netto dla Muzeum Narodowego w Krakowie. 
Wystawy:

</doc>
<doc id="1132544" url="https://pl.wikipedia.org/wiki?curid=1132544" title="Monor">
Monor

Monor () – miasto na Węgrzech, w komitacie Pest. Populacja wynosi 18 465 osób (styczeń 2011).

</doc>
<doc id="1132547" url="https://pl.wikipedia.org/wiki?curid=1132547" title="Miasta w Gruzji">
Miasta w Gruzji

Według danych oficjalnych pochodzących z 2011 roku Gruzja posiadała ponad 60 miast o ludności przekraczającej 2 tys. mieszkańców. Stolica kraju Tbilisi jako jedyne miasto liczyło ponad milion mieszkańców; 3 miasta z ludnością 100÷500 tys.; 3 miasta z ludnością 50÷100 tys., 5 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Gruzji.
Największe miasta w Gruzji według liczebności mieszkańców (stan na 01.01.2012):

</doc>
<doc id="1132551" url="https://pl.wikipedia.org/wiki?curid=1132551" title="Siemion Krasnow">
Siemion Krasnow

Siemion Nikołajewicz Krasnow, (ur. 13 marca 1893 w miejscowości Krasnopolie w Rosji, zm. 17 stycznia 1947 w Moskwie) – rosyjski wojskowy (pułkownik), szef zarządu wojskowego oddziału kozackiego ministerstwa okupowanych ziem wschodnich III Rzeszy, a następnie szef sztabu Głównego Zarządu Wojsk Kozackich podczas II wojny światowej.
Był krewnym gen. Piotra N. Krasnowa. Uczęszczał do nikołajewskiej szkoły kawaleryjskiej, którą ukończył w 1913 r. Służył w lejbgwardii kozackiego pułku kawalerii. Brał udział w I wojnie światowej jako dowódca oddziału karabinów maszynowych lejbgwardii kozackiego pułku kawalerii w stopniu podesauła. Na początku 1918 r. wstąpił do oddziałów Kozaków dońskich walczących po stronie białych przeciwko bolszewikom. Od sierpnia 1920 r. w stopniu pułkownika był komendantem Kwatery Głównej gen. Piotra N. Wrangla, a następnie dowódcą dywizjonu lejbgwardii kozackiego pułku kawalerii. Po ewakuacji wojsk białych z Krymu do Gallipoli w listopadzie 1920 r., udał się na emigrację. W 1921 r. zamieszkał w Jugosławii, a w sierpniu 1924 r. przeniósł się do Paryża.
Po wybuchu II wojny światowej podjął współpracę z Niemcami. Nawiązał w Berlinie kontakty z Oberkommando der Wehrmacht (OKW), współuczestnicząc w opracowywaniu planów ataku na ZSRR. 21 kwietnia 1941 r. został szefem 2 oddziału zarządu ds. rosyjskiej emigracji we Francji. W 1942 r. został wysłany nad Don, gdzie pomagał w formowaniu ochotniczych oddziałów Kozaków dońskich w służbie armii niemieckiej. Od 20 sierpnia 1943 r. był szefem zarządu wojskowego oddziału kozackiego ministerstwa Rzeszy okupowanych ziem wschodnich. W kwietniu 1944 r. w stopniu generała majora został oficerem sztabowym do specjalnych poruczeń, a 5 maja tego roku – szefem sztabu Głównego Zarządu Wojsk Kozackich. W lutym 1945 r. przyłączył się do Kozackiego Stanu znajdującego się w północnych Włoszech, wraz z którym poddał się wojskom brytyjskim w Austrii. 29 maja w Judenburgu został przekazany Sowietom. Po procesie kozackich kolaborantów został skazany na karę śmierci, wykonaną przez powieszenie 17 stycznia 1947 r. Jego synem jest generał armii chilijskiej Miguel Krasnow, jeden ze zwolenników b. dyktatora gen. Augusto Pinocheta.
Linki zewnętrzne.
Biografia płk. Siemiona N. Krasnowa 

</doc>
<doc id="1132554" url="https://pl.wikipedia.org/wiki?curid=1132554" title="Azis">
Azis

Azis (bułg.: Азис) właśc. Wasił Trojanow Bojanow (bułg.: Васил Троянов Боянов; ur. 7 marca 1978 roku w Sliwenie) – bułgarski wokalista czałga, znany z wizerunku łączącego w sobie cechy stereotypowo kobiece i męskie. Jeden z najpopularniejszych piosenkarzy bułgarskich.
Życiorys.
Pochodzi z zamożnej rodziny romskiej. Urodził się w Sliwenie, wychowywał się w Kostinbrodzie i Sofii. W 1989 roku, w wieku 11 lat, wyjechał do Niemiec. Bez powodzenia usiłował zrobić karierę fotomodela. Wrócił do Bułgarii, żeby zrobić karierę w branży muzycznej. Jego pierwszy album nie odniósł komercyjnego sukcesu, następne – przeciwnie.
Zainteresowanie wzbudził w dużej mierze wizerunkiem łączącym cechy stereotypowo kobiece i męskie, a także skandalizującymi teledyskami, w których pokazuje się w otoczeniu półnagich mężczyzn, z którymi symuluje stosunek. W jednym z wideoklipów Azis całuje się z księdzem.
W 2005 roku startował w wyborach do bułgarskiego parlamentu z listy partii reprezentującej interesy mniejszości romskiej Euroroma. Partia nie przekroczyła wymaganego progu wyborczego.
W 2006 roku wystąpił jako chórzysta Mariany Popowej, która reprezentowała Bułgarię podczas 51. Konkursu Piosenki Eurowizji z piosenką "Let Me Cry". Wokalistka nie zakwalifikowała się do finału.
Brał udział w programie Big Brother VIP 2. Opuścił program na własne życzenie po dziewiętnastu dniach uczestnictwa.
W 2006 roku w programie "Welikite Byłgari" widzowie wybrali go dwudziestym pierwszym (i jednocześnie drugim żyjącym) Bułgarem wszech czasów.
Opublikował swoją autobiografię - "Аз. Азис" (tłum. – "Ja. Azis").
Jest gejem, związanym z Nikim Kitaecą, z którym zawarł w 2006 roku ślub (prawnie nieuznawany w Bułgarii). W 2007 roku został ojcem córki, której biologiczna matka jest jego przyjaciółką.

</doc>
<doc id="1132555" url="https://pl.wikipedia.org/wiki?curid=1132555" title="Telawi">
Telawi

Telawi () – miasto we wschodniej Gruzji, stolica regionu Kachetia, ulokowane na zboczu wzgórza Ciw-Gombori na wysokości 490 m nad poziomem morza. W roku 2014 liczyło 19 629 mieszkańców. W mieście rozwinął się przemysł spożywczy oraz jedwabniczy.
Historia.
Pierwsze archeologiczne znaleziska z okolic Telawi datuje się na epokę brązu. Jedną z najwcześniejszych wzmianek pochodzi od greckiego geografa Ptolemeusza, wspomina on w drugim stuleciu naszej ery o "Teledzie" (w odniesieniu do "Telawi"). W VIII wieku miasto stało się ważnym i dużym ośrodkiem polityczno-administracyjnym. Interesujących informacji o Telawi dostarczył arabski geograf Al Mukadis w X wieku. Wymienia Telawi wraz z najważniejszymi miastami Kaukazu takimi jak Tbilisi, Szamkir, Gandża, Szemacha i Szyrwan. Podaje również, że mieszkańcy miasta są głównie chrześcijanami. 
Od X do XII wieku Telawi pełniło funkcje stolicy królestwa Kachetii. Podczas tak zwanej złotej ery gruzińskiego państwa przypadającej na dwunaste i trzynaste stulecie Telawi stało się jednym z najważniejszych ośrodków polityczno-gospodarczych królestwa Gruzji. Po osłabieniu królestwa przez liczne ataki w XV wieku rola miasta znacznie podupadła, straciło na politycznym znaczeniu i stało się miastem handlowym. Telawi ponownie odzyskało znaczenie polityczne w XVII wieku gdy zostało drugą stolicą (po Tbilisi) zjednoczonego królestwa wschodniej Gruzji – Kartli-Kachetii. Panowanie króla Herakliusza II okazało się bardzo korzystne dla miasta, od jego rządami miasto stało się strategicznym i kulturalnym centrum, wybudowano seminarium duchowe oraz teatr. Reformy wprowadzone przez króla znacznie podniosły standard życia poddanych. 
Rosyjskie panowanie.
W 1801 r; po włączeniu królestwa Kartli-Kachetii do Imperium Rosyjskiego Telawi utraciło status stolicy. Podczas tamtego okresu rozwinął się głównie lekki przemysł (grawerowanie, garncarstwo, produkcja wina, itd.), handel i rolnictwo. Populacja miasta pod koniec XIX wieku wynosiła około 12 tys. mieszkańców (w tym około 9000 Ormian i 2000 Gruzinów).
Zabytki.
Telawi i okolice są bogate w zabytki, oto lista najważniejszych zawierających się w granicach miasta: 
Telawi to jedyne miasto w Gruzji, które posiada cztery zabytkowe fortyfikacje z różnych okresów czasowych. Z tego też powodu architekci, uczeni i historycy uważają Telawi za najbardziej „średniowieczne” miasto w kraju. Rośnie też w pobliżu 900-letni platan (45 m wysokości, 12,4 m obwodu). Niedaleko Telawi znajduje się wiele znaczących zabytków: katedra Alawerdi (XI wiek) – drugi pod względem wysokości budynek sakralny w Gruzji, zaraz po nowo zbudowanym kościele św. Trójcy w Tbilisi, akademia Ikalto (VIII–XII wiek) – miejsce gdzie studiował słynny pisarz Szota Rustaweli, kościół św. Grzegorza (patrona Gruzji, podobno jest 365 kościołów pod takim wezwaniem), ruiny miasta i twierdzy Gremi (pierwsza stolica Kachetii), Szuamta – kompleks trzech kościołów z różnych okresów – 6., 7. i 8. stulecia ulokowany na zalesionym wzgórzu, Achali Szuamta – monastyr niedaleko Dzweli Szuamta, zbudowany w XVI wieku oraz ogród botaniczny Cinandali.
Geografia.
Telawi położone jest na południowym i południowo-zachodnim zboczu Ciw-Gombori, graniczy z doliną Alazani od północy i wschodu. Z większości miejsc w mieście roztacza się widok na Wysoki Kaukaz.
Aktualnie Telawi połączone jest z Tbilisi dwiema drogami. Dłuższa, ale w lepszym stanie, trasa przebiega przez obszary rolnicze Kachetii (liczy 156 km), krótsza droga wiedzie przez malowniczy łańcuch górski Gombori. Co prawda liczy 96 km, ale jest o wiele bardziej zniszczona i niebezpieczna.
Telawi jest popularnym miejscem turystycznym Gruzji.
Sport.
W mieście istnieje klub piłki nożnej, SK Telawi, uczestniczący w rozgrywkach pierwszej ligi gruzińskiej Pirweli Liga. W latach 2005–2007 w pierwszej lidze grał Kalcheti Telawi.
Rozgrywane są tutaj także międzynarodowe turnieje tenisowe kobiet, rangi ITF, pod nazwą Telavi Open, z pulą nagród 25.000 $.

</doc>
<doc id="1132556" url="https://pl.wikipedia.org/wiki?curid=1132556" title="Kazimierz Hamerszmit">
Kazimierz Hamerszmit

Kazimierz Aleksander Hamerszmit (ur. 12 lutego 1916 w Kołakach Kościelnych, zm. 5 lutego 1996 w Suwałkach) – polski duchowny, więzień niemieckich obozów koncentracyjnych w czasie II wojny światowej oraz Sługa Boży Kościoła katolickiego.
Życiorys.
Urodził się w wielodzietnej rodzinie organisty kościelnego Stanisława i Michaliny z domu Dmochowskiej (miał dwóch braci: Józefa i Tadeusza). Poza tym rodzice wychowywali również czwarte dziecko, krewnego, sierotę Piotra Michałowskiego. Dzień po urodzeniu (13 lutego 1916) został ochrzczony w parafii Wniebowzięcia NMP w Kołakach Kościelnych, a rodzicami chrzestnymi byli ks. Stanisław Koćmierowski i Katarzyna Hamerszmit, gdzie nadano mu imiona Kazimierz, Aleksander. Matka jego podczas II wojny światowej należała do Armii Krajowej, mając ps. "Mamusia", uczestniczyła aktywnie w ruchu oporu, za co dwukrotnie została odznaczona Srebrnym (1943) i Złotym Krzyżem Zasługi z Mieczami (1944).
W wieku sześciu lat poszedł do szkoły powszechnej w Kołakach Kościelnych, w której uczył się cztery lata, a następnie 1 września 1926 rozpoczął naukę w gimnazjum im. Tadeusza Kościuszki w Łomży, które ukończył 25 czerwca 1934 otrzymując świadectwo dojrzałości. Idąc za głosem powołania, 20 lipca 1934 wstąpił do Wyższego Seminarium Duchownego w Łomży, będąc członkiem Sodalicji Mariańskiej. Po pięciu latach Seminarium przyjął 30 kwietnia 1939 święcenia kapłańskie z rąk bp. Stanisława Kostki Łukomskiego w katedrze łomżyńskiej.
Przyjąwszy prezbiterat został wysłany 12 czerwca 1939 do parafii św. Stanisława w Dobrzyjałowie jako wikariusz, a następnie od 1 września 1939 został wikariuszem w parafii św. Jakuba Apostoła w Bakałarzewie, gdzie zastał go wybuch II wojny światowej. 7 kwietnia 1940 został aresztowany wraz z innymi duchownymi przez hitlerowców, a następnie przewieziony do Suwałk, po czym 12 kwietnia do obozu przejściowego do Działdowa, następnie 5 maja do obozu w Sachsenhausen i wreszcie 14 grudnia do obozu w Dachau, gdzie otrzymał nr obozowy: 22575. Okres pobytu w obozie tak m.in. opisał:
Tutaj od grudnia 1940 został poddany eksperymentom pseudomedycznym odporności na malarię. Przeżywając gehennę obozowego życia, 29 kwietnia 1945 został oswobodzony przez żołnierzy amerykańskich, ale wkrótce 12 maja zachorował na tyfus. Po leczeniu szpitalnym 12 lipca tegoż roku opuścił szpital obozowy, przebywając następnie w ośrodku polskim w Freimann. 5 sierpnia 1945 udał się do pracy duszpasterskiej w ośrodku polskim w Norymberdze (lipiec – październik 1945), a następnie do Coburga, gdzie był kapelanem szpitalnym.
W końcu kwietnia 1946 powrócił do Polski, do diecezji łomżyńskiej. 10 maja tegoż roku został wikariuszem parafii w Zambrowie, a od 1 lipca parafii w Grajewie. Następnie od 1 października przeniesiono go do Ostrołęki, a wkrótce do Augustowa. 12 października 1948 decyzją bp. Stanisława Kostki Łukomskiego został mianowany sekretarzem Kurii Diecezjalnej w Łomży, ale 4 października tegoż roku zrezygnował z tej funkcji tłumacząc to stanem zdrowia. 26 maja 1952 został przeniesiony z Ostrołęki do Rutek na miejsce aresztowanego wcześniej ks. proboszcza Czesława Dziondziaka, ale wkrótce 4 sierpnia został przeniesiony do Łomży, będąc wikariuszem oraz jednocześnie notariuszem Sądu Biskupiego. Był również wikariuszem w Piątnicy Poduchownej (zastępował tam proboszcza od 2 października 1952). Od 14 sierpnia 1959 został wikariuszem parafii św. Apostołów Piotra i Pawła w Suwałkach (gdzie za odszkodowanie z tytułu utraty zdrowia w obozie koncentracyjnym w wysokości 25.000 marek przeprowadził remont kościoła i ufundował organy), a następnie 10 sierpnia 1966 został mianowany proboszczem parafii św. Aleksandra, pełniąc ponadto od 23 marca 1985 obowiązki dziekana. Gdy w 1963 powstał w Suwałkach Dom Pomocy Społecznej „Kalina” rozpoczął tam pełnienie opieki duszpasterskiej. W latach 1970–1985 był kanonikiem łomżyńskiej kapituły katedralnej. 22 listopada 1975 został prałatem Jego Świątobliwości. Od 22 października 1976 był spowiednikiem domu zakonnego Zgromadzenia Sióstr św. Teresy od Dzieciątka Jezus w Suwałkach, a w okresie od 1 października 1985 do 1 marca 1987 był kapelanem Wojewódzkiego Szpitala Zespolonego im. Wacława Zajączkowskiego w Suwałkach. Pełnił również funkcję Rejonowego duszpasterza służby zdrowia od 23 października 1973.
Od listopada 1980 we współpracy z wikariuszem parafii św. Aleksandra, ks. Jerzym Janem Zawadzkim wspierał działalność NSZZ „Solidarność”, kiedy to parafia stała się miejscem spotkań działaczy związkowych. Podczas stanu wojennego, po 13 grudnia 1981 pomagał w przechowywaniu podziemnych wydawnictw, drukowaniu ulotek, organizowaniu wieczorów poetyckich, koncertów czy wykładów. Był opiekunem duchowym osób internowanych w ośrodku odosobnienia w Suwałkach. Wielokrotnie celebrował dla nich uroczyste msze święte za Ojczyznę, wygłaszając okolicznościowe kazania.
1 lipca 1986 przeszedł na emeryturę. Zmarł 5 lutego 1996 w szpitalu w Suwałkach. Został pochowany zgodnie z wolą wyrażoną w testamencie w krypcie kaplicy cmentarnej przy ul. Bakałarzewskiej w Suwałkach.
Publikacje.
Jedyną publikacją opracowaną przez Edwarda Anuszkiewicza są wspomnienia obozowe ks. Kazimierza Hamerszmita. Ponadto ks. Wojciech Guzewicz napisał krótki artykuł o proboszczu Stanisławie Maciątku na podstawie wspomnień spisanych przez ks. Kazimierza Hamerszmita.
Proces beatyfikacji.
Z inicjatywy duszpasterzy parafii św. Aleksandra w Suwałkach, przekonanych o świątobliwości jego życia podjęto starania w celu wyniesienia go na ołtarze. 6 marca 2008 Stolica Apostolska wydała dekret tzw. "Nihil obstat" wyrażając zgodę na rozpoczęcie procesu jego beatyfikacji. Następnie, w lutym 2010, w ełckiej kurii rozpoczęto diecezjalny etap tego procesu. Odtąd przysługuje mu tytuł Sługi Bożego. Postulatorem procesu mianowano ks. Dariusza Brozia. 29 listopada 2019 watykańska Kongregacja Spraw Kanonizacyjnych wydała dekret, który potwierdził ważność procesu beatyfikacyjnego na poziomie diecezji.

</doc>
<doc id="1132558" url="https://pl.wikipedia.org/wiki?curid=1132558" title="Albert Osik">
Albert Osik

Albert Osik (ur. 9 maja 1980 w Lubartowie) – polski aktor teatralny.
W 2003 ukończył studia na wydziale aktorskim PWSFTviT w Łodzi. W latach 2004–2011 był aktorem Nowego Teatru w Słupsku. Od 2011 roku występuje w Teatrze Syrena w Warszawie.

</doc>
<doc id="1132559" url="https://pl.wikipedia.org/wiki?curid=1132559" title="Pig Heaven">
Pig Heaven

Pig Heaven – drugi minialbum amerykańskiego zespołu metalowego White Zombie, wydany w maju 1986 roku.

</doc>
<doc id="1132560" url="https://pl.wikipedia.org/wiki?curid=1132560" title="Lepczyca rozesłana">
Lepczyca rozesłana

Lepczyca rozesłana ("Asperugo procumbens" ) – gatunek rośliny należący do monotypowego rodzaju lepczyca ("Asperugo" L.) z rodziny ogórecznikowatych. Występuje w kontynentalnej Europie, północnej Afryce oraz na rozległych obszarach Azji (bez części południowej, tropikalnej). Jako gatunek introdukowany obecny w Ameryce Północnej. W Polsce spotykany głównie na nizinach. 
Biologia i ekologia.
Roślina jednoroczna. Kwitnie w maju i czerwcu.
Systematyka.
Gatunek z monotypowego rodzaju z plemienia "Asperugeae" w podrodzinie "Boraginoideae" i rodzinie ogórecznikowatych "Boraginaceae". W obrębie plemienia jest taksonem siostrzanym dla pary rodzajów "Anoplocaryum" i mertensja "Mertensia". Klad bazalny dla tej grupy i plemienia zarazem stanowi rodzaj "Memoremea". Plemię "Asperugeae" jest siostrzane dla plemienia "Omphalodeae".
Zagrożenia.
W Czerwonej liście roślin i grzybów Polski (2006) gatunek uznany za wymierający w Polsce (kategoria zagrożenia E). W wydaniu z 2016 roku otrzymał kategorię NT (bliski zagrożenia).

</doc>
<doc id="1132564" url="https://pl.wikipedia.org/wiki?curid=1132564" title="Zestaponi">
Zestaponi

Zestaponi (gruz. ზესტაფონი) – miasto w środkowej Gruzji, w regionie Imeretia.
Zestafoni położone jest w historycznej części Gruzji - Margveti. Leży w centrum Margveti w eparchii gruzińskiego Kościoła prawosławnego. Miasto zbudowane jest na obu brzegach rzeki Kvirila.
Przez miasto przebiegają linie kolejowe, którymi kursują pociągi pomiędzy Kutaisi i Tbilisi oraz Kutaisi i Saczchere.

</doc>
<doc id="1132568" url="https://pl.wikipedia.org/wiki?curid=1132568" title="Son Köl">
Son Köl



</doc>
<doc id="1132569" url="https://pl.wikipedia.org/wiki?curid=1132569" title="Pierwszy rząd Davida Lloyda George’a">
Pierwszy rząd Davida Lloyda George’a

Koalicyjny gabinet wojenny Partii Liberalnej i Partii Konserwatywnej pod przewodnictwem Davida Lloyda George’a powstał 6 grudnia 1916 r. Oficjalnie przestał istnieć 31 października 1919 r., ale już w styczniu tego roku, po wyborach powszechnych, uległ gruntownemu przebudowaniu.

</doc>
<doc id="1132570" url="https://pl.wikipedia.org/wiki?curid=1132570" title="Dmitrij Pożarski">
Dmitrij Pożarski

Dmitrij Michajłowicz Pożarski (; ur. 17 października 1577, zm. 30 kwietnia 1642) – kniaź z rodu Rurykowiczów, przywódca powstania ludowego, które wyparło wojska polsko-litewskie z Rosji, w czasie wojny polsko-rosyjskiej (1609–1618).
Życiorys.
W 1598 wziął udział w obradach Soboru Ziemskiego, który wyniósł na tron carski Borysa Godunowa. Jako stolnik wziął udział w 1608 w obronie Kołomny w czasie dymitriad. W tym samym roku rozbił powstańców Iwana Bołotnikowa. W 1610 bronił Zarajska przed oddziałami Dymitra Samozwańca II. 
29 marca 1611 stanął na czele powstania przeciwko polskim załogom okupującym Moskwę. 30 marca niespodziewanie zaatakowany przez wypad husarii pod dowództwem rotmistrza Samuela Dunikowskiego, został ciężko ranny. 
Jesienią 1611 stanął na czele sformowanej w Niżnym Nowogrodzie armii powstańczej Kuźmy Minina. Przez pół roku oblegał polską załogę Jarosławla. 
We wrześniu 1612 w dwudniowej bitwie na przedpolach Moskwy przeszkodził odsieczy wojsk polsko-litewskich hetmana wielkiego litewskiego Jana Karola Chodkiewicza, które próbowały dostarczyć żywność polskiej załodze obleganego Kremla.
W uznaniu zasług mianowany bojarem. W 1615 przeprowadził działania zaczepne przeciwko lisowczykom. W grudniu 1617 pobity pod Kaługą przez lisowczyków pułkownika Stanisława Czaplińskiego. W 1618 jego oddział został kompletnie rozbity przez wojska polskie pod wodzą królewicza Władysława atakujące Moskwę. W czasie wojny polsko-rosyjskiej (1632–1634) przydzielony do mniej ważnych działań militarnych wojsk rosyjskich. 
Pełnił wiele funkcji w administracji rosyjskiej. W 1619 został szefem prikazu transportu, w latach 1621–1628 kierował prikazem policji i prikazem sądów moskiewskich w latach 1637 i 1640–1642.
Jego postać stała się symbolem narodowym w historii Rosji, a rocznica zwycięstwa powstania Pożarskiego w 1612 jest od niedawna obchodzona jako rosyjskie święto narodowe pod nazwą Dzień Jedności Narodowej.

</doc>
<doc id="1132573" url="https://pl.wikipedia.org/wiki?curid=1132573" title="Sam Perkins">
Sam Perkins

Samuel Bruce Perkins (ur. 14 czerwca 1961 w Nowym Jorku) – amerykański koszykarz, występujący w lidze NBA na pozycjach silnego skrzydłowego lub środkowego.
W 1980 wystąpił w meczu gwiazd amerykańskich szkół średnich - McDonald’s All-American.
Zanim rozpoczął karierę w NBA, tuż po ukończeniu Uniwersytetu Karoliny Północnej, wystąpił w amerykańskiej drużynie narodowej na igrzyskach w Los Angeles, zdobywając złoty medal. Wcześniej, na uczelni, był członkiem mistrzowskiej drużyny NCAA North Carolina Tar Heels w 1982. W obydwu tych zwycięskich zespołach grał u boku o dwa lata młodszego Michaela Jordana.
Wybrany z 4. numerem w drafcie (jedno miejsce za Michaelem Jordanem) przez Dallas Mavericks, spędził w tym klubie 6 lat. Dzięki znakomitej grze już w pierwszym sezonie został dostrzeżony i wybrany do pierwszej piątki debiutantów. W sezonie 1987/1988 wraz z drużyną awansował do finału konferencji. W 1990 przeniósł się do Los Angeles Lakers, gdzie już po roku pobytu wspomógł zespół w awansie do finału ligi. Lakersi zostali wtedy pokonani 4-1 przez, będących na początku mistrzowskiej drogi, Chicago Bulls. Po trzech latach został sprzedany do Seattle SuperSonics. W 1996 kolejny raz wystąpił w finale ligi, ponownie przeciwko niepokonanym w tej dekadzie Chicago Bulls z Michaelem Jordanem. Ostatnie trzy lata (1998–2001) występował w klubie Indiana Pacers, grając m.in. w swoim trzecim, także przegranym, finale z Los Angeles Lakers w 2000.
Obecnie pełni funkcję wiceprezydenta ds. kontaktów z zawodnikami w klubie Indiana Pacers.

</doc>
<doc id="1132574" url="https://pl.wikipedia.org/wiki?curid=1132574" title="Hołcyna (potok)">
Hołcyna (potok)

Hołcyna – potok, lewobrzeżny, drugi co do długości dopływ Brennicy o długości 6,02 km i średnim spadku 6,0%. 
Płynie w Beskidzie Śląskim, na terenie Brennej. Źródła potoku znajdują się na zachodnich stokach Grabowej, na wysokości ok. 800 m n.p.m. Spływa w kierunku północnym głęboką doliną, wciętą między grzbiet Starego Gronia (na zachodzie) a Kotarza (na wschodzie) i wpada do Brennicy koło kościoła w centrum Brennej. W dolnym biegu potoku niewielka zapora wodna, tworząca zalew, wykorzystywany w sezonie letnim w celach rekreacyjnych (kajaki, rowery wodne).
W dolnej części doliny Hołcyny i na otaczających ją stokach rozłożyły się zabudowania przysiółka Brennej – Hołcyny. Wzdłuż dolnego biegu Hołcyny wiedzie znakowany kolorem niebieskim szlak turystyczny z Brennej na Kotarz.

</doc>
<doc id="1132578" url="https://pl.wikipedia.org/wiki?curid=1132578" title="Egipcjanie">
Egipcjanie



</doc>
<doc id="1132581" url="https://pl.wikipedia.org/wiki?curid=1132581" title="Hanaa Abdel Fattah Metwaly">
Hanaa Abdel Fattah Metwaly

Mohamed Hanaa Abdel Fattah Metwaly (znany jako Hanaa Abdel Fattah) (ur. 13 grudnia 1944 w Kairze, zm. 19 października 2012 tamże) – egipski reżyser teatralny, aktor, pedagog, tłumacz literatury polskiej. 
Był absolwentem Kairskiej Akademii Sztuk, wydziału arabistyki Uniwersytetu Warszawskiego oraz wydziału reżyserii PWST w Warszawie. 
Reżyserował w Teatrze Współczesnym w Warszawie, w Starej Prochowni i innych polskich teatrach. Był profesorem Instytutu Teatralnego Akademii Sztuk w Kairze. Zapraszał do Kairu takich artystów jak: Józef Szajna, Jan Englert, Jerzy Zelnik, Andrzej Dziuk, Leszek Mądzik, Bogusław Semotiuk, Aleksandra Górska, Barbara Pszoniak-Lasocka i innych.
W 2012 został odznaczony Srebrnym Medalem „Zasłużony Kulturze Gloria Artis”.
Od roku 1992 na stałe mieszkał w Kairze wraz z rodziną: żoną, Polką, Dorotą oraz córkami: Agnieszką (Ati), Jasminą i Kamila. 
Hanaa Abdel Fattah Metwaly był drugim z czworga dzieci rodziny Abdel Fattah. Ojciec jego był dziennikarzem, krytykiem literackim, aktorem radiowym. Po zdaniu matury podjął studia w Akademii Teatralnej na kierunku aktorstwo i reżyseria. W połowie studiów rozpoczął dodatkowo naukę w Akademii Filmowej na wydziale scenariusz i reżyseria filmowa. Obie uczelnie ukończył z wyróżnieniem. Po studiach otrzymał pracę w Ministerstwie Kultury w Departamencie Domów Kultury.
Od wczesnych lat związany był ze sztuką. Już jako ośmiolatek grywał w słuchowiskach radiowych. Popularność przyniosła mu tytułowa rola w serialu opartym na "Baśniach 1001 nocy" – "Przygody Sindbada żeglarza". Potem nastąpiły kolejne role już na  deskach Teatru Narodowego i w filmie. Grał m.in. w filmie "Dworzec centralny" (1958) wyreżyserowanym przez znanego egipskiego filmowca Youssefa Chahine'a[i].
W trakcie studiów mniej czasu poświęcał grze aktorskiej, bardziej skupił się na reżyserii teatralnej, która była jego główną pasją. Jeszcze będąc studentem dał się poznać jako artysta rokujący nadzieje na przyszłość. Jego pierwsze prace reżyserskie to znane dramaty Nikosa Kazandzakisa[ii], E. O'Neill[iii], A. Faraga[iv] i innych. Największym sukcesem tamtych lat było wyreżyserowanie, już w ramach pracy w Min. Kultury, spektaklu "Król Bawełny" (1969) Youssefa Idrisa. 
Wysokie oceny na studiach, osiągnięcia w pracy zawodowej zaowocowały przyznaniem mu stypendium na pogłębianie studiów zagranicą. Miał do wyboru Anglię lub dowolny kraj z byłego bloku socjalistycznego. W jego decyzji dużą rolę odegrał Alfred Farag, który powiedział: "Jeżeli chcesz poznać naprawdę dobry teatr to jedź do Polski". Tak też zrobił. Z początkiem lat siedemdziesiątych w mroźny grudniowy dzień przyleciał do Warszawy. Jak wszystkich cudzoziemskich stypendystów skierowano go do Łodzi na kurs nauki języka polskiego. Z natury otwarty, towarzyski, szybko nawiązujący kontakty z łatwością wszedł w przyjaźnie ze środowiskiem artystycznym, głównie z łódzkim Teatrem im. Stefana Jaracza.  Po zakończeniu kursu powrócił do Warszawy, uniezależnił się od zobowiązań wobec rządu egipskiego rezygnując ze stypendium. Rozpoczął studia magisterskie w Uniwersytecie Warszawskim na ówczesnym Wydziale Arabistyki podejmując jednocześnie pracę lektora.
I tak związał się zawodowo, artystycznie i w sprawach osobistych na ponad czterdzieści lat z Polską, którą uważał za swoją drugą ojczyznę.
Nauka w Łodzi dała mu wiele, gdyż od powrotu do Warszawy mówił już po polsku. Miał grono przyjaciół pośród Egipcjan, którzy  jak on przybyli na stypendia, jednak większą część czasu spędzał z Polakami. Nie zamykał się w swojej kulturze i jej zwyczajach. Starał się wtopić w społeczeństwo polskie celem bliższego poznania go i zrozumienia, co nie zawsze było aprobowane przez jego przyjaciół z kraju. 
Kupował mnóstwo książek z polskiej literatury pięknej, dramaty, poezje, opracowania specjalistyczne w dziedzinie teatru. Czytał je nagminnie nawet w tramwaju, autobusie czy pociągu, co w tamtych czasach było w Polsce dosyć popularne. Chodził na większość spektakli granych w Warszawie, a nawet dojeżdżał do Krakowa do Teatru Starego. Zachwycał go teatr Kantora, Szajny, osiągnięcia artystyczne Grotowskiego, Wl. Staniewskiego w Gardzienicach... 
Po roku mówił już biegle z poprawnym akcentem. Miał drobne pomyłki, najtrudniej radził sobie z partykułą "się" i końcówkami niektórych przymiotników, ale i to po latach opanował. Gdy ktoś obcy rozmawiał z nim przez telefon, nie poznawał, że mówi z cudzoziemcem.
Był w ciągłym ruchu, zawsze aktywny, chłonny wszystkiego. Warszawa mu nie wystarczała, chciał poznać całą Polskę. W weekendy, czy inne dni wolne oraz urlopy jeździł po kraju z żoną, a z czasem do tych podróży dołączały dzieci, trzy córki. Nie sposób wymienić wszystkich miejsc gdzie był, łatwiej byłoby napisać gdzie nie był; i wszędzie dobrze się czuł, bawił, poznawał nowych ludzi, nowych przyjaciół. Zachwyciły go Tatry, jeziora mazurskie, ucztował ze Ślązakami, choć mowę ich trzeba mu było chwilami tłumaczyć. Z wielką przyjemnością zwiedzał polskie kościoły, fotografował kapliczki przydrożne, brał udział w procesji w Boże Ciało w Łowiczu, słuchał koncertu Chopinowskiego w Żelazowej Woli.
Te wszystkie doznania zaowocowały pierwszymi artykułami opublikowanymi w prasie kairskiej, irakijskiej i kuwejckiej. Oto kilka wybranych: Jak polski film przedstawia historię (1974), Hubal i wojna partyzancka (1974), Stanisław Wyspiański (1982), Kantor i jego plastyczny teatr (1986), Teatr polski i jego twórcy (1987), Scena Plastyczna Mądzika (1991), Dramat śmierci u Tadeusza Kantora (1991).
Były to początki propagowania Polski i jej kulturę w Egipcie i Świecie Arabskim. Ta strona jego działalności z biegiem lat poszerzyła się na inne jeszcze formy polskiego dorobku w dziedzinie sztuki i literatury.
----[i]  Youssef Chahine (1926 - 2008) – egipski reżyser filmowy. Otrzymał wiele nagród, między innymi nagrodę za całokształt twórczości na Festiwalu Filmowym w Cannes w 1997 roku. Jest twórcą jednej z 11 części międzynarodowego filmu poświęconego reakcji na zamach na World Trade Center – 11.09.01.
[ii]  Nikos Kazandzakis (1885 - 1957) – grecki powieściopisarz, poeta, dramaturg, tłumacz i myśliciel. Znany m.in. jako autor powieści "Grek Zorba."
[iii] Eugene Gladstone O’Neill (1888 - 1953) – dramaturg amerykański, laureat Nagrody Nobla w dziedzinie literatury za rok 1936.
[iv]  Alfred Farag (1929-2005) – egipski dramatopisarz 

</doc>
<doc id="1132584" url="https://pl.wikipedia.org/wiki?curid=1132584" title="Hołcyna (Brenna)">
Hołcyna (Brenna)

Hołcyna – część wsi Brenna w Polsce, położona w woj. śląskim, w pow. cieszyńskim, w gminie Brenna. 
W latach 1975–1998 Hołcyna położona była w województwie bielskim.
Hołcyna położona jest w dolinie potoku Hołcyna i na otaczających ją stokach, głównie na zachodnich stokach grzbietu Kotarza. W dolnej części przysiółka kilka ośrodków wypoczynkowych, latem na niewielkim zalewie na potoku Hołcyna czynna przystań z kajakami i rowerami wodnymi. Zachowane do dziś nieliczne przykłady dawnego budownictwa ludowego.
Przez Hołcynę biegnie znakowanym kolorem niebieskim szlak turystyczny na Kotarz.

</doc>
<doc id="1132585" url="https://pl.wikipedia.org/wiki?curid=1132585" title="Ogólnopolski Konkurs Kolęd i Pastorałek „Gaudium Magnum”">
Ogólnopolski Konkurs Kolęd i Pastorałek „Gaudium Magnum”

Ogólnopolski Konkurs Kolęd i Pastorałek "Gaudium Magnum" odbywa się w Chełmnie od 2006 roku.
Uczestnicy.
W konkursie mogą biorą udział chóry amatorskie w kategoriach:
Laureaci.
Przyznawane są nagrody:

</doc>
<doc id="1132586" url="https://pl.wikipedia.org/wiki?curid=1132586" title="Walter Kempowski">
Walter Kempowski

Walter Kempowski (ur. 29 kwietnia 1929 w Rostocku, zm. 5 października 2007 w Rotenburgu) – niemiecki pisarz, autor ponad 30 książek. 
Urodził się jako syn armatora, Karla Georga Kempowskiego i Margareth Kempowski, pochodzącej z rodziny kupieckiej. 
W 1944 młody Kempowski został powołany do karnej jednostki Hitlerjugend, a następnie przeniesiony do służby kurierskiej w Luftwaffe. Po zakończeniu działań wojennych wyjechał do Niemiec zachodnich. Aresztowany w 1948 przez NKWD pod zarzutem szpiegostwa, po przyjeździe do rodzinnego Rostocku, został skazany na 25 lat obozu pracy. Przez osiem lat był więźniem niezwykle ciężkiego zakładu karnego w Budziszynie. Zwolniony przedterminowo w 1956, wyjechał na zachód, gdzie swoje przeżycia opisał w książce "Na bloku. Raport z więzienia". W Getyndze zdał egzamin maturalny i rozpoczął pracę nauczyciela w Nartum (miejscowość między Hamburgiem a Bremą). W 1975 sfilmowano jego autobiograficzną powieść, pt. "Tadellöser und Wolf", opisującą dojrzewanie autora w dobie rządów NSDAP i okresu II wojny światowej. 

</doc>
<doc id="1132588" url="https://pl.wikipedia.org/wiki?curid=1132588" title="Bożena Borek">
Bożena Borek

Bożena Borek – polska aktorka teatralna.
Pracowała w wielu teatrach dramatycznych oraz 8 lat w teatrze lalkowym. Od 2004 roku jest w zespole Teatru Nowego w Słupsku.

</doc>
<doc id="1132598" url="https://pl.wikipedia.org/wiki?curid=1132598" title="Droga wojewódzka nr 538">
Droga wojewódzka nr 538

Droga wojewódzka nr 538 (DW538) – droga wojewódzka łącząca Radzyń Chełmiński z Rozdrożem. W Nowym Mieście Lubawskim łączy się z DK15, która zapewnia dojazd w stronę Torunia i Ostródy.

</doc>
<doc id="1132603" url="https://pl.wikipedia.org/wiki?curid=1132603" title="Stary Groń (Beskid Śląski)">
Stary Groń (Beskid Śląski)

Stary Groń (798 m n.p.m.) – ogólna nazwa dość długiego grzbietu górskiego w Beskidzie Śląskim na terenie Brennej. Grzbiet ten odchodzi w kierunku północno-zachodnim od kulminacji Grabowej w głównym grzbiecie Beskidu Śląskiego i rozdziela doliny Leśnicy i Hołcyny. Określany tą nazwą odcinek grzbietu jest prawie połogi, choć wąski; liczy on, pomiędzy stokami Grabowej a wzniesieniem Horzelicy, blisko 3 km długości.
Północno-wschodnie stoki Starego Gronia, opadające ku dolinie Hołcyny, są strome i prawie w całości zalesione, natomiast bardziej połogie zbocza opadające ku dolinie Leśnicy, wystawione ku południowemu zachodowi, są pokryte licznymi polanami sięgającymi aż po grzbiet. Rozłożyły się na nich obecnie przysiółki Brennej (kolejno od południa): Grabowa, Pod Stary Groń, Na Tłoczki.
Stary Groń jest najstarszym w Brennej ośrodkiem szałaśnictwa: pierwszy szałas założył tu w 1 połowie XVII w. niejaki Gawlas. Wypasy prowadzono na Starym Groniu jeszcze w latach 60. XX wieku, a jednym z ostatnich baców był tu 80-letni Józef Herzyk. Obecnie na polanach Starego Gronia niewielkie stadka owiec pojawiają się tylko doraźnie i nie co roku, a wypas nie ma już nic wspólnego z dawnymi tradycjami pasterskimi.
Grzbietem Starego Gronia na całej długości wiedzie czarno znakowany szlak turystyczny z Brennej na Grabową. Na przełączkę (752 m n.p.m.) z kapliczką, na południe od spiętrzenia Horzelicy, wyprowadzają z Brennej znaki zielone. Poniżej szczytu wzniesiono wieżę widokową o wysokości 12 m.

</doc>
<doc id="1132604" url="https://pl.wikipedia.org/wiki?curid=1132604" title="Lampy o temperaturowym wytwarzaniu światła">
Lampy o temperaturowym wytwarzaniu światła

Lampy o temperaturowym wytwarzaniu światła - lampy, w których do wytwarzania światła używany jest rozżarzony drut (kiedyś był to grafit, dzisiaj stosuje się wolfram). Lampy takie nie wymagają specjalnego układu zapłonowego. Najczęściej takie lampy wypełnia się obojętnym gazem (helowcem lub mieszaniną helowca i azotu), aby zapobiegać utlenianiu się żarnika w wysokiej temperaturze. Obecnie najczęściej stosuje się dwie lampy takiego typu: żarówki oraz żarówki halogenowe. W tych drugich dodawany jest jod, który reaguje z odparowanym wolframem osiadłym na bańce. Następnie taki związek wędruje do żarnika, gdzie rozpada się na wolfram i jod. Jest to jeden ze sposobów na przedłużenie żywotności żarówek.

</doc>
<doc id="1132606" url="https://pl.wikipedia.org/wiki?curid=1132606" title="AS Roma 1997/1998">
AS Roma 1997/1998

Sezon 1997/1998 klubu AS Roma.
Sezon.
W sezonie 1997/1998 Roma pod wodzą Czecha Zdenka Zemana zajęła 4. miejsce w Serie A. Jedną z czołowych postaci zespołu stał się nowy nabytek, Brazylijczyk Paulo Sérgio, który strzelił 12 goli. Kolonia brazylijska rozrosła się tym samym do pięciu zawodników - oprócz Sérgio i Aldaira grali tu jeszcze Cafu, Vágner i Antônio Carlos Zago.

</doc>
<doc id="1132607" url="https://pl.wikipedia.org/wiki?curid=1132607" title="Jarosław Lewak">
Jarosław Lewak

Jarosław Lewak (ur. 2 lutego 1973 w Warszawie) – porucznik Biura Ochrony Rządu, Polski judoka warszawskiej Gwardii. 9-krotny mistrz Polski (kat. 65 kg), srebrny medalista Mistrzostw Europy w 1994 r. i 3-krotny medalista Mistrzostw Europy juniorów – 1992 (Jerozolima) i 1993 (Papendal) – 2 miejsce, 1991 (Pieksamaeki) – 3 miejsce. Jest jedynym polskim judoką, który wygrał choć jeden pojedynek w turnieju olimpijskim w Sydney. Do Australii poleciał w ostatniej chwili, po kontuzji kolegi.

</doc>
<doc id="1132609" url="https://pl.wikipedia.org/wiki?curid=1132609" title="Brytyjska wojna z Francuzami i Indianami">
Brytyjska wojna z Francuzami i Indianami



</doc>
<doc id="1132610" url="https://pl.wikipedia.org/wiki?curid=1132610" title="Psycho-Headed Blowout">
Psycho-Headed Blowout

Psycho-Headed Blowout – trzeci album EP amerykańskiej grupy metalowej White Zombie, wydany w 1987 roku.

</doc>
<doc id="1132612" url="https://pl.wikipedia.org/wiki?curid=1132612" title="DW538">
DW538



</doc>
<doc id="1132613" url="https://pl.wikipedia.org/wiki?curid=1132613" title="Windows Fundamentals for Legacy PCs">
Windows Fundamentals for Legacy PCs

Windows Fundamentals for Legacy PCs (w skrócie WinFLP) – specjalne wydanie systemu operacyjnego Windows XP, bazujące na Windows XP Embedded SP2, zoptymalizowane i okrojone pod kątem starszych i mniej wydajnych komputerów. System został wydany 8 kwietnia 2006 r. i jest dostępny jedynie dla firm posiadających podpisaną umowę na licencję zbiorczą.
Opis.
Microsoft prezentuje system WinFLP jako okrojone rozwiązanie posiadające jednak kluczowe funkcjonalności potrzebne firmom, takie jak zapora systemu Windows, zasady grup, automatyczne aktualizacje, pulpit zdalny (RDP) oraz możliwość podłączenia do usług Active Directory. Jest to system odradzany jako system głównego zastosowania, czyli na przykład w domu.
Windows FLP jest zoptymalizowaną wersją systemu Windows XP pod kątem starszych maszyn. Może uruchamiać aplikacje lokalnie, uruchamiać programy zdalnie lub działać w trybie bezdyskowym – łącząc się z serwerem bez potrzeby instalacji i posiadania dysku na stacji roboczej.
To wydanie Windows XP nie jest dostępne jako wersja pudełkowa ani OEM. Jest dostępne jedynie dla firm posiadających określoną liczbę licencji na Windows 9x oraz wyjątkowo dostępne dla klientów usługi Software Assurance. Do aktywacji wykorzystywane są klucze licencji zbiorczej Volume License dla systemu Windows XP Professional. System nie zawiera gier, programu Outlook Express ani niektórych narzędzi systemowych, nawet w trybie pełnej instalacji (1,1 GB).
W fazie wczesnego rozwoju Windows Fundamentals for Legacy PCs posiadał nazwy kodowe „Eiger” i „Mönch” w połowie roku 2005. Jak w większości nazw kodowych systemów Microsoftu są to nazwy szczytów górskich.

</doc>
<doc id="1132615" url="https://pl.wikipedia.org/wiki?curid=1132615" title="Nicholas Herkimer">
Nicholas Herkimer

Nicholas Herkimer (ur. ok. 1728, zm. 16 sierpnia 1777) – generał oddziałów milicji biorący udział w wojnie o niepodległość Stanów Zjednoczonych. Zmarł od ran odniesionych w czasie bitwy pod Oriskany.
Był wnukiem emigrantów z niemieckiego Palatynatu, Catherine Petrie i Johana Josta Herchheimera (jest to jedna z pisowni tego nazwiska). Osadnictwo niemieckie w prowincji było lokowane w taki sposób, by stanowić bufor dla Brytyjczyków przed ewentualnym atakiem francuskim. Jego dziadkowie osiedli w German Flats w dolinie Mohawk w Prowincji Nowy Jork
Przez współczesnych sobie był opisywany jako szczupły, średniego wzrostu (6 stóp – ok. 1,80 m), czarnowłosy człowiek o ciemnej karnacji. Herkimer znał niemiecki oraz język Irokezów.
Służył jako kapitan milicji w wojnie z Francuzami i Indianami i brał udział w obronie German Flatts w listopadzie 1757 i kwietniu 1758. W lipcu i sierpniu 1775 przewodził Komitetowi Bezpieczeństwa hrabstwa Tryon i został pułkownikiem milicji dystryktu. Po tym jak część milicjantów lojalnych wobec korony brytyjskiej uciekła do Kanady, został mianowany 5 września przez Kongres Prowincji generałem brygady hrabstwa Tryon.
Gdy dowiedział się o oblężeniu fortu Stanwix (Fort Schuyler) pod koniec lipca 1777, nakazał milicji hrabstwa obsadzenie Fortu Dayton i przygotowanie do obrony. Następnie z innym oddziałem pomaszerował 28 mil w celu wsparcia Stanwix. 6 sierpnia trafił wraz ze swoim oddziałem w zasadzkę zastawioną przez oddziały brytyjskie, milicję lojalistów oraz wspierających ich Mohawków. Starcie to znane jest jako bitwa pod Oriskany. W potyczce tej koń Herkimera został zastrzelony, a on sam został poważnie ranny w nogę. Z powodu ran generał dowodził, siedząc oparty o drzewo. Udało mu się dwukrotnie powstrzymać swoich żołnierzy od bezładnej ucieczki z pola bitwy. Gdy zarządził odwrót, milicjanci zanieśli go do obozu.
Chirurg, William Petrie, opatrzył ranę Herkimera i umieścił go na noszach. W ranę wdała się jednak infekcja, a decyzja o amputacji nogi została podjęta zbyt późno (10 dni po bitwie). Operację przeprowadził niedoświadczony chirurg, Robert Johnson, gdyż Petrie został również ranny podczas bitwy i nie mógł operować. Operacja nie przebiegła prawidłowo, rana Herkimera obficie krwawiła i generał zmarł.
Jego dom, położony obecnie w Denube w stanie Nowy Jork, jest obecnie miejscem muzeum ("Herkimer Home State Historic Site"). Na cześć generała nazwano hrabstwo Herkimer.
Kuzynem generała Nicholasa Herkimera był kongresmen John Herkimer.

</doc>
<doc id="1132621" url="https://pl.wikipedia.org/wiki?curid=1132621" title="Czesław Wdowiszewski">
Czesław Wdowiszewski

Czesław Jan Wdowiszewski (ur. 1904 w Kulebakach (Obwód niżnonowogrodzki w Rosji), zm. 27 grudnia 1982, w Warszawie) – polski malarz reprezentujący nurt tradycjonalistyczny w sztuce lat 1930 i w okresie powojennym.
Czesław Wdowiszewski naukę malarstwa rozpoczął w roku 1915 w Berdiańsku nad Morzem Azowskim. Studiował w latach 1923-1927 w warszawskiej Szkole Sztuk Pięknych u Tadeusza Pruszkowskiego i Władysława Skoczylasa, w 1930 przebywał we Włoszech. Malował sceny historyczne, wzorując się na Janie Matejce, obrazy o tematyce rodzajowej, ze współczesności, typy charakterystyczne, reprezentacyjne portrety wyraziste w rysunku i plamie barwnej. Był jednym z założycieli Bractwa św. Łukasza, w latach 1933-1939 profesorem warszawskiej SSP im. W. Gersona. W okresie wojennym przebywał w Warszawie, 1944 został wywieziony do Buchenwaldu. Po wojnie zamieszkał w Krakowie, od 1947 w Warszawie.

</doc>
<doc id="1132622" url="https://pl.wikipedia.org/wiki?curid=1132622" title="Ireneusz Kaskiewicz">
Ireneusz Kaskiewicz

Ireneusz Kaskiewicz (ur. 25 lutego 1945 roku w Sokółce na Podlasiu) – polski aktor filmowy i teatralny.
Życiorys.
W 1967 roku skończył Wydział Aktorski w PWSFTviT w Łodzi.
Występował w teatrach: im. Stefana Jaracza w Łodzi, Ludowym w Krakowie, Powszechnym w Łodzi, Muzycznym w Łodzi, Studyjnym '83 im. Juliana Tuwima w Łodzi, Lalek Arlekin w Łodzi, Nowego w Łodzi, Wielkiego w Łodzi, Operze na Zamku w Szczecinie, Bałtyckim Teatrze Dramatycznym im. Juliusza Słowackiego w Koszalinie, Muzycznym w Lublinie.
Od 2004 roku jest aktorem Teatru Nowego w Słupsku.
Był także wykładowcą śpiewu w łódzkiej Akademii Muzycznej.

</doc>
<doc id="1132623" url="https://pl.wikipedia.org/wiki?curid=1132623" title="Reprezentuję siebie">
Reprezentuję siebie

Reprezentuję Siebie – polski utwór hip-hopowy, autorstwa zespołu Bez Cenzury. W jego nagraniu wzięło udział 26 raperów. Muzykę pod utwór wykonał Siwers zaś skrecze DJ Panda.

</doc>
<doc id="1132624" url="https://pl.wikipedia.org/wiki?curid=1132624" title="Stanisław Czapliński (pułkownik)">
Stanisław Czapliński (pułkownik)

Stanisław Czapliński herbu Drogosław (zm. 1618) – pułkownik lisowczyków.
Wziął udział w dymitriadach. W 1609 był rotmistrzem petyhorskim w wojsku Dymitra Samozwańca II. Po śmierci Aleksandra Lisowskiego w 1616 wybrany na dowódcę lisowczyków. W czasie wojny polsko-rosyjskiej 1609-1618 zdobył w 1617 Mieszczowsk, Kozielsk i rozbił pod Kaługą wojska rosyjskie kniazia Dymitra Pożarskiego. Wspierał działania zaczepne wojsk polsko-litewskich pod dowództwem królewicza Władysława w 1618.

</doc>
<doc id="1132625" url="https://pl.wikipedia.org/wiki?curid=1132625" title="Grabowa (Beskid Śląski)">
Grabowa (Beskid Śląski)

Grabowa (907 m n.p.m.) – dłuższy, prawie zupełnie płaski i zalesiony odcinek głównego grzbietu Beskidu Śląskiego między Przełęczą Salmopolską na południu a Kotarzem na północy, dominujący od zachodu nad Szczyrkiem Salmopolem. Od Grabowej odgałęzia się w kierunku północno-zachodnim ramię Starego Gronia.
Nazwa, związana z grabami (gatunek drzewa liściastego), odnosi się także do przysiółka Brennej Leśnicy położonego na zachodnim stoku Grabowej oraz do samych polan, na których rozlokowane jest osiedle. "Łąka Grabowa" wspominana była w dokumentach Księstwa Cieszyńskiego już w 1689 r. W połowie XVIII w. wzmiankowany był na Grabowej szałas.
Na górze odnaleziono ślady obecności środkowopaleolitycznego praczłowieka, prawdopodobnie kultury mustierskiej.
Grzbietem Grabowej biegnie czerwono znakowany szlak turystyczny z Klimczoka na Przełęcz Salmopolską. Na wypiętrzeniu Grabowej kończą się czarne znaki szlaku turystycznego z Brennej.
Grzbietem Grabowej biegnie także granica między gminą Brenna (powiat cieszyński) a miastem Szczyrk (powiat bielski).

</doc>
<doc id="1132631" url="https://pl.wikipedia.org/wiki?curid=1132631" title="Droga wojewódzka nr 542">
Droga wojewódzka nr 542

Droga wojewódzka nr 542 (DW542) – droga wojewódzka łącząca Rychnowo z Działdowem.

</doc>
<doc id="1132635" url="https://pl.wikipedia.org/wiki?curid=1132635" title="DW542">
DW542



</doc>
<doc id="1132636" url="https://pl.wikipedia.org/wiki?curid=1132636" title="Juliusz Zieliński">
Juliusz Zieliński

Juliusz Zieliński (ur. 6 maja 1881 w Komorsku (powiat świecki), zm. 9 stycznia 1944 w Dachau) – nauczyciel, działacz przedwojennego Związku Polaków w Niemczech, dyrektor polskiej szkoły w Złotowie (Krajna).
Życiorys.
Do 1929.
Syn polskich rolników: Jakuba Zielińskiego i Weroniki z domu Oszwałdowskiej. Maturę złożył w roku 1901 w niemieckim Seminarium Nauczycielskim w Tucholi, po czym od roku szkolnego 1901/1902 podjął pracę w szkolnictwie powszechnym: najpierw w szkole w Kozłowie, następnie w Buku Pomorskim, a od 1912 w Białochowie, gdzie w listopadzie tego roku ożenił się z Marią z domu Domańską, córką nauczyciela Franciszka Domańskiego i siostrą księdza Bolesława Domańskiego; szkołę w Białochowie objął w tym samym roku po swym odchodzącym na emeryturę teściu.
Podczas I wojny światowej jako poddany Królestwa Prus pełnił służbę w armii niemieckiej; powołano go 12 stycznia 1915 i po przeszkoleniu skierowano w lipcu na front wschodni przeciw Rosji w stopniu podoficerskim ("Unteroffizier") jako sanitariusza. Tam na początku sierpnia został ranny w bitwie nad Narwią; po powrocie do zdrowia w październiku skierowano go do Francji – na pozycje nad rzekami Sommą i Oise, gdzie przebywał do stycznia 1916. Po kilkukrotnych pobytach w szpitalu spowodowanych niewydolnością serca 17 sierpnia 1916 został zwolniony z wojska. Wrócił do rodziny do Białochowa, gdzie podjął ponownie pracę w szkole.
W latach 1919–1920, po odrodzeniu się Polski, włączył się w tworzenie struktur państwowości polskiej na Pomorzu; m.in. został komendantem Straży Obywatelskiej; potem, 14 stycznia 1920, starosta grudziądzki mianował go komisarycznym wójtem na obwód Dusocin, a dzień później także na funkcję komisarycznego urzędnika stanu cywilnego w obwodzie Białochowo.
Jeszcze w tym samym roku wyjechał z rodziną z Białochowa i osiadł w odległym o 10 km Szembruczku, gdzie został kierownikiem szkoły. 14 sierpnia 1920 grudziądzki powiatowy komendant Straży Narodowej mianował go obwodowym komendantem 18. kompanii Straży Narodowej na obwód Łasin. 20 września 1921 Pomorska Izba Skarbowa mianowała go zastępcą członka komisji wymiarowej na powiat wiejski Grudziądz. Był też członkiem organizacji kombatanckiej – Związku Powstańców i Wojaków.
1929–1939.
W 1929 został urlopowany ze szkolnictwa w Polsce i skierowany do szkolnictwa polskiego poza granice kraju. 1 lipca trafił do Złotowa, do nowo utworzonej tam szkoły (wówczas na terytorium Niemiec pod niem. nazwą "Flatow"); od początku roku szkolnego 1929/1930 objął jej kierownictwo. Będąc jej dyrektorem mieszkał przez większość czasu poza Polską, gdzie została jego rodzina (miał córkę Irenę i dwóch synów, Edwarda i Henryka), przyjeżdżając do kraju jedynie na krótko. Wraz z innymi nauczycielami szkoły brał udział w życiu kulturalnym Złotowszczyzny, organizował wycieczki dzieci do Polski (m.in. do Wieliczki ze zwiedzaniem Poznania, Częstochowy i Krakowa), przygotowywał dziecięce przedstawienia okolicznościowe (np. jasełka przed Bożym Narodzeniem), wygłaszał pogadanki i referaty dla rodziców przy kawie i pączkach, a nawet niekiedy (wspólnie z Józefem Mozolewskim i Izydorem Mackowiczem) organizację owych pogadanek współfinansował.
Pracując i aktywnie działając na polu społeczno-kulturalnym polskiej mniejszości narodowej na Pomorzu odwiedzał często w pobliskim Zakrzewie swego szwagra, ks. Bolesława Domańskiego, proboszcza miejscowej parafii, „Księdza Patrona” Polaków w Rzeszy Niemieckiej, od 1931 prezesa Związku Polaków w Niemczech. Wraz z ks. Domańskim i nauczycielem Kanią kierował pracami towarzystwa młodzieży w Zakrzewie.
Był przewodniczącym złotowskiego rejonu konferencyjnego, wygłaszał tam odczyty i pogadanki skierowane tak do kolegów nauczycieli, jak i szerszych kręgów Polonii ziemi złotowskiej, V Dzielnicy Związku Polaków w Niemczech. Jedna z opinii władz szkolnych określała jego działalność następująco:
Od 1939.
Wybuch II wojny światowej zastał Juliusza Zielińskiego z rodziną w Grudziądzu, wraz z żoną ewakuowali się na wschód. Uniknął w ten sposób egzekucji, które nastąpiły w pierwszych dniach po wkroczeniu wojsk niemieckich na nauczycielach wzywanych pod pretekstem organizowania dla nich „konferencji”. Po upadku Warszawy powrócił z rodziną do Grudziądza, i tu wkrótce, na początku października 1939, aresztowany został przez Selbstschutz wraz z całą grupą miejscowej inteligencji. Więziony był w przekształconym w więzienie segregacyjne dla Polaków „Internacie Kresowym”. Przetrzymywany w więzieniu pod zarzutem „polonizowania dzieci niemieckich w Złotowie” był wielokrotnie przesłuchiwany, ale zwolniony został do domu po kilku tygodniach, 8 grudnia 1939.
Z pozostałą w domu rodziną (tzn. z żoną i wnuczką, ponieważ obaj synowie, walczący w szeregach Wojska Polskiego, po kampanii wrześniowej znaleźli się w niewoli, zięć ukrywał się przed Niemcami, a córce Irenie nakazano opuszczenie mieszkania) przebywał kilka zimowych miesięcy, do marca 1940, kiedy aresztowało go Gestapo. W więzieniu w Grudziądzu przebywał kilka dni, po czym został z całą grupą wywieziony w nieznanym kierunku. Po kilku tygodniach nadeszła wiadomość, że przebywa w obozie koncentracyjnym Sachsenhausen. We wrześniu 1940 przewieziony został do KL Dachau, gdzie otrzymał numer obozowy 17519. Zmarł w obozie w styczniu 1944, według oficjalnego komunikatu na „niewydolność serca i układu krążenia wskutek puchliny brzusznej” ("Versag von Herz und Kreislauf bei Bauchwassersucht"). Podczas jego pobytu w obozie małżeństwu Zielińskich skonfiskowano dom przy ul. Filomatów w Grudziądzu, żona Maria musiała wyprowadzić się poza miasto; zmarła w 1948.
Pamięć.
Pamięć po Juliuszu Zielińskim utrzymywana jest w Złotowie od zakończenia II wojny światowej do czasów współczesnych. W roku 1959, w 30 rocznicę utworzenia tam polskiej szkoły, w kultywującej jej tradycję Szkole Podstawowej nr 1 wmurowano w ścianę tablicę pamiątkową poświęconą jemu i drugiemu nauczycielowi – Edmundowi Styp-Rekowskiemu. Tablica ta zastąpiona została w nową (na zdjęciu obok) w roku 2014. Także w roku 2014 Juliusz Zieliński został patronem ronda na skrzyżowaniu ulic Nieznanego Żołnierza i Szkolnej z Aleją Piasta w Złotowie. W Muzeum Ziemi Złotowskiej znajdują się także drobiazgi i dokumenty pozostałe po Juliuszu Zielińskim, przekazane przez jego rodzinę. Pamiątki te znalazły swoje miejsce w ekspozycji Muzeum.

</doc>
<doc id="1132638" url="https://pl.wikipedia.org/wiki?curid=1132638" title="Stanisław Czapliński (ksiądz)">
Stanisław Czapliński (ksiądz)

Stanisław Czapliński (ur. 4 listopada 1820 w Leszkowicach, zm. 31 stycznia 1914 w Warszawie) – ksiądz katolicki, wieloletni proboszcz i dziekan parafii św. Wojciecha w Przasnyszu.
Życiorys.
Syn Jana i Małgorzaty z Konopków. Kształcił się w Białej Podlaskiej, a następnie w seminarium duchownym w Pułtusku. Święcenia kapłańskie otrzymał w 1843. Był wikariuszem w parafiach Brok i Krzynowłoga Wielka. Po niespełna trzech latach kapłaństwa został proboszczem w Bogatem, gdzie istniał stary, zabytkowy kościół, wymagający pilnego remontu. 
Gdy w 1861 Kozacy w poszukiwaniu broni przeprowadzili rewizję w kościele w Bogatem i pomieszczeniach plebanii, ks. Czapliński ostro zaprotestował przeciwko takiemu bezprawiu, zyskując w tym pełne poparcie administratora diecezji płockiej, ks. prałata Tomasza Myślińskiego. W 1864 nabył na własność cześć gruntów pobernardyńskich w Przasnyszu, z zamiarem przekazania ich w przyszłości diecezji płockiej. Ziemię notarialnie przekazał Ezechielowi Lasockiemu, właścicielowi dóbr Sierakowo koło Przasnysza, z warunkiem, że ten przekaże ziemię kościołowi parafialnemu w Przasnyszu. Po śmierci Lasockiego dobra przejął jego syn Bronisław, który uważał się za ich prawnego właściciela. 
A tak pisał o pracy ks. Czaplińskiego w Bogatem Bolesław Prus w "Kartkach z podróży" (1877): „Najtroskliwszym jednak i najhojniejszym opiekunem kościoła był miejscowy proboszcz, kanonik Czapliński, który w ciągu trzydziestoletnich rządów w Bogatem taką sobie jako odnowiciel sławę zjednał, że go aż do silnie zaniedbanej przasnyskiej fary przeniesiono.” 
W 1877 został proboszczem i dziekanem w Przasnyszu. Wkrótce po objęciu nowej parafii, z wielką energią przystąpił do restauracji zabytkowego kościoła farnego. Prace remontowe kontynuowano jeszcze w 1890.
Ks. Czapliński był człowiekiem niezwykle muzykalnym. Zorganizował w parafii znakomity chór, sam grał na kilku instrumentach, komponował. Interesował się również historią Przasnysza. W archiwum klasztoru bernardynów odnalazł starą kronikę zakonną i upowszechnił zawartą w niej legendę o powstaniu miasta. Napisał dwie krótkie monografie Przasnysza (w "Obrazie statystycznym powiatu przasnyskiego" A. N. Leontiewa z 1889 oraz "Kronice Rodzinnej" z 1902). Był również autorem pracy "O czci Najświętszej Marii Panny w parafii przasnyskiej" (1904). 
W 1884 otrzymał godność kanonika honorowego kolegiaty pułtuskiej, a w 1888 został prałatem kapituły płockiej. Przez sześć lat (1892-1898) był delegatem tejże kapituły w kolegium duchownym w Petersburgu. Z czasów rządów parafią przasnyską ks. Czaplińskiego pochodzi kościół w Rostkowie, miejscu urodzenia św. Stanisława Kostki. Wzniesiono go w latach 1895-1900, a ks. Czapliński dokonał jego poświęcenia. 
W 1908 został uwolniony od obowiązków dziekana (został nim proboszcz Bogatego, ks. Ignacy Dzierżanowski). W 1911 zarządcą parafii przasnyskiej został ks. Józef Piekut. Formalnie proboszczem pozostawał nadal ks. Czapliński, któremu pozostawiono pensję i mieszkanie i który w 1913 obchodził jubileusz 70-lecia kapłaństwa. Przebywając czasowo w Warszawie, zapadł na zdrowiu. Zmarł po kilkutygodniowej chorobie w wieku 93 lat.

</doc>
<doc id="1132640" url="https://pl.wikipedia.org/wiki?curid=1132640" title="Mahya Dağı">
Mahya Dağı

Mahya Dağı (bułg. "(Голяма) Махиада" - "(Goljama) Machiada") - najwyższy szczyt gór Strandża (tur. "Yıldız Dağları"). Wysokość - 1031 m n.p.m. Znajduje się w południowym paśmie tych gór, na terytorium Turcji, w ilu Kirklareli. Na wierzchołku znajduje się baza wojskowa.

</doc>
<doc id="1132642" url="https://pl.wikipedia.org/wiki?curid=1132642" title="Microsoft Windows Fundamentals for Legacy PCs">
Microsoft Windows Fundamentals for Legacy PCs



</doc>
<doc id="1132643" url="https://pl.wikipedia.org/wiki?curid=1132643" title="AS Roma 1998/1999">
AS Roma 1998/1999

Sezon 1998/1999 klubu AS Roma.
Sezon.
W sezonie 1998/1999 Roma zajęła 5. miejsce, natomiast w Pucharze UEFA dotarła do ćwierćfinału i odpadła po porażce w dwumeczu z Atlético Madryt (1:2, 1:2). Był to ostatni sezon Zdenka Zemana na stanowisku trenera. Echem odbiły się jego oskarżenia o stosowaniu dopingu przez piłkarzy Juventusu.

</doc>
<doc id="1132644" url="https://pl.wikipedia.org/wiki?curid=1132644" title="Cygański Las">
Cygański Las

Cygański Las (niem. "Zigeunerwald") – las w południowej części Bielska-Białej, w dzielnicach Olszówka i Mikuszowice, na stokach Kołowrotu, Koziej Góry, Równi i Górnej Równi w Beskidzie Śląskim.
Historia.
Cygański Las jest pozostałością dawnego lasu rozciągającego się od Mikuszowic po Kamienicę. Został wymieniony w dokumencie z 1312 r., w którym Mieszko cieszyński nadaje las we władanie mieszczanom bielskim. Dokument ten jest najstarszą pisemną wzmianką o mieście Bielsku. W 1548 r. Wacław III Adam zezwolił na użytkowanie wykarczowanej części lasu jako pastwiska miejskiego. W XVII w. las stał się przedmiotem sporu pomiędzy mieszczanami bielskimi a dzierżawcą dóbr łodygowickich, kasztelanem Stanisławem Warszyckim, zakończony zbrojną interwencją wojsk austriackich w 1644 r. Nieprawidłowa eksploatacja tego terenu doprowadziła do zniszczenia pierwotnego drzewostanu, w znacznej mierze odtworzonego w XIX wieku.
W latach 60. XIX wieku dolna część lasu została z inicjatywy dyrektora szkoły realnej w Bielsku, Karola Ambrożego, przekształcona przez Towarzystwo Upiększania Miasta ("Bielitz-Biala'er Verschönerungsverein") w park leśny wzorowany na Lesie Wiedeńskim. Przyczyniło się to rozwoju Mikuszowic Śląskich (których częścią była Olszówka) jako miejscowości turystycznej – powstały tam liczne wille letniskowe (należące głównie do bogatych mieszkańców Bielska), ścieżki spacerowe, obiekty gastronomiczne, rozrywkowe i noclegowe. Wytyczono również liczne szlaki turystyczne prowadzące na okoliczne szczyty, a od 1895 r. w bezpośrednie sąsiedztwo Cygańskiego Lasu docierała linia tramwajowa, zlikwidowana w roku 1971. Dolna część lasu, wraz z całymi Mikuszowicami Ślaskimi została włączona do Bielska-Białej w 1968 r., natomiast górna należała aż do roku 1990 do Bystrej.
Nazwa "Cygański Las" jest dosłownym tłumaczeniem niemieckiej nazwy "Zigeunerwald", która jest zniekształconą formą pochodzącą od "Ziegenwald" ("Kozi Las"). W latach PRL nosił nazwę "Park Ludowy".
W 1997 r. utworzono zespół przyrodniczo-krajobrazowy „Cygański Las” o powierzchni 925 ha. Na skutek zmian przepisów i sprzeciwów części inwestorów, chcących rozbudowywać tutaj infrastrukturę turystyczną w 2004 r. powierzchnię ZPK zmniejszono do 593 ha. Część Cygańskiego Lasu położona na zboczach Kołowrotu chroniona jest także w ramach Parku Krajobrazowego Beskidu Śląskiego.
W Cygańskim Lesie występują naturalne skupiska leśne i nieleśne, m.in. żyzna buczyna karpacka, jaworzyna górska z miesięcznicą trwałą, grąd subkontynentalny oraz podgórski łęg jesionowy).
Turystyka.
Przez teren Cygańskiego Lasu przebiegają szlaki turystyczne w trzech kolorach w następujących kierunkach:
Na alejkach spacerowych zimą można uprawiać narciarstwo biegowe. Do Cygańskiego Lasu można dojechać autobusami MZK nr: 1, 14 i 38, gdzie znajduje się pętla. Dawniej istniał wariant linii nr 1 jako linia 1s obok Szpitala Wojewódzkiego (Długa - Boboli - Armii Krajowej). Obecnie wszystkie kursy w dni robocze, soboty oraz niedziele i święta realizowane są obok Szpitala.

</doc>
<doc id="1132653" url="https://pl.wikipedia.org/wiki?curid=1132653" title="Kulbhushan Kharbanda">
Kulbhushan Kharbanda

Kulbhushan Kharbanda (hindi: कुलभूषण खरबंदा, Kulbhūṣaṇ Kharbandā, ur. 21 października 1944) - indyjski aktor filmowy. 
Kulbhushan Kharbanda uzyskał wykształcenie w Indyjskim Instytucie Filmu i Telewizji w państwowej szkole aktorskiej w Punie. Zadebiutował w 1974 roku w "Jadu Ka Shankh". Obok Naseeruddin Shaha, Shabana Azmi, Om Puri i Smita Patil zalicza się do grupy aktorów tzw. „Nowego Indyjskiego Kina”, która w latach 70. i 80. angażowała się w produkcję filmów artystycznych, o problematyce społecznej, politycznej i obyczajowej. 
Kharbanda wystąpił we wszystkich trzech filmach reżyserki Deepa Mehta w trylogii ("Fire" (1996), "Ziemia" (1998) i "Water" (2005)). Zagrał też w filmach, które zyskały popularność na zachodzie – "Monsunowe wesele" i "Lagaan" (tu jako Raja).

</doc>
<doc id="1132654" url="https://pl.wikipedia.org/wiki?curid=1132654" title="Christian Fouchet">
Christian Fouchet

Christian Fouchet (ur. 17 listopada 1911, Saint-Germain-en-Laye – 11 sierpnia 1974 w Genewie) – francuski polityk i dyplomata, ambasador Francji w Danii, pierwszy przedstawiciel Rządu Tymczasowego Republiki Francuskiej przy PKWN. Na bońskim spotkaniu szefów krajów szóstki otrzymał misję przygotowania projektu statutu politycznego „Unii narodów europejskich”.
Zespół, którym kierował francuski dyplomata, bez powodzenia, dwukrotnie próbował przekonać państwa członkowskie do swych propozycji. Niepowodzenia te były jednak tak trwałe, że w Paryżu, 17 kwietnia 1962 podjęto decyzję o zawieszeniu rokowań. Mimo to opracowania komisji Foucheta nie były tak całkowicie bezowocne, bowiem w przyszłości do nich powrócono; tymczasem otrzymały nazwę I i II planu Foucheta.
W I planie z 2 listopada 1961 r. pojawił się projekt traktatu założycielskiego Unii Europejskiej. Plan zakładał powstanie wspólnej polityki zagranicznej i obronnej oraz ścisłą współpracę na obszarze nauki i kultury. Według planu Komisja Europejska nie powinna mieć charakteru instytucji supranacjonalnej. Powinna ona raczej składać się z wysokich urzędników spraw zagranicznych państw członkowskich.
18 stycznia 1962 roku zaprezentowano tzw. drugi plan Foucheta, który w odróżnieniu od pierwszego dokumentu ograniczał się do współpracy międzyrządowej.
W latach 1962-67 pełnił funkcję ministra edukacji narodowej, a od 1967 do 1968 ministra spraw wewnętrznych.

</doc>
<doc id="1132657" url="https://pl.wikipedia.org/wiki?curid=1132657" title="Dolce stil novo">
Dolce stil novo

Dolce stil novo (wł. "słodki nowy styl") - nazwa grupy poetów włoskich działających na przełomie XIII i XIV wieku we Florencji (Dante Alighieri, Cino da Pistoia, Lapo Gianni, Guido Cavalcanti, Guido Guinizelli) bądź stylu tych poetów. Pisali oni liryczne utwory opiewające miłość idealną, charakteryzujące się wytwornym językiem. Nawiązywali do liryki prowansalskiej, preferowanymi gatunkami "dolce stil novo" były sonet, canzona i ballada. Terminu użył po raz pierwszy Dante w "Życiu nowym".

</doc>
<doc id="1132658" url="https://pl.wikipedia.org/wiki?curid=1132658" title="Alberto Cova">
Alberto Cova

Alberto Cova (ur. 1 grudnia 1958 w Inverigo) – włoski lekkoatleta, długodystansowiec, mistrz olimpijski.
Złoty medalista Mistrzostw Europy w Lekkoatletyce z 1982 roku z Aten, Mistrzostw Świata w Lekkoatletyce z 1983 roku z Helsinek. Jest on także złotym medalistą Letnich Igrzysk Olimpijskich z Los Angeles w 1984 roku. Cova ma również w dorobku srebrny medal Mistrzostw Europy (Stuttgart 1986), srebro halowych mistrzostw Europy w biegu na 3000 metrów (Mediolan 1982) oraz złoto igrzysk śródziemnomorskich (bieg na 5000 m Casablanca 1983).
Czternastokrotny mistrz Włoch (cztery tytuły na 5000 metrów, dwa tytuły na 10 000 metrów, pięć w biegu przełajowym oraz trzy w biegu na 3000 metrów w hali).
Wielokrotny rekordzista kraju na różnych dystansach.

</doc>
<doc id="1132659" url="https://pl.wikipedia.org/wiki?curid=1132659" title="AS Roma 1999/2000">
AS Roma 1999/2000

Sezon 1999/2000 klubu AS Roma.
Sezon.
Przed sezonem 1999/2000 drużynę Romy objął Fabio Capello, który w trakcie sezonu dokonał dwóch ważnych transferów: Vincenzo Montelli i Hidetoshi Nakaty. W lidze zajął z rzymskim zespołem 6. miejsce, a w Pucharze UEFA doszedł do 1/8 finału, gdzie Roma nie sprostała Leeds United (0:0, 0:1).

</doc>
<doc id="1132661" url="https://pl.wikipedia.org/wiki?curid=1132661" title="Eksperyment „świat jest mały”">
Eksperyment „świat jest mały”

„Świat jest mały” – eksperyment przeprowadzony w 1967 przez psychologa Stanleya Milgrama. Doświadczenie miało stanowić test hipotezy, że członkowie jakiejkolwiek dużej społeczności (w jego przypadku, ludność Stanów Zjednoczonych) mogą być pokrewni sobie dzięki krótkim sieciom pośrednich znajomych.
Aby sprawdzić to twierdzenie, Milgram wprowadził nowatorską metodę wysyłania listów do kilkuset losowo wybranych osób w Nebrasce i Kansas prosząc, by przekazali ten list jego przyjacielowi. Gdyby jednak nie znali go, są proszeni o przekazanie listu komuś, kto według ich wiedzy może być bliższy tej osobie. Większość listów Milgrama dotarła do jego przyjaciela po średnio sześciokrotnym przekazaniu kolejnym osobom.
Jego rezultat, ważne twierdzenie socjologii, nazwany został jako „sześć stopni oddalenia” później spopularyzowany przez Johna Guare'a i nazwany "hipotezą o małym świecie".
Wielokrotnie testowano hipotezę o małym świecie w małych społecznościach. Przygotowywany jest projekt, wykorzystujący Internet i pocztę elektroniczną w skali globalnej, celem dalszego badania zjawisk społecznych wynikających z tej hipotezy oraz ją weryfikujących.

</doc>
<doc id="1132662" url="https://pl.wikipedia.org/wiki?curid=1132662" title="Satoshi Ōno">
Satoshi Ōno

 – członek japońskiego zespołu Arashi należącego do Johnny &amp; Associates. 
Do Johnny &amp; Associates dołączył w 1994 w wieku 13 lat i stał się jednym z Johnny's Jrs. (młodzikiem). Swoją aktorską karierę zaczął w 1997 jako Ushiwakamaru w "Kyo to Kyo". W listopadzie 1999 został członkiem zespołu Arashi razem z Jun Matsumoto, Kazunari Ninomiya, Aiba Masaki i Shō Sakurai. W 2008 stał się pierwszym artystą w agencji, który stworzył wystawę sztuki pt."Freestyle".
Ma 166 cm wzrostu i waży ok. 52 kg.

</doc>
<doc id="1132664" url="https://pl.wikipedia.org/wiki?curid=1132664" title="Leatherface">
Leatherface

Leatherface – fikcyjna postać, bohater horrorów z cyklu "Teksańska masakra piłą mechaniczną".
Jest jednym z najokrutniejszych i działającym w najbardziej bestialski i wyrafinowany sposób filmowych morderców psychopatów. Jest wzorowany na kanwie popularności rzeczywistego seryjnego zabójcy, Eda Geina, i tak jak postać Geina, ma skłonności kanibalistyczne. Leatherface pochodzi z teksańskiej prowincji, a swoje ofiary zabija głównie za pomocą piły mechanicznej. Swój przydomek zawdzięcza skórzanej masce powstałej ze skóry jego ofiar (z ang. "Leather" – skóra, "Face" – twarz) noszonej na twarzy.
Biografia Leatherface’a.
Thomas Hewitt (tak w rzeczywistości nazywał się Leatherface) urodził się 7 sierpnia 1939 roku, w Travis County w centralnym Teksasie. Jego matka pracowała w rzeźni (w ciążę zaszła z powodu gwałtu). To tam go urodziła, a następnie zmarła. Bezwzględny szef (przestraszył się faktu, że noworodek miał zniekształconą twarz) wrzucił Thomasa do wielkiego śmietnika. Kilka godzin później uboga, poszukująca pożywienia Luda Mae Hewitt znalazła go i zabrała do domu. Z czasem choroba Tommy’ego (tak nazywali go członkowie rodziny) stawała się bardziej uciążliwa i postępowała dzień w dzień, więc chłopiec przestał uczęszczać do szkoły i zaczął nosić chustę na twarzy. W wieku 16 lat zaczął pracować w rzeźni, w której zmarła jego matka. Po pewnym czasie prowincja, w której mieszkali Hewittowie powoli pustoszała, ponieważ zaprzestano dostarczania pożywienia. Z tego powodu cała rodzina zaczęła jeść ludzkie mięso, tj. stali się kanibalami. W 1969 roku, w wieku 30 lat zabił swojego szefa, a następnie czwórkę młodych ludzi, którzy przeżyli wypadek samochodowy i uwięzieni na farmie przez szeryfa byli ofiarami tragedii.
Prowincja ciągle pustoszała, aż w końcu Hewittowie byli jedyną rodziną w niej zamieszkującą (mieszkały tam też dwie kobiety, również kanibalki, ale przebywały one przeważnie u Hewittów). Z czasem pojawiły się też kolejne ofiary jak, np. nowo wprowadzona rodzina, szukająca spokoju, i z której oszczędzono jedynie niemowlę (nazwano je Jedidiah, przez kilka lat mieszkało u Hewittów). Do roku 1973 Hewittowie zamordowali ponad 30 osób. W 1973 roku Tommy zamordował przyjaciół dziewczyny o imieniu Erin, która pozbawiła go lewej ręki (tylko ona zdołała uciec wraz z kolejnym dzieckiem skradzionym przez Hewittów, a ręka Tommy’ego została zastąpiona metalową protezą). W 1984 roku grupa pięciu przyjaciół jechała do Teksasu na koncert Black Sabbath i napotkali kolejną piątkę. Thomas zamordował prawie wszystkich (jednej parze – Luke’owi i Gracey nakazał spłodzenie dziecka, które miałoby być jego potomkiem, ponieważ wcześniej w pogoni za Gracey zabił Jedidiaha). Po tym jak Luke spłodził dziecko miał zostać zabity. Został przybity do krzyża, lecz używając siły wyrwał się z niego i poświęcił się dla Gracey (w rezultacie Leatherface rozpłatał go piłą, zjadł mózg i odciął mu rękę, którą wstawił sobie zamiast protezy). Gracey, podobnie jak Erin udało się uciec (po dziewięciu miesiącach urodziła syna). Thomas Hewitt umarł 29 października 2000 roku, w wieku 61 lat. Zginął rozpłatany własną piłą mechaniczną, z której cios zadała mu jego ostatnia ofiara – Cindy Forester.
Charakterystyka.
Leatherface według Hoopera.
W pierwszym filmie z serii oraz jego trzech kontynuacjach prawdziwe imię bohatera nie jest przedstawione i postać określana jest jako „Leatherface”. W sequelu dowiadujemy się, że imię psychopaty to Bubba, natomiast w części trzeciej, która odrzuca fabułę dwóch poprzednich filmów, używany jest pseudonim Junior. Osobę Leatherface’a wymyślili Tobe Hooper oraz Kim Henkel, a jego psychologiczne aspekty zawdzięczamy potencjałowi aktora Gunnara Hansena, któremu reżyser pierwszej "Teksańskiej masakry piłą mechaniczną" zezwolił na pokierowanie osobowości Leatherface’a w takim kierunku, w jakim będzie mu to odpowiadało (pierwszy film z udziałem psychopaty nie koncentrował się na jego osobie, a na tragedii pięciorga młodych ludzi, którzy zostali zabici przez niego i jego niezrównoważoną rodzinę – w zamyśle miał epatować jak najbardziej brutalnymi scenami mordów; zabieg taki był bowiem nowatorstwem w ówczesnej kulturze i miał wzbudzać kontrowersje). Nazwisko hooperowskiego Leatherface’a to Sawyer.
Następne pokolenie.
Czwarta część wprowadza całkowicie nowego Leatherface'a tym razem wykreowanego przez Kima Henkela. Wydawać by się mogło, że współpracownik Hoopera z czasów pierwszej masakry wie jak ta postać powinna wyglądać. Tym razem zamiast Sawyerów dostajemy rodzinę Slaughterów którzy nie są już kanibalami. Morderca z piłą natomiast zmienił się jeszcze bardziej, "duże dziecko", jak określał Leatherface'a Gunnar Hansen, zmieniło się w ułomnego transwestytę. Reżyser nie zrozumiał tego za co ludzie pokochali tą postać. Cały film to Leatherface biegający z piłą tańczący z nią bez powodu i krzyczący. Zamiast przerażenia można poczuć zażenowanie.
Leatherface w remake’u i prologu.
Dopiero w "Teksańskiej masakrze piłą mechaniczną" z 2003 roku Leatherface’owi przyznano realną tożsamość. Scenarzysta Scott Kosar nadał psychopacie imię Thomas Brown Hewitt. Tak też zabójca występuje w prequelu sagi: w "" (2006). W obu filmach mordercę gra Andrew Bryniarski. Według twórców dwóch ostatnich filmów z serii, Leatherface jest pracującym w rzeźni sadystą, na którego obecny stan wpłynęła traumatyczna przeszłość – matka Thomasa zmarła przy jego narodzinach, a w przyszłości wyśmiewany i wyszydzany chłopiec zmuszony został do opuszczenia szkoły i pozostania w domowych murach. Kosar przedstawił także Hewitta jako człowieka ze zdeformowaną twarzą i postępującą chorobą skóry, który w nienawiści do otaczającej go rzeczywistości morduje przypadkowo spotkanych ludzi lub upolowanych turystów.
Postaci Leatherface’a z filmów powstałych w latach 1974–1994 oraz remake’u i sequelu różnią się więc głównie imieniem – w projekcie Hoopera i jego kontynuacjach występującym wyłącznie jako pseudonim, natomiast istniejącym już w filmach Marcusa Nispela i Jonathana Liebesmana. Poza tym Leatherface "stary" i ten powstały w nowym tysiącleciu nie różnią się praktycznie wcale.
Prawdziwa linia czasu.
Piła Mechaniczna 3D była zapowiadana jako "właściwy sequel oryginału", tyle że film zamiast sprostować niewyjaśnione, skomplikował. Okazuje się, że oprócz Sawyerów w domu w którym doszło do kolacji z oryginału jednocześnie mieszkała rodzina Carsonów. Film jest bardzo zagmatwany ale wychodzi na to że w 2013 Leatherface nadal żył i mordował ludzi. Jego imię też się zmieniło, teraz Bubba stał się Jedem, podobnie zachowanie zamiast krzyczącego i przerażonego na widok ofiar pozostawał cichy ale był bardziej agresywny. Warto wiedzieć, że dziś Leatherface jest postacią równie kultową, jak Freddy Krueger ("Koszmar z ulicy Wiązów)", Jason Voorhees ("Piątek, trzynastego"), Michael Myers ("Halloween") czy ghostface ("Krzyk)"

</doc>
<doc id="1132666" url="https://pl.wikipedia.org/wiki?curid=1132666" title="Piotr Czaja">
Piotr Czaja

Piotr Maksymilian Czaja (ur. 11 lutego 1944 w Linderbrücku, Niemcy) – polski piłkarz, bramkarz reprezentacji Polski, trener. 
Jego matka została wywieziona do Niemiec na roboty przymusowe i tam urodziła dziecko Piotra Czaję. Ochrzczony został w kościele ewangelickim (Linderbrück), a po przyjeździe do Polski w wieku trzech lat miał drugi chrzest w kościele katolickim (Bytom). 
Początkowo trenował piłkę ręczną, później łączył ją z futbolem. Z handballem zerwał dopiero w wieku 20 lat. Jest wychowankiem Bobrka Karb, grał także w Slavii Ruda Śląska i GKS Katowice, w barwach którego debiutował w ekstraklasie. W 1970 r. trafił do Ruchu Chorzów. Pierwszym bramkarzem "Niebieskich" był aż do 1978 r. Przy Cichej występował w aż dziewięciu sezonach, notując łącznie 255 meczów. Z Ruchem trzykrotnie zdobywał mistrzostwo Polski (1974, 1975 i 1979) oraz raz Puchar Polski (1974). Należy do niego ligowy rekord polskiej ligi – 1005 minut (11 meczów) gry bez straconej bramki. Po zakończeniu kariery został trenerem. W sezonie 1981/1982 prowadził Ruch, a wcześniej pełnił rolę asystenta. Szkolił również drużyny niemieckie z niższych klas rozgrywkowych. Na swoim koncie ma także udział w dwóch turniejach finałowych mistrzostw świata. W Hiszpanii (1982) i Meksyku (1986) był trenerem polskich bramkarzy. 

</doc>
<doc id="1132668" url="https://pl.wikipedia.org/wiki?curid=1132668" title="Ramzes XIII (postać literacka)">
Ramzes XIII (postać literacka)



</doc>
<doc id="1132675" url="https://pl.wikipedia.org/wiki?curid=1132675" title="Lonny Chapman">
Lonny Chapman

Lonny Chapman (ur. 1 października 1920 w Tulsie w stanie Oklahoma, zm. 12 października 2007) – amerykański aktor
Debiutował w 1949 r., w telewizyjnym serialu przygodowym "Captain Video", w tym samym roku po raz pierwszy wystąpił na Broadwayu w sztuce "The Closing Door", której reżyserem był Lee Strasberg. W czasie swojej wieloletniej kariery wystąpił między innymi w takich produkcjach jak "Ptaki" ("The Birds") z 1963 r., w reżyserii Alfreda Hitchcocka, czy "Bierz forsę i w nogi" z 1969 r., w reżyserii Woody Allena. Po raz ostatni na srebrnym ekranie pojawił się w 2003 r., w filmie "Nożownik" ("The Hunted"). Przez 34 lata był dyrektorem artystycznym, teatru swojego imienia w Los Angeles. Zmarł na zawał serca.

</doc>
<doc id="1132676" url="https://pl.wikipedia.org/wiki?curid=1132676" title="Goruszka">
Goruszka

Goruszka (411 m n.p.m.) – wyraźnie zaznaczające się wzgórze na Pogórzu Cieszyńskim, wznoszące się tuż na zachód od centrum Jaworza. Orograficznie wznosi się w grzbiecie, wybiegającym na północ od szczytu Borowina w Beskidzie Śląskim, na lewym brzegu Wysokiego Potoku. Wzgórze zbudowane jest z wapieni cieszyńskich i łupków cieszyńskich dolnych.
Szczyt porośnięty jest laskiem, w którym występują sosny czarne ("Pinus nigra"), sprowadzone tu w XIX w. z Karyntii przez ówczesnych właścicieli Jaworza, hrabiów Saint Genois d’Anneaucourt. Wśród sosen rosną nieliczne modrzewie. Na wzgórzu występują ponadto stanowiska goryczki trojeściowej, marzanki wonnej i bodziszka żałobnego.
Na starych mapach Goruszka nazywana jest "Allianzberg" (niem. "Sojusznicza Góra"). Nazwa związana jest z faktem, że Goruszka tak samo jak sąsiednia Młyńska Kępa wznosi się nad Jaworzem i razem tworzą północną część krawędzi Beskidu Śląskiego.
W okresie, gdy Jaworze było znanym uzdrowiskiem (druga poł. XIX w.), Goruszka wchodziła w obręb parku uzdrowiskowego. Na zalesionym szczycie Goruszki wznosi się do dziś typowy element dawnego, barokowego założenia parkowego: okrągła glorieta z XVIII w., podparta sześcioma klasycystycznymi kolumnami.

</doc>
<doc id="1132678" url="https://pl.wikipedia.org/wiki?curid=1132678" title="Herb gminy Pyrzyce">
Herb gminy Pyrzyce



</doc>
<doc id="1132679" url="https://pl.wikipedia.org/wiki?curid=1132679" title="Perusztica">
Perusztica

Perusztica (bułg. Перущица) – miasto w Bułgarii w obwodzie Płowdiw, 22 km na południe od miasta Płowdiw, liczy ok. 5,4 tys. mieszkańców.
Miasto jest znane ze względu na walki jakie miały tu miejsce w 1876 roku podczas powstania kwietniowego przeciwko imperium osmańskiemu.
Nazwa miasta "Perusztica" pochodzi od słowiańskiego boga Peruna.
Około 2 km na południe od miasta, znajdują się ruiny "Czerwonego Kościoła", datowane na V\VI wiek, które są symbolem miasta.

</doc>
<doc id="1132681" url="https://pl.wikipedia.org/wiki?curid=1132681" title="Towarzystwo (film)">
Towarzystwo (film)

Towarzystwo (hindi: कम्पनी, ang. "Company") – indyjski thriller wyreżyserowany w 2002 roku przez Ram Gopal Varma. W rolach głównych Ajay Devgan, Manisha Koirala i debiutant Vivek Oberoi. Film jest fikcyjną opowieścią o bobmajskiej mafijnej organizacji D-Company kierowanej przez Dawood Ibrahima. Akcja rozgrywa się w Bobmaju, Hongkongu i w Kenii. To najwyżej (po nagrodzonym wcześniej nagrodą Filmfare filmie "Satya") oceniony przez krytykę film reżysera Ram Gopal Varma (twórcy "Sarkar"a). Tematem filmu jest działalność przestępczej organizacji zbudowanej na przelewie krwi i niszczonej przez kolejny przelew krwi. Jeden z gangsterów łamie reguły gry okazując współczucie ofiarom planowanego zamachu. Rozpoczyna to wojnę gangów. To też film o przyjaźni w świecie, gdzie nie ma miejsca na przyjaźń, którym rządzi pieniądz i przemoc, o zdradzie i jednaniu się.
Fabuła.
Malik (Ajay Devgan), najgroźniejszy gangster bobmajskiego podziemia decyduje się przyjąć do swojego gangu hardego młodzika Chandu (Vivek Oberoi). Jego aroganckie wobec szefa zachowanie oburza ludzi Malika, ale ten zaczyna chołubić Chandu, pokłada w nim wielkie nadzieje, wtajemnicza w interesy, wyrywa z aresztu, „daje mu w prezencie” zgodę na zastrzelenie policjanta, który go w areszcie poniżał. Pozwala mu urosnąć. Brudne interesy gangu pozwalają Chandu wyrwać się ze slumsów. Dzięki „zarobkom” u Malika wprowadza się do mieszkania w odrapanym wieżowcu. Bardzo kochająca Chandu matka jest jedyną osoba, która pozwala sobie na potraktowanie zuchwałego, budzącego strach gangstera jak potrzebujące troski i nagany dziecko. Uszczęśliwia go aranżując małżeństwo z Kannu (Antara Mali). Kannu nawet wiedząc, że Chandu idzie przez życie kradnąc i zabijając gotowa jest dzielić z nim los gangstera.
Gang rozwija się, przestępstwo goni przestępstwo, rosną konta gangsterów, których „praca” potrzebna jest i bollywoodzkim gwiazdom i politykom. Ich rosnącą siłę próbuje zahamować oficer policji. Jego działania zmuszają szefowstwo gangu do opuszczenia Bobmaju. Malik z kochajacą go Saroją (Manisha Koirala), Chandu z żoną zaczynają kierować gangiem z Hongkongu. Ich interesy sięgają już Afryki i Europy. W Szwajcarii dochodzi do spotkania Chandu z wysoko postawionym politykiem. „Kupuje” on u Chandu śmierć ministra spraw wewnętrznych Indii. Aby uniknąć podejrzeń gang organizuje wypadek samochodowy. Akcją kieruje Chandu. W ostatniej chwili okazuje się, że do auta, które ma spłonąć na autostradzie, oprócz ministra wsiada dwójka 7-8-letnich chłopców. Wzburzony Chandu próbuje przekonać Malika do zmiany decyzji. Wbrew jego rozkazom odwołuje akcję. Na rozkaz Malika samochód zostaje jednak wysadzony w powietrze. Ginie minister i jego dwóch synków. Polityk, który zamówił sobie u gangstera usunięcie konkurenta z drogi zajmuje wkrótce jego pozycję. Sprawa ta staje się kością niezgody między dotychczas zaprzyjaźnionymi gangsterami. Wybucha wojna między Malikiem a Chandu.
Muzyka.
8 piosenek Sandeep Chowta, do słów Nitina Raikwara.

</doc>
<doc id="1132686" url="https://pl.wikipedia.org/wiki?curid=1132686" title="Małko Tyrnowo">
Małko Tyrnowo

Małko Tyrnowo (buł. Малко Търново) – miasto w południowo-wschodniej Bułgarii, w pobliżu granicy z Turcją, stolica gminy Małko Tyrnowo w obwodzie Burgas.

</doc>
<doc id="1132687" url="https://pl.wikipedia.org/wiki?curid=1132687" title="Teksańska masakra piłą mechaniczną (seria)">
Teksańska masakra piłą mechaniczną (seria)

Teksańska masakra piłą mechaniczną – seria filmowych horrorów, powstałych w latach 1974–2022, których głównym bohaterem jest sadystyczny morderca Leatherface, pozbawiający swoje ofiary życia przy pomocy tytułowego narzędzia.
Każdy film z cyklu obrazuje historię tragedii grupy ludzi, zazwyczaj nastolatków, którzy zbiegiem okoliczności trafiają na teksańskie peryferie, terroryzowane przez Leatherface'a i jego rodzinę. Filmy z serii w Polsce dozwolone są od lat osiemnastu, a amerykańska organizacja MPAA przypisało im kategorię „R” (osoby poniżej siedemnastego roku życia mogą oglądać film jedynie z pełnoletnim opiekunem). Produkcje z filmowej serii są bowiem apogeum brutalności i okrucieństwa, gdyż gromadzą w sobie liczne sceny bestialskich mordów i tortur zarówno fizycznych, jak i psychicznych, zadawanych głównym bohaterom.
Dotąd powstało siedem filmów powiązanych postacią Leatherface'a:

</doc>
<doc id="1132688" url="https://pl.wikipedia.org/wiki?curid=1132688" title="Ryan Shay">
Ryan Shay

Ryan Shay (ur. 4 maja 1979 w Ann Arbor, w stanie Michigan, zm. 3 listopada 2007 w Nowym Jorku) – amerykański maratończyk, mistrz USA w maratonie z 2003. 
Był dwukrotnym triumfatorem półmaratonu oraz biegu na 20 km w 2004. W 2007, uzyskał brązowy medal w biegu na 25 km. Zmarł podczas Mistrzostw USA w maratonie w 2007, odbywających się w Nowym Jorku. Shay zasłabł w Central Parku na Manhattanie, po przebiegnięciu ok. 10 km. i zmarł w karetce. 

</doc>
<doc id="1132689" url="https://pl.wikipedia.org/wiki?curid=1132689" title="Grzegorz Otriepiew">
Grzegorz Otriepiew



</doc>
<doc id="1132690" url="https://pl.wikipedia.org/wiki?curid=1132690" title="Tomasz Lulek">
Tomasz Lulek

Tomasz Lulek (ur. 7 kwietnia 1954 w Zakopanem) – polski aktor teatralny, telewizyjny i filmowy.
Życiorys.
W 1978 otrzymał dyplom ukończenia Państwowej Wyższej Szkoły Teatralnej im. Ludwika Solskiego w Krakowie i związał się z teatrami wrocławskimi: Współczesnym im. Edmunda Wiercińskiego (1978–1985) i Polskim (od 1985). Debiutował na dużym ekranie w dwóch filmach – wojennym Pawła Komorowskiego "Elegia" (1979) jako chorąży i kryminalnym Romana Załuskiego "Wściekły" (1979).
Po udziale w filmie wojennym "Wyrok śmierci" (1980), wystąpił w dwóch serialach – "Misja" (1980) i "Blisko, coraz bliżej" (1982). W paradokumentalnym filmie wojennym "Dzień czwarty" (1984) wcielił się w postać Juliusza Wilczura-Garzteckiego. W komedii Romana Załuskiego "Och, Karol" (1985) pojawił się w niewielkiej roli nowego narzeczonego żony tytułowego bohatera. Znalazł się w obsadzie adaptacji opowiadań Stefana Grabińskiego – telewizyjnej "Dom Sary" (1985) i kinowej "Problemat profesora Czelawy" (1985).
Można go było zobaczyć w filmach: "Sezon na bażanty" (1985) Wiesława Saniewskiego, "Na całość" (1986) Franciszka Trzeciaka, wojennym Roberta M. Younga "Triumf ducha" ("Triumph of the Spirit", 1989) u boku Willema Dafoe, "Białe małżeństwo" (1992) Magdaleny Łazarkiewicz i "Tato" (1995) Macieja Ślesickiego z Bogusławem Lindą.
W 1994 i 1995 został uhonorowany nagrodą Brązowej Iglicy. Wystąpił potem w niemieckim serialu "Telefon 110" ("Polizeiruf 110", 1994), telenoweli "Zaklęta" (1997) z udziałem piosenkarki Urszuli, sitcomie Polsat "Świat według Kiepskich" (2000) i jego odcinku pt. "Inteligentni Konsumenci" (2003). Użyczył swojego głosu w hiszpańskim serialu animowanym "Kropelka – przygody z wodą" ("Narigota", 2002). Popularność przyniosła mu kreacja doktora Antoniego Turczyka, lekarza ginekologa w Szpitalu Kolejowym w operze mydlanej Polsatu "Pierwsza miłość" (2004). Pojawił się także gościnnie w serialu Polsat "Fala zbrodni" (2003, 2007) i sitcomie TVN "Hela w opałach" (2006).
W 2011 wystąpił w teledysku do utworu „Lucifer” formacji Behemoth. W kultowym cyklu dokumentalnym w koprodukcji z National Geographic Channel "Sensacje XX wieku" Bogusława Wołoszańskiego (2015) wcielił się w postać Sigismunda Besta.
Związany z aktorką Haliną Rasiakówną. Ich synami są Łukasz i Marcin.

</doc>
<doc id="1132693" url="https://pl.wikipedia.org/wiki?curid=1132693" title="Titan">
Titan



</doc>
<doc id="1132696" url="https://pl.wikipedia.org/wiki?curid=1132696" title="Piłodziób wspaniały">
Piłodziób wspaniały

Piłodziób wspaniały ("Momotus momota") – gatunek ptaka z rodziny piłodziobów (Momotidae) występujący w Ameryce Południowej, głównie w Amazonii. Nie jest zagrożony.
Systematyka.
Po raz pierwszy zgodnie z zasadami nazewnictwa binominalnego gatunek ten opisał Karol Linneusz w 1766 w 12. edycji "Systema Naturae". Autor nadał mu nazwę "Ramphastos momota", a jako miejsce typowe wskazał Amerykę Południową, co później uściślono na Kajennę. Obecnie gatunek zaliczany jest do rodzaju "Momotus".
W starszym ujęciu systematycznym do "M. momota" zaliczano około 20 podgatunków występujących od północno-wschodniego Meksyku do północnej Argentyny. W oparciu przede wszystkim o publikację F.G. Stilesa z 2009 roku takson ten podzielono na 6 osobnych gatunków: "M. momota", "M. coeruliceps" (piłodziób modrogłowy), "M. lessonii" (piłodziób żółtopierśny), "M. subrufescens" (piłodziób rdzawobrzuchy), "M. bahamensis" (piłodziób czerwonogardły) i "M. aequatorialis" (piłodziób wyżynny). W tym nowym ujęciu systematycznym do "M. momota" zalicza się już tylko 9 podgatunków, które zamieszkują:
Status.
W Czerwonej księdze gatunków zagrożonych IUCN piłodziób wspaniały jest klasyfikowany jako gatunek najmniejszej troski (LC, "Least Concern"). Trend liczebności populacji uznawany jest za spadkowy ze względu na wylesianie Amazonii.

</doc>
<doc id="1132699" url="https://pl.wikipedia.org/wiki?curid=1132699" title="Teatr Improwizacji">
Teatr Improwizacji



</doc>
<doc id="1132700" url="https://pl.wikipedia.org/wiki?curid=1132700" title="HMS Khartoum">
HMS Khartoum

HMS Khartoum – brytyjski niszczyciel z okresu II wojny światowej, należący do typu K (J/K/N), w służbie Royal Navy w latach 1939–1940. Nosił znak taktyczny F45. Zniszczony przez pożar na Morzu Czerwonym 23 czerwca 1940.
Budowa.
Budowę okrętu zamówiono w marcu 1937 w ramach programu z 1937 roku. Stępkę pod jego budowę położono 27 października 1937 w stoczni Swan Hunter &amp; Wigham Richardson w Wallsend, kadłub wodowano 6 lutego 1939. Okręt wszedł do służby w Royal Navy 6 listopada 1939 pod nazwą „Khartoum” od miasta Chartum, związanego z brytyjskimi wojnami kolonialnymi. W tej samej stoczni budowano też równocześnie niszczyciel HMS „Janus” identycznego typu J.
Służba.
Morze Północne 1939–1940.
„Khartoum” wszedł do służby brytyjskiej niedługo po wybuchu II wojny światowej i 1 grudnia 1939 dołączył do 5 Flotylli Niszczycieli dowodzonej przez kmdra Louisa Mountbattena grupującej okręty typu K i wchodzącej w skład Floty Metropolii (Home Fleet), bazującej początkowo w Scapa Flow. Przez pierwsze miesiące wojny niszczyciele flotylli przeważnie eskortowały główne siły floty i konwoje przybrzeżne. 19 grudnia „Khartoum” był atakowany niecelnie torpedą przez okręt podwodny i kontratakował go bombami głębinowymi, także nieskuteczne. Jeszcze kilka razy w toku wojny atakował okręty podwodne, również bez skutków. 1 lutego 1940 wraz z patrolowcem „Viking Deeps” uratował 13 rozbitków ze szwedzkiego statku „Fram” zatopionego przez niemiecki okręt podwodny U-13. Pod koniec lutego „Khartoum” odniósł niewielkie uszkodzenia na skutek sztormu i od marca do maja 1940 był remontowany w Falmouth.
Morze Czerwone 1940.
14 maja 1940 „Khartoum” z grupą niszczycieli (m.in. „Kandahar”, „Kimberley” i „Kingston” z 5. Flotylli) został przeniesiony do Floty Śródziemnomorskiej, docierając 24 maja do Suezu. Z tymi niszczycielami utworzył 28. Dywizjon Niszczycieli, pełniący zadania eskortowe na Morzu Czerwonym. 11 czerwca patrolował u wybrzeży Somali Włoskiego z HMS „Kingston” i krążownikiem HMAS „Hobart”, lecz bez kontaktu z jednostkami nieprzyjaciela.
23 czerwca rano „Khartoum” wziął udział w pojedynku na powierzchni z włoskim okrętem podwodnym „Torricelli” (typu "Brin") w cieśninie Bab al-Mandab, wraz z niszczycielami HMS „Kandahar”, „Kingston” i slupem „Shoreham”, zakończonego zatopieniem „Torricellego” o 6:24. Po walce „Khartoum” patrolował ten rejon, lecz ok. godziny 11.50 wybuchł na nim pożar, spowodowany samoczynnym wybuchem zbiornika powietrza jednej z torped. Część publikacji, w ślad za propagandą włoską, podaje mało prawdopodobną wersję, że pożar został spowodowany ostrzelaniem przez okręt podwodny „Torricelli”, którego ostrzał był jednak niecelny i miał miejsce kilka godzin wcześniej. O 12.45 na niszczycielu wybuchła rufowa komora amunicyjna. Nie mogąc opanować pożaru, dowódca okrętu skierował jednostkę na brzeg koło Perim, w rejonie pozycji . Zginął tylko jeden członek załogi, trzech zostało rannych. Okręt został następnie uznany za nienadający się do remontu i skreślony z listy floty. Był pierwszym straconym okrętem typów J/K/N.
Dowódcy:
Dane techniczne.
Uzbrojenie.
Wyposażenie

</doc>
<doc id="1132701" url="https://pl.wikipedia.org/wiki?curid=1132701" title="HMS Khartoum (F45)">
HMS Khartoum (F45)



</doc>
<doc id="1132707" url="https://pl.wikipedia.org/wiki?curid=1132707" title="Evelyn Knight">
Evelyn Knight

Evelyn Knight (ur. 31 grudnia 1917 w Reedville w stanie Wirginia, zm. 28 września 2007 w San Jose w stanie Kalifornia) – amerykańska piosenkarka.
W czasie swojej kariery wprowadziła aż 13 swoich utworów na amerykańskie listy przebojów. Do jej najpopularniejszych utworów należą między innymi "Candy and Cake", oraz "A Little Bird Told Me" z 1949 r., z którym singel rozszedł się w nakładzie 2 mln egzemplarzy.

</doc>
<doc id="1132710" url="https://pl.wikipedia.org/wiki?curid=1132710" title="Matt Dusk">
Matt Dusk

Matt Dusk, właśc. Matthew-Aaron Dusk (ur. 19 listopada 1978 w Toronto) – kanadyjski muzyk, kompozytor i piosenkarz jazzowo-swingujący.
Życiorys.
W wieku siedmiu lat został przyjęty do St. Michael's Choir School, gdzie uczył się przez 11 lat. Początkowo zajmował się operą i muzyką poważną, a w wieku 17 lat zaczął zmieniać styl muzyczny po zapoznaniu się z nagraniami artystów jazzowych, takich jak Tony Bennett czy Sarah Vaughan.
W 1998 wygrał konkurs młodych talentów "Canadian National Exhibition Rising Star Competition", w którym pokonał łącznie pozostałych 654 uczestników. Z uwagi na to, że Dusk miał przejąć rodzinny biznes, w 1998 rozpoczął w Toronto studia na Uniwersytecie York na kierunku ekonomicznym. Po roku nauki zmienił program studiów na wydział muzyczny, gdzie skoncentrował się na jazzie i muzyce popularnej. W trakcie studiów uczęszczał m.in. na zajęcia z teorii jazzu prowadzonych przez Johna Gittinsa oraz na ćwiczenia wokalu jazzowego z Bobem Fentonem. Jego profesorem był natomiast Oscar Peterson. Dusk otrzymał stypendium naukowe Oscara Petersona, a w 2002 ukończył studia z dyplomem z wyróżnieniem w dziedzinie muzyki.
Na początku solowej kariery muzycznej nagrał cztery niezależne albumy studyjne, w tym m.in. "The Way It Is". W marcu 2003 podpisał kontrakt z wytwórnią Decca Records, a w kolejnym roku został zaproszony do "Golden Nugget Casino" w Las Vegas, gdzie występował jako artysta estradowy podczas filmowania reality show pt. "The Casino" w telewizji FOX.
W 2004 wydał świąteczny album pt. "Peace on Earth". Rok później premierę miał jego debiutancki album studyjny pt. "Two Shots", którą promował autorską wersją utworu „Two Shots of Happy, One Shot of Sad” napisanego ku pamięci Franka Sinatry przez Bono i The Edge. W 2005 wydał drugi album studyjny pt. "Back in Town", który promował tytułowym singlem. W czerwcu 2006 wydał koncertową wersję płyty, którą nagrał w towarzystwie 58-osobowej Metropole Orchestra.
28 listopada 2008 po raz pierwszy wystąpił w Polsce, grając koncert w warszawskim klubie Palladium w ramach 50. edycji festiwalu "Jazz Jamboree". W 2009 wydał kolejny album studyjny pt. "Good News".
W lutym 2013 wydał album pt. "My Funny Valentine: The Chet Baker Songbook", będący zbiorem kompozycji z repertuaru Cheta Bakera w interpretacji Duska. Polskie wydanie płyty promowane było przez utwór „All the Way”, który Dusk nagrał z Edytą Górniak. 23 sierpnia para zaśpiewała razem podczas Sopot Top of the Top Festival. W listopadzie Dusk wyruszył w kolejną trasę koncertową po Polsce, a w styczniu 2014 za album pt. "My Funny Valentine" odebrał status platynowej płyty w Polsce.
W listopadzie 2015 wydał album pt. "Just the Two of Us", który nagrał z Margaret.
Życie prywatne.
Związany jest z Julitą Borko. Żyją w związku zwanym w Ameryce Północnej „common-law marriage” (tzw. małżeństwo według prawa zwyczajowego).

</doc>
<doc id="1132712" url="https://pl.wikipedia.org/wiki?curid=1132712" title="Zofia Grzyb">
Zofia Grzyb

Zofia Grzyb (ur. 18 sierpnia 1928 w Radomiu) – polska robotnica i polityk, członkini Biura Politycznego KC PZPR w latach 1981–1986.
Życiorys.
Od 10 maja 1951 do 20 października 1952 roku sprawowała funkcję sekretarza w Zarządzie Okręgowym Związku Zawodowego Pracowników Przemysłu Spożywczego w Radomiu. Od 21 października 1952 do 10 maja 1955 roku pracowała w Zakładach Metalowych „Łucznik” im. Gen. Waltera, następnie od 23 maja 1955 do 30 kwietnia 1985 roku była obuwniczą-brygadzistką produkcji w Radomskich Zakładach Przemysłu Skórzanego (RZPS) „Radoskór”
W listopadzie 1947 roku przystąpiła do Polskiej Partii Robotniczej, do Polskiej Zjednoczonej Partii Robotniczej (PZPR) przystąpiła 15 grudnia 1948 roku. W latach 1948–1949 przynależała do Związku Młodzieży Polskiej. W 1953 roku została członkinią Komitetu Miejskiego PZPR w Radomiu.
Od 15 lutego 1980 roku do 29 stycznia 1990 roku należała do Komitetu Centralnego PZPR, w tym od 19 lipca 1981 do 2 lipca 1986 roku znajdowała się w składzie Biura Politycznego KC PZPR. Podobnie jak wybrani do Biura Politycznego KC Jerzy Romanik, Jan Łabęcki i Albin Siwak miała pochodzenie robotnicze. Do PZPR przynależała aż do rozwiązania partii w 1990 roku.
W Biurze Politycznym KC pełniła głównie funkcję dekoratywną, jako tzw. przedstawicielka klasy robotniczej i inteligencji pracującej. Zdaniem Wojciecha Jaruzelskiego, Grzyb wraz z Romanikiem, Łabęckim i Siwakiem mieli przybliżać kierownictwu politycznemu problemy życia codziennego.
Przez krótki czas była członkinią Niezależnego Samorządnego Związku Zawodowego „Solidarność”. Podczas IV plenarnego posiedzenia KC PZPR, odbywającego się od 16 do 18 października 1981 roku podjęła samokrytykę i odcięła się od związku zawodowego.
Była członkinią komisji Grabskiego, zajmującej się oceną działalności Edwarda Gierka jako I sekretarza PZPR. Zasłynęła nazwaniem Gierka "pierwszym człowiekiem w kraju", który zawiódł Polaków.
Choć była przedstawiana jako reprezentantka wszystkich Polek, w społeczeństwie nie cieszyła się poważaniem oraz była postrzegana jako osoba, która nie jest w stanie czegokolwiek zmienić w funkcjonowaniu systemu społecznego Polski. Była żartobliwie nazywana „Grzybową z kanapkami”, co miało sugerować, że jej rola w Biurze Politycznym ogranicza się do przygotowywania posiłków dla obradujących polityków.

</doc>
<doc id="1132714" url="https://pl.wikipedia.org/wiki?curid=1132714" title="Al-Mamghar">
Al-Mamghar

Al-Mamghar, także: Nawamghar (arab. المامغار, fr. "Mamghar", "El Mamghar") – niewielka osada rybacka w Mauretanii, w regionie administracyjnym Dachlat Nawazibu, na południowych krańcach Parku Narodowego Banc d'Arguin, w pobliżu przylądka Ras Timiris nad Atlantykiem.

</doc>
<doc id="1132715" url="https://pl.wikipedia.org/wiki?curid=1132715" title="Mamghar">
Mamghar



</doc>
<doc id="1132716" url="https://pl.wikipedia.org/wiki?curid=1132716" title="Nawamghar">
Nawamghar



</doc>
<doc id="1132717" url="https://pl.wikipedia.org/wiki?curid=1132717" title="El Mamghar">
El Mamghar



</doc>
<doc id="1132721" url="https://pl.wikipedia.org/wiki?curid=1132721" title="Grzyb">
Grzyb

Inne.
Zobacz też wsie: Grzybiany, Grzybina, Grzybiny, Grzybki, Grzybnica, Grzybowa Góra, Grzybowce, Grzybowszczyzna, Grzyby-Orzepy, Grzybów Dolny, Grzybów Hornowski

</doc>
<doc id="1132722" url="https://pl.wikipedia.org/wiki?curid=1132722" title="Wojciech Grzyb">
Wojciech Grzyb



</doc>
<doc id="1132724" url="https://pl.wikipedia.org/wiki?curid=1132724" title="Remington 870">
Remington 870



</doc>
<doc id="1132726" url="https://pl.wikipedia.org/wiki?curid=1132726" title="ZAH-1">
ZAH-1



</doc>
<doc id="1132727" url="https://pl.wikipedia.org/wiki?curid=1132727" title="Vessel Traffic Service">
Vessel Traffic Service

VTS (ang. Vessel Traffic Service, pol. "służba kontroli ruchu") – system kontroli ruchu statków w rejonach gdzie natężenie ruchu, skupienie dużej ilości jednostek w wąskich przejściach lub obecność niebezpieczeństw nawigacyjnych stwarza duże zagrożenie kolizji lub wejścia na mieliznę.
VTS jest ustanawiany przez organ administracji państwa w celu poprawy bezpieczeństwa żeglugi, ochrony środowiska naturalnego i usprawnienia ruchu statków.
W skład systemu VTS wchodzą: centrum kontroli, system (systemy) obserwacji oraz łączność.
Obszar.
W zależności od potrzeb, ukształtowania akwenu i tras ruchu statków VTS może obejmować port i podejście do niego (port morski Rotterdam), podejście do kilku portów, położonych blisko siebie (VTS na torze wodnym Świnoujście–Szczecin czy na Zatoce Gdańskiej) lub obszar tranzytowy, którędy przechodzi wiele statków, nie zawijając do portów (Cieśnina Kaletańska). Cały obszar może być obsługiwany przez jedno centrum kontroli lub być podzielony na mniejsze części, obsługiwane przez odrębne centra.
Niektóre VTS, leżące w pobliżu, współpracują ze sobą, przekazując dane statków, co umożliwia zmniejszenie wielkości meldunków ze statków, odciążając przez to załogę statku.
Centrum kontroli ruchu.
W centrum kontroli dane z systemów obserwacji i meldunkowych są wyświetlane na mapie elektronicznej i analizowane przez dyżurującą obsadę, która ma również bieżące informacje o wszystkich warunkach wpływających na żeglugę (stan pogody, pływy i prądy, otwarcie mostów i śluz, prace na torze wodnym i inne utrudnienia, stan oznakowania nawigacyjnego). Na podstawie tych danych centrum wydaje komunikaty dla wszystkich statków i zalecenia indywidualne.
Jeżeli VTS obejmuje kilka centrów, są one ze sobą ściśle połączone, niezależnie od tego, czy znajdują się w tym samym budynku czy w dużej odległości. Łączność pozwala na przekazywanie danych o statkach przechodzących z jednej części do następnej, wymianę informacji i uzgadnianie zaleceń. Centrale mają również połączenie z centralami ratownictwa, służbami do zwalczania rozlewów olejowych i administracją morską państwa.
Systemy obserwacji.
Z reguły głównym środkiem obserwacji jest radar. W zależności od potrzeb może być zastosowany jeden radar, kilka radarów umieszczonych w jednym punkcie, ale pracujących na różnych zakresach odległości lub wiele radarów rozmieszczonych tak, aby obserwowały cały lub prawie cały obszar VTS.
W zależności od potrzeb stosuje się radary o różnej długości fal (10 cm, 3 cm i milimetrowe), co pozwala osiągnąć dobrą wykrywalność dla obiektów dalekich i dużą dokładność określenia pozycji statku.
Obraz radarowy jest nanoszony automatycznie na mapę elektroniczną. Sygnały są przetworzone przez układ nakresowy ARPA, pozwalając na wyświetlenie danych o ruchu jednostki (kurs, prędkość i przebyta trasa). Na mapie można również wyświetlić dane z transmisji systemu automatycznej identyfikacji AIS oraz dane wprowadzone ręcznie, pochodzące z meldunków radiowych.
VTS może być również wyposażony w system kamer telewizyjnych, pozwalających na obserwację wzrokową, przydatną zwłaszcza w śluzach i basenach portowych.
Łączność.
Podstawowym środkiem komunikacji między statkami a centrum kontroli jest radiotelefonia VHF. 
Każde centrum kontroli używa innego kanału do komunikacji ze statkami co zmniejsza obciążenie i wzajemne zagłuszanie. 
Na VHF funkcjonuje system meldunkowy, tak samo centrum kontroli nadaje w określonych odstępach czasu informacje pogodowe, o ruchu statków i ostrzeżenia. Statki nie powinny używać kanałów VHF używanych przez VTS do komunikacji między statkami lub wewnątrz statkowej.
Niektóre z większych VTS podają informacje i ostrzeżenia za pomocą radiotelefonii pośredniofalowej a także przez telex Navtex.
System meldunkowy.
Dla ułatwienia kontroli statki podają informacje o sobie do centrum kontroli. W zależności od wymagań danego VTS pierwsze informacje podaje w momencie wejścia w obszar VTS lub z wyprzedzeniem, które może wynosić od kilkunastu minut do kilku dni. 
Przy pierwszym meldunku przy wejściu w obszar VTS statki podają informacje umożliwiające identyfikację statku (Nazwa, sygnał rozpoznawczy, numer identyfikacyjny), dane pozwalające na zlokalizowanie statku na radarze (pozycja, kurs i prędkość) oraz informacje dodatkowe, pozwalające na odpowiednie traktowanie statku przez VTS (wielkość, zanurzenie, liczba osób, rodzaj ładunku, planowana trasa przejścia, defekty i inne). Następnie statek musi meldować do centrum kontroli minięcie kolejnych punktów meldunkowych lub zmianie zaplanowanej trasy. Obowiązkowe jest również natychmiastowe meldowanie o wszelkich awariach i zagrożeniach.
Akcje centrum kontroli.
Obsada centrum kontroli obserwuje na bieżąco sytuację i podaje komunikaty, na przykład o statkach które ze względu na zanurzenie mogą poruszać się tylko po określonej części toru wodnego, wadliwym oznakowaniu (zgaszone światła, przesunięte pławy). Mogą też informować poszczególne statki o sytuacjach niebezpiecznych (ryzyko zderzenia, kurs prowadzący na mieliznę, naruszenie strefy rozgraniczenia ruchu). W takich sytuacjach mogą zalecić zmianę kursu lub inne działanie. W razie wypadku lub katastrofy VTS natychmiast podejmuje akcje mające na celu zmniejszenie szkód i zapewnienie bezpieczeństwa. 
Inne.
Część VTS prowadzi także pilotaż radarowy, podając potrzebującej jednostce (lub wszystkim jednostkom, w razie złej widzialności) dokładną pozycje i informacje potrzebne do utrzymania statku na właściwym torze.
Niektóre VTS (mniej obciążone) zarządzają jednocześnie usługami pilotowymi.
Odpowiedzialność.
Działania VTS mają charakter informacyjno- doradczy (tak, jak informacje pilota), dowódca jednostki ponosi pełną odpowiedzialność za nawigację statku. Jednak w niektórych krajach, niezastosowanie się do żądań VTS pociąga za sobą postępowanie karne lub kary finansowe.
Dane.
Aktualne dane poszczególnych VTS są opisane w tomie 6 Spisu Radiosygnałów Admiralicji Brytyjskiej (British Admirality List of Radio Signals, vol.6) i w wydawnictwach lokalnych Spisie radiostacji nautycznych BHMW.

</doc>
<doc id="1132728" url="https://pl.wikipedia.org/wiki?curid=1132728" title="VTS">
VTS



</doc>
<doc id="1132729" url="https://pl.wikipedia.org/wiki?curid=1132729" title="Harry Welles Rusk">
Harry Welles Rusk

Harry Welles Rusk (ur. 17 października 1852 w Baltimore, Maryland, zm. 28 stycznia 1926 w Baltimore, Maryland) – amerykański prawnik i polityk, członek Partii Demokratycznej. W latach 1886–1897 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1132730" url="https://pl.wikipedia.org/wiki?curid=1132730" title="William Hinson Cole">
William Hinson Cole

William Hinson Cole (11 stycznia 1837 w Baltimore, 8 lipca 1886 w Waszyngtonie) – amerykański prawnik, lekarz i polityk, członek Partii Demokratycznej. Jako żołnierz uczestniczył w bitwie pod Gettysburgiem. Od 1885 roku był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych, gdzie służył do śmierci 8 lipca 1886 roku.

</doc>
<doc id="1132733" url="https://pl.wikipedia.org/wiki?curid=1132733" title="Istnienie">
Istnienie

Istnienie (łac. "existentia") – jedna z najbardziej fundamentalnych (obok pojęcia istoty – "essentia") kategorii (pojęć) metafizycznych. 
W filozofii klasycznej (arystotelesowsko-tomistycznej) fakt bycia, czegoś, co określa i specyfikuje istota. Każdy byt składa się z istoty – tego, czym ten byt jest, i istnienia – faktu bycia. Każdy byt jest więc istotą ("essentia") istniejącą.
W historii filozofii pojęcie istnienia było szeroko dyskutowane:

</doc>
<doc id="1132742" url="https://pl.wikipedia.org/wiki?curid=1132742" title="Wiaczesław Naumienko">
Wiaczesław Naumienko

Wiaczesław Grigoriewicz Naumienko, ros. Вячеслав Григорьевич Науменко (ur. 25 lutego 1883 r., zm. 30 października 1979 r. koło Nowego Jorku) – rosyjski wojskowy (generał lejtnant), wyższy oficer w Głównym Zarządzie Wojsk Kozackich podczas II wojny światowej.
Życiorys.
Ukończył michajłowski korpus kadetów w Woroneżu w 1901 r, nikołajewską szkołę kawaleryjską w 1903 r. i 2 klasy nikołajewskiej akademii sztabu generalnego w 1914 r. Brał udział w I wojnie światowej. Od marca 1915 r. był starszym adiutantem w sztabie 1 dywizji kawalerii Kozaków kubańskich. Następnie został w stopniu podpułkownika szefem sztabu 4 dywizji kawalerii Kozaków kubańskich. 28 stycznia 1917 r. został szefem polowego sztabu dowodzącego kozackimi wojskami. W styczniu 1918 r. przystąpił do kozackich oddziałów walczących na południu Rosji z bolszewikami. W kwietniu tego roku został w stopniu pułkownika szefem sztabu brygady kawalerii gen. Pokrowskiego. Od czerwca dowodził 1 pułkiem kawalerii, 1 brygadą kawalerii, a następnie 1 dywizją kawalerii Kozaków kubańskich. 8 grudnia awansował do stopnia generała majora. Od 18 grudnia wchodził w skład krajowego przedstawicielstwa Kozaków kubańskich do spraw wojskowych. 1 lutego 1919 r. został atamanem marszowym Wojska Kozaków kubańskich. Od 14 września znajdował się w rezerwie wojsk kozackich. 11 października w stopniu generała lejtnanta objął dowództwo II Korpusu Kawalerii Kozaków kubańskich. W kwietniu 1920 r. wraz z pozostałymi wojskami białych wycofał swoje oddziały na Krym. Pod koniec lipca uczestniczył w nieudanym desancie na Kubań w rejonie Tamania grupy wojskowej gen. Siergieja G. Ułagaja (Kuczuka). Po odwrocie na Krym pod koniec sierpnia, został dowódcą 1 dywizji kawalerii. 1 października przejął dowództwo grupy kawalerii, ale już 3 dni później został ranny. W listopadzie wraz z pozostałymi wojskami ewakuował się na wyspę Limnos, gdzie żołnierze wybrali go kubańskim atamanem wojskowym. W 1920 r. zamieszkał w Niemczech. W okresie II wojny światowej podjął współpracę z Niemcami. Od marca 1944 r. służył w Głównym Zarządzie Wojsk Kozackich. Reprezentował postawę popierającą rosyjski ruch wyzwoleńczy gen. Andrieja Własowa. Po zakończeniu wojny wyemigrował do USA. Zmarł 30 października 1979 r. niedaleko Nowego Jorku. Był autorem książki pt. „Великое предательство”, będącej zbiorem dokumentów i materiałów, dotyczących wydania Kozaków Sowietom w 1947 r. (Nowy Jork, 1962).

</doc>
<doc id="1132743" url="https://pl.wikipedia.org/wiki?curid=1132743" title="Remis (ujednoznacznienie)">
Remis (ujednoznacznienie)



</doc>
<doc id="1132744" url="https://pl.wikipedia.org/wiki?curid=1132744" title="Publiusz Papiniusz Stacjusz">
Publiusz Papiniusz Stacjusz

Publiusz Papiniusz Stacjusz (ok. 45 - 96) – poeta rzymski, urodzony w Neapolu, związany z dworem cesarza Domicjana. Utracił względy cesarza po opublikowaniu dzieła poświęconego wojnie z Germanami ("De bello Germanico"), po czym powrócił do Neapolu, gdzie zmarł. Zachowały się następujące utwory Stacjusza:
Odbiór poezji Stacjusza.
Poeta wpływowy i popularny aż do XIX wieku, odkąd jego sława przyćmiona została zarzutami o wtórność i powierzchowność. Pamiętany nadal dzięki obecności w Boskiej komedii Dantego, gdzie spotyka Wirgiliusza oddając mu hołd (tak jak w ostatnich wierszach swojej "Tebaidy"). Próbę reinterpretacji anty-psychologicznej stylistyki postaci literackich "Stacjusza" podjął m.in. C.S. Lewis wskazując na nowy, alegoryczny kierunek w budowaniu postaci literackich poety. O ile Lewis uważa, że "Stacjusz" tworzy 'zalążek' alegorii, coraz częściej słyszy się dziś opinie rehabilitujące stylistykę "Stacjusza" jako poważnie twórczy element estetyki alegorycznej, chętnie naśladowaną już w średniowieczu i aż do ok. 1800 roku.
Wpływ w Polsce.
Szczególną popularność zdobył pomysł silva rerum zainspirowany m.in. zbiorem wierszy "Silvae"; rozwijając się w literaturze staropolskiej jako odrębny gatunek sylwa, uprawiany nie tylko przez najznakomitszych pisarzy, jak Andrzej Frycz Modrzewski, ale i powszechnie, w bogatszych domach, gdzie mieszał się z pamiętnikarstwem.

</doc>
<doc id="1132748" url="https://pl.wikipedia.org/wiki?curid=1132748" title="Antoni Wilk">
Antoni Wilk

Antoni Wilk (ur. 19 grudnia 1876 w Pławowicach, zm. 17 lutego 1940 w Krakowie) – polski astronom, odkrywca czterech komet okresowych.
Życiorys.
Kształcił się w Krakowie, gdzie w 1899 wstąpił na Uniwersytet Jagielloński na studia matematyczne i fizyczne, w czasie których uczęszczał na zajęcia z astronomii. Po czterech latach został nauczycielem gimnazjalnym, rok później zdał egzamin profesorski, a dwa lata później uzyskał stopień doktora za rozprawę o Księżycu.
Do roku 1912 pracował jako nauczyciel gimnazjum w Tarnowie, potem w Krakowie, początkowo jako asystent, później adiunkt w obserwatorium. Do 1939 prowadził wykłady i ćwiczenia z astronomii ogólnej. 6 listopada 1939 aresztowany w Sonderaktion Krakau. Osadzono go w więzieniu we Wrocławiu, a 28 listopada 1939 wraz z innymi uczonymi znalazł się w obozie Sachsenhausen k. Oranienburga, skąd zwolniono go po 3 miesiącach, 8 lutego 1940 roku. Zmarł 17 lutego 1940 w Krakowie w wyniku chorób i wycieńczenia. Pochowany na Cmentarzu Rakowickim w Krakowie.
Za swoje odkrycia został uhonorowany Krzyżem Komandorskim Orderu Odrodzenia Polski (9 listopada 1931) oraz medalem Astronomical Society of the Pacific.
Komety odkryte przez Antoniego Wilka.
Wszystkie komety zaobserwował z balkonu mieszkania. Do obserwacji służyły bardzo proste przyrządy; lornetka z obiektywem o średnicy 50 mm i zeissowska luneta z obiektywem o średnicy 80 mm.

</doc>
<doc id="1132749" url="https://pl.wikipedia.org/wiki?curid=1132749" title="Front Centralny">
Front Centralny

Front Centralny – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Formowania i walki.
Sformowany 24.07.1941 z części sił Frontu Zachodniego. Dowódca Frontu generał pułkownik Fiodor Kuzniecow (do 7 sierpnia), później generał porucznik Michaił Jefriemow (do 25 sierpnia). Początkowy skład: 13 i 21 Armie ogólnowojskowe oraz Grupa Lotnictwa. Front rozwinął się na linii: Propojsk, Krzyczew, Siersza - przeciw siłom niemieckiej 2 Grupy Pancernej z Grupy Armii „Środek”. Po walkach obronnych wycofał się w kierunku Briańska. Rozwiązany 25 sierpnia 1941. Wojska frontu przekazano Frontowi Briańskiemu.
Ponownie sformowany 15 lutego 1943 na bazie rozformowanego Frontu Dońskiego. Po klęsce zgrupowania niemieckiego pod Stalingradem wojska frontu Centralnego zostały przegrupowane do rejonu na północ od Kurska. Dowódca frontu generał pułkownik Konstanty Rokossowski (od 28 kwietnia 1943 generał armii). Front rozwinął się na styku między frontami: Briańskim i Woroneskim, działał w kierunku na Briańsk. 12 marca w skład Frontu weszła część sił rozwiązanego Frontu Briańskiego. Front Centralny bronił linii: Nowosil, Briancewo, Siewsk, Rylsk. 
Uczestniczył w bitwie kurskiej (5 lipca - 23 sierpnia 1943) w czasie której dowództwo frontu tworzyli następujący oficerowie: dowódca Konstanty Rokossowski, szef sztabu Michaił Malinin, członkowie rady wojennej Konstantin Tielegin i M. Stachurski oraz szef zarządu politycznego S. Gaładżew. Brał też udział w walkach o wyzwolenie lewobrzeżnej Ukrainy (26 sierpnia - 16 października 1943) w wyniku czego wyszedł na linię: dolny bieg rz. Soż, Homel, Łojew, Czarnobyl, Tieremce i uchwycił przyczółki na Dnieprze. 1 października w skład Frontu weszła część ponownie rozwiązanego Frontu Briańskiego. 
20 października 1943 przemianowany na Front Białoruski.
Jednostki wojsk pancernych z Frontu Centralnego oprócz sprzętu radzieckiego używały czołgów M4A2 Sherman, produkcji USA. W czołgi te wyposażony był 229 Pułk Pancerny z 48 Armii.
Struktura organizacyjna.
Skład początkowy: 
w 1943 roku:

</doc>
<doc id="1132750" url="https://pl.wikipedia.org/wiki?curid=1132750" title="Arturo Pomar Salamanca">
Arturo Pomar Salamanca

Arturo Pomar Salamanca (ur. 1 września 1931 w Palma de Mallorca, zm. 26 maja 2016 w Barcelonie) – hiszpański szachista, arcymistrz od 1962 roku.
Kariera szachowa.
Od piątego roku życia regularnie uczęszczał do klubu szachowego w Palma de Mallorca. W niedługim czasie osiągnął sukcesy, dzięki którym nazywano go „cudownym dzieckiem”. W wieku 10 lat triumfował w mistrzostwach Wysp Balearskich i zgłosił się do mistrzostw Hiszpanii, jednak z powodu młodego wieku jego wniosek został odrzucony. W następnym roku ponownie został mistrzem Balearów i zajął III miejsce w eliminacyjnym turnieju do mistrzostw kraju. Swoimi sukcesami zwrócił uwagę Aleksandra Alechina, który przez pewien czas pełnił rolę jego trenera. Uzyskał również sporą popularność, m.in. udzielał wywiadów dla radia, nakręcano również o nim filmy. W roku 1944 na turnieju w Gijon uzyskał sensacyjny remis z Alechinem i został najmłodszym w historii szachów zawodnikiem, któremu udało się zremisować partię z aktualnym mistrzem świata (Alechin triumfował w tym turnieju z wynikiem 7½ z 8 partii, jedyny remis uzyskując właśnie z Pomarem).
Pod koniec lat 40. należał już do ścisłej czołówki hiszpańskich szachistów. Pierwszy tytuł mistrza kraju zdobył w roku 1946, kolejne - w latach 1950, 1957, 1958, 1959, 1962 i 1966. Poza tym, w 1951, 1956, 1964 i 1969 roku zdobył tytuły wicemistrzowskie. Pomiędzy 1958 a 1980 rokiem wystąpił na wszystkich w tym okresie rozegranych dwunastu szachowych olimpiadach (w tym 9 razy na I szachownicy) i pod tym względem jest rekordzistą wśród hiszpańskich szachistów. Łącznie rozegrał 174 partie, w których zdobył 95½ pkt. Jest również olimpijskim medalistą: w roku 1960 otrzymał brązowy medal za indywidualny wynik na II szachownicy.
Kilkukrotnie uczestniczył w turniejach strefowych (eliminacji mistrzostw świata pierwszego stopnia). Największy sukces w tych rozgrywkach osiągnął w roku 1960 w Madrycie, gdzie podzielił I miejsce (wspólnie z Lajosem Portischem, Svetozarem Gligoriciem oraz Janem Donnerem) i po dogrywce awansował do rozegranego w 1962 roku w Sztokholmie turnieju międzystrefowego, w którym zajął XI miejsce.
Na swoim koncie posiada szereg sukcesów w turniejach międzynarodowych, zwyciężył bądź podzielił I miejsca m.in. w Santa Fe (1949), Paryżu (1949), Gijon (1955), Lugo (1957), Santanderze (1958), Madrycie (1959), Torremolinos (1961, wspólnie ze Svetozarem Gligoriciem), Maladze (1964 i 1971, wspólnie z Arthurem Bisguierem), Palma de Mallorca (1965, wspólnie z Albericem O’Kellym i Klausem Dargą), Alicante (1975) i Alès (1981). Do swoich sukcesów zaliczyć również może II lokaty w Amsterdamie (1966, turniej "IBM", za Michaiłem Botwinnikiem, przed Salomonem Flohrem), Palma de Mallorca (1966, za Michaiłem Talem, przed Lajosem Portischem i Borislavem Ivkovem) oraz w Wijk aan Zee (1972, za Lajosem Portischem, przed Vlastimilem Hortem i Walterem Browne).
Najwyższy ranking w karierze osiągnął 1 lipca 1971 r., z wynikiem 2510 punktów dzielił wówczas 63. miejsce na świecie, jednocześnie zajmując 1. miejsce wśród hiszpańskich szachistów.
Od 1994 r. nie uczestniczy w turniejach klasyfikowanych przez Międzynarodową Federację Szachową.

</doc>
<doc id="1132751" url="https://pl.wikipedia.org/wiki?curid=1132751" title="Wniebowzięcie Najświętszej Marii Panny">
Wniebowzięcie Najświętszej Marii Panny



</doc>
<doc id="1132752" url="https://pl.wikipedia.org/wiki?curid=1132752" title="Zakaz handlu w święta">
Zakaz handlu w święta



</doc>
<doc id="1132756" url="https://pl.wikipedia.org/wiki?curid=1132756" title="Lahomei Herut Israel">
Lahomei Herut Israel



</doc>
<doc id="1132757" url="https://pl.wikipedia.org/wiki?curid=1132757" title="Ministerstwo Pracy">
Ministerstwo Pracy



</doc>
<doc id="1132758" url="https://pl.wikipedia.org/wiki?curid=1132758" title="Miron Sycz">
Miron Sycz

Miron Sycz, ukr. Мирон Сич, trb. Myron Sycz (ur. 3 stycznia 1960 w Ostrym Bardzie) – polski polityk ukraińskiego pochodzenia, działacz Związku Ukraińców w Polsce, nauczyciel, samorządowiec, poseł na Sejm VI i VII kadencji.
Życiorys.
Jest synem Ołeksandra (Aleksandra) Sycza, członka Organizacji Ukraińskich Nacjonalistów od 1938 oraz strzelca w kureniu „Mesnyky” Ukraińskiej Powstańczej Armii, skazanego w 1947 przez polski sąd na karę śmierci za działalność w UPA, złagodzoną w tym samym roku na karę 15 lat pozbawienia wolności i Marii.
Miron Sycz ukończył w 1984 studia na Wydziale Matematyki Wyższej Szkoły Pedagogicznej w Olsztynie. Odbył również ukończone w 2000 studia podyplomowe w zakresie europejskiej administracji samorządowej i rządowej w Wyższej Szkole Humanistycznej w Pułtusku.
W latach 1984–1990 był kierownikiem internatu i nauczycielem w Liceum Ogólnokształcącym w Górowie Iławeckim. Jest założycielem Zespołu Szkół z Ukraińskim Językiem Nauczania w Górowie Iławeckim, w którym od 1990 do 2007 pełnił funkcję dyrektora, następnie został honorowym dyrektorem tej placówki. Jest współorganizatorem ukraińskich inicjatyw kulturalnych na Warmii i Mazurach, był także delegatem na Światowe Forum Ukraińców w Kijowie. Od 1999 przewodniczył jednocześnie radzie społecznej Szpitala Rehabilitacyjnego w Górowie Iławeckim.
Był członkiem PZPR, z której wystąpił przed 1989. Po 1990 działał w Kongresie Liberalno-Demokratycznym, Unii Wolności i Partii Demokratycznej. W latach 1998–2007 zasiadał w sejmiku warmińsko-mazurskim trzech kadencji, zajmując w nim stanowisko przewodniczącego. W 1998 został wybrany z ramienia Unii Wolności, w 2002 uzyskał mandat z listy SLD-UP, a w 2006 z rekomendacji Platformy Obywatelskiej.
W wyborach parlamentarnych w 2001 był kandydatem UW do Sejmu. W wyborach w 2005 kandydatem PD do Senatu. W wyborach parlamentarnych w 2007 z listy PO uzyskał mandat poselski, otrzymując w okręgu elbląskim 9075 głosów. W Sejmie objął funkcję wiceprzewodniczącego Komisji Mniejszości Narodowych i Etnicznych, grup parlamentarnych polsko-ukraińskiej i polsko-rosyjskiej oraz delegacji Sejmu do Zgromadzenia Poselskiego Sejmu RP i Rady Najwyższej Ukrainy. W 2010 został przewodniczącym PO w powiecie bartoszyckim. W wyborach w 2011 z powodzeniem ubiegał się o reelekcję, dostał 8884 głosy. W VII kadencji Sejmu objął funkcję przewodniczącego Komisji Mniejszości Narodowych i Etnicznych. W 2015 nie został ponownie wybrany na posła. 2 listopada tegoż roku został powołany na wicemarszałka województwa warmińsko-mazurskiego, w związku z czym jego mandat poselski wygasł na kilka dni przed końcem VII kadencji Sejmu. W 2018 powrócił w skład sejmiku warmińsko-mazurskiego, 4 grudnia ponownie powołany na wicemarszałka w zarządzie województwa VI kadencji. W wyborach w 2019 bezskutecznie kandydował do Sejmu.

</doc>
<doc id="1132759" url="https://pl.wikipedia.org/wiki?curid=1132759" title="Gleby pustynne">
Gleby pustynne

Gleby pustynne, "aridisole, daw. yermosole" – gleby występujące na obszarach o opadach 100–150 mm w ciągu roku. Ich cechą charakterystyczną jest bardzo słabo zaznaczony poziom próchniczny oraz silne zasolenie. Dominującymi glebami pustynnymi są gleby czerwone, czerwonawe, szare i bure.
Według klasyfikacji Międzynarodowego Towarzystwa Gleboznawczego FAO 1974 gleby pustynne zwano yermosolami, a według taksonomii amerykańskiej jako rząd aridisoli.
Występowanie na świecie.
Gleby pustynne występują na pustyniach, szczególnie w Azji Centralnej, na Półwyspie Arabskim, w Afryce północnej (Sahara) i południowej, w centralnej Australii oraz w zachodniej części Ameryk. Gleby te tworzą zwarte obszary o niemal jednolitej strukturze.
Azja.
Gleby pustynne w Azji znajdują się na terenie Azji Centralnej: Mongolii, Kazachstanu, Chin. Wśród tego rodzaju gleb na wspomnianych terenach dominują buroziemy, szaroziemy oraz gleby cynamonowe; są one porośnięte rzadką roślinnością i pokryte żwirem lub gruzem.
W krajach arabskich (Półwysep Arabski, Syria, Iran, Irak) dominują szaroziemy oraz w niewielkim zakresie gleby czerwonobure.
Ameryka Północna.
Gleby pustynne w Ameryce występują głównie w zachodniej części USA oraz w północnym Meksyku. W tym rejonie świata gleby są bardziej różnorodne. Najbardziej rozpowszechnione gleby pustynne w zachodnich Stanach Zjednoczonych to gleby wapniowo-próchniczne, salitowe, brązowe, szarobrązowe, kserowęglanowe, buroziemy, szaroziemy, gleby czerwonawobure. Natomiast w Meksyku i Teksasie gleby czerwonoczarne, brązowe oraz czerwonawobrązowe. Z powodu występujących tu większych opadów niż w zachodnich Stanach Zjednoczonych oraz Azji gleby te przechodzą w gleby typowo preriowe. Są one w miarę urodzajne, lecz ze względu na niesprzyjający klimat nie są wykorzystywane w rolnictwie.
Ameryka Południowa.
W Ameryce Południowej gleby pustynne występują głównie w krainie środkowoandyjskiej oraz południowo-argentyńsko-patagońskiej. Rozwój tych gleb w dużej mierze związany jest z Andami, przez co występują na podobnej szerokości geograficznej, co strefa lasów tropikalnych. Na powstawanie gleb pustynnych w tym regionie wpływ miała również aktywność wulkaniczna, z tego powodu szczególnie na północy tego obszaru występują warstwy wulkaniczne. Wśród gleb w tym regionie dominują buroziemy oraz gleby kasztanowe.
Afryka.
Gleby pustynne w Afryce występują zasadniczo w dwóch zwartych grupach: większej na północy (Sahara) i mniejszej na południu. Są one bardzo podobne do tych na półpustyniach. Na Saharze występują głównie gleby czerwone, czerwonobure i brązowe. Gleby te są pokryte często grubą warstwą piasku lub gipsów. W zagłębieniach występują gleby sołonczakowe.
Australia.
Gleby pustynne w Australii występują w zachodniej części interioru. W Australii dominują ziemie czerwone, gleby czerwonawe, w wielu miejscach występują wychodnie skał podłoża, głównie piaskowce.
Roślinność.
Roślinność nieantropogeniczna.
Gleby pustynne są słabo porośnięte roślinnością; występują na nich jedynie rzadkie trawy oraz miejscami kaktusy i opuncje. W wielu miejscach roślinność pustyń bardziej jest zdeterminowana klimatem niż glebą, co powoduje, że gleba pustynna w innym klimacie może być zakwalifikowana jako gleba stepowa lub sawannowa.
Przydatność rolnicza.
Gleby pustynne są praktycznie nieprzydatne w rolnictwie. Tylko w niektórych miejscach o glebie nieco lepszej uprawia się w kotlinach kukurydzę, drzewa owocowe lub winorośle. W miejscach, gdzie gleby pustynne przechodzą w gleby preriowe, gleby pustynne są nieco bardziej żyzne, jednakże również nie są wykorzystywane w rolnictwie. Dodatkowym czynnikiem decydującym o nieprzydatności rolniczej jest niekorzystny klimat występujący w rejonie występowania tych gleb.

</doc>
<doc id="1132760" url="https://pl.wikipedia.org/wiki?curid=1132760" title="Zakaz handlu">
Zakaz handlu



</doc>
<doc id="1132763" url="https://pl.wikipedia.org/wiki?curid=1132763" title="Maruna nadmorska">
Maruna nadmorska

Maruna nadmorska ("Tripleurospermum maritimum" ) – gatunek z rodziny astrowatych. W zależności od ujęcia systematycznego wąsko ujmowany jako gatunek związany z siedliskami nadmorskimi w Europie Zachodniej, Północnej i Grenlandii. Alternatywnie, w szerokim ujęciu włączany jest tu także podgatunek "inodorum", który powoduje, że gatunek w takim ujęciu jest wówczas szeroko rozprzestrzeniony w całej Europie oraz północnej i środkowej Azji. W Polsce występuje prawdopodobnie w obu ujęciach, przy czym pospolity jest podgatunek "inodorum", wyodrębniany też jako odrębny gatunek – maruna bezwonna "T. inodorum".
Systematyka.
W szerokim ujęciu gatunek obejmuje obok podgatunku nominalnego (subsp. "maritimum") m.in. także podgatunek bezwonny (subsp. "inodorum" ) i takie ujęcie jest mocno obecne w polskiej literaturze. Przeciw łączeniu tych taksonów w ramach jednego gatunku przemawia występowanie istotnich różnic w odniesieniu do takich cech jak: forma życiowa ("T. inodorum" to rośliny roczne, "T. maritimum" to głównie rośliny dwuletnie i byliny); różnice w budowie (pierwszy ma pędy wzniesione, odcinki liści wąskie, niemięsiste, żeberka na owocach oddalone; drugi ma pędy płożące, liście mięsiste, żebra gęste); u obu taksonów znane są populacje di- i tetraploidalne; oba taksony tworzą mieszańce, ale przynajmniej częściowo są one sterylne; oba różnią się preferencjami siedliskowymi. W efekcie taksony te wyróżniane są w randze odrębnych gatunków w licznych florach i bazach taksonomicznych.
W wąskim ujęciu systematycznym w ramach gatunku wyróżniane są cztery podgatunki:
W szerokim ujęciu zaliczane są tu także podgatunki:
Zasięg geograficzny.
W wąskim ujęciu gatunek występuje na Azorach i Grenlandii oraz w krajach Europy Zachodniej i Północnej (od Portugalii i Hiszpanii) po kraje skandynawskie i bałtyckie. Jako introdukowany obecny jest w Ameryce Północnej, zarówno wzdłuż wschodniego, jak i zachodniego wybrzeża. Obecność tego wąsko ujmowanego taksonu w Polsce jest problematyczna – niektórzy autorzy wymieniają go jako rzadkiego na wybrzeżu na piaskach nadmorskich i solniskach, inni informują tylko o obecności form przejściowych (mieszańców?) m. maruną nadmorską i bezwonną. 
W szerokim ujęciu systematycznym obejmującym subsp. "inodorum" gatunek wskazywany jest jako rodzimy dla całej Europy oraz północnej i środkowej Azji, poza tym szeroko rozprzestrzeniony na świecie. Jako introdukowany obecny jest na obu kontynentach amerykańskich, we wschodniej Azji i Australii. W Polsce takson w szerokim ujęciu ma status archeofita ("archaeophyta resistentia") – uznaje się, że pojawił się przed XV wiekiem i zasiedla tylko siedliska antropogeniczne. Gatunek w szerokim ujęciu jest bardzo pospolity na terenie całej Polski.

</doc>
<doc id="1132764" url="https://pl.wikipedia.org/wiki?curid=1132764" title="Matricaria maritima">
Matricaria maritima



</doc>
<doc id="1132765" url="https://pl.wikipedia.org/wiki?curid=1132765" title="Maruna bezwonna">
Maruna bezwonna

Maruna bezwonna ("Tripleurospermum inodorum" ) – w zależności od ujęcia systematycznego gatunek lub podgatunek maruna nadmorska bezwonna ("Tripleurospermum maritimum" subsp. "inodorum" ) z rodziny astrowatych. Niezależnie od ujęcia jest to takson szeroko rozprzestrzeniony na świecie, pospolity także w Polsce. Jest jednorocznym chwastem upraw.
Systematyka.
W zależności od ujęcia systematycznego takson traktowany jest jako odrębny gatunek ("Tripleurospermum inodorum" ) lub jako podgatunek w obrębie gatunku maruna nadmorska ("Tripleurospermum maritimum" subsp. "inodorum" . 
Za odrębnością rangi gatunkowej "T. inodorum" i "T. maritimum" przemawia występowanie istotnich różnic w odniesieniu do takich cech jak: forma życiowa ("T. inodorum" to rośliny roczne, "T. maritimum" to głównie rośliny dwuletnie i byliny); różnice w budowie (pierwszy ma pędy wzniesione, odcinki liści wąskie, niemięsiste, żeberka na owocach oddalone; drugi ma pędy płożące, liście mięsiste, żebra gęste); u obu taksonów znane są populacje di- i tetraploidalne; oba taksony tworzą mieszańce, ale przynajmniej częściowo są one sterylne; oba różnią się preferencjami siedliskowymi. W efekcie taksony te wyróżniane są w randze odrębnych gatunków w licznych florach i bazach taksonomicznych.
Odrębny problem taksonomiczny stanowi nazwa rodzajowa – niezależnie od ujęcia wielu autorów umieszcza bowiem ten takson w rodzaju o nazwie "Matricaria". Rozstrzygnięcia taksonomiczne tej kwestii opisane zostały w artykułach o rodzajach "Tripleurospermum" i "Matricaria".
Zasięg geograficzny.
Ze względu na szerokie rozprzestrzenienie tego taksonu na świecie, niektóre źródła wskazują na problem z ustaleniem jego pierwotnego obszaru występowania. Inne uznają go za rodzimego na obszarze niemal całej Europy, północno-zachodniej i środkowej Azji. Rośnie poza tym w Ameryce Północnej i Południowej, w Azji Wschodniej i Australii. W Polsce takson ma status archeofita ("archaeophyta resistentia") – uznaje się, że pojawił się przed XV wiekiem, a jego antropogeniczne pochodzenie potwierdzać ma przywiązanie do siedlisk kształtowanych przez człowieka. Takson jest bardzo pospolity na terenie całej Polski.
Szkodliwość i zwalczanie.
Maruna bezwonna może spowodować duże straty w uprawach. Szybko rosnąc pobiera z gleby duże ilości soli mineralnych i wody, osłabiając rośliny uprawne. Może spowodować wyleganie zbóż. Zagłusza siewki roślin uprawnych, kiełkuje bowiem bardzo szybko. W uprawach zbóż jej próg szkodliwości wynosi 3 – 10 roślin na 1 m2. Szczególnie szkodliwa jest w uprawach buraków, rzepaku i ziemniaków.
Ogranicza się liczebność maruny w uprawach przez stosowanie zwykłych, standardowych zabiegów agrotechnicznych. Szczególnie ważne jest niszczące jej siewki wiosenne bronowanie gleby oraz jesienne podorywki. Należy unikać przenawożenia i stosować materiał siewny oczyszczony z nasion chwastów. Przy stosowaniu do nawożenia kompostu lub obornika należy pilnować, by były one dobrze przefermentowane. Ważne jest niszczenie chwastów na terenach przylegających do upraw. Jeśli jednak pojawi się w dużej ilości, należy ją zwalczać chemicznie. Jest wrażliwa na większość znajdujących się w herbicydach substancji czynnych. Zarejestrowano liczne preparaty przeznaczone do zwalczania maruny. Zwalczają one także liczne gatunki innych chwastów. Preparaty te zawsze należy stosować zgodnie z zaleceniami zawartymi na etykiecie preparatu i w odpowiedniej fazie rozwojowej, zarówno rośliny użytkowej jak i chwastu.
Zobacz też.
Wrotycz, rośliny ruderalne

</doc>
<doc id="1132766" url="https://pl.wikipedia.org/wiki?curid=1132766" title="Front Doński">
Front Doński

Front Doński – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Historia.
Sformowany 28 września 1942 w czasie bitwy stalingradzkiej (częściowo z Frontu Stalingradzkiego. Dowódca gen. por. K. Rokossowski (od 15 stycznia 1943 gen. płk). 
Rozwinął się na linii: Pawłowsk–Wierchni Mamon–Wiereszenka–Serafimowicz–Kletska–Sirotinska–Samofałowka–Jerzowka, przeciw 3 Armii rumuńskiej, 4 armii włoskiej oraz części niemieckiej Grupy Armii "B". Do 18 listopada prowadził walki obronne. 19–30 listopada wraz z Frontem Południowo-Zachodnim i Stalingradzkim brał udział w okrążeniu 6. Armii niemieckiej pod Stalingradem (obecnie Wołgograd).
Od 10 stycznia do 2 lutego 1943 prowadził operację likwidacji 6 Armii niemieckiej. Po zakończeniu likwidacji 6 Armii przemianowany na Front Centralny.

</doc>
<doc id="1132773" url="https://pl.wikipedia.org/wiki?curid=1132773" title="Beatyfikowani i kanonizowani w 2001 roku">
Beatyfikowani i kanonizowani w 2001 roku



</doc>
<doc id="1132774" url="https://pl.wikipedia.org/wiki?curid=1132774" title="Henryk Staszewski">
Henryk Staszewski

Henryk Staszewski (ur. 6 grudnia 1927, zm. 21 września 2014 w Łodzi) – polski aktor teatralny i filmowy.
Życiorys.
Absolwent PWST w Łodzi (1953). Aktor teatrów łódzkich: Powszechnego (1953–1958) i Teatru im. Jaracza (od 1958).

</doc>
<doc id="1132782" url="https://pl.wikipedia.org/wiki?curid=1132782" title="Front Stalingradzki">
Front Stalingradzki

Front Stalingradzki (ros. "Сталинградский фронт") – jedno z wielkich operacyjno-strategicznych ugrupowań wojsk Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Formowanie, przekształcenia i walki.
Utworzony 12 lipca 1942 z wycofanych z rejonu Stalingradu wojsk Frontu Południowo-Zachodniego. Rozwinął się na linii: Pawłowsk, Wierchni Mamon, Wiereszenka, Serafimowicz, Klecka, Sirotinka, Jeżowka, przeciwko części sił niemieckiej Grupy Armii "B". Brał udział w bitwie stalingradzkiej. 9 sierpnia został podporządkowany dowódcy Frontu Południowo-Wschodniego. 28 września 1942 Front Stalingradzki przemianowano na Front Doński, a jego nazwę przejął Front Południowo-Wschodni, który do 18 listopada prowadził walki obronne, a 19 – 30 listopada wspólnie z Frontem Dońskim i Frontu Południowo-Zachodniego dokonał okrążenia 6 Armii niemieckiej pod Stalingradem.
1 stycznia 1943 przemianowany na Front Południowy.
Dowództwo frontu.
Dowódcy frontu:

</doc>
<doc id="1132783" url="https://pl.wikipedia.org/wiki?curid=1132783" title="Rock ’n’ Roll (album Motörhead)">
Rock ’n’ Roll (album Motörhead)

Rock ’n’ Roll – dziewiąty album studyjny brytyjskiej heavymetalowej grupy Motörhead, wydany 5 września 1987 roku nakładem wytwórni muzycznej GWR. Został zarejestrowany w 1987 roku w Master Rock Studios i Redwood Studios w Londynie. Nagrania były promowane teledyskiem do utworu „Eat the Rich”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1132785" url="https://pl.wikipedia.org/wiki?curid=1132785" title="Werner von Trapp">
Werner von Trapp

Werner Gobertus Ritter von Trapp (ur. 21 grudnia 1915 w Zell am See, zm. 11 października 2007 w Waitsfield) – austriacki piosenkarz, członek Trapp Family Singers, rodziny której życie stało się inspiracją dla spektakli scenicznych i filmu "Dźwięki muzyki", w których był pierwowzorem Kurta von Trappa.
Życiorys.
Werner Gobertus Ritter von Trapp urodził się w 1915 r. w Zell am See, w Austrii. Był synem kapitana Marynarki Wojennej Austro-Węgier Georga von Trappa i jego pierwszej żony Agathy Whitehead. Matka zmarła na szkarlatynę w 1922 r. osieracając siedmioro dzieci: Ruperta, Agathę, Marię Franziska, Wernera, Hedwigę, Johannę i Martinę. W 1923 r. rodzina wprowadziła się do Villi Trapp w Salzburgu. W 1927 r. ojciec ożenił się z Marią Augustą Kutscherą, z którą miał troje dzieci: Rosemarie, Eleonorę i Johannesa. 
Na początku lat 30. rodzina straciła dużą część majątku z powodu światowego kryzysu i upadku austriackiego banku. Ojciec zdeponował pieniądze, odziedziczone po pierwszej żonie oraz zyski z udanych dziesięcioletnich przedsiębiorstw żeglugowych, w banku w Anglii, jednak chcąc pomóc znajomej Auguste Caroline Lammer, wycofał większość i zdeponował w austriackim Lammerbank. Bank upadł a wraz z nim przepadły pieniądze Trappów. 
W latach 30. Werner studiował grę na wiolonczeli w Mozarteum w Salzburgu i opanował kilka innych instrumentów, a także sztukę komponowania i aranżacji. Śpiewał jako tenor z rodzinnym chórem, który po debiucie w 1934 r. zdobył wielkie uznanie w całej Europie. 
Latem 1934 r. Villę Trapp odwiedziła słynna niemiecko-austriacka śpiewaczka operowa Lotte Lehmann, przed którą wystąpiła rodzina Trappów. Artystka była pod wrażeniem ich talentów i zachęciła ich do wzięcia udziału w Festiwalu w Salzburgu. 1 i 2 września 1934 r. rodzina von Trapp wzięła udział w konkursie, w którym wystąpiło około 30 grup, rywalizujących w różnych kategoriach. Rodzina von Trapp zdobyła nagrodę w kategorii wielogłosowej. Dzięki nagrodzie zyskali popularność, byli zapraszani do śpiewania w austriackich radiach i do kolejnych występów. Wiosną 1935 r. kapelan Franz Wasner zaczął trenować muzyków von Trapp a następnie został pełnoetatowym dyrektorem muzycznym rodziny. Początkowo występowali pod nazwą The Trapp Family Chorus, później Trapp Family Singers. Maria z pomocą Wasnera organizowała koncerty dzieci von Trappów początkowo w Austrii i Niemczech. W 1937 r. rodzina wystąpiła wraz z Wiedeńskim Chórem Chłopięcym na Wystawie Światowej w Paryżu. W tym samym roku wystąpili m.in.: w Wielkiej Brytanii, Holandii i Belgii. 
W związku z aneksją Austrii przez Rzeszę Niemiecką, dokonaną w 1938 r., gdy Werner miał 23 lata, rodzina von Trapp uciekła do Włoch, na dzień przed zamknięciem granic Austrii, w obawie przed reperkusjami w związku z negatywnym stosunkiem ojca do aneksji niemieckiej i odmową występu podczas przyjęcia urodzinowego Adolfa Hitlera. Stamtąd przybyli do Stanów Zjednoczonych jako uchodźcy i szybko zyskali popularność. W latach 1934-1956 r. rodzina von Trapp dała ponad 2000 koncertów, występując w USA i 30 innych krajach i śpiewając w kilkunastu językach​. Występowali m.in.: dla kanclerza Kurta Schuschnigga, królowej Marii Teck, króla Edwarda VIII Windsora, papieża Pius XI i Eleanor Roosevelt. 
W 1942 r. osiedlili się w Stowe w stanie Vermont. Werner został naturalizowanym obywatelem amerykańskim i w 1943 r. wstąpił do armii amerykańskiej. Walczył w 10 Dywizji Górskiej we Włoszech podczas II wojny światowej. Po wojnie wrócił do Stowe i wznowił koncertowanie z rodziną. W 1948 r. poślubił, urodzoną w Salzburgu, Erikę Klambauer, z którą miał sześcioro dzieci. 
Po tym, jak w 1956 r. Trapp Family Singers wycofali się ze sceny, Werner pomógł założyć szkołę muzyczną Community School of Music w Reading w Pensylwanii. Kilka lat później wraz z żoną i dziećmi wrócił do Vermont i osiedlił się na farmie w Waitsfield, gdzie pracował aż do emerytury w 1979 r. Zmarł 11 października 2007 r. w wieku 91 lat.
Dźwięki muzyki.
W 1949 r. został wydany pamiętnik macochy Marii von Trapp "The Story of the Trapp Family Singers" opisujący losy rodziny od czasów w Salzburgu, ich ucieczkę z nazistowskiej Austrii, podróż do Stanów Zjednoczonych i tamtejszym życiu. W 1956 r. powstał niemiecki film "Die Trapp-Familie" w reż. Wolfganga Liebeneinera. W 1958 r. powstał sequel "Die Trapp-Familie in Amerika". 
W 1959 r. książka została sfabularyzowana w broadwayowskim musicalu Richarda Rodgersa i Oscara Hammersteina "Dźwięki muzyki". Produkcja zdobyła pięć nagród Tony z dziewięciu nominacji. W 1965 r. powstał musical filmowy z udziałem Julie Andrews i Christophera Plummera, który zdobył pięć Oscarów, w tym za najlepszy film. W amerykańskich produkcjach rola Kurta von Trappa oparta została o losy Wernera. W 2006 r. film znalazł się na liście American Film Institute 25 najlepszych filmów muzycznych wszech czasów, zajmując 4 miejsce. 

</doc>
<doc id="1132786" url="https://pl.wikipedia.org/wiki?curid=1132786" title="Chris Rogers">
Chris Rogers

Christopher John Llewellyn Rogers (ur. 31 sierpnia 1977 w Sydney) – australijski krykiecista, praworęczny odbijający. Rozegrał trzy mecze w drugiej reprezentacji (tzw. Australia A), w lidze narodowej gra w drużynie Australii Zachodniej, grał w angielskiej lidze krykietowej. W 2008 zadebiutował w reprezentacji Australii, zastępując kontuzjowanego Matthew Haydena.

</doc>
<doc id="1132787" url="https://pl.wikipedia.org/wiki?curid=1132787" title="Wiktar Iwaszkiewicz">
Wiktar Iwaszkiewicz

Wiktar Antonawicz Iwaszkiewicz (biał. Віктар Антонавіч Івашкевіч, ros. Виктор Антонович Ивашкевич, "Wiktor Antonowicz Iwaszkiewicz"; ur. 21 września 1959 w Mińsku, zm. 3 października 2013) – białoruski polityk, działacz związkowy i ekologiczny, dziennikarz, członek Białoruskiego Frontu Ludowego i Białoruskiego Kongresu Demokratycznych Związków Zawodowych.
Życiorys.
Urodził się 21 września 1959 w Mińsku, w Białoruskiej SRR. W latach 1981–1990 pracował jako robotnik na Mińskiej Kolei. W latach 1990–1995 pełnił funkcję sekretarza wykonawczego Zarządu Białoruskiego Frontu Ludowego „Odrodzenie”. W 1991 roku ukończył zaocznie Wydział Dziennikarstwa Białoruskiego Uniwersytetu Państwowego.
W 1987 organizował białorusko-łotewski protest przeciw budowie elektrowni wodnej na Dźwinie oraz akcję na rzecz ratowania Prypeci. W 1989 zorganizował strajk kierowców autobusów miejskich w Mińsku, a w 1991 był koordynatorem komitetów strajkowych w mińskich zakładach.
W 1990 został wybrany sekretarzem generalnym Białoruskiego Frontu Ludowego "Odrodzenie" (do 1995). Pracował jako dyrektor Społecznego Centrum Naukowo-Badawczego "Białoruska perspektywa" (1995–1999) oraz redaktor naczelny pisma "Raboczy" (1997–2002). Od 2003 do 2007 ponownie pełnił obowiązki sekretarza generalnego BFL, a w 2007 został wybrany wiceprzewodniczącym Frontu. W 2009 był wymieniany wśród kandydatów na prezesa partii. Brał udział w tzw. wyborach parlamentarnych na Białorusi 2008. W marcu 2010 została zarejestrowana jego kandydatura do Rady Miejskiej w Mińsku.
Wielokrotnie karany za działalność społeczno-polityczną, w 2002 został skazany na dwa lata pozbawienia wolności za publikację artykułu "Miejsce złodzieja jest w więzieniu" (ros. "Вор должен сидеть в тюрьме"), będącym komentarzem do prezydenckiej kampanii wyborczej 2001. Wyrok odbył w zakładzie karnym w Baranowiczach.

</doc>
<doc id="1132788" url="https://pl.wikipedia.org/wiki?curid=1132788" title="Suazijskie Siły Powietrzne">
Suazijskie Siły Powietrzne

Suazijskie Siły Powietrzne dysponują 2 samolotami A Arava, które stanową jedyne wyposażenie. Samoloty stacjonują w Matsapa.

</doc>
<doc id="1132791" url="https://pl.wikipedia.org/wiki?curid=1132791" title="Somalijskie Siły Powietrzne">
Somalijskie Siły Powietrzne

Somalijskie Siły Powietrzne () zostały założone w 1954 roku i dysponują mieszaniną różnorodnego sprzętu produkcji amerykańskiej, włoskiej, radzieckiej, brytyjskiej i chińskiej. Po zakończeniu wojny w Ogadenie siły powietrzne Somalii znalazły się w trudnej sytuacji, a w 1991 roku w wyniku obalenia rządu Mohammeda Siad Barrego zaprzestały swej działalności.
Historia.
Po podpisaniu porozumienia między rządami Somalii i Włoch w 1962 r. somalijscy lotnicy rozpoczęli szkolenie we Włoszech z pomocą włoskiego personelu technicznego i pilotów. W tym samym okresie pięćdziesięciu somalijskich kadetów rozpoczęło szkolenie w Związku Radzieckim jako piloci samolotów odrzutowych, a później dołączyło do nich ponad dwustu elitarnych podoficerów i oficerów narodowych na ogólne szkolenie wojskowe. Większość z tych pracowników powróciła następnie do Somalii z umiejętnościami i wiedzą zdobytą za granicą.
Corpo Aeronautico della Somalia została założona w latach 50. XX wieku i początkowo była wyposażona w niewielką liczbę zachodnich samolotów, w tym dwa Douglas C-47 Skytrain, osiem wariantów Douglas C-53 Skytrooper Dakota, dwa C-45 Expeditor do transportu zadania, dwa amerykańskie T-6 Texan (model H), dwa Stinsony L-5 Sentinel i sześć amerykańskich P-51 Mustang używanych jako myśliwce. Jednak wszystkie ocalałe mustangi powróciły do Włoch, zanim Somalia uzyskała niepodległość w czerwcu 1960 r. Korpus Aeronautyczny został oficjalnie przemianowany na Somalijskie Siły Powietrzne w grudniu 1960 r. Wkrótce przyleciały dwa lekkie samoloty Gomhouria z Egiptu, a później osiem instruktorów Piaggio P.148 zostało podarowanych przez Włochy w 1962 r.
15 października 1969 roku, podczas wizyty w północnym mieście Las Anod, ówczesny prezydent Somalii Abdirashid Ali Shermarke został zastrzelony przez jednego ze swoich ochroniarzy. Po jego zabójstwie szybko nastąpił wojskowy zamach stanu 21 października 1969 r. (Dzień po jego pogrzebie), w którym somalijska armia przejęła władzę bez napotykania zbrojnej opozycji - zasadniczo bezkrwawego przejęcia. Pucz został zainicjowany przez generała majora Mohammeda Siad Barrego, który w tym czasie dowodził armią. Barre ogłosił następnie, że Somalia jest państwem socjalistycznym, a programy szybkiej modernizacji wkrótce poszły w ich ślady. Wielu somalijskich lotników zostało następnie wysłanych do pociągów za granicę w krajach takich jak Stany Zjednoczone, Włochy, Związek Radziecki i Wielka Brytania. Po szkoleniu wielu z nich zostało czołowymi instruktorami i pilotami myśliwców.
Asli Hassan Abade była pierwszą pilotką w Somalii. Latała na samolotach jednosilnikowych, a później otrzymała stypendium na studia w Akademii Sił Powietrznych Stanów Zjednoczonych.
Wojna w Ogadenie i sytuacja po zakończeniu konfliktu.
W lipcu 1977 roku wybuchła wojna w Ogadenie po tym, jak rząd Barre'a starał się włączyć przeważnie zamieszkały przez Somalijczyków region Ogaden w Etiopii do koncepcji tzw. Wielkiej Somalii. Somalijskie siły zbrojne najechały Ogaden i odniosły sukces na początku, zdobywając większość terytorium. Inwazja szybko zakończyła się niepowodzeniem wraz z nagłym zerwaniem sojuszu z Związkiem Radzieckim i wsparciem przez to państwo Etiopii. Następnie niemal całym światem komunistycznym, który stał po jego stronie. Sowieci wstrzymali dotychczasowe dostawy dla reżimu Barre'a i zwiększyli dystrybucję pomocy, broni i szkolenia dla nowo komunistycznego reżimu Derg w Etiopii. Przywieźli także około 15 000 kubańskich żołnierzy, aby pomóc etiopskiemu wojsku. W 1978 roku somalijskie wojska zostały ostatecznie wyparte z Ogadenu.
Straty poniesione przez Somalijskie Siły Powietrzne były wysokie. Ponad połowa floty powietrznej została zniszczona. Podawana liczba utraconych samolotów to 28, ale nie ma pewności, czy chodzi tu o samoloty zestrzelone w powietrzu, czy również te zniszczone na ziemi.
Na uzbrojeniu sił powietrznych Somalii znalazły się też samoloty transportowe An-24 i An-26. Liczba i data ich dostarczenia nie jest znana. 9 września 1977 roku jeden An-26 uległ zniszczeniu na skutek bombardowania etiopskiego F-5 na lotnisku Hargesja. W 1990 roku Libia przekazała jednego An-26, ale na skutek destabilizacji kraju i rozwiązania sił powietrznych wszystkie samoloty ewakuowano do Kenii. Los An-24 nie jest znany, ale prawdopodobnie wszystkie samoloty tego typu przekazano lotnictwu cywilnemu, np. Daallo Airlines czy Jubba Airways.
Przed wojną Somalia nabyła cztery bombowce Ił-28 Beagle. Samoloty tego typu pilotowali piloci samolotów MiG-17. Tylko trzy Ił-28 pozostały w służbie do czasu wojny. Początkowo wspierały inwazję, ale były dość nieskuteczne dzięki decyzji o przeprowadzeniu bombardowania na dużej wysokości. Gdy siły powietrzne Etiopii zaczęły walczyć w powietrzu, Ił-28 zostały wycofane z walki, pozostając na swoich lotniskach, aż do momentu, gdy etiopskie naloty powietrzne je zniszczyły. Po zakończeniu wojny żaden Ił-28 nie był już używany przez somalijskie lotnictwo.
W latach 80. zakupiono od Zjednoczonych Emiratów Arabskich używane samoloty produkcji brytyjskiej Hawker Hunter w wersjach FGA.76, FGA.76A, FGA.75, FR.76A i T.77. Nie jest do końca pewne, ile dokładnie używano samolotów tego typu (od 6 do 9 samolotów), ale szacuje się, że mogło być używanych ponad 8 samolotów tego typu. Huntery były używane do bombardowań na pozycje opozycji i klanów. W latach 1985-1990 cztery samoloty utracono.
Wyposażenie.
Ilość używanego sprzętu przez siły powietrzne nie jest do końca pewna ze względu na rozbieżność źródeł lub też brak danych. Poniżej przedstawiono uzbrojenie Somalijskich Sił Powietrznych w 1981 roku:

</doc>
<doc id="1132798" url="https://pl.wikipedia.org/wiki?curid=1132798" title="Grand Prix Malezji 2003">
Grand Prix Malezji 2003

Wyniki Grand Prix Malezji, drugiej rundy Mistrzostw Świata Formuły 1 w sezonie 2003.

</doc>
<doc id="1132799" url="https://pl.wikipedia.org/wiki?curid=1132799" title="Thomas Ian Griffith">
Thomas Ian Griffith

Thomas Ian Griffith (ur. 18 marca 1962 w Hartford) – amerykański aktor filmowy i telewizyjny, specjalista od wschodnich sztuk walk – karate i taekwondo, ma czarny pas, znany głównie z roli Terry’ego Silvera w filmie "Karate Kid III".
Życiorys.
Wczesne lata.
Urodził się w Hartford w stanie Connecticut, jako syn Mary Ann (z domu O’Neil), która pracowała jako instruktorka w studiu tańca, i Thomasa Josepha Griffitha, profesora college’u. Griffith uczył się śpiewu operowego w Nowym Jorku z gwiazdą Metropolitan Opera Delią Rigal. W 1982 ukończył College of the Holy Cross w Worcester w stanie Massachusetts, specjalizując się w literaturze i muzyce angielskiej.
Kariera.
Jeszcze w szkole został obsadzony na Broadwayu w komedii muzycznej "Najlepszy mały burdelik w Teksasie" ("The Best Little Whorehouse in Texas"). Kontynuował pracę na Broadwayu i w teatrze regionalnym, dopóki nie przeniósł się do Los Angeles. W latach 1984–1987 grał postać Catlina Ewinga w operze mydlanej NBC "Inny świat" ("Another World: Bay City"). Pojawił się także gościnnie w serialach: NBC "Gorączka nocy" ("In the Heat of the Night", 1988) i CBS "Cwaniak" ("Wiseguy", 1989) jako Roger Totland. Wkrótce zagrał rolę Terry’ego Silvera w filmie "Karate Kid III" ("Karate Kid 3", 1989) z Ralphem Macchio. W telewizyjnym filmie biograficznym ABC "Rock Hudson" ("The Rock Hudson Story", 1990) wcielił się w postać Rocka Hudsona. W amerykańsko-polskim dreszczowcu "Anioł śmierci" ("Beyond Forgiveness", 1994) wystąpił jako detektyw z Chicago, który na terenie Polski ściga zabójcę swego brata. W filmie przygodowym fantasy "Kull Zdobywca" ("Kull the Conqueror", 1997) z Kevinem Sorbo zagrał czarny charakter jako generał Taligaro, knujący spisek, by zdobyć tron. Pojawił się w teledysku Reby McEntire do piosenki „What Do You Say” (1999).
Griffith zaczął pisać scenariusze, a w jego dorobku pisarskim i producenckim znalazł się film akcji "Noc wojownika" ("Night of the Warrior", 1991) z Lorenzo Lamasem, dreszczowiec "Niepohamowana siła" ("Excessive Force", 1993), gdzie zagrał agenta FBI, i serial NBC "Grimm".
W 2007 roku zerwał z zawodem aktora.
Życie prywatne.
16 listopada 1991 ożenił się z aktorką Mary Page Keller. Mają dwóch synów: Connera O’Neilla i Eamona Michaela.

</doc>
<doc id="1132801" url="https://pl.wikipedia.org/wiki?curid=1132801" title="Stokłosa (ujednoznacznienie)">
Stokłosa (ujednoznacznienie)

Osoby:

</doc>
<doc id="1132803" url="https://pl.wikipedia.org/wiki?curid=1132803" title="28 cm Kanone 5 (Eisenbahn)">
28 cm Kanone 5 (Eisenbahn)

Działo kolejowe K5 (28 cm Kanone 5 (Eisenbahn)) wyprodukowane w zakładach Kruppa działo kolejowe używane przez Niemców w trakcie II wojny światowej. Było to jedno z najbardziej udanych niemieckich dział kolejowych; w czasie II wojny światowej używano go na prawie wszystkich frontach walk. Armaty tego typu znane były jako "szczupła Berta" (niem. "schlanke Bertha" – przez analogię do nazwy wcześniejszego działa znanego jako "Gruba Berta").
Historia powstania.
W odróżnieniu od zaprojektowanych w tym samym czasie dział: 15 cm Kanone (Eisenbahn) i 17 cm Kanone (Eisenbahn), które powstały w ramach tzw. "Sofort-Program" i bazowały na istniejących już armatach i wcześniej zmodernizowanych łożach kolejowych, K5 (E) było konstrukcją całkowicie oryginalną. Prototypowa wersja armaty otrzymała oznaczenie K5M i miała kaliber 150 mm; prace nad nią rozpoczęto w 1934, a pierwsze strzały oddano z niej w 1936. Po pomyślnym zakończeniu testów rozpoczęto produkcję armat kalibru 280 mm; w momencie inwazji na Francję w służbie Wehrmachtu było już osiem armat tego typu.
Wersje rozwojowe.
Już po wejściu armaty do służby odkryto szereg problemów związanych z rozszczepianiem się i pękaniem lufy będących skutkiem zbyt głębokiego gwintowania lufy; po serii testów głębokość gwintu zmniejszono z 10 mm do 7 mm, co rozwiązało wcześniejsze problemy. W różnych eksperymentalnych wersjach armaty wypróbowano także takie rozwiązania jak hamulec wylotowy czy zastąpienie tradycyjnie spotykanego w armatach niemieckich poziomego zamka klinowego zamkiem śrubowym.
Eksperymentowano także z amunicją; specjalnie dla tego działa powstał pocisk 28 cm R Gr 4331 z dodatkowym silnikiem rakietowym. Pocisk był wystrzeliwany z działa w normalny sposób, ale tuż przed osiągnięciem apogeum trajektorii lotu włączał się silnik rakietowy. Takie rozwiązanie z jednej strony znacznie powiększało donośność pocisku, z drugiej jednak powodowało znaczne pogorszenie celności: przy osiągnięciu maksymalnego zasięgu tylko połowa pocisków trafiała w cel o rozmiarach 3400 m * 200 m (masa ładunku wybuchowego wynosiła 14 kg).
Dwie armaty tego typu zostały specjalnie zmodyfikowane do strzelania podkalibrową amunicją Peenemünder Pfeilgeschoss (Flugstabilisiertes Treibringgeschoss). Lufy tych armat zostały rozwiercone do kalibru 310 mm i nie były gwintowane. Tak zmodyfikowane armaty otrzymały oznaczenie K5 Glatt (gładkolufowe); strzelały specjalnie opracowaną amunicją podobną do podkalibrowych pocisków stabilizowanych brzechwowo z odrzucanym sabotem. Sam pocisk miał kaliber 120 mm i długość 1911 mm i otoczony był sabotem o średnicy 310 mm. Sabot odrzucany był od pocisku po ok. 2 kilometrach lotu – rdzeń kontynuował lot do celu. Pierwsze próby z tego typu amunicją rozpoczęto już w 1940; w testach przeprowadzonych na poligonie w okolicach Rügenwalde osiągnięto donośność do 151 km. Ładunek wybuchowy tych pocisków wynosił 25 kg.
Rozpoczęto także prace projektowe nad wersją działa z trakcją gąsienicową, armata miała być przewożona przez dwa bezwieżowe czołgi Tygrys.
Służba.
Armaty tego typu wzięły udział w inwazji na Francję w 1940; później weszły w skład systemu umocnień znanego jako Wał Atlantycki. W jego ramach używano ich do zwalczania żeglugi, czasami też do ostrzeliwania wybrzeża Anglii. Używane były także na froncie wschodnim w czasie oblężenia Leningradu i Stalingradu. Planowano przetransportowanie jednego działa tego typu do Tunezji; ostatecznie pozostało ono we Włoszech; wraz z drugim takim samym działem zostały użyte przez Niemców w czasie bitwy pod Anzio (patrz dalej).
"Anzio Annie" i "Anzio Express".
Po udanym lądowaniu aliantów (operacja Shingle), które dało początek bitwie pod Anzio, dowództwo niemieckie (OKW) zdecydowało o użyciu dwóch znajdujących się we Włoszech K5 (E) do dalekosiężnego ostrzału przyczółku wojsk alianckich. Armaty przytransportowano w okolice Ciampino 2 lutego; pierwsze strzały oddano z nich 7 lutego. Działa te umieszczono w tunelach kolejowych; wyłaniały się tylko na chwilę w celu oddania kilku strzałów. Mimo że przybliżona lokalizacja armat była znana aliantom już 12 lutego (poinformowała o tym działająca w Rzymie siatka szpiegowska Petera Tompkinsa), a ich dokładniejsze położenie przekazano 5 marca, lotnictwu alianckiemu do końca działań wojennych nie udało się ich zniszczyć ani w inny sposób unieszkodliwić; prawie przez cały czas były bowiem ukryte w tunelach. Zdaniem np. Carla D'Este, była to trudno wytłumaczalna nieporadność lotnictwa aliantów; jego zdaniem, aby je unieszkodliwić wystarczyło jedynie uszkodzić tory znajdujące się przed tunelami. Żołnierze alianccy nazwali te działa "Anzio Annie" i "Anzio Express", niemiecka obsługa natomiast odpowiednio: "Robert" i "Leopold". Po zakończeniu bitwy pod Anzio i zdobyciu Rzymu oba działa zostały znalezione w Civitavecchia. "Robert" ("Anzio Annie") było uszkodzone na tyle, że ostatecznie pocięto je na złom; "Leopold" ("Anzio Express") zostało częściowo odrestaurowane i przetransportowane do muzeum w Aberdeen; tam znajduje się do dzisiaj.

</doc>
<doc id="1132807" url="https://pl.wikipedia.org/wiki?curid=1132807" title="Operacja Bicz Boży">
Operacja Bicz Boży



</doc>
<doc id="1132808" url="https://pl.wikipedia.org/wiki?curid=1132808" title="Źródło młodości">
Źródło młodości



</doc>
<doc id="1132812" url="https://pl.wikipedia.org/wiki?curid=1132812" title="Beşiktaş J.K.">
Beşiktaş J.K.



</doc>
<doc id="1132814" url="https://pl.wikipedia.org/wiki?curid=1132814" title="Krupp K5">
Krupp K5



</doc>
<doc id="1132815" url="https://pl.wikipedia.org/wiki?curid=1132815" title="Anzio Annie">
Anzio Annie



</doc>
<doc id="1132816" url="https://pl.wikipedia.org/wiki?curid=1132816" title="Anzio Express">
Anzio Express



</doc>
<doc id="1132823" url="https://pl.wikipedia.org/wiki?curid=1132823" title="Macierz rzadka">
Macierz rzadka

Macierz rzadka – macierz, w której większość elementów ma wartość zero.
Macierze rzadkie z reguły odpowiadają układom, w których istnieje bardzo dużo stopni swobody, z których każdy wiąże się bezpośrednio z niewielką liczbą innych stopni swobody (tzw. luźny związek, ang. "loose coupling"). Przykładem takiego układu jest zestaw tysięcy kulek ułożonych w linii i połączonych sprężynami w ten sposób, że pierwsza i ostatnia kulka są unieruchomione, a każda kulka wewnętrzna połączona jest z dwiema sąsiednimi kulkami sprężyną. Układ ten stanowi model drgań struny i opisywany jest macierzą rzadką, w której w każdym wierszu i kolumnie znajdują się co najwyżej trzy elementy niezerowe. Gdyby w tym modelu założyć, że każda kulka połączona jest sprężynami ze wszystkimi innymi kulkami, otrzymalibyśmy model reprezentowany przez macierz gęstą.
Macierze rzadkie są wykorzystywane (i badane) w teorii grafów oraz dyscyplinach pochodnych, np. w teorii sieci. Ogromne macierze rzadkie często pojawiają się w badaniach naukowych i inżynierskich podczas rozwiązywania równań różniczkowych cząstkowych. Dlatego macierze rzadkie stanowią jeden z głównych obszarów zainteresowań metod numerycznych.
Do przechowywania i operacji na macierzach rzadkich w komputerach stosuje się specjalne algorytmy i struktury danych, które optymalnie wykorzystują strukturę macierzy rzadkich. Dlatego algorytmy opracowane dla macierzy rzadkich są zwykle wielokrotnie szybsze od analogicznych algorytmów dla macierzach gęstych. Dzięki zastosowaniu specjalnych struktur danych, przechowywanie i operacje na macierzach rzadkich wiążą się ze znacznie mniejszym zużyciem pamięci operacyjnej niż w przypadku macierzy gęstych o tych samych rozmiarach. Macierze rzadkie spotykane w zastosowaniach praktycznych często mają tak wielki stopień (tj. rozmiar), że jakiekolwiek operacje na nich za pomocą standardowych algorytmów byłyby zupełnie niemożliwe.
Nie istnieje ścisłe kryterium pozwalające odróżniać macierze rzadkie od gęstych. W praktyce określenie jakiejś macierzy jako rzadkiej oznacza, że opłaca się operować na niej za pomocą algorytmów przeznaczonych dla macierzy rzadkich. Zgodnie z tym kryterium zakwalifikowanie macierzy jako macierzy rzadkiej może zależeć od problemu, w którym macierz ta występuje. Np. rozkład LU niezdegenerowanej macierzy formula_1 o niewielkiej liczbie niezerowych elementów rozmieszczonych na losowych miejscach najczęściej daje w wyniku gęste macierze formula_2 i formula_3 dlatego w tym zagadnieniu macierz formula_1 nie będzie uznana za rzadką. Jednak ta sama macierz w zagadnieniu znalezienia rozwiązania układu równań liniowych formula_5 najprawdopodobniej zostanie uznana za rzadką.

</doc>
<doc id="1132824" url="https://pl.wikipedia.org/wiki?curid=1132824" title="Jan Nepomucen Dziewanowski">
Jan Nepomucen Dziewanowski

Jan Nepomucen Dziewanowski (ur. 1782 w Płonnem, zm. 5 grudnia 1808 w Madrycie) – polski wojskowy, rotmistrz 1 Pułku Szwoleżerów-Lansjerów Gwardii Cesarskiej.
W 1806 roku przerwał naukę (prawdopodobnie w Liceum Warszawskim) i zaciągnął się do wojska dowodzonego przez Jana Henryka Dąbrowskiego. 5 czerwca 1807 wstąpił do tworzonego 1 Pułku Szwoleżerów-Lansjerów Gwardii Cesarskiej, w którym dowodził 3. kompanią. Początkowo stacjonował w Chantilly, a jesienią 1808 wyruszył do Hiszpanii.
W czasie bitwy pod Somosierrą po zdobyciu pierwszej baterii dział hiszpańskich objął dowództwo szarżujących szwoleżerów, zastępując rannego Jana Kozietulskiego (pod którym padł koń). Dowodząc atakiem na drugą i trzecią baterię, został ciężko ranny. Szarżę na czwartą, ostatnią baterię prowadził Andrzej Niegolewski.
Dziewanowski był jedynym Polakiem, którego nazwisko wymieniono w biuletynie armii napoleońskiej, dotyczącym zdobycia Somosierry. Zmarł w szpitalu w Madrycie kilka dni po bitwie.
Postać Dziewanowskiego występuje w powieści historycznej Wacława Gąsiorowskiego "Huragan". 
Razem z gen. Dominikiem Dziewanowskim jest patronem Szkoły Podstawowej w Płonnem.

</doc>
<doc id="1132825" url="https://pl.wikipedia.org/wiki?curid=1132825" title="Mecze reprezentacji Brazylii w piłce nożnej prowadzonej przez Dungę">
Mecze reprezentacji Brazylii w piłce nożnej prowadzonej przez Dungę

Wykaz spotkań reprezentacji Brazylii pod wodzą Dungi

</doc>
<doc id="1132826" url="https://pl.wikipedia.org/wiki?curid=1132826" title="Kubańskie Siły Powietrzne">
Kubańskie Siły Powietrzne

Siły Powietrzne Rewolucji (hiszp. Defensa Aérea Revolucionaria) – kubańskie siły powietrzne, których obecna nazwa obowiązuje od 1962 roku kiedy to władzę na wyspie objął Fidel Castro. Używany przez formację sprzęt jest pochodzenia radzieckiego i rosyjskiego.
Historia.
W 1917 roku zaczęto rekrutować pierwszych ochotników do nowo powstającej jednostki lotnictwa, przyszli piloci zostali wysłani do Stanów Zjednoczonych w celu odbycia szkolenia lotniczego. W tym samym roku Kuba zakupiła w Stanach sześć samolotów szkolno-treningowych Curtiss JN-4D, na których piloci i personel techniczny wyszkolony w USA miał szkolić kolejnych pilotów już na miejscu, na wyspie. Kolejny zakup miał miejsce w 1923 roku kiedy to na wyspę dotarły również zakupione w USA cztery samoloty obserwacyjne O2U Corsair i 6 bombowców Airco DH.4. W celu sprawnej obsługi pierwszych samolotów bojowych, personel naziemny i pilotów wysłano w celu przeszkolenia do USA. W 1924 roku kubańskie siły powietrzne liczyły 18 oficerów i 98 żołnierzy i podoficerów. W 1934 roku miała miejsce reorganizacja sił powietrznych, podzielono je na dwie formacje, Lotnictwo Wojskowe i Lotnictwo Morskie. Do końca lat 30. XX wiek uzupełniono siły powietrzne amerykańskimi samolotami Waco D-7, Bellanca Aircruiser, Howard DGA-15, Stearman A73-B1, Curtiss-Wright CW-19. W 1941 roku uruchomiona została Narodowa Akademia Lotnicza. W latach II wojny światowej w zamian za udostępnienie swoich baz samolotom amerykańskim i brytyjskim, Kuba została objęta programem Lend-Lease, dzięki któremu pozyskała 45 nowych samolotów z USA, między innymi North American T-6 Texan, Stearman, PT-17 Kaydet i PT-13, Aeronca L-3 i Grumman G-21 Goose. W 1947 Stany Zjednoczone dostarczyły niewielką liczbę samolotów myśliwskich North American P-51 Mustang oraz transportowych Douglas C-47 Skytrain. W latach 1955–1956 dostarczono na Kubę trzy samoloty bombowe North American B-25 Mitchell, które w późniejszym czasie zostały uzupełnione przez szturmowe Douglas A-26 Invader. W 1958 zakupiono 11 egzemplarzy samolotów myśliwsko-bombowych Hawker Sea Fury Mk 11 oraz dwa szkolno-treningowe Sea Fury T Mk 20. Pierwszymi samolotami odrzutowymi były samoloty Lockheed T-33 Shooting Star, a pierwszym śmigłowcem Westland Whirlwind. W 1955 roku po reorganizacji powstały Kubańskie Wojskowe Siły Powietrzne.
Okres porewolucyjny.
W przededniu wybuchu rewolucji, siły lotnicze liczyły 2000 osób. 1 stycznia 1959 roku do Hawany wkroczył Fidel Castro na czele partyzantów. Po zwycięstwie, Kubańskie Wojskowe Siły Powietrzne zostały przemianowane na Siły Powietrzne Rewolucji. Czystki i chaos rewolucyjny spowodowały jednak obniżenie sprawności lotnictwa, w którym zostało 43, a w pewnym momencie w 1960 roku sześciu pilotów. Mimo to, kilka sprawnych samolotów Sea Hawk zostało użytych w kwietniu 1961 roku do odpierania inwazji w Zatoce Świń. Od połowy 1961 roku nastąpiła szybka wymiana dotychczas używanego sprzętu na konstrukcje radzieckiego przemysłu lotniczego. W połowie lat 60. XX wieku Kuba dysponowała już:
Powszechnie stosowaną praktyką przez Związek Radziecki było zmuszanie Kuby do zakupu obok preferowanych nowoczesnych samolotów również starszych i wyeksploatowanych, konsekwencją tych metod była obecność w 1976 roku obok nowoczesnych MiGów-21 również 75 starszych MiGów-17. Zwyczajem był również przymus kupowania jednego samolotu szkolnej wersji na 5-6 sztuk samolotu w wersji bojowej. Pod koniec lat 70. na uzbrojenie trafiły MiGi-23, a na początku 1990 roku MiGi-29. Dużą część personelu technicznego obsługującego MiGi stanowili doradcy radzieccy. Obecnie rewolucyjne siły powietrzne dysponują następującymi sprawnymi samolotami i śmigłowcami:

</doc>
<doc id="1132828" url="https://pl.wikipedia.org/wiki?curid=1132828" title="Iwan Rembałowycz">
Iwan Rembałowycz

Iwan Semenowycz Rembałowycz, ukr. Іван Семенович Рембалович ps. „Kropywa” (ur. w miejscowości Horodnia, zm. 8 września 1950 w Stanisławowie) – ukraiński wojskowy (podpułkownik), dowódca 1 kompanii batalionu saperów w 14 Dywizji Grenadierów SS, pułkownik i komendant szkoły oficerskiej Ukraińskiej Armii Powstańczej.
Życiorys.
Brał udział w I wojnie światowej w szeregach armii rosyjskiej. Następnie służył w ukraińskich oddziałach narodowych, jakie powstały pod koniec wojny. Od wiosny 1918 dowodził ochronną sotnią pieszą w Horodni. Następnie był kolejno oficerem 20 pułku konnego, dywizjonu konnego w korpusie Strzelców Siczowych, dowódcą zwiadu konnego 1 zaporoskiej dywizji strzeleckiej, a następnie korpusu zaporoskiego, oficerem sztabowym w sztabie 9 Armii Armii Czynnej Ukraińskiej Republiki Ludowej, szefem operacyjnego oddziału w sztabie 4 kijowskiej dywizji. Służbę wojskową zakończył w stopniu podpułkownika.
W okresie międzywojennym przebywał na emigracji. Podczas II wojny światowej podjął współpracę z Niemcami. W 1943 przeszedł kurs saperski, po czym został dowódcą 1 kompanii batalionu saperów w 14 Dywizji Grenadierów SS. W lutym – marcu 1944 walczył z polską partyzantką w rejonie Lubaczów–Zamość–Tomaszów Lubelski w ramach SS-Kampfgruppe „Beyersdorf”. Po rozwiązaniu grupy bojowej w marcu tego roku, powrócił w szeregi macierzystej dywizji. Awansował do stopnia Waffen-Hauptsturmführera der SS. W lipcu został ciężko ranny w ciężkich walkach z Armią Czerwoną pod Brodami. Po wyleczeniu wstąpił do Ukraińskiej Armii Powstańczej (UPA), przyjmując pseudonim „Kropywa”. Dostał stopień pułkownika. Zorganizował szkołę oficerską UPA w Karpatach, zostając jej komendantem. 6 listopada 1949 został aresztowany przez Sowietów. Skazano go na karę śmierci, wykonaną 8 września 1950.

</doc>
<doc id="1132829" url="https://pl.wikipedia.org/wiki?curid=1132829" title="Uniwersytet Dorpacki">
Uniwersytet Dorpacki



</doc>
<doc id="1132830" url="https://pl.wikipedia.org/wiki?curid=1132830" title="Dz (dwuznak)">
Dz (dwuznak)

Dz ("Dz, dz") – dwuznak składający się z liter D i Z. Występuje w językach: polskim, słowackim i węgierskim. Najczęściej oznacza dźwięk spółgłoski zwarto-szczelinowej dziąsłowej dźwięcznej oznaczany w międzynarodowej transkrypcji fonetycznej IPA symbolem [].

</doc>
<doc id="1132836" url="https://pl.wikipedia.org/wiki?curid=1132836" title="Reik">
Reik

Reik (t. Ocean Śródeuropejski, ang. "Rheic") – paleozoiczny ocean rozciągający się równoleżnikowo, między kontynentami Laurosji na północy i Gondwany na południu. Utworzył się w ordowiku, wskutek oddzielenia się Awalonii od Gondwany i jej dryfu na północ. Istniał do karbonu, kiedy to na skutek kolizji Gondwany z Laurosją został zamknięty. Zderzenie kontynentów spowodowało orogenezę hercyńską, która wypiętrzyła osady z dna oceanu, tworząc masywne pasmo górskie w centrum nowo powstałego superkontynentu Pangei. Góry, które utworzyły się w miejscu kolizji, nazywa się hercynidami.

</doc>
<doc id="1132837" url="https://pl.wikipedia.org/wiki?curid=1132837" title="Ted Danson">
Ted Danson

Ted Danson, właściwie Edward Bridge Danson III (ur. 29 grudnia 1947 w San Diego) – amerykański aktor i producent filmowy. 
Odtwórca roli D.B. Russella w serialach CBS – ' (2011–2015), ' (2013) i "" (2015–2016). Dwukrotny laureat Złotego Globu i Emmy za rolę Sama Malone w sitcomie NBC "Zdrówko" (1982–1993). Wystąpił jako doktor John Becker w serii "Jak pan może, panie doktorze?" (1998–2004). 
W 1999 otrzymał własną gwiazdę w Alei Gwiazd w Los Angeles znajdującą się przy 7021 Hollywood Boulevard.
Życiorys.
Wczesne lata.
Urodził się w San Diego jako jedyny syn Jessiki Harriet MacMaster i Edwarda Bridge Dansona Jr., archeologa. Jego rodzina miała pochodzenie angielskie, szkockie, niemieckie i irlandzkie. Ma siostrę Jan. Dorastał w Flagstaff, w północnej części stanu Arizona. W latach 1961-1966 uczęszczał do szkoły średniej dla chłopców Kent School w Kent w stanie Connecticut, gdzie był gwiazdorem koszykówki. W latach 1966-68 studiował dramat na Uniwersytecie Stanforda w Stanford w stanie Kalifornia. Otrzymał licencjat na Carnegie-Mellon University w Pittsburgh w stanie Pensylwania. Ukończył także Beverly Hills Playhouse w Beverly Hills.
Kariera.
W 1972 wystąpił po raz pierwszy na scenie off-Broadwayu w spektaklu Toma Stopparda "Prawdziwy inspektor Hound" ("The Real Inspector Hound"), a rok później zagrał w Brooks Atkinson Theatre na Broadwayu w sztuce "Status Quo Vadis" u boku Bruce’a Boxleitnera. Zadebiutował na małym ekranie w serialu NBC "Somerset" (1975–76) z Sigourney Weaver. W 1978 przeniósł się do Los Angeles, gdzie uczęszczał do Actors Institute. Rok potem pojawił się po raz pierwszy na kinowym ekranie jako policjant w dramacie kryminalnym "Cebulowe pole" ("The Onion Field", 1979) u boku Jamesa Woodsa. Po występie w telewizyjnej adaptacji powieści Marilyn French ABC "Miejsce dla kobiet" ("The Women’s Room", 1980) z Lee Remick i Alem Corleyem, zagrał postać cynicznego adwokata rejonowego w dreszczowcu "Żar ciała" ("Body Heat", 1981) u boku Williama Hurta i Kathleen Turner.
Ogromnym sukcesem była rola właściciela tawerny Sama Malone w sitcomie NBC "Zdrówko" ("Cheers", 1982-93), która została uhonorowana dwukrotnie nagrodą Złotego Globu, dwukrotnie nagrodą Emmy i American Comedy Award. Jego kreacja kazirodczego ojca molestującego seksualnie w przeszłości swoją nastoletnią córkę w telewizyjnym dramacie ABC "Amelia" ("Something About Amelia", 1984) z Glenn Close i Jane Kaczmarek przyniosła mu nagrodę Złotego Globu i była nominowana do nagrody Emmy. Zagrał tytułową rolę w miniserialu NBC "Podróże Guliwera" ("Gulliver’s Travels", 1996).
Życie prywatne.
Trzykrotnie żonaty: po raz pierwszy z Randall „Randy” Lee Gosch (1970-1975), drugi raz z Cassandrą „Casey” Coates (od 30 lipca 1977 do 1993), z którą ma dwie córki – Kate (ur. 24 grudnia 1979) i adoptowaną od 1987 roku Alexis (ur. 1985). Spotykał się z aktorką Whoopi Goldberg (1992-1994). Jego trzecią żoną jest Mary Steenburgen, którą poślubił 7 października 1995.
Przez wiele lat był weganinem, zanim przekonał się do diety pescetarian. Danson cierpiał na zespół Polanda, a jako dziecko z tego powodu był zastraszany.

</doc>
<doc id="1132838" url="https://pl.wikipedia.org/wiki?curid=1132838" title="Lycopus europaeus">
Lycopus europaeus



</doc>
<doc id="1132839" url="https://pl.wikipedia.org/wiki?curid=1132839" title="Władymir Żabotyński">
Władymir Żabotyński



</doc>
<doc id="1132840" url="https://pl.wikipedia.org/wiki?curid=1132840" title="Dż (dwuznak)">
Dż (dwuznak)

Dż ("Dż, dż") – polski dwuznak składający się z liter D i Ż. W języku polskim najczęściej oznacza dźwięk spółgłoski zwarto-szczelinowej zadziąsłowej dźwięcznej oznaczany w międzynarodowej transkrypcji fonetycznej IPA symbolem [].
Dwuznak Dƶ.
Można również spotkać alternatywną formę zapisu tego dwuznaku w postaci Dƶ, w której litera Z posiada prostą środkową kreskę, czyli Ƶ, zamiast Z z kropką, czyli Ż. Ten następujący zapis budzi jednak kontrowersje i nie jest on zalecany.

</doc>
<doc id="1132841" url="https://pl.wikipedia.org/wiki?curid=1132841" title="Hildegarda Bawarska">
Hildegarda Bawarska

Hildegarda Ludwika Szarlotta Teresa Fryderyka (ur. 10 czerwca 1825 w Würzburgu; zm. 2 kwietnia 1864 w Austrii), księżniczka Bawarii, arcyksiężna Austrii.
Życiorys.
Hildegarda Ludwika była siódmym dzieckiem i czwartą córką Ludwika I Wittelsbacha, króla Bawarii i królowej Teresy Sachsen-Hildburghausen.
1 maja 1844 roku, w Monachium, Hildegarda wyszła za mąż za arcyksięcia Albrechta Fryderyka Habsburga, syna arcyksięcia Karola Ludwika Habsburga, księcia cieszyńskiego, i księżniczki Henrietty Nassau-Weilburg. Jej kuzynką była Elżbieta Bawarska, cesarzowa Austrii.
Dzieci.
Córka Hilegardy zginęła w wieku 18 lat w Schloss Hetzendorf, wiedeńskim domu cesarzowej Elżbiety. Matylda ubrana w elegancką suknię właśnie wychodziła się do teatru, ale postanowiła jeszcze zapalić papierosa. Jej ojciec, który zabronił jej palić, podszedł do Matyldy a ona schowała papierosa za suknią. Suknia natychmiast stanęła w płomieniach - Matylda miała oparzenia drugiego i trzeciego stopnia. Zmarła na oczach całej rodziny.

</doc>
<doc id="1132844" url="https://pl.wikipedia.org/wiki?curid=1132844" title="Doktorzy honoris causa Uniwersytetu Pedagogicznego im. Komisji Edukacji Narodowej w Krakowie">
Doktorzy honoris causa Uniwersytetu Pedagogicznego im. Komisji Edukacji Narodowej w Krakowie

Doktoraty honoris causa nadane w Wyższej Szkole Pedagogicznej, Akademii Pedagogicznej i Uniwersytecie Pedagogicznym im. Komisji Edukacji Narodowej w Krakowie

</doc>
<doc id="1132846" url="https://pl.wikipedia.org/wiki?curid=1132846" title="DAR-10">
DAR-10

DAR-10 (bułg. ДАР-10) – bułgarski lekki, dwumiejscowy bombowiec, zaprojektowany w wytwórni DAR (bułg. Държавна аеропланна работилница, "Dyrżawna aeropłanna rabotiłnica"). Wyprodukowano 2 egzemplarze samolotu, nie można go więc uznać za samolot seryjnie produkowany, jedynie jako prototyp, choć istnieją doniesienia, że wyprodukowano krótką serię tych maszyn i utworzono dyon rozpoznawczo-bombowy.
Pierwszy model, DAR-10A Bekas, odbył swój pierwszy lot w lipcu 1941. Był napędzany silnikiem Alfa Romeo o mocy 582 kW. Mógł przenosić 500 kg bomb. Latem 1942 prototyp uległ katastrofie.
Dopiero w marcu 1945 powstał model DAR-10F (F od Fiat, którego silnik został użyty do budowy). Silnik miał moc 716 kW i pozwalał na rozwinięcie 454 km/h prędkości. Jego konstrukcja umożliwiała także jego wykorzystania jako bombowca nurkującego.
Charakterystyka.
DAR-10A
DAR-10F

</doc>
<doc id="1132848" url="https://pl.wikipedia.org/wiki?curid=1132848" title="Język judeo-berberyjski">
Język judeo-berberyjski

Język judeo-berberyjski – język należący do języków berberyjskich, jest to grupa dialektów, używanych dawniej przez Żydów w środkowym i południowym Maroku, a obecnie w Izraelu.
Te dialekty powstały z języków berberyjskich "tamazight" i "tashelhiyt" z dodatkiem zapożyczeń z języka hebrajskiego. Cechą charakterystyczną jest wymawianie berberyjskiego "sz" jak "s".
Dialekty judeo-berberyjskie były używane we wspólnotach żydowskich: Tinrhir, Ouijjane, Asaka, Imini i Ait Bou Oulli, które mieszkały w regionie Wysokiego Atlasu (wśród Berberów Tamazight) oraz we wspólnotach Oufrane i Illigh (wśród Berberów Sous, mówiących "tashelhiyt"). W języku judeo-berberyjskim powstawała literatura religijna, zapisywana alfabetem hebrajskim, np.("Pesah" i "Haggadah"). Język ten był wypierany od XIX w. przez język judeo-arabski.
Większość Żydów z Maroka wyjechała do Izraela w latach 1950, gdzie język judeo-berberyjski szybko był wypierany przez język hebrajski. W 1992 było jeszcze około 2000 osób w Izraelu, znających judeo-berberyjski. Jest to język wymierający.
Fragment tekstu judeo-berberyjskiego.
(manuskrypt Tinghir):

</doc>
<doc id="1132849" url="https://pl.wikipedia.org/wiki?curid=1132849" title="Dź (dwuznak)">
Dź (dwuznak)

Dź ("Dź, dź") – polski dwuznak składający się z liter D i Ź. W języku polskim najczęściej oznacza dźwięk spółgłoski zwarto-szczelinowej dziąsłowo-podniebiennej dźwięcznej oznaczany w międzynarodowej transkrypcji fonetycznej IPA symbolem [].

</doc>
<doc id="1132850" url="https://pl.wikipedia.org/wiki?curid=1132850" title="Mykoła Palijenko">
Mykoła Palijenko

Mykoła Wasyljowycz Palijenko ukr. Микола Васильович Палієнко (ur. w Skwirze, zm. 21 lipca 1944 pod Brodami) – ukraiński inżynier technolog, wojskowy, major dyplomowany artylerii Wojska Polskiego II RP, dowódca dywizjonu artylerii w 14 Dywizji Grenadierów SS.
Życiorys.
Syn Wasyla. Ukończył gimnazjum w Białej Cerkwi. W 1914, po ukończeniu Kolegium Gałagana w Kijowie, rozpoczął studia na Fakultecie Fizyczno-Matematycznym Kijowskiego Uniwersytetu Imperatorskiego św. Włodzimierza. 1 listopada 1915 został junkrem Mikołajewskiej Szkoły Artylerii. 1 kwietnia 1916, w randze chorążego, skierowany został na front.
W lutym 1918 powrócił na studia. W grudniu tego roku wstąpił do Armii Czynnej Ukraińskiej Republiki Ludowej. Służył w dywizjonie artylerii. 29 grudnia 1919 awansował na kapitana. Uczestniczył w całym szlaku bojowym armii URL, aż do jej internowania w Polsce w listopadzie 1920. Po zwolnieniu w 1922 z obozu internowania w Kaliszu wyjechał do Czechosłowacji, gdzie w latach 1922–27 studiował w Poděbradach na Ukraińskiej Akademii Gospodarczej, uzyskując dyplom inżyniera-chemika technologa. 
W 1928 przyjęty został do służby kontraktowej w Wojsku Polskim. W latach 1932–1934 był słuchaczem Kursu Normalnego Wyższej Szkoły Wojennej w Warszawie. 19 marca 1938 awansowany został na majora. W kampanii wrześniowej 1939 dowodził III dywizjonem 26 pułku artylerii lekkiej. Ranny, wzięty do niewoli niemieckiej. Na początku 1940 zwolniony z obozu jenieckiego, wraz z innymi oficerami narodowości ukraińskiej.
W latach 1940–1943 pracował w cukrowni w Przeworsku jako starszy chemik. Po ataku III Rzeszy na ZSRR został przydzielony do kwatermistrzostwa w sztabie Grupie Armii „Południe" gen. Gerda von Rundstedta. Na początku 1943 objął w stopniu Waffen-Sturmbannführera SS (majora) dowództwo dywizjonu ciężkiej artylerii w nowo formowanej 14 Dywizji Grenadierów SS. Od początku lutego 1944 dowodził artylerią SS-Kampfgruppe „Beyersdorf”, wydzielonej z dywizji do walki z polską i sowiecką partyzantką na Lubelszczyźnie. Zginął 21 lipca tego roku pod Brodami podczas ciężkich walk z Armią Czerwoną.

</doc>
<doc id="1132855" url="https://pl.wikipedia.org/wiki?curid=1132855" title="Alaksiej Ihnaszou">
Alaksiej Ihnaszou

Alaksiej Ihnaszou (białorus. Аляксей Ігнашоў, ros. Алексей Игнашов, Aleksiej Ignaszow; ur. 18 stycznia 1978) – białoruski kick-boxer, zawodnik K-1, czterokrotny mistrz świata muay thai. Jest znany z eleganckiego, technicznego stylu walki oraz nokautujących ciosów kolanami.
Życiorys.
Muay Thai.
Jest uznawany za jednego z najlepszych przedstawicieli białoruskiej szkoły muay thai. Jest wychowankiem renomowanego mińskiego klubu Chinuk Gym. W 1998 roku został mistrzem Europy organizacji WPKL. W latach 1999 -2000 zdobył cztery tytuły mistrza świata ISKA i WMC. 
K-1.
W 2000 roku wygrał preliminaryjny turniej K-1 w Mińsku, kończąc wszystkie walki przez nokaut. Sukces ten zaowocował zaproszeniem do udziału w turnieju w Nagoi, który był eliminacją do Finału K-1 World GP 2001 w Tokio. Ignaszow wygrał wszystkie swoje walki, zdobywając nominację.
W ćwierćfinale finałowego World GP znokautował ciosem kolanem Duńczyka Nicholasa Pettasa. W półfinale uległ jednak mistrzowi świata karate Kyokushin, Francisco Filho. Mimo porażki, Białorusin zdobył znaczną popularność, stając się czołowym kick-boxerem świata młodego pokolenia. W ciągu następnych dwóch lat pokonał m.in. Cyrila Abidi, Petera Aertsa oraz Mike’a Bernardo.
Zwycięstwo nad Bernardo dało Ignaszowowi miejsce w Finale K-1 World GP 2003. Wielu ekspertów upatrywało w Białorusinie faworyta turnieju i nowego mistrza K-1. Nie spełnił on jednak pokładanych w nim nadziei i odpadł już w pierwszej, ćwierćfinałowej walce z Aertsem.
Następny rok był wyjątkowo pracowity dla Białorusina, gdyż walczył nie tylko w K-1, ale również dla organizacji HERO'S (na zasadach MMA) oraz It’s Showtime. Na gali tej ostatniej znokautował późniejszego czterokrotnego mistrza K-1 Semmy'ego Schilta.
Rok 2005 to pasmo niepowodzeń Ignaszowa. Cztery porażki z rzędu (z Remy Bonjaskym oraz niżej notowanymi Bjornem Bregym, Peterem Grahamem i Noboru Uchidą) oraz kontuzja kolana i problemy z nadwagą sprawiły, że wypadł z czołówki K-1.
W 2008 roku podpisał kontrakt na walki w cyklu KO World Series, ale zdążył stoczyć tylko jeden (przegrany) pojedynek zanim organizacja ta zbankrutowała. Następnie walczył bez znaczących sukcesów dla mniejszych organizacji. Do K-1 powrócił w kwietniu 2010 roku, gdy na gali w Jokohamie stoczył przegrany pojedynek z Badrem Hari. Miesiąc później wziął udział w roli jednego z faworytów w GP Wschodniej Europy w Bukareszcie, będącej eliminacją do Finału K-1 WGP. Wygrał dwa pierwsze pojedynki, jednak odnowiona kontuzja kolana zmusiła go do wycofania się z walki finałowej.
Linki zewnętrzne.
Profil i lista walk na oficjalnej stronie K-1

</doc>
<doc id="1132870" url="https://pl.wikipedia.org/wiki?curid=1132870" title="Autoregresja">
Autoregresja

Autoregresja – metoda predykcji statystycznej przyszłych wartości szeregu czasowego. Jest to zwykła regresja statystyczna w której zmienna objaśniana jest przyszłą wartością z szeregu, a zmienne objaśniające to wartości szeregu czasowego z przeszłości.
Często używa się najprymitywniejszej autoregresji liniowej, w której stosowany jest model regresji liniowej:
gdzie:

</doc>
<doc id="1132871" url="https://pl.wikipedia.org/wiki?curid=1132871" title="Haszomer Hatzair">
Haszomer Hatzair



</doc>
<doc id="1132872" url="https://pl.wikipedia.org/wiki?curid=1132872" title="Sissy Records">
Sissy Records

Sissy Records – polska wytwórnia muzyczna, oddział BMG Poland powstały w styczniu 2001 roku, rozwiązany w 2004, specjalizujący się w muzyce alternatywnej. Szefem wytwórni był Paweł 'U-Zek" Jóźwicki.

</doc>
<doc id="1132874" url="https://pl.wikipedia.org/wiki?curid=1132874" title="2004 TG10">
2004 TG10

2004 TG10 – planetoida należąca do grupy Apollo. Jest jednym ze źródeł roju meteorów Północne Taurydy, przez który Ziemia przechodzi każdego roku w listopadzie. Jest to mała asteroida o średnicy zaledwie kilku kilometrów, odkryta 5 października 2004 roku. Nazwa planetoidy jest oznaczeniem tymczasowym, nie otrzymała też jeszcze oficjalnego numeru.

</doc>
<doc id="1132879" url="https://pl.wikipedia.org/wiki?curid=1132879" title="Zespół dworsko-parkowy &quot;Zabrzeźnia&quot;">
Zespół dworsko-parkowy &quot;Zabrzeźnia&quot;

Zespół dworsko-parkowy "Zabrzeźnia" – znajduje się w Głownie i należał do dóbr "Zabrzeźnia". Składa się z dworku oraz pozostałości zabytkowego parku.
Historia.
Pod koniec XIX wieku właścicielem dóbr "Zabrzeźnia" był Wincenty Matuszewski herbu Topór, który w 1840 roku wybudował modrzewiowy dworek.
Na początku XX wieku dobra "Zabrzeźnia" były własnością Stanisława Michalskiego herbu Łodzia. W 1926 roku majątek, jako spadek po nim, przeszedł na własność hrabiny Aleksandry Komorowskiej. Hrabina Komorowska podarowała część gruntów należących do dworu, miastu, z przeznaczeniem pod budowę Szkoły Podstawowej nr 1, pod cmentarz i pod remizę Ochotniczej Straży Pożarnej. Po zakończeniu II wojny światowej hrabina Komorowska została zmuszona do opuszczenia dworu. W dworku zorganizowano przedszkole i bibliotekę. Obecnie, po przebudowie i odnowieniu dworku, mieści się w nim Rada Miasta oraz Urząd Stanu Cywilnego. Do dzisiaj wśród mieszkańców Głowna dworek jest nazywany dworem hrabiny Komorowskiej.

</doc>
<doc id="1132885" url="https://pl.wikipedia.org/wiki?curid=1132885" title="Kurt Eccarius">
Kurt Eccarius

Kurt Eccarius (ur. 5 marca 1905 w Coburgu, zm. 9 października 1984 tamże) – zbrodniarz hitlerowski, szef bloków więziennych w obozie koncentracyjnym Sachsenhausen i SS-Hauptscharführer.
Eccarius był szefem bloków więziennych (tzw. "Zellenbau") w Sachsenhausen od momentu ich utworzenia w 1937 aż do maja 1945. Bloki te miały służyć głównie do karania więźniów, ale znajdował się tam również tzw. blok prominencki (tzw. "Prominentenbau"), gdzie przetrzymywano więźniów uprzywilejowanych. Między innymi znajdował się tam Stefan Rowecki po jego aresztowaniu przez gestapo. Rozstrzelano go w celi w początkach sierpnia 1944 a najbardziej prawdopodobnym sprawcą tej zbrodni jest właśnie Eccarius. Był on zresztą jednym z największych zbrodniarzy obozu Sachsenhausen, dokonując licznych egzekucji i maltretując więźniów na wszelkie sposoby. Aresztowany przez wojska brytyjskie, został wydany władzom radzieckim celem osądzenia.
Radziecki Trybunał Wojskowy w Berlinie skazał Eccariusa podczas procesu załogi Sachsenhausen na karę dożywotniego pozbawienia wolności połączonego z ciężkimi robotami. Zwolniono go w 1955 na mocy umowy amnestyjnej zawartej między ZSRR i RFN. Jednak wkrótce został on aresztowany przez władze zachodnioniemieckie i skazany 30 listopada 1962 przez sąd w Coburgu na 4 lata więzienia za udział w zabójstwach podczas marszu śmierci z Sachsenhausen w kwietniu 1945. Eccarius został ponownie aresztowany w lipcu 1967 pod zarzutami mordowania więźniów i jeńców radzieckich na terenie Sachsenhausen (w tym syna Józefa Stalina – Jakowa) w 1939, od września do grudnia 1941 oraz w latach 1942–1943. Sąd w Monachium uznał go za winnego i skazał 22 grudnia 1969 na 8 i pół roku pozbawienia wolności.

</doc>
<doc id="1132890" url="https://pl.wikipedia.org/wiki?curid=1132890" title="Furkadło">
Furkadło

Furkadło (niem. "Drillbohrer")– wiertarka ręczna, narzędzie zegarmistrzowskie do wiercenia małych otworów w cienkich płaskich przedmiotach wiertłem piórkowym.
Furkadło zbudowane jest z trzpienia ze śrubą o stromym gwincie, tulejki zaciskowej do mocowania wierteł, obrotowej główki górnym końcu trzpienia umożliwiającej trzymanie furkadła i dociskanie przez nie wiertła do materiału. Przesuwanie nakrętki śruby trzpienia, zwanej przesuwką lub suwką, w górę i w dół powoduje ruch obrotowy trzpienia furkadła.

</doc>
<doc id="1132891" url="https://pl.wikipedia.org/wiki?curid=1132891" title="Straż przyboczna">
Straż przyboczna

 – japoński film z 1961 roku w reżyserii Akiry Kurosawy. Został zremake’owany dwukrotnie: w 1964 roku nieoficjalnie przez Sergio Leone jako "Za garść dolarów" oraz w 1996 roku oficjalnie przez Waltera Hilla jako "Ostatni sprawiedliwy".
Fabuła.
1860 rok. Jest to historia rōnina, samuraja bez swego pana, który wędrując w poszukiwaniu szczęścia, trafia do miasteczka terroryzowanego przez dwie zwalczające się bandy. Rōnin jest świetnym szermierzem i oba gangi zabiegają o niego. On zaś okazuje się równie znakomitym graczem i tak prowadzi rozgrywkę, że na placu boju nie pozostanie nikt żywy.
Kontrowersje.
Po wejściu na ekrany kin spaghetti westernu "Za garść dolarów", Akira Kurosawa oskarżył reżysera tego filmu (Sergio Leone) o splagiatowanie jego "Straży przybocznej".
Zdjęcia.
Zdjęcia do filmu realizowane były na terenie Japonii.

</doc>
<doc id="1132892" url="https://pl.wikipedia.org/wiki?curid=1132892" title="Sharp Zaurus">
Sharp Zaurus



</doc>
<doc id="1132894" url="https://pl.wikipedia.org/wiki?curid=1132894" title="Dukak">
Dukak



</doc>
<doc id="1132904" url="https://pl.wikipedia.org/wiki?curid=1132904" title="Zofia Maria Wettyn">
Zofia Maria Wettyn

Zofia Maria Wettyn (ur. 22 marca 1845 w Dreźnie; zm. 9 marca 1867 w Monachium), księżniczka Saksonii. Jej pełne nazwisko brzmiało: "Zofia Maria Fryderyka Augusta Leopoldyna Aleksandryna Ernestyna Albertyna Elżbieta Wettyn".
Życie.
Zofia Maria była córką Jana Wetyna, króla Saksonii, i Amalii Augusty Bawarskiej.
11 lutego 1865 roku, w Dreźnie, wyszła za mąż za swojego kuzyna Karola Teodora Wittelsbacha, księcia Bawarii (syna Maksymiliana, księcia Bawarii, i Ludwiki Wilhelminy, księżniczki Bawarii).
Po urodzeniu jej pierwszego i jedynego dziecka, córki Amelii Bawarskiej, 24 grudnia 1865 roku, Zofia zaczęła niedomagać i zawsze była osłabiona, lekarze nie dawali więcej żadnej nadziei. Księżniczka Zofia załamała się i zmarła w końcu w marcu 1867 roku, nie mając jeszcze 22 lat, na grypę.
Została pogrzebana w Tegernsee.

</doc>
<doc id="1132907" url="https://pl.wikipedia.org/wiki?curid=1132907" title="Rudolf Teschner">
Rudolf Teschner

Rudolf Teschner (ur. 16 lutego 1922 w Poczdamie, zm. 23 lipca 2006 w Berlinie) – niemiecki szachista i publicysta, arcymistrz od 1992 roku.
Życiorys.
Najlepsze wyniki w swojej karierze osiągnął w latach 50. i 60. XX wieku. W roku 1951 zdobył w Düsseldorfie tytuł mistrza Niemiec. Dwukrotnie (w latach 1952 i 1956) reprezentował RFN na szachowych olimpiadach. Największym indywidualnym sukcesem Rudolfa Teschnera było dz. II m. (za Fridkiem Olafssonem, wraz z Adreasem Dücksteinem, przed Bentem Larsenem) w turnieju strefowym w Berg en Dal w roku 1960 i awans do rozegranego w 1962 roku w Sztokholmie turnieju międzystrefowego, w którym zajął XXI miejsce.
W czasie swojej kariery siedmiokrotnie zdobył tytuł mistrza Berlina. Spośród sukcesów w międzynarodowych turniejach wymienić należy dwukrotne dz. I w Reggio Emilli (1963/64, wraz z Erno Geberenem, Janosem Fleschem i Gedeonem Barczą oraz 1964/65, wraz z Mario Bertokiem, Istvanem Bilkiem i Dragoljubem Miniciem), I m. w Monako (1967, turniej B) oraz dz. IV m. w silnie obsadzonym turnieju w Bambergu (1968, za Paulem Keresem, Tigranem Petrosjanem i Lotharem Schmidem, wraz z Wolfgangiem Unzickerem i Borislavem Ivkovem).
W 1957 r. Teschner otrzymał tytuł mistrza międzynarodowego, natomiast w 1992 r. Międzynarodowa Federacja Szachowa nadała mu - za osiągnięcia z przeszłości - honorowy tytuł arcymistrza.
Pomiędzy 1950 a 1988 rokiem był wydawcą szachowego magazynu "Deutsche Schachzeitung", napisał również wiele książek i artykułów o tematyce szachowej.

</doc>
<doc id="1132908" url="https://pl.wikipedia.org/wiki?curid=1132908" title="Mykobakterioza ryb">
Mykobakterioza ryb

Mykobakterioza ryb, gruźlica ryb ("mycobacteriosis") – jedna z najniebezpieczniejszych chorób ryb akwaryjnych. Choroba wywoływana jest przez kwasooporne pałeczki z rodzaju "mycobacterium" najczęściej występujące u ryb ciepłolubnych. Mykobakterioza występuje w wodach słodkich jak również w wodach słonych.
Występowanie.
Są to drobnoustroje 1-12 µm długości, i 0,3-0,7 µm szerokości. Występuje najczęściej w hodowli akwariowej. Może atakować różne gatunki ryb. Choroba ta została potwierdzona u ryb słodkowodnych i morskich. Najbardziej wrażliwe na tę chorobę są gatunki należące do rodzin, "Cichlidae", "Cyprinidae", "Poecilidae".
Warunkami sprzyjającymi rozwojowi tej choroby są m.in. rozłożony tlen w wodzie, niski stan pH, wysoki rozkład cząstek organicznych. Osłabienie ryb spowodowane jednostronnym żywieniem, nieodpowiednią temperaturą wody, zbyt dużą obsadą ryb w akwarium (zbiorniku), słabego oświetlenia (niedostateczna ilość promieni ultrafioletowych).
Najczęstszą drogą zakażenia się jest przewód pokarmowy. Resztki pokarmowe i psujące się części padłych ryb są najczęstszą formą zakażenia. Inną, również ważną drogą jest infekcja poprzez zranioną skórę lub poprzez skrzela. Po wejściu do ciała, "mycobacterium" dostaje się do układu krążenia a następnie tą drogą atakuje inne narządy wewnętrzne.
Nosicielami "mycobacterium" mogą być oprócz pokarmu, również ślimaki słodkowodne.
Okres inkubacji wynosi około 6 tygodni (zależny od temperatury), przeżywalność prątków na dnie – 4 – 5 dni.
Rozpoznawanie.
Objawy początkowe trudne do rozpoznania. Choroba podobna do objawów posocznicy u ryb lub ichtiosporidiozy. W diagnozie należy również wziąć pod uwagę nokardiozę.
Choroba objawia się utratą apetytu i chudnięciem. Brzuch rozdęty, ogólne osłabienie. Ryby „stojąc" w kącie akwarium bądź między gęstą roślinnością wykonują drgające ruchy płetwą ogonową. Niekiedy zaobserwować można zaburzenia równowagi. Kolory ulegają zmętnieniu, ryby tracą żywą barwę. W niektórych częściach ciała można zaobserwować uszkodzenia i wypadanie łusek, a nawet ubytki skóry. Na skórze mogą pojawić się przekrwienia i otwarte rany. Postrzępione brzegi płetw, ich podstawy bywają czasem przekrwione. Następuje tzw. wytrzeszcz oczu, w następstwie tych zmian mogące powodować ślepotę. Dłuższy okres przebiegu tej choroby prowadzi do ogólnego wyniszczenia i wychudzenia.
W ostrej formie, w badaniu mikroskopowym na powierzchni narządów wewnętrznych (nerki, serce, śledziona, wątroba) widoczne są liczne, szare, drobne guzki (guzełki). W pęcherzu pławnym i jamie ciała zbiera się wysięk zapalny.
Zwalczanie choroby.
Najbardziej skuteczną metodą jest profilaktyka. W hodowli akwariowej zapobiegamy tej chorobie stwarzając optymalne warunki hodowli. Przede wszystkim należy unikać zbyt dużego zagęszczenia ryb. Należy zapewnić rybom właściwe żywienie (pokarm bogaty w witaminy).
Do dezynfekcji stosowany jest podchloryn sodu w ilości 100 – 200 mg/l (12- 24h)
Po dezynfekcji cały akwarium odkazić np. abioseptyna, akryflawina.
Leczenie.
Trudne w leczeniu. Akwarium powinno być zdezynfekowane. Prątek powodujący chorobę wrażliwy jest na antybiotyki. Wszystkie kuracje należy przeprowadzać w oddzielnym akwarium. W leczeniu mykobakteriozy ryb ozdobnych w hodowli akwariowej zalecane są antybiotyki:

</doc>
<doc id="1132909" url="https://pl.wikipedia.org/wiki?curid=1132909" title="Dolny Kambr">
Dolny Kambr



</doc>
<doc id="1132911" url="https://pl.wikipedia.org/wiki?curid=1132911" title="Gruźlica ryb">
Gruźlica ryb



</doc>
<doc id="1132914" url="https://pl.wikipedia.org/wiki?curid=1132914" title="Exelmans">
Exelmans

Exelmans – stacja linii nr 9 metra w Paryżu. Stacja znajduje się w 16. dzielnicy Paryża. Została otwarta 8 grudnia 1922 r.

</doc>
<doc id="1132917" url="https://pl.wikipedia.org/wiki?curid=1132917" title="Jasmin (stacja metra)">
Jasmin (stacja metra)

Jasmin – stacja linii nr 9 metra w Paryżu. Stacja znajduje się w 16. dzielnicy Paryża. Została otwarta 8 grudnia 1922 r.

</doc>
<doc id="1132918" url="https://pl.wikipedia.org/wiki?curid=1132918" title="Jeep Patriot">
Jeep Patriot

Jeep Patriot – samochód osobowy typu SUV klasy kompaktowej produkowany pod amerykańską marką Jeep w latach 2006–2017.
Historia i opis modelu.
Pojazd po raz pierwszy zaprezentowano w kwietniu 2006 roku podczas targów motoryzacyjnych w Nowym Jorku. Jeep Patriot został na płycie podłogowej "Chrysler PM/MK", na której w ramach koncernu Chrysler opracowano także pokrewny model Compass, a ponadto – także Dodge Caliber.
Patriot wyróżniał się kanciastą stylistyką nadwozia z okragłymi reflektorami i charakterystyczną, poprzeczną atrapą chłodnicy, a także lepszymi właściwościami w terenie w porównaniu do pokrewnego modelu Compass. W wersji podstawowej samochód miał napęd na przednią oś, a napęd na cztery koła dostępny był na dopłatą.
Lifting.
W 2011 roku Jeep Patriot przeszedł obszerną modernizację, w ramach której pojawił się nowy wygląd zderzaków, odświeżone wkłady reflektorów i lamp, przestylizowana atrapa chłodnicy, a także zupełnie nowy projekt deski rozdzielczej. Zastosowano również nieco zmienione elementy zawieszenia co zaowocowało zwiększeniem prześwitu o 30mm. W 2013 roku pojazd przeszedł drobny lifting, obejmujący niewielkie zmiany wnętrza oraz wprowadzenie 6-biegowej klasycznej automatycznej skrzyni biegów koncernu Hyundai/KIA jako alternatywy dla automatycznej przekładni CVT firmy Jatco. Produkcja pod tą postacią trwała do 2017 roku, kiedy to postanowiono o nie kontynuowaniu produkcji Patriota zostawiając w linii model Compass, który doczekał się drugiego wcielenia skonstruowanego wspólnie z Fiatem.
Wersje wyposażeniowe.
Standardowe wyposażenie pojazdu obejmuje m.in. boczne poduszki kurtynowe, system kontroli trakcji, ESP ze wspomaganiem hamowania awaryjnego, ERM, ABS.

</doc>
<doc id="1132919" url="https://pl.wikipedia.org/wiki?curid=1132919" title="Cariba Heine">
Cariba Heine

Cariba Heine (ur. 1 października 1988 w Johannesburgu) – australijska aktorka i tancerka pochodząca z RPA.
Życiorys.
Najbardziej znana jest z serialu "H2O – wystarczy kropla", gdzie zagrała jedną z głównych ról, wcielając się w zbuntowaną syrenę Rikki Chadwick. Aby zdobyć rolę w tym serialu, Cariba musiała przeprowadzić się do Australii, nauczyć się mówić z australijskim akcentem i świetnie pływać. Do tego ostatniego wynajęła instruktora pływania. Cariba rozpoznawana jest także z roli Bridget Sanchez w serialu "Na wysokiej fali", gdzie można podziwiać surfingowe zdolności aktorki. Cariba Heine była nominowana do Nickelodeon UK Kids Choice Awards 2007 i The DOLLY Teen Choice Awards 2008, wraz z Claire Holt i Phoebe Tonkin.
Życie prywatne.
Jest córką Michelle i Kevina. Ma starszego o trzy lata brata Kyle’a. Była zaręczona z Jamiem Timonym, który grał Nate’a w serialu "H2O – wystarczy kropla".

</doc>
<doc id="1132920" url="https://pl.wikipedia.org/wiki?curid=1132920" title="Ranelagh (stacja metra)">
Ranelagh (stacja metra)

Ranelagh – stacja linii nr 9 metra w Paryżu. Stacja znajduje się w 16. dzielnicy Paryża. Została otwarta 8 grudnia 1922 r.

</doc>
<doc id="1132921" url="https://pl.wikipedia.org/wiki?curid=1132921" title="La Muette">
La Muette

La Muette – stacja linii nr 9 metra w Paryżu. Stacja znajduje się w 16. dzielnicy Paryża. Została otwarta 8 grudnia 1922 r.

</doc>
<doc id="1132923" url="https://pl.wikipedia.org/wiki?curid=1132923" title="Prawo do prywatności">
Prawo do prywatności



</doc>
<doc id="1132927" url="https://pl.wikipedia.org/wiki?curid=1132927" title="Rue de la Pompe (stacja metra)">
Rue de la Pompe (stacja metra)

Rue de la Pompe – stacja linii nr 9 metra w Paryżu. Stacja znajduje się w 16. dzielnicy Paryża. Została otwarta 8 grudnia 1922 r.

</doc>
<doc id="1132928" url="https://pl.wikipedia.org/wiki?curid=1132928" title="Supersonic and Demonic Relics">
Supersonic and Demonic Relics

Supersonic and Demonic Relics – trzeci album kompilacyjny amerykańskiej grupy Motley Crue wydany 1999 roku.

</doc>
<doc id="1132929" url="https://pl.wikipedia.org/wiki?curid=1132929" title="Iéna">
Iéna

Iéna – stacja linii 9 metra w Paryżu. Stacja znajduje się w 16. dzielnicy Paryża. Została otwarta 27 maja 1923 r.

</doc>
<doc id="1132930" url="https://pl.wikipedia.org/wiki?curid=1132930" title="Alma – Marceau">
Alma – Marceau

Alma – Marceau – stacja linii nr 9 metra w Paryżu. Stacja znajduje się w 8. dzielnicy Paryża. Została otwarta 27 maja 1923 r.

</doc>
<doc id="1132935" url="https://pl.wikipedia.org/wiki?curid=1132935" title="Siemion Iwanowicz Dieżniew">
Siemion Iwanowicz Dieżniew



</doc>
<doc id="1132938" url="https://pl.wikipedia.org/wiki?curid=1132938" title="Siemion Dieżniow">
Siemion Dieżniow

Siemion Iwanowicz Dieżniow (ros. Семён Ива́нович Дежнёв; nazwisko często zapisywane jako "Dieżniew"; ur. około 1605 r. w Wielkim Ustiugu, zm. w roku 1673 w Moskwie) – rosyjski Kozak w służbie carskiej, podróżnik i badacz północno-wschodniej Syberii.
W latach trzydziestych XVII wieku Dieżniow mieszkał w syberyjskich kresowych osadach, jak Tobolsk i Jenisejsk, a po roku 1638 w Jakucku. W latach 1640–1641 brał udział w traperskich wyprawach w kierunku rzeki Jana, a w roku następnym dotarł jeszcze dalej na wschód, do rzeki Indygirka w jej górnym biegu.
W roku 1644 towarzyszył grupie Kozaków w ekspedycji w dół tej rzeki aż do jej ujścia do Morza Wschodniosyberyjskiego będącego częścią Oceanu Arktycznego. Pod wodzą atamana Michaiła Staduchina uczestniczył w przeprawie małymi statkami typu kocz wzdłuż wybrzeży morskich do ujścia rzeki Ałazeja. Stąd, ze względu na duże zalodzenie, Kozacy dotarli drogą lądową do ujścia Kołymy, gdzie założona została osada Niżnyj-Kołymsk.
Dowodzeni przez Fiodora Aleksiejewa, rosyjskiego kupca, Dieżniow i inni Kozacy podjęli w roku 1647 próbę podróży jeszcze dalej na wschód w nadziei na napotkanie dużych kolonii morsów, ale bez powodzenia. Dopiero w roku następnym Dieżniow, na czele około 90 Kozaków, wypłynął w sześciu koczach na morze, minął od południa Wyspę Wrangla i opłynął Półwysep Czukocki pokonując jako pierwszy Cieśninę Beringa i docierając do zatoki i ujścia rzeki Anadyr, gdzie założył osadę o nazwie Anadyrsk (obecnie miasto Anadyr).
Do ponownej eksploracji tych ziem Dieżniow powrócił w roku 1652. Zatoka Anadyrska, a szczególnie Liman Anadyrski, okazała się bogata w kolonie morsów, w związku z czym pozostał w tym rejonie aż do roku 1662, po czym - drogą lądową - wrócił do Jakucka. W roku 1664 na polecenie księcia Boratynskiego, gubernatora Jakucji, udał się do Moskwy, by dostarczyć futra soboli i zdać sprawozdanie na dworze carskim. 
Po powrocie mieszkał w Jakucku do roku 1670, ale kolejnych wypraw już nie podejmował. W uznaniu zasług stary i schorowany Kozak mianowany został atamanem. Ostatnie dwa lata życia spędził w Moskwie.
Jego imieniem nazwany został najdalej na wschód wysunięty przylądek Czukotki i jednocześnie Azji kontynentalnej.

</doc>
<doc id="1132942" url="https://pl.wikipedia.org/wiki?curid=1132942" title="Złącze COM">
Złącze COM

Złącze szeregowe COM – nazwa portu szeregowego (ang. "communication port" lub "serial port") w komputerze, umożliwiający podłączenie np. myszy lub modemu. Poprzez złącze COM można także połączyć dwa komputery ze sobą.
Nazwa była używana w komputerach klasy PC przez IBM. Początkowo istniały 4 porty COM oznaczone jako COM1, COM2, COM3, COM4. Współcześnie w komputerach PC nie używa się już raczej portów tego typu (zastąpiły je m.in. złącza USB).
W elektronice używa się również nazwy złącza RS-232 lub RS-232C od nazwy standardu komunikacji między urządzeniami.

</doc>
<doc id="1132943" url="https://pl.wikipedia.org/wiki?curid=1132943" title="Psichuszka">
Psichuszka



</doc>
<doc id="1132947" url="https://pl.wikipedia.org/wiki?curid=1132947" title="Złącze LPT">
Złącze LPT



</doc>
<doc id="1132951" url="https://pl.wikipedia.org/wiki?curid=1132951" title="Przełom regresyjny">
Przełom regresyjny

Przełom regresyjny, zwany też przełomem kaptażowym – przełom rzeki przez pasmo górskie powstały w wyniku erozji wstecznej źródeł rzeki bądź rzek (kaptaż). Prowadzi to do przesunięcia działu wodnego na drugą stronę pasma. W Polsce klasycznym przykładem jest przełom Lubrzanki rozdzielający Pasmo Masłowskie od Pasma Łysogórskiego w Górach Świętokrzyskich.

</doc>
<doc id="1132953" url="https://pl.wikipedia.org/wiki?curid=1132953" title="Indygirka">
Indygirka

Indygirka (ros. Индиги́рка, "Indigirka") – rzeka w Jakucji w Federacji Rosyjskiej. Ma 1726 km długości i dorzecze o powierzchni ponad 360 000 km². Uchodzi do Morza Wschodniosyberyjskiego. Średni roczny przepływ u ujścia 1810 m³/s (min. 3 m³/s; max. 11500 m³/s). 
Powstaje z połączenia rzek Taryn-Juriach i Chastach; płynie w kierunku północnym przez Wyżynę Ojmiakońską, przełamuje się przez Góry Czerskiego i Góry Momskie, tworząc liczne progi, a w dolnym biegu przepływa przez Nizinę Abyjską i Nizinę Jańsko-Indygirską. 
Główne dopływy: Nera, Moma, Badiaricha (prawe); Elgi, Selenniach, Ujandina, Ałłaicha, Biorioloch (lewe).
Większe miasta położone nad rzeką: Ojmiakon, Ust´-Niera, Czokurdach.
Rzeka zamarza w październiku i pozostaje pod lodem do maja-czerwca. 
W Indygirce żyje wiele gatunków ryb, charakterystycznych dla wschodniej Syberii, jak sielawa, czyr, muksun, nelma, omul i inne. W dorzeczu Indygirki odkryto bogate złoża złota.
W latach 1892–1894 Eduard Toll prowadził w dorzeczu Indygirki (jak kilku innych rzek Syberii) intensywne badania geologiczne na zlecenie Petersburskiej Akademii Nauk. W ciągu 367 dni trwania ekspedycji przebyto 2500 km, prowadząc przez cały czas pomiary geodezyjne.
W latach 50. XX wieku odkryto tu znaczne złoża złota, które eksploatowano przy wykorzystaniu niewolniczej pracy więźniów Gułagu.

</doc>
<doc id="1132960" url="https://pl.wikipedia.org/wiki?curid=1132960" title="Anastasia Kielesidu">
Anastasia Kielesidu

Anastasia Kielesidu (gr. Αναστασία Κελεσίδου; ur. 28 listopada 1972 w Hamburgu) – grecka dyskobolka. Dwukrotna srebrna medalistka Igrzysk Olimpijskich w Sydney i Igrzysk Olimpijskich w Atenach i Mistrzostw Świata w Sewilli i Mistrzostw Świata w Paryżu. W 2001, w Edmonton, zdobyła brązowy medal.

</doc>
<doc id="1132962" url="https://pl.wikipedia.org/wiki?curid=1132962" title="Cmentarz żydowski w Jaśle">
Cmentarz żydowski w Jaśle

Cmentarz żydowski w Jaśle – cmentarz żydowski w Jaśle przy ul. Floriańskiej (sąsiadujący z domem nr 38).
Cmentarz został założony w XIX wieku. Jest on otoczony niekompletnym betonowym murem i zajmuje powierzchnię 0,33 ha. Cmentarz założyła jasielska gmina żydowska na gruncie zakupionym przy granicy miasta z Sobniowem. Najstarsza zachowana macewa pochodzi z 1903 r. W dniu 11 września 1942 r. na terenie cmentarza hitlerowcy wymordowali jasielskich Żydów. Po II wojnie światowej w centralnym punkcie nekropolii ustawiono pomnik ku czci pomordowanych i upamiętniające ich macewy. Na terenie cmentarza znajduje się również kwatera żołnierzy żydowskich poległych w armii austriackiej podczas I wojny światowej. Cmentarz jest w bardzo złym stanie – większość macew jest przewrócona i nieczytelna. Na cmentarzu zachowało się około 100 nagrobków.

</doc>
<doc id="1132964" url="https://pl.wikipedia.org/wiki?curid=1132964" title="RRS">
RRS



</doc>
<doc id="1132965" url="https://pl.wikipedia.org/wiki?curid=1132965" title="Christopher Koskei">
Christopher Koskei

Christopher Koskei (ur. 14 sierpnia 1974 roku), kenijski lekkoatleta, biegacz. Złoty (z Sewilli) oraz srebrny (z Goeteborga) medalista mistrzostw świata na dystansie 3000 m z przeszkodami.

</doc>
<doc id="1132969" url="https://pl.wikipedia.org/wiki?curid=1132969" title="9 Pułk Piechoty Liniowej">
9 Pułk Piechoty Liniowej

9 Pułk Piechoty Liniowej – polski pułk piechoty okresu powstania listopadowego.
Formowanie i zmiany organizacyjne.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Łomży. Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. 9 pułk piechoty tworzony był w województwie krakowskim, pierwotnie pod nazwą: 1 Pułk Województwa Krakowskiego.
Według etatu pułk miał liczyć 2695 ludzi, rekrutowanych (podobnie jak 10 ppl) z Gwardii Ruchomej Województwa Krakowskiego. Zgodnie z raportem Regimentarza Lewego Brzegu Wisły Gwardia Ruchoma w tym województwie liczyła 6033 rekrutów. Pod koniec stycznia pułk miał liczyć 3046 żołnierzy. W wykazach Komisji Wojskowej Rządu "Stan obecnych do boju" pojawia się dopiero 6 kwietnia 1831 roku w liczbie 1941 żołnierzy (2 bataliony) w składzie garnizonu warszawskiego. W składzie armii polowej był wykazywany od 5 czerwca 1831 w ramach odrębnej komendy gen. Bielińskiego, licząc 1504 osoby w 2 batalionach, ponadto 3. batalion (363 żołnierzy) pozostawał w garnizonie warszawskim. 6 lipca wchodził w skład I DP gen. Rybińskiego, licząc 1769 ludzi w 3 batalionach. Potem odkomenderowany do garnizonu Modlina. 8 października, przed przekroczeniem granicy pruskiej, liczył 1126 ludzi.
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 5 złotych krzyży Orderu Virtuti Militari .
Żołnierze pułku.
Pułkiem dowodzili:
Uzbrojenie.
Uzbrojenie podstawowe piechurów stanowiły kosy i piki oraz karabiny skałkowe. Z magazynów Komisji Rządowej Wojny pułk otrzymał początkowo jedynie 200 sztuk karabinów. Zapewne były to karabiny francuskie wz. 1777 (kaliber 17,5 mm), być może rosyjskie z fabryk tulskich wz. 1811 (kaliber 17,78 mm), z bagnetami. W późniejszym okresie uzbrojenie poprawiało się, dzięki broni zdobycznej i dostawom karabinów własnej produkcji. Poza kosami lub karabinami piechurzy posiadali – według źródeł ikonograficznych – siekiery, a w późniejszym okresie niekiedy także tasaki (pałasze piechoty). Oficerowie byli uzbrojeni w szable i pistolety. Wyposażenie żołnierzy, uzbrojonych w karabiny, uzupełniała ładownica na 40 naboi (czasem zastępowana torbą płócienną) oraz pochwa na bagnet.
Umundurowanie.
Umundurowanie początkowo było niejednolite i powinno składać się, zgodnie ze wspomnianym rozkazem, z:
W początkowym okresie ubiór 1 pułku piechoty województwa krakowskiego składał się z białej, wyszywanej sukmany z białym, wykładanym kołnierzem, szarobrunatnej lub granatowej burki-czamary i miękkiej, karmazynowej rogatywki z otokiem z baraniego futra i krótko przyciętym pawim piórem. Spodnie granatowe, szare lub zgodne ze strojem ludowym – w białe i czerwone pasy.
W późniejszym okresie, od lipca 1831, po przejściu na etat Komisji Rządowej Wojny, umundurowanie zostało ujednolicone i składało się z granatowej wołoszki z karmazynowymi wyłogami, naramiennikami granatowymi z karmazynową wypustką, takiż spodni oraz z usztywnionej, niskiej rogatywki w kolorze pąsowym. Pasy i trzewiki czarne.
Wyłogi karmazynowe, rogatywki pąsowe.

</doc>
<doc id="1132970" url="https://pl.wikipedia.org/wiki?curid=1132970" title="Joséphine Berry">
Joséphine Berry

Joséphine Berry (ur. 29 stycznia 1992 w Paryżu) – francuska aktorka.
Jej matka Jessica Forde również jest aktorką, a ojciec Richard Berry - aktorem, reżyserem i scenarzystą. Ma przyrodnią siostrę Coline Berry (lat 28).

</doc>
<doc id="1132974" url="https://pl.wikipedia.org/wiki?curid=1132974" title="Jarosław Kazberuk">
Jarosław Kazberuk

Jarosław Kazberuk (ur. 12 lipca 1968 w Ełku) – polski kierowca i pilot rajdowy, trener judo (5 dan), członek drużyny sportowej R-Six Team, uhonorowany jako legenda Rajdu Dakar przez Amaury Sport Organisation.
Życiorys.
Kariera.
Począwszy od 1996 roku nieprzerwanie startuje w największych i najtrudniejszych rajdach oraz imprezach tego typu rozgrywanych na całym świecie, m.in. w Europie, Azji, Afryce i Ameryce Południowej. Reprezentował Polskę w kultowym Camel Trophy 1996 (Borneo-Kalimantan).
Startował w barwach Lotto Team oraz w założonym przez Roberta Szustkowskiego R-Six Team między innymi w Pucharze Świata Cross Country, Rajdzie Dakar, Silk Way Rally, Africa Eco Race czy Rally of Marocco. Wieloletni członek grupy profesjonalnych kierowców STT Racing – prezentujących i testujących Porsche, Subaru i BMW.
W roku 2011 był w załodze Romana Paszke, która 90-stopowym katamaranem Renault Eco 2 pobiła rekord świata na trasie Las Palmas (Gran Canaria) – Guadelupa.
Od roku 2016 drużyna R-Six Team (w powiększonym składzie) bierze udział także w międzynarodowych regatach żeglarskich, startując na katamaranie HH66. W 2016 zespół wygrał regaty Multihull Cup Regatta, a w 2017 i 2018 zdobył puchar karaibskich zawodów Antigua Sailing Week. Do największych osiągnięć R-Six Team należy także wywalczenie drugiego miejsca w regatach Rolex Fastnet Race w roku 2017 w klasie wielokadłubowców MOCRA ,III miejsca RORC Caribbean 600 Race 2017 a także II w prestiżowych Loro Piana Superyacht Regatta - 2021.
Autor wydanej przez Edipresse autobiograficzno-przygodowej książki "Marzyciel" (2015).

</doc>
<doc id="1132976" url="https://pl.wikipedia.org/wiki?curid=1132976" title="Global Engine Manufacturing Alliance">
Global Engine Manufacturing Alliance

GEMA - Global Engine Manufacturing Alliance, GEMA World Engine – joint venture powołane przez Chryslera, Hyundai Motor Company i Mitsubishi Motors, w celu produkcji silników. Firma podjęła produkcję w 2005 i docelowo w 2012 ma produkować 2 mln silników rocznie, które mają być stosowane w 20 różnych modelach powyższych koncernów. 
Obecnie ma 5 fabryk : 2 w USA w Dundee w stanie Michigan, 2 w Korei Południowej i 1 w Shiga w Japonii.
Obecnie silniki GEMA stosowane są w następujących modelach:
Linki zewnętrzne.
Global Engine Manufacturing Alliance

</doc>
<doc id="1132977" url="https://pl.wikipedia.org/wiki?curid=1132977" title="Castel Nuovo w Neapolu">
Castel Nuovo w Neapolu

Castel Nuovo, znany również jako "Maschio Angioino" – zamek w Neapolu, w południowych Włoszech – główny symbol architektoniczny miasta.
Przed wstąpieniem na tron Karola Andegaweńskiego, księcia francuskiego w 1266, stolicą Królestwa Neapolu było Palermo (na Sycylii). W Neapolu znajdowała się królewska rezydencja – "Castel Capuano". Kiedy Karol rozkazał przeniesienie stolicy z Palermo do Neapolu, rozkazał również wybudować nowy zamek, który pomieściłby dwór i znajdował się blisko morza.
Prace rozpoczęły się w 1279, a zakończyły trzy lata później. Nad ich przebiegiem czuwali francuscy architekci. Przez nieszpory sycylijskie, zamek pozostał niezamieszkany aż do roku 1285 – wtedy Karol I Andegaweński zmarł i zastąpił go na tronie jego syn – Karol II Kulawy. Castel Nuovo stał się wkrótce rdzeniem historycznego centrum miasta i świadkiem wszystkich ważnych wydarzeń (np. 13 grudnia 1294 papież Celestyn V zrzekł się swoich tytułów w hallu zamku, a jedenaście dni później Bonifacy VIII został wybrany przez kolegium kardynalskie na kolejnego papieża i natychmiast został wysłany do Rzymu, aby wyrwać się spod zwierzchności Andegawenów).
Podczas rządów króla Roberta I Mądrego (który objął tron w 1309) zamek został rozbudowany i upiększony, przez co stał się również centrum sztuk. W 1347 Castel Nuovo został oblężony przez armię Ludwika I Wielkiego, króla Węgier. Został odbudowany po powrocie królowej Joanny I. Przeprowadzone przez Joannę pozwoliły jej przetrzymać w zamku kolejne oblężenie armii Ludwika I. Zamek był oblegany kilkanaście razy w czasie kolejnych lat. Od roku 1399 stał się oficjalną rezydencją króla Władysława I, ale zaczął podupadać pod rządami jego siostry – Joanny II.
W 1442 zamek stał się własnością dynastii aragońskiej – zapoczątkowanej przez króla Alfonsa V Wspaniałego. Aragońscy królowie zmodernizowali zamek i przystosowali go do nowych rodzajów broni. Wtedy został dodany słynny łuk triumfalny, zaprojektowany przez Francesco Laurana i wybudowany z okazji wejścia Alfonsa V do Neapolu.
W hallu zamku baronowie m.in. Antonello II di Sanseverino, książę Salerno i Francesco Coppola, hrabia Sarno, zaplanowali słynny zamach na króla Ferdynanda I – syna Alfonsa V. Król zaprosił baronów na fiestę, ale w pewnym momencie do hallu weszli żołnierze i zagrodzili wszystkie wyjścia – baronów aresztowano, a następnie stracono. Sala Baronów do 2006 była miejscem, gdzie zbierała się rada gmin neapolitańskich.
Po ciężkim oblężeniu Neapolu przez wojska Karola VIII Walezjusza, króla Francji w 1494, Królestwo zostało przyłączone do Hiszpanii. Zamek został z rezydencji króla stał się ważną fortecą. Podczas wizyt w Neapolu hiszpańscy królowie mieszkali właśnie w Castel Nuovo (np. Karol V Habsburg w 1535). Zamek ponownie stał się rezydencją, w 1734, kiedy Karol III Burbon koronował się na króla Neapolu. Jego potomkowie jednak wybudowali sobie obok Castel Nuovo inną, większą rezydencję – "Palazzo Reale".
Ostatnia przebudowa i renowacja zamku miała miejsce w 1823. Obecnie w środku znajduje się "Museo Civico di Castel Nuovo". Zamek stoi przy dużym placu – "Piazza Municipio" – w samym sercu miasta.

</doc>
<doc id="1132979" url="https://pl.wikipedia.org/wiki?curid=1132979" title="GEMA (silniki)">
GEMA (silniki)



</doc>
<doc id="1132982" url="https://pl.wikipedia.org/wiki?curid=1132982" title="GEMA World Engine">
GEMA World Engine



</doc>
<doc id="1132988" url="https://pl.wikipedia.org/wiki?curid=1132988" title="Czeskie Siły Powietrzne">
Czeskie Siły Powietrzne

Siły Powietrzne Armii Republiki Czeskiej (cz. "Vzdušné síly Armády České republiky") – wojska lotnicze, będące jednym z rodzajów Czeskich Sił Zbrojnych, powstałe w wyniku podzielenia lotnictwa Czechosłowacji ("Československé letectvo") w 1993 roku. Obecnie dysponują 110 pojazdami powietrznymi, 58 samolotami i 52 śmigłowcami.
Historia.
W okresie międzywojennym Czechosłowacja produkowała samoloty Bloch MB.200, myśliwskie Avia B-534 (424) i Bk-534 (113). Po drugiej wojnie światowej Czechosłowackie Siły Powietrzne były wyposażone w samoloty Supermarine Spitfire, Avia S-199, Jak-23, MiG-15, MiG-17, MiG-19, MiG-21, MiG-23, MiG-29, Su-7, Su-22 i Su-25 oraz śmigłowce Mi-8. Po rozpadzie Czechosłowacji armia niepodległych Czech wypożyczyła (do 2027) szwedzkie samoloty JAS 39 Gripen, które obecnie stanowią główną siłę bojową lotnictwa. Czechy dysponują także polskimi śmigłowcami Sokół PZL W-3 i PZL Mi-2. W zamian za długi Rosja dostarczyła nowe Mi-171Sh i Mi-35. Dla zastąpienia Tu-154 zakupiono dwa A319CJ, An-26 zastąpiły C-295M. W lipcu 2019 czeski minister obrony Lubomír Metnar podpisał kontrakt na zakup dwóch samolotów transportowych Airbus C295 mają one zostać dostarczone w latach 2020–2021.
W dniu 2 września 2020 roku Czechy zakończyły eksploatacje samolotów pasażerskich Jak-40.Ceremonia ich pożegnania odbyła się na terenie 24. bazy lotnictwa transportowego na lotnisku Praga-Kbely.
Organizacja.
Centrum Szkolenia Lotniczego (CLV) Pardubice, EV-97, 8xZ-142C-AF, 7xL-39C, 6xMi-2, L-410 UVP, L-410 UVP-T, 4xMi-17, od 2004 szkolenie prowadzi zewnętrzna firma.

</doc>
<doc id="1132989" url="https://pl.wikipedia.org/wiki?curid=1132989" title="Hypericum perforatum">
Hypericum perforatum



</doc>
<doc id="1132991" url="https://pl.wikipedia.org/wiki?curid=1132991" title="Zapalenie gruczołu Bartholina">
Zapalenie gruczołu Bartholina

Zapalenie gruczołu Bartholina (łac. "bartholinitis") – choroba występująca najczęściej między 20. a 40. rokiem życia, z reguły jednostronnie. Spowodowana jest przeważnie przez gronkowce, paciorkowce lub ziarenkowce ("gonokoki"), które, po wniknięciu przez przewody wyprowadzające, wywołują stan zapalny gruczołu Bartholina. W przebiegu choroby dochodzi zazwyczaj do niedrożności ujścia gruczołu i nagromadzenia treści ropnej, następnie może dojść do perforacji i wycieku ropy do przedsionka pochwy lub na powierzchnię skóry. Leczenie polega na wycięciu okienka na wewnętrznej powierzchni wargi sromowej mniejszej w celu zapewnienia drogi odpływu ropy (marsupializacja). Stosowanie antybiotyków jest konieczne tylko w przypadku potwierdzonej obecności gonokoków.

</doc>
<doc id="1132993" url="https://pl.wikipedia.org/wiki?curid=1132993" title="VB-2 Azon">
VB-2 Azon

VB-2 Azon – amerykańska swobodnie spadająca bomba lotnicza kierowana radiokomendowo z okresu II wojny światowej. Pierwsza wprowadzona do użycia amerykańska bomba kierowana.
Bomba VB-2 powstała przez wyposażenie bomby burzącej AN-M66 wagomiaru 2000 funtów w pojemnik mieszczący system kierowania mocowany w miejscu statecznika. Zasobnik oprócz aparatury radiowej odbierającej sygnały z nosiciela i przekazującej je do sterów mieścił lampę umożliwiającą bombardierowi obserwację spadającej bomby. Do zasobnika z aparatura przymocowane były cztery stateczniki, których ruchome końce umożliwiały sterowanie bombą. Bomba mogła być kierowana tylko w kierunku (stąd nazwa pochodząca od słów "azimuth only"). Po wycelowaniu przy pomocy celownika bombardierskiego Norden bomba była zrzucana z samolotu, a następnie bombardier obserwując lampę bomby korygował kierunek opadania bomby. Przy zrzucie z wysokości 4000 m bomby trafiały w prostokąt o wymiarach 6x60 m. Z tego powodu VB-2 nadawała się najlepiej do atakowania wąskich i długich celów takich mosty czy zapory wodne. Wadą była konieczność utrzymywania przez 30 s po zrzucie prostoliniowego lotu przez nosiciela bomby co zwiększało ryzyko zestrzelenia.
Bomby VB-2 były zrzucane z odpowiednio przystosowanych samolotów Consolidated B-24 Liberator. Te same samoloty przenosiły także lżejszą bombę kierowana VB-1 Azon.
Pozostałe w magazynach po zakończeniu II wojny światowej bomby VB-2 zostały użyte podczas wojny koreańskiej.

</doc>
<doc id="1132995" url="https://pl.wikipedia.org/wiki?curid=1132995" title="10 Pułk Piechoty Liniowej">
10 Pułk Piechoty Liniowej

10 Pułk Piechoty Liniowej – polski pułk piechoty okresu powstania listopadowego.
Formowanie i zmiany organizacyjne.
Po abdykacji Napoleona car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Poznaniu. Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. 10 pułk piechoty tworzony był w województwie krakowskim pierwotnie pod nazwą: 2 Pułk Województwa Krakowskiego.
Według etatu pułk miał liczyć 2695 ludzi, rekrutowanych z Gwardii Ruchomej Województwa Krakowskiego. Zgodnie z raportem Regimentarza Lewego Brzegu Wisły Gwardia Ruchoma w tym województwie liczyła 6033 rekrutów. Pod koniec stycznia pułk liczył 1483 żołnierzy. W wykazach Komisji Wojskowej Rządu „Stan obecnych do boju” pojawia się 31 marca 1831 roku w liczbie 1557 żołnierzy (2 bataliony) w składzie korpusu Sierawskiego, następnie Dziekońskiego w sandomierskiem. 6 lipca był wykazany w składzie III Dywizji Piechoty gen. Małachowskiego (później Bogusławskiego), licząc 1071 osób w 2 batalionach. 22 sierpnia liczył 1217 ludzi, 8 października, przed przekroczeniem granicy pruskiej, liczył 650 ludzi.
Działał on też w korpusie Kazimierza Dziekońskiego.
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 12 złotych i 16 srebrnych krzyży Orderu Virtuti Militari .
Uzbrojenie.
Uzbrojenie podstawowe piechurów stanowiły kosy i piki oraz karabiny skałkowe. Z magazynów Komisji Rządowej Wojny pułk otrzymał początkowo jedynie 200 sztuk karabinów. Zapewne były to karabiny francuskie wz. 1777 (kaliber 17,5 mm), być może rosyjskie z fabryk tulskich wz. 1811 (kaliber 17,78 mm), z bagnetami. W późniejszym okresie uzbrojenie poprawiało się, dzięki broni zdobycznej i dostawom karabinów własnej produkcji. Wyposażenie żołnierzy, uzbrojonych w karabiny, uzupełniała ładownica na 40 naboi (czasem zastępowana torbą płócienną) oraz pochwa na bagnet.
Umundurowanie.
Umundurowanie początkowo było niejednolite i powinno składać się, zgodnie ze wspomnianym rozkazem, z:
W początkowym okresie ubiór 2 Pułku Piechoty Województwa Krakowskiego był zapewne zbliżony do ubioru żołnierzy 1 Pułku Piechoty Województwa Krakowskiego (9 Pułku Piechoty Liniowej). W późniejszym okresie, po przejściu na etat Komisji Rządowej Wojny, umundurowanie zostało ujednolicone i składało się z granatowej wołoszki z pąsowymi wyłogami rękawów, naramiennikami i kołnierzem, spodni granatowych z pąsową wypustką oraz miękkie, niskie, pąsowe rogatywki, obszyte barankiem. Pasy białe, trzewiki czarne.
Wyłogi pąsowe, rogatywki pąsowe.

</doc>
<doc id="1132996" url="https://pl.wikipedia.org/wiki?curid=1132996" title="Josephine Berry">
Josephine Berry



</doc>
<doc id="1132999" url="https://pl.wikipedia.org/wiki?curid=1132999" title="Northern Ireland Trophy 2007">
Northern Ireland Trophy 2007

Turniej Northern Ireland Trophy w roku 2007 był trzecią edycją tych rozgrywek w historii snookera, które odbyły się w Belfaście. Jest to trzeci turniej sezonu 2007/2008. Mecze rozegrane zostały w dniach 4-11 listopada 2007 roku. Miejscem rozgrywania turnieju była hala Waterfront Hall.
W Polsce turniej "Northern Ireland Trophy 2007" transmitowała komercyjna stacja telewizyjna Eurosport.
Obrońcą tytułu mistrzowskiego z poprzedniego sezonu był Chińczyk Ding Junhui, który odpadł w 1/8 finału.
Zwycięzcą turnieju został Stephen Maguire, dla którego był to trzeci triumf w imprezie rankingowej w karierze. W finale Maguire pokonał Fergala O’Briena 9:5. Dla O’Briena był to pierwszy występ w finale turnieju rankingowego po ośmiu latach przerwy.
Już w fazie 1/16 finału doszło do kilku niespodzianek. W swoich pierwszych meczach z turniejem pożegnali się zawodnicy z czołowej szesnastki listy rankingowej, John Higgins, Graeme Dott oraz Mark J. Williams. Jeszcze wcześniej, bo w 1/32 finału odpadł zwycięzca poprzedniego turnieju rankingowego, Grand Prix, Marco Fu, który przegrał z Adrianem Gunnellem.
W meczu 1/8 finału z Allisterem Carterem Ronnie O’Sullivan wbił siódmego w swojej karierze breaka maksymalnego – 147 punktów. Jednocześnie O’Sullivan jako pierwszy zawodnik w historii – w meczu do pięciu wygranych frame’ów uzyskał pięć breaków stupunktowych (108, 122, 107, 147 oraz 129).
Pula nagród.
Zwycięzca turnieju Stephen Maguire otrzymał 30.000 funtów; przegrany w finale – połowę tej sumy. Pod względem finansowym turniej NIT jest najsłabiej opłacalną imprezą w całym sezonie.
Ronnie O’Sullivan za wbicie breaka maksymalnego otrzymał łącznie 22.000 funtów (plus stawka za osiągnięcie ćwierćfinału), wobec czego zajął drugie miejsce na liście płac turnieju.
Turniej kwalifikacyjny.
Kwalifikacje dla zawodników spoza czołowej 16 rankingu snookerowego odbyły się w Prestatyn, w Wielkiej Brytanii.
Do fazy turniejowej zakwalifikowali się następujący zawodnicy:

</doc>
<doc id="1133000" url="https://pl.wikipedia.org/wiki?curid=1133000" title="Adelgunda Bawarska">
Adelgunda Bawarska

Aldegunda Augusta Szarlotta Karolina Elżbieta Amalia Maria Zofia Ludwika Bawarska (ur. 19 marca 1823 w Würzburgu; zm. 28 października 1914 w Monachium) – księżniczka Bawarii, księżna Modeny jako żona Franciszka V Habsburg-Este.
Aldegunda Augusta była szóstym dzieckiem i czwartą córką Ludwika I Wittelsbacha, króla Bawarii, i jego żony, królowej Teresy Sachsen-Hildburghausen.
20 marca 1842 roku, w Monachium, Adelgunda wyszła za mąż za księcia Franciszka V Habsburg-Este (1819-1875), najstarszego syna Franciszka IV, księcia Modeny, i Marii Beatrycze Sabaudzkiej. Franciszek odziedziczył księstwo po śmierci swojego ojca w 1846 roku. Po zjednoczeniu Włoch, Franciszek został wywłaszczony i razem ze swoją żoną udał się na wygnanie do Wiednia, gdzie zmarł 15 lat później.
Aldegunda zmarła w Monachium w wieku 91 lat, została pochowana w Wiedniu.
Księżniczka Aldegunda miała tylko jedno dziecko:

</doc>
<doc id="1133002" url="https://pl.wikipedia.org/wiki?curid=1133002" title="Wydma gwiaździsta">
Wydma gwiaździsta

Wydma gwiaździsta (ang. "Star dune") – wydma o kształcie wielokątnym, połączenie kilku wydm, najczęściej wydmy parabolicznej i barchanu. Zazwyczaj wydmy tego typu powstają na obszarach o zmiennym kierunku wiatrów. Mają strome stoki, mogą osiągnąć ogromne rozmiary.

</doc>
<doc id="1133004" url="https://pl.wikipedia.org/wiki?curid=1133004" title="Kolumbijskie Siły Powietrzne">
Kolumbijskie Siły Powietrzne

Kolumbijskie Siły Powietrzne lub FAC (hisz."Fuerza Aérea Colombiana"). Powstały w 31 grudnia 1919 roku jako część kolumbijskich sił zbrojnych. Obecnie na ich wyposażeniu znajdują się izraelskie myśliwce IAI Kfir C7 służące w lotnictwie bojowym oraz 1 samolot transportowy IAI Arava. Zadania transportowe pełnią samoloty Boeing 707 i Boeing 767 oraz Boeing 737 do transportu VIP. Zadania transportowe wykonują także samoloty Aero Commander, Beechcraft Baron, Beechcraft King Air, Beechcraft Queen Air, Beechcraft Twin Bonanza, CASA C-212 Aviocar, CASA CN-235, CASA C-295, Lockheed C-130 Hercules oraz kilka innych mniejszych maszyn. Szkolenie pilotów odbywa się na samolotach CIAC T-90 Calima. Cessna T-41 Mescalero, Cessna T-37 Tweet, Embraer Tucano. Do sił powietrznych należą krajowe linie lotnicze SATENA.

</doc>
<doc id="1133006" url="https://pl.wikipedia.org/wiki?curid=1133006" title="Madagaskarskie Siły Powietrzne">
Madagaskarskie Siły Powietrzne

Malgaskie Siły Powietrzne ("Armèe de I’Air Malgache") wyposażone są w sprzęt pochodzący z ZSRR i KRLD. Siły bojowe składają się z jednej eskadry myśliwców MiG-21 i MiG-17F spełniających role myśliwsko-szturmowe. Samoloty transportowe są pozyskiwane ze Wschodu i Zachodu. Są wśród nich samoloty An-26, Aztec D i Cessna 310R, Cessna 172, Piper PA-23 oraz śmigłowce Mi-8.
Historia.
Siły Powietrzne Malagaszów powstały na początku lat 60. XX wieku po odzyskaniu przez wyspę niepodległości 26 czerwca 1960 roku. Na początku swojego istnienia głównym dostawcą uzbrojenia dla nowo powstałej formacji była dawna metropolia Francja. Dostawy sprzętu były jednak nieregularne i niezbyt duże a dostarczone samoloty nie reprezentowały zbyt dużej wartości bojowej, wiązało się to z antyfrancuskimi nastrojami panującymi na wyspie i pamięcią niedawnych walk jakie prowadzili partyzanci malgascy z armią francuską podczas 13 letniej wojny partyzanckiej. Początkowo siły powietrzne wyspy składały się z trzech samolotów Douglas C-47 Skytrain, siedmiu Max Holste Broussard, dwóch śmigłowców Aérospatiale Alouette II i jednego Bell 47G. W połowie lat 70. XX wieku Siły Powietrzne zostały wzmocnione kolejną dostawą z Francji, która dostarczyła dwa samoloty C-47, jeden C-53 Skytrooper, jeden PA-23 Aztec, jeden Britten-Norman Defender, trzy Cessna Skymaster i cztery Cessna 172 oraz dwa śmigłowce Aérospatiale Alouette III. W 1978 roku do władzy doszedł Didier Ratsiraka, który nawiązał przyjacielskie kontakty ze Związkiem Radzieckim i Koreą Północną. Konsekwencją tych kontaktów były dostawy sprzętu radzieckiej produkcji dla sił powietrznych.

</doc>
<doc id="1133011" url="https://pl.wikipedia.org/wiki?curid=1133011" title="Maria Augusta von Trapp">
Maria Augusta von Trapp

Maria Augusta von Trapp (ur. 26 stycznia 1905, zm. 28 marca 1987) – austriacka arystokratka. Jej historia oraz historia jej rodziny uciekającej przed nazistami do USA, po przyłączeniu Austrii do Niemiec stała się inspiracją filmu "Dźwięki muzyki".
Życiorys.
Maria Kutschera urodziła się w Austrii w pociągu jadącym z Tyrolu do Wiednia. Jej matka zmarła, kiedy Maria miała dwa lata, a ojciec pozostawił ją u swego starszego kuzyna. Wychowywana była w atmosferze ateizmu, cynizmu i idei socjalistycznych. Wuj przekonywał ją, że Biblia to tylko zbiór wymyślonych opowieści i legend. W trakcie nauki w szkole nowoczesnego nauczania w Wiedniu, którą ukończyła w 1923 roku, miała okazję spotkać księdza jezuitę, ojca Kronsedera, którego kazania wywarły wielki wpływ na Marię. Po ukończeniu szkoły wstąpiła do Zakonu Benedyktynek Nonnberg w Salzburgu z zamiarem zostania siostrą zakonną. Jeszcze podczas nowicjatu, została zatrudniona jako nauczycielka do jednej z córek kapitana marynarki Georga Rittera von Trappa, który samotnie wychowywał siedmioro swoich dzieci po śmierci swej żony Agathy, zmarłej na szkarlatynę. 27 listopada 1927 roku Maria została żoną Rittera von Trappa, z którym miała jeszcze troje dzieci.
Kapitan Trapp stracił fortunę w 1935 roku, którą początkowo bezpiecznie trzymał w banku w Londynie. Kapitan Trapp wyciągnął pieniądze z banku londyńskiego, aby pomóc Pani Lammer, i zdeponował pieniądze w jej banku w Austrii, który wkrótce upadł.
W celu zdobycia środków do życia, Maria z pomocą księdza Franza Wasnera organizuje koncerty dzieci von Trappów. Początkowo występowali pod nazwą The Trapp Family Chorus, później Trapp Family Singers.
Po Anschlussie w 1938 roku, Trappowie wyjechali w trasę koncertową po Europie, a następnie na trzy miesiące do USA. W 1939 roku von Trappowie emigrują do USA i osiedlają się w Merion, PA. W tym samym roku przychodzi na świat jedyny syn Marii, Johannes von Trapp.
W 1948 roku papież Pius XII nagrodził Marię medalem Benemerenti za działania Trapp Family Austrian Relief, Inc., organizacji, która pomogła tysiącom Austriaków w czasie II wojny światowej.
W 1949 roku Maria wydała wspomnienia, w których opisała losy rodziny.
W 1950 roku Maria otrzymała nagrodę St. Francis de Sales Golden Book Award przyznaną przez Stowarzyszenie Pisarzy Katolickich w dziedzinie „najlepsza książka non-fiction” za swą książkę "The Trapp Family Singers". Na jej podstawie powstało przedstawienie Rodgera i Hammersteina na Broadwayu oraz nagrodzony Oscarem film "Dźwięki muzyki".
W roku 1956 odbył się ostatni koncert Trapp Family Singers w USA.
W roku 1967 Maria otrzymała Krzyż Honorowy Pierwszej Klasy w dziedzinie nauki i sztuki od rządu austriackiego za jej wkład w propagowanie kultury.
Maria zmarła 3 dni po operacji serca, 28 marca 1987 roku w Morrisville w stanie Vermont i jest pochowana na cmentarzu obok Trapp Family Lodge.

</doc>
<doc id="1133012" url="https://pl.wikipedia.org/wiki?curid=1133012" title="Ludność Płocka">
Ludność Płocka



</doc>
<doc id="1133014" url="https://pl.wikipedia.org/wiki?curid=1133014" title="John Mahoney">
John Mahoney

Charles Jonathan „John” Mahoney (ur. 20 czerwca 1940 w Blackpool, zm. 4 lutego 2018 w Chicago) – brytyjsko-amerykański aktor. Najbardziej znany z roli w amerykańskim serialu "Frasier" (1993–2004).

</doc>
<doc id="1133017" url="https://pl.wikipedia.org/wiki?curid=1133017" title="Konstytucja Bułgarii">
Konstytucja Bułgarii

Konstytucja Bułgarii została uchwalona 12 lipca 1991 r. i określała generalne zasady systemu politycznego współczesnej Bułgarii. Twórcom ustawy zasadniczej, jak głosi preambuła, przyświecała idea poszanowania „wartości ogólnoludzkich: wolności, pokoju, humanizmu, równości, sprawiedliwości i tolerancji […]” a także praw jednostki i ochrona jedności narodowej i państwowej Bułgarii. Celem konstytucji jest „[…] stworzenie państwa demokratycznego, prawnego i socjalnego […]”.
W trakcie uchwalania konstytucji przed parlamentem protestowały setki osób, a budynek był otoczony kordonem policji. W głosowaniu nie uczestniczyło ponad 20 posłów opozycji, którzy protestując przeciwko nowej konstytucji prowadzili strajk głodowy.
Obowiązująca Konstytucja Bułgarii z 12 lipca 1991 r. składa się z dziesięciu rozdziałów:
W swoich założeniach jest zbliżona i nawiązuje do obecnie funkcjonującego modelu konstytucjonalizmu, który jest przyjęty w ugruntowanych demokracjach zachodnioeuropejskich.
Dokonując analizy rozdziału 1 Konstytucji, można stwierdzić, ze ustrój Bułgarii oparty został na zasadach: suwerenności narodu, państwa prawnego, pluralizmu politycznego, podziału władzy i republikańskiej formy państwa.
Zasadę suwerenności narodu znajdujemy w art. 2 ust. 2. Stanowi on, że cała władza pochodzi od ludu i wykonywana jest w sposób bezpośredni lub pośredni przez pochodzące z wyborów powszechnych organy konstytucyjne. Zasada suwerenności determinuje obowiązek działania przedstawicieli zgodnie z interesem ogółu społeczeństwa, a nie partykularnych grup interesu.
Zasadę państwa prawnego wyraża art. 4 Konstytucji. Nie może być ona odczytywana wyłącznie w aspekcie formalnym. Art. 4 ust.2 określa, ze Republika Bułgarii zabezpiecza godność, prawa człowieka oraz stwarza podstawy do rozwoju społeczeństwa obywatelskiego. 
Natomiast zasadę pluralizmu życia politycznego zawiera art. 11 Konstytucji: „Życie polityczne w Republice Bułgarii oparte jest na zasadzie pluralizmu politycznego. Partie polityczne uczestniczą w kształtowaniu i wyrażaniu woli państwowej” Konstytucja wyraźnie oddziela tę funkcję partii politycznej od funkcji innych stowarzyszeń. Zgodnie z art. 12 ust 2 stowarzyszenia inne niż partie polityczne nie mogą sobie stawiać celów politycznych oraz uprawiać działalności politycznej.
W konstytucji Bułgarii znajduje się przepis, który ma zapobiegać dominacji jednej partii politycznej. Bułgarzy pomni negatywnych doświadczeń z reżimem komunistycznym zawarli w art. 11 ust. 2 zapis, ze żadna partia polityczna i ideowa nie może zostać uznana za państwową. Konstytucja zabrania także tworzenia partii na podstawie etnicznej, rasowej lub wyznaniowej (art. 11 ust. 4)
Ustawa zasadnicza z 12 lipca 1991 r. określa w art. 1 ust. 1 formę ustroju państwa, stanowi on, że: „ Bułgaria jest republiką o systemie parlamentarnym”. W następnych artykułach wyrażono bezpośrednio zasadę podziału władzy. Władza dzieli się więc na ustawodawczą, wykonawczą i sądowniczą. Władzę ustawodawczą sprawuje Zgromadzenie Narodowe – jednoizbowy parlament, składający się z 240 deputowanych wybieranych na 4-letnią kadencję, władzę wykonawczą zaś Rada Ministrów i Prezydent (dualistyczna egzekutywa). Zgodnie z przepisami Konstytucji rząd kieruje i realizuje wewnętrzną i zagraniczna politykę państwa. Drugi człon egzekutywy stanowi Prezydent, wybierany w wyborach powszechnych i bezpośrednich, posiadający ograniczone kompetencje. W procesie ustawodawczym posiada on jedynie prawo weta zawieszającego, które może być przełamane przez parlament. Jest także zwierzchnikiem Sił Zbrojnych.
Rozdział VI Konstytucji zawiera postanowienia dotyczące władzy sądowniczej. Wymiar sprawiedliwości sprawują niezawisłe sądy – Sąd Najwyższy, Sąd Kasacyjny, Najwyższy Sąd administracyjny oraz sądy apelacyjne i dystryktowe. Instytucją zapewniającą gwarancje przestrzegania zasady niezawisłości sadowej jest Najwyższa Rada Sądownicza posiadająca kompetencje w zakresie powoływania i odwoływania sędziów i prokuratorów. W 1991 r. powołano Sąd Konstytucyjny – organ o charakterze quasi sądowym. Postanowienia regulujące działalność Sądy Konstytucyjnego znajdują się w rozdziale VIII Konstytucji. Nie sprawuje on wymiaru sprawiedliwości, jest jedynie wyspecjalizowanym organem powołanym przede wszystkim do kontroli konstytucyjności prawa. Kompetencje Sadu Konstytucyjnego określa 149 art. Konstytucji.

</doc>
<doc id="1133018" url="https://pl.wikipedia.org/wiki?curid=1133018" title="Mikałaj Markiewicz">
Mikałaj Markiewicz

Mikałaj Mikałajewicz Markiewicz (, , "Nikołaj Nikołajewicz Markiewicz"; ur. 29 czerwca 1962) – białoruski dziennikarz i polityk, w latach 1990–1995 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji; członek Opozycji BNF – frakcji parlamentarnej partii Białoruski Front Ludowy ("Biełaruski Narodny Front"), o charakterze antykomunistycznym i niepodległościowym; redaktor gazety „Pahonia”, skazany w 2002 roku na 2,5 roku więzienia na artykuł naruszający godność prezydenta Łukaszenki.
Biografia.
Urodził się 29 czerwca 1962 roku we wsi Czernice w rejonie żytkowickim obwodu homelskiego Białoruskiej SRR, ZSRR. W 1984 roku ukończył Kaliningradzki Uniwersytet Państwowy. W latach 1988–1992 był członkiem kulturalno-historycznego klubu „Pochodnia”, a od 1992 roku – przewodniczącym Społecznego Zrzeszenia Kulturalno-Oświatowej Fundacji „Baćkauszczyna”. Żonaty, ma troje dzieci. Prawosławny. Członek Partii BNF. 12 września 2003 roku stanął na czele grodzieńskiego oddziału Towarzystwa Języka Białoruskiego im. Franciszka Skaryny.
Należał do KPZR. Pod wpływem idei białoruskiego odrodzenia narodowego przełomu lat 80. i 90. opuścił tę partię i wstąpił do Białoruskiego Frontu Ludowego.
Praca dziennikarska.
Pracował jako korespondent gazet „Wysota” (1984–1986), „Grodnienskaja prawda” (1986–1991) i własny korespondent „Narodnej Gaziety” w obwodzie grodzieńskim (1992). W roku 1992 został redaktorem gazety „Pahonia” w Grodnie. Od 1997 roku przewodniczył Grodzieńskiej Organizacji Białoruskiego Związku Dziennikarzy.
Przed wyborami prezydenckimi w 2001 roku w gazecie „Pahonia” ukazał się artykuł Pawła Mażejki, krytyczny wobec prezydenta Alaksandra Łukaszenki. Jesienią 2001 roku Wyższy Sąd Gospodarczy Białorusi uznał go za materiał naruszający powagę i godność prezydenta, w związku z czym zlikwidował gazetę. Z tej samej przyczyny, 24 czerwca 2002 roku sąd Rejonu Lenińskiego Grodna skazał Mikałaja Markiewicza, jako redaktora „Pahonii”, na 2 lata i 6 miesięcy ograniczenia wolności. Wyrok odbywał w IUOT miasta Osipowicze, w zakładzie półotwartym, tzw. "chemii". W ramach odbywanej kary musiał wykonywać prace społeczne i regularnie meldować się w zakładzie. Zwolniony został 15 marca 2004 roku.
Mikałaj Markiewicz był także redaktorem niepaństwowej gazety „Dień”; również zamkniętej przez władze.
Działalność parlamentarna.
W 1990 roku Mikałaj Markiewicz został deputowanym ludowym do Rady Najwyższej Białoruskiej SRR XII kadencji z Grodzieńskiego-Nadniemieńskiego Okręgu Wyborczego Nr 241. Wchodził w skład Komisji Rady Najwyższej ds. Jawności, Środków Masowego Przekazu i Praw Człowieka oraz Komisji Rady Najwyższej ds. Ekologii i Racjonalnego Wykorzystania Zasobów Naturalnych. Brał udział w opracowaniu i przyjęciu Deklaracji o Państwowej Suwerenności Białorusi oraz przygotowaniu projektów ustaw na nadzwyczajnej sesji Rady Najwyższej 24–25 sierpnia 1991 roku, w czasie której ogłoszono niepodległość Białorusi.
Współautor szeregu projektów ustaw, w tym w dziedzinie środków masowego przekazu. Pomysłodawca i uczestnik głodówki deputowanych Opozycji BNF 11–12 kwietnia 1995 roku w Sali Owalnej parlamentu, ogłoszonej na znak protestu przeciwko zainicjowanemu przez prezydenta Łukaszenkę referendum na temat wprowadzenia języka rosyjskiego jako drugiego języka państwowego, zmiany symboli państwowych Białorusi (biało-czerwono-białej flagi i herbu Pogoni) na symbole nawiązujące do radzieckich, integracji ekonomicznej z Federacją Rosyjską i prawa prezydenta do rozwiązywania parlamentu. W nocy z 11 na 12 kwietnia został razem z innymi protestującymi wywleczony siłą z sali parlamentu przez zamaskowanych funkcjonariuszy wojska i służb specjalnych, pobity, wepchnięty do samochodu, wywieziony, a następnie wyrzucony na ulicy w centrum Mińska.
W 2010 roku Zianon Pazniak opisał w swoich wspomnieniach Mikałaja Markiewicza z początku lat 90. następująco:

</doc>
<doc id="1133020" url="https://pl.wikipedia.org/wiki?curid=1133020" title="Rwandyjskie Siły Powietrzne">
Rwandyjskie Siły Powietrzne

Ruandyjskie Siły Powietrzne ("Force Aèrienne Rwandaise") składają się z 2 samolotów SOCATA R235 Guerrier służących jako przeciwpartyzanckie. Funkcję transportową spełniają samoloty Nord N-2501F Noratlas i 2 samoloty Pilatus Britten Norman BN-2A Islander. Rwanda posiada także śmigłowce Aerospatiale SA-342L. Do przewozu osobistości służy Aerospatiale SE-210 Caravelle III.

</doc>
<doc id="1133021" url="https://pl.wikipedia.org/wiki?curid=1133021" title="Mirela Maniani">
Mirela Maniani

Mirela Maniani (Manjani) (gr. Μιρέλα Μανιάνι, ur. 21 grudnia 1976 w Durrësie w Albanii) – grecka lekkoatletka, która specjalizowała się w rzucie oszczepem.
Dwukrotna medalistka olimpijska: Igrzysk Olimpijskich w Sydney, gdzie zdobyła srebro ustanawiając rekord życiowy 67,51 m (rekord Grecji) i Igrzysk Olimpijskich w Atenach. Podczas Mistrzostw Świata w Sewilli i Mistrzostw Świata w Paryżu zdobyła złote medale. A w 2001 roku Mistrzostw Świata w Edmonton brąz.
Do 1997 roku reprezentantka Albanii. W barwach tego kraju startowała m.in. na igrzyskach olimpijskich w Atlancie (1996) zajmując 24. miejsce, z wynikiem 55,64 m. W dorobku ma również rekord Albanii - 62,64 m. Wicemistrzyni Europy juniorów z Nyíregyházy (1995).
W 1997 poślubiła Jeorjosa Dzelilisa – greckiego sztangistę. Rozwiedli się w 2002.
Bibliografia.
 

</doc>
<doc id="1133022" url="https://pl.wikipedia.org/wiki?curid=1133022" title="David Newman">
David Newman

David "Fathead" Newman (ur. 24 lutego 1933 roku w Teksasie, zm. 20 stycznia 2009) – amerykański saksofonista. Jego kariera rozpoczęła się w 1954 roku, gdy stał się członkiem zespołu Raya Charlesa.
Do 2005 roku Newman nagrał ponad trzydzieści pięć albumów. Jest on znany ze swojego hard bopowego stylu, na którym wzoruje się znaczna część saksofonistów. Tworzył on również muzykę bluesową i R&amp;B, a gwiazdy z jakimi współpracował przy tej okazji to m.in. Stanley Turrentine, Aretha Franklin, B.B. King, Eric Clapton, Natalie Cole, Aaron Neville i Queen Latifah.

</doc>
<doc id="1133024" url="https://pl.wikipedia.org/wiki?curid=1133024" title="Porter Wayne Wagoner">
Porter Wayne Wagoner

Porter Wayne Wagoner (ur. 12 sierpnia 1927 w West Plains, zm. 28 października 2007 w Nashville) – amerykański piosenkarz country, trzykrotny zdobywca nagrody Country Music Association za piosenki wykonane z Dolly Parton. W latach 1954-1983 nagrał 81 singli, w tym „A Satisfied Mind” (Nr 1, 1955), „Misery Loves Company” (Nr 1, 1962), „I’ve Enjoyed as Much of This as I Can Stand” (Nr 7, 1962–1963), „Sorrow on the Rocks” (Nr 5, 1964), „Green, Green Grass of Home” (Nr 4, 1965), „Skid Row Joe” (Nr 3, 1965–1966), „The Cold Hard Facts of Life” (Nr 2, 1967) i „The Carroll County Accident” (Nr 2, 1968–1969). 
Kariera.
Przypisano mu pomoc w rozpoczęciu kariery Dolly Parton, z którą nagrał 14 piosenek, które osiągnęły wysoką lokatę na listach przebojów muzyki country. W 1954 miał swój pierwszy przebój „Company’s Comin’”. W następnym roku „Satisfied Mind” (1955) osiągnął pierwsze miejsce. Był członkiem obsady programu telewizyjnego "Ozark Jubilee" (1955–56), zanim przeniósł się do Nashville, gdzie w 1957 dołączył do Grand Ole Opry, gdzie stał się znany ze swoich krzykliwych garniturów i efektownej fryzury blond jako gwiazda Grand Ole Opry. W 1960 został gospodarzem własnego programu telewizyjnego "The Porter Wagoner Show", który trwał 21 lat i osiągnął szczyt popularności wśród ponad trzech milionów widzów. Wagoner regularnie pojawiał się na listach przebojów w latach 60. XX wieku z piosenkami, w tym „Green, Green Grass of Home”, „Misery Loves Company”, „Carroll County Accident” i „Sorrow on the Rocks”. W ciągu tej dekady zdobył trzy nagrody Grammy za muzykę gospel, którą nagrał z kwartetem The Blackwood Brothers. Jego albumy takie jak "Soul of a Convict" (1967) o tematyce więziennej, były jednymi z pierwszych w gatunku muzyki country. W 2002 został wprowadzony do Country Music Hall of Fame. W 2007 wydał uznany przez krytyków album "Wagonmaster". 
Zmarł w wieku 80. lat, a przyczyną zgonu był rak płuc. To właśnie jemu Dolly Parton poświęciła słynną piosenkę „I Will Always Love You”, która później została rozpropagowana dzięki coverowi Whitney Houston.

</doc>
<doc id="1133025" url="https://pl.wikipedia.org/wiki?curid=1133025" title="Richard Limo">
Richard Limo

Richard Kipkemei Limo (ur. 18 listopada 1980 w Cheptigit) – kenijski biegacz długodystansowy. W 2001 roku, w Edmonton zdobył złoty medal w biegu na dystansie 5000 metrów.

</doc>
<doc id="1133026" url="https://pl.wikipedia.org/wiki?curid=1133026" title="Dynastia wirginijska">
Dynastia wirginijska

Dynastia wirginijska - określenie stosowane dla okresu rządów kolejnych prezydentów Stanów Zjednoczonych: Adamsa, Jeffersona, Madisona i Monroe, którzy pochodzili z Wirginii.
W tym okresie prezydenci, pełniąc swoje rządy, wyznaczali swojego następcę, przygotowując go do objęcia władzy. W tym celu wyznaczony na następcę polityk obejmował urząd sekretarza stanu.

</doc>
<doc id="1133027" url="https://pl.wikipedia.org/wiki?curid=1133027" title="Paul Ruto">
Paul Ruto

Paul Ruto (ur. 3 listopada 1960) – kenijski lekkoatleta, średniodystansowiec.
Największym sukcesem Ruto jest złoty medal mistrzostw świata (bieg na 800 m, Stuttgart 1993). W tym samym roku zdobył także srebro mistrzostw Afryki na tym samym dystansie. Często biegał jako tzw. "pacemaker" (zawodnik mający za zadanie dyktować wysokie tempo w pierwszej części biegu, tak by inni zawodnicy mogli uzyskać wartościowe rezultaty) na dużych międzynarodowych mityngach.

</doc>
<doc id="1133032" url="https://pl.wikipedia.org/wiki?curid=1133032" title="Sam Greco">
Sam Greco

Sam Greco właśc. Salvatore Greco (ur. 3 maja 1967 w Melbourne) – australijski karateka, kick-boxer, zawodnik MMA, wrestler.
Kariera sportowa.
Okres młodzieńczy.
Urodził się i dorastał w Melbourne w rodzinie włoskich imigrantów. Za namową ojca zaczął trenować piłkę nożną. Został najmłodszym piłkarzem, który podpisał profesjonalny kontrakt w australijskiej I lidze.
Karate.
Karierę piłkarza porzucił dla sportów walki. Rozpoczął od karate kyokushin. Wyróżniał się świetnymi warunkami fizycznymi i techniką. Zaczął startować i odnosić sukcesy w zawodach karate formuły full-contact (6-krotny mistrz Australii). W 1992 roku odszedł z Kyokushinkaikan i przyłączył się do Seido-kaikan. W 1994 roku został mistrzem świata Seido-kaikan, wygrywając Puchar Świata Karate. W walce finałowej pokonał Anglika Michaela Thompsona.
K-1.
Wkrótce potem, jak wielu innych karateków Seidokaikan, przeszedł do nowo powstałej kick-boxerskiej organizacji K-1. Zadebiutował w 1994 roku na turnieju "K-1 Legend", nokautując inną gwiazdę stylu Seido-kaikan Masaakiego Satake. W 1996 roku po raz pierwszy wystąpił w finałowym turnieju K-1 World Grand Prix w Tokio, ale z powodu kontuzji musiał wycofać się już w ćwierćfinale. Kolejne dobre występy przeciwko takim utytułowanym gwiazdom K-1 jak Andy Hug i Jerome Le Banner oraz znokautowanie byłego mistrza K-1 WGP Branko Cikaticia sprawiły, że awansował do ścisłej czołówki K-1. 
W latach 1997-1999 wystąpił w kolejnych trzech finałach K-1 World Grand Prix, odnosząc największy sukces w 1998 oraz 1999 roku, gdy doszedł do półfinałów (przegrał odpowiednio z Hugiem i Mirko Filipoviciem).
W 2000 roku zakończył występy w K-1 z powodu coraz liczniej trapiących go kontuzji. Trzy lata później powrócił jednak, aby stoczyć jeszcze jedną walkę. Z turnieju K-1 w Osace, który komentował, w ostatniej chwili wycofał się jeden z zawodników i Greco, poproszony o to przez organizatorów, zgodził się go zastąpić. Nieprzygotowany do walki, przegrał ze swoim rodakiem Peterem Grahamem, co przypłacił kolejną kontuzją.
Wrestling.
Po odejściu z K-1 Greco podpisał w 2000 roku 3-letni kontrakt z amerykańską organizacją wrestlingu WCW (World Championship Wrestling).
MMA.
Po zakończeniu kariery wrestlera powrócił do Japonii, aby w 2004 roku podpisać kontrakt z organizacją HERO'S na walki na zasadach MMA. Wygrał 3 pojedynki, 1 przegrał, 1 zremisował. Sportową karierę zakończył w 2005 roku.
Po zakończeniu sportowej kariery.
Greco jest konsultantem w zakresie sztuk walki w branży filmowej oraz trenerem kick-boxingu (współpracował m.in. z Bobem Sappem). Na swoim koncie ma również kilka ról filmowych i serialowych.
Osiągnięcia.
Kick-boxing:
Karate:

</doc>
<doc id="1133033" url="https://pl.wikipedia.org/wiki?curid=1133033" title="Wiek pozłacany">
Wiek pozłacany

Wiek pozłacany (ang. "Gilded Age") – określenie epoki w historii Stanów Zjednoczonych, trwającej od zakończenia wojny secesyjnej do rozpoczęcia wojny amerykańsko-hiszpańskiej w roku 1898.
Okres "Gilded Age" to czas największego nasilenia napływu imigrantów do Ameryki oraz gwałtownego rozwoju przemysłu. Z drugiej strony ten okres wiązał się z licznymi skandalami korupcyjnymi i upadkiem autorytetu elit społecznych i rządowych.

</doc>
<doc id="1133035" url="https://pl.wikipedia.org/wiki?curid=1133035" title="Péter Dely">
Péter Dely

Péter Dely (ur. 5 lipca 1934 w Sárospataku, zm. 29 grudnia 2012) – węgierski szachista, arcymistrz od 1999 roku.
Kariera szachowa.
Największe sukcesy w karierze odniósł w latach 60. XX wieku. W roku 1969 zdobył w Budapeszcie tytuł indywidualnego mistrza Węgier, poza tym w swoim dorobku posiada jeszcze dwa medale mistrzostw kraju: srebrny (1965, za Istvanem Bilkiem) i brązowy (1968, za Gyozo Forintosem i Lajosem Portischem). Dwukrotnie wystąpił w reprezentacji kraju na drużynowych mistrzostwach Europy, zdobywając wraz z zespołem dwa medale: srebrny (1970) i brązowy (1965).
Do sukcesów Pétera Dely'ego w turniejach międzynarodowych należą: I m. w Reggio Emilli (1960/61), III m. w Peczu (1964, memoriał Lajosa Asztalosa, za Aivarsem Gipslisem i Miłko Bobocowem), dz. I m. w Polanicy-Zdroju (1965, memoriał Akiby Rubinsteina, wraz z Jewgienijem Wasiukowem), IV m. w Zinnowitz (1965, za Wolfgangiem Uhlmannem, Władimirem Simaginem i Anatolijem Lejnem), I m. w Budapeszcie (1967), dz. II m. w Bari (1970, wraz z Laszlo Barczayem, za Dragoljubem Janoseviciem), I m. w Bagneux oraz dz. I m. w Luksemburgu (1971, wraz z Aleksandarem Matanoviciem).
W 1962 r. otrzymał tytuł mistrza międzynarodowego, natomiast w 1999 r. Międzynarodowa Federacja Szachowa przyznała mu - za osiągnięcia z przeszłości - honorowy tytuł arcymistrza.
Najwyższy ranking w karierze osiągnął 1 lipca 1971 r., z wynikiem 2480 punktów dzielił wówczas 7-8. miejsce wśród węgierskich szachistów.
Od 2000 r. nie uczestniczył w turniejach klasyfikowanych przez FIDE.

</doc>
<doc id="1133037" url="https://pl.wikipedia.org/wiki?curid=1133037" title="Peter Dely">
Peter Dely



</doc>
<doc id="1133040" url="https://pl.wikipedia.org/wiki?curid=1133040" title="Depesza Zimmermanna">
Depesza Zimmermanna



</doc>
<doc id="1133041" url="https://pl.wikipedia.org/wiki?curid=1133041" title="Plusfon 401i">
Plusfon 401i

Plusfon – telefon komórkowy firmy Huawei oznaczony numerem 401i – to drugi, po PlusDuet, firmowany, polski telefon internetowo-multimedialny z szybkim dostępem do Internetu w technologiach 3G i EDGE oznaczony marką operatora komórkowego Plus. Oprogramowanie telefonu zostało stworzone w Polsce, a urządzenie oparte jest na modelu Huawei U120 i produkowane jest w Chinach. Plusfon 401i wyposażony jest w kamerę cyfrową o matrycy 1,3 megapiksela, użytkownik może także skorzystać z usługi video streaming. Wśród funkcji znajdziemy obsługę plików muzycznych – wejście audio (mini jack 3,5 mm) (MP3, AAC, AAC+, eAAC+), Video: (MP4, 3GP, 3G2). Komórka obsługuje MMS, aplikacje Javy MIDP 2.0, polifoniczne dzwonki 72-głosowe oraz pocztę elektroniczną. Telefon posiada moduł komunikacji bezprzewodowej Bluetooth 1.2 A2DP oraz obsługuje pocztę elektroniczną i posiada system zabezpieczeń mający przeciwdziałać używaniu danych cyfrowych w sposób sprzeczny z wolą ich wydawcy Digital Rights Management (DRM). Pamięć można rozbudować kartami microSD.
W pakiecie znajduje się: karta pamięci microSD o pojemności do 2048 MB z przykładowym kontentem (fotokasty, dzwonki, muzyka), kabel USB, dzięki któremu można połączyć telefon z komputerem i wykorzystywać go np. jako modem, aplikacja Asystent Plusfon 401i do synchronizacji informacji między telefonem i komputerem, zestaw słuchawkowy stereo. Był także sprzedawany w promocji ze słuchawkami AKG.
Dane techniczne urządzenia:

</doc>
<doc id="1133043" url="https://pl.wikipedia.org/wiki?curid=1133043" title="Sława EP">
Sława EP

Sława – EP zespołu Ścianka, wydana w 2001 roku. Płyta zawiera cztery covery piosenek z repertuaru Sławy Przybylskiej, Deep Purple, Lou Reeda i The Beatles. Teledysk do „Już nigdy (Tango)” w reżyserii Rafała Paradowskiego zdobył nagrodę 10. Festiwalu Yach Film w kategorii „inna energia”.
Historia płyty.
„Zaczęliśmy grać ten utwór na koncertach trzy lata temu. Prowokacyjnie, gdyż zaczynało się robić za bardzo kultowo i chcieliśmy podstawić publiczności pod nos tango i zobaczyć, jak ludzie zareagują. Sława jest jedną z tych wokalistek, których słuchałem w dzieciństwie. Z jednej strony jest więc to prowokacja, z drugiej szczere, pozytywne podejście do pięknej piosenki. Nagraliśmy ją w brzmieniu późnych lat 40.”
Maciej Cieślak w jednym z wywiadów stwierdził: „Utwór Deep Purple nagraliśmy w takiej wersji, by udowodnić, że rock się skompromitował. Natomiast kwestia tej kompromitacji polega tylko na podejściu do zagadnienia grania rockowego. Można to robić tak, żeby to nie było kompromitujące, rezygnując z kwestii związanych z białymi kowbojkami i przeróżnymi akcesoriami. Mówię tutaj przenośnie o treści w muzyce”. W innym przyznał: „Dziś Deep Purple to dla mnie debilizm i postanowiliśmy przełożyć ten utwór na język współczesnego debilizmu, czyli muzyki dance. W tle słychać odgłosy z flipperów stojących w naszym studiu nagraniowym.”
„«Ocean» to utwór mało znany, którego poza Velvet Underground nie grał chyba nikt inny. Na naszym singlu jest trójmiejska wersja z odgłosami Bałtyku w tle.”
„Tak jak Sławę, gramy tę kompozycję na koncertach od 3 lat. To świetny utwór, bardziej psychodeliczny niż piosenkowy, więc pozostawia dużą otwartość interpretacyjną. Nagraliśmy go tak, jak na koncercie, tyle że bez publiczności”.
Twórcy.
Zespół Ścianka w składzie:
oraz:

</doc>
<doc id="1133047" url="https://pl.wikipedia.org/wiki?curid=1133047" title="Tanais (miasto)">
Tanais (miasto)

Tanais (stgr. Τάναϊς "Tánaïs", ros. Танаис) – starożytne miasto bosporańskie, którego ruiny usytuowane są na prawym brzegu Martwego Dońca w delcie Donu), na terenie chutoru Niedwigowka, 35 km na południowy zachód od Rostowa nad Donem.
Historia.
Powstało w pierwszej ćwierćwieczu III wieku p.n.e., założone u ówczesnego ujścia Donu (stgr. "Tanais") przez Greków z jońskiego Miletu jako konkurencja dla pobliskiego wielkiego ośrodka handlu (tzw. grodzisko Jelizawietowskie). Niewielka początkowo placówka handlowa przekształciła się stopniowo w znaczący ośrodek handlu i rzemiosła.
W dziejach miasta można wyróżnić 3 odrębne okresy:
Okres pierwszy.
W pierwszym okresie istnienia, do końca I wieku p.n.e. miasto składało się z trzech części: centralnej, obwiedzionej kamiennym murem obronnym i zamieszkanej przez Greków, przylegającego od zachodu drugiego rejonu miejskiego, zamieszkanego przez członków okolicznych plemion, oraz z rejonu nadrzecznego. Główna część miasta zajmowała powierzchnię zbliżoną do kwadratu o rozmiarach ok. 230 × 235 m i leżała na płaskowyżu, w części południowej wyższym o 20 metrów. Układ ulic i budynków był bardzo regularny, według jednego planu urbanistycznego. Od wschodu miasto ograniczała naturalna dolina, a od strony zachodniej – przekopany rów obronny. W końcu III-początku II wieku p.n.e. miasto zyskało nowe mury obronne wzmocnione basztami, zachowując podział na część grecką (centralną) i plemienną (zachodnią). Tanais pełniło w tym czasie rolę ważnego centrum wymiany handlowej pomiędzy greckimi Bosporańczykami a miejscowymi plemionami Meotów, Scytów i Sarmatów. Za panowania Farnakesa i Asandra miasto popadło w nieuciążliwą zależność od władców bosporańskich, dopiero zbuntowane przeciwko Polemonowi uległo zniszczeniu pod koniec I wieku p.n.e. Jednak potrzeba funkcjonowania miejsca handlowej wymiany w tym rejonie spowodowała odbudowę miasta nad północną odnogą ujścia Donu.
Okres drugi.
Tanais odzyskało znaczenie na początku II wieku n.e. Odbudowano fortyfikacje w części centralnej, gdzie ochronę stanowił rów i wzmocnione wieżami mury o grubości do 4,8 m. W II wieku i w pierwszej połowie III stulecia miasto osiągnęło swój wtórny okres świetności. Do głównych zajęć ludności należała hodowla, rolnictwo i rybołówstwo, o czym świadczą liczne znaleziska narzędzi i odkryte pomieszczenia gospodarcze. Poza tym rozwijało się garncarstwo, produkcja szkła, kamieniarstwo, produkcja metalurgiczna. Odnalezione reliefy kamienne z przeznaczeniem sepulkralnym bądź kultowym (np. relief Tryfona), o cechach synkretycznych, świadczą o łączeniu tradycji sztuki miejscowej z wpływami greckimi i rzymskimi. Z biegiem czasu przewagę w sztuce zyskały jednak elementy sarmackie. Do czasu migracji Gotów i ich podbojów Tanais pełniło rolę ośrodka wymiany handlowej, stanowiąc też placówkę północno-wschodniego pogranicza cywilizacji antycznej.
Okres trzeci.
Położone na szlaku wędrówek ludów stepowych i zniszczone przez Gotów około 240 n.e., przez sto lat miejsce to pozostało niezamieszkane. Pod koniec IV wieku wprawdzie podjęto odbudowę miasta, ale w początkach następnego stulecia opuszczono je na zawsze.
Znaczenie kulturowe.
Tanais był najdalej wysuniętym na północnym wschód punktem starożytnej cywilizacji śródziemnomorskiej i według autorów starożytnych to tutaj przebiegała granica między Europą i Azją, pomiędzy cywilizacją i krajami „barbarzyńskimi”. Był miejscem zetknięcia dwóch cywilizacji: antycznej europejskiej i ludów Wielkiego Stepu. Z położenia na ich styku wynikło powstanie oryginalnego, synkretycznego oblicza miasta, w którym mieszały się tradycje kulturalne, społeczne, religijne ludów basenu Morza Śródziemnego i Wielkiego Stepu, i gdzie proces ten był bardziej zaawansowany niż w jakimkolwiek innym mieście bosporańskim.
Wykopaliska.
Pozostałości Tanaisu zlokalizowano w 1823, ale aż do 1955 wykopaliska prowadzono sporadycznie, nim podjęto systematyczne badania stanowiska.
Od lat dziewięćdziesiątych XX wieku, oprócz archeologów rosyjskich, działali tam także badacze niemieccy oraz archeolodzy polscy z Instytutu Archeologii Uniwersytetu Warszawskiego. W ciągu 50 lat prac archeologicznych na stanowisku przebadano 10% ogólnej powierzchni miasta, setki grobów na miejskiej nekropoli i poznano podstawowe etapy historii Tanaisa.
Rezerwat archeologiczny.
Pozostałości miasta wchodzą w skład rezerwatu archeologicznego „Tanais” – „muzeum pod gołym niebem”, pierwszego obiektu tego rodzaju w Rosji, otwartego w 1961. W ekspozycji znajdują się również rekonstrukcje starożytnych budowli:
Wiele odkrytych, mniejszych zabytków wystawianych jest w salach muzealnych. Ich zbiór corocznie, po każdym sezonie wykopaliskowym wzbogaca się o nowe eksponaty, gdyż badania archeologiczne na stanowisku trwają nieprzerwanie. Do maja 2007 odkryto tam łącznie 120 tysięcy rozmaitych obiektów zabytkowych.
Muzeum prezentuje różne ekspozycje tematyczne:
Terytorium rezerwatu poddane szczególnej ochronie, obejmuje łącznie obszar około 1500 ha.

</doc>
<doc id="1133048" url="https://pl.wikipedia.org/wiki?curid=1133048" title="Macierz (ujednoznacznienie)">
Macierz (ujednoznacznienie)

Macierz (arch. „matka”; łac. "matrix" − samica rozpłodowa, roślina macierzysta; od "matr-", "mater" − matka) – nazwa jednego z wielu poniższych pojęć.
Literatura

</doc>
<doc id="1133049" url="https://pl.wikipedia.org/wiki?curid=1133049" title="Lech Wojciech Haydukiewicz">
Lech Wojciech Haydukiewicz

Lech Haydukiewicz, ps. "Szymon" (ur. 10 stycznia 1915 w Orłowej, Śląsk Cieszyński, zm. 3 grudnia 1949 we Wrocławiu) – polski działacz narodowej demokracji.
Życiorys.
Był synem Józefa, działacza Stronnictwa Narodowego „Kwadrat”, oraz Zofii z Kwiatkowskich. Od 1933 działacz Stronnictwa Narodowego i Związku Akademickiego Młodzież Wszechpolska. W latach 1935–1936 prezes okręgu małopolskiego Młodzieży Wszechpolskiej.
W latach 1933–1939 studiował historię na Wydziale Filozoficznym Uniwersytetu Jagiellońskiego, od 1937 był jednocześnie asystentem-wolontariuszem w Katedrze Historii Nowożytnej u prof. Władysława Konopczyńskiego. 6 listopada 1939 został aresztowany wraz z profesorami Uniwersytetu Jagiellońskiego podczas Sonderaktion Krakau. Więzień obozu KL Sachsenhausen, następnie KL Dachau.
Zwolniony w 1940 powrócił do Krakowa, gdzie został kierownikiem konspiracyjnego Wydziału Organizacyjnego Zarządu Stronnictwa Narodowego. Od października 1945 członek Prezydium Zarządu Głównego Stronnictwa Narodowego.
Aresztowany w grudniu 1946, skazany na 15 lat więzienia. Był więziony kolejno w Warszawie na Mokotowie, we Wronkach i we Wrocławiu, gdzie zmarł.

</doc>
<doc id="1133051" url="https://pl.wikipedia.org/wiki?curid=1133051" title="Roman Rasskazow">
Roman Rasskazow

Roman Rasskazow (ur. 28 kwietnia 1979 w miejscowości Kowylkino) – rosyjski lekkoatleta, chodziarz. W 1998 zdobył mistrzostwo świata juniorów w Annecy na dystansie 10 km. Jest dwukrotnym medalistą mistrzostw świata w lekkoatletyce. W 2001 zdobył złoty medal na 20 km, a w 2003 brązowy na tym samym dystansie.

</doc>
<doc id="1133053" url="https://pl.wikipedia.org/wiki?curid=1133053" title="Kaoklai Kaennorsing">
Kaoklai Kaennorsing

Kaoklai Kaennorsing (ur. 13 września 1983 roku) – tajski zawodnik muai thai, kick-boxer i bokser. Jest najlżejszym zawodnikiem jaki kiedykolwiek wygrał turniej z cyklu K-1 World GP.
Sportowa kariera.
Boks tajski.
W swojej karierze zdobył tytuły mistrza Stadionu Rajadamnern (obok mistrzostwa Lumpini najbardziej prestiżowe trofeum w muay thai) w wadze półśredniej i superpółśredniej. 
14 marca 2010 roku w El Monte znokautował ciosem łokciem Japończyka Magnum Sakai w walce o mistrzostwo świata WBC Muay Thai w wadze półciężkiej (do 175 funtów). Tytuł ten stracił 23 lutego 2011 roku, przegrywając w Czelabińsku na punkty z Rosjaninem Artiomem Lewinem.
K-1.
Kaennorsing był jednym z nielicznych zawodników z Tajlandii walczących w K-1 WGP. Zasłynął umiejętnością pokonywania znacznie wyższych i cięższych od siebie rywali m.in. Aleksieja Ignaszowa, Mike'a Bernardo czy Mighty'ego Mo (wszyscy o wadze ponad 100 kg).
Zwyciężył w turnieju K-1 World Grand Prix 2004 w Seulu. Ważył wtedy 78 kg, co czyni go najlżejszym zawodnikiem, który wygrał turniej w cyklu K-1 WGP. Był też półfinalistą K-1 World Grand Prix 2004 w Tokio. 
W 2005 roku bronił w Seulu tytułu zdobytego w poprzednim roku. W finale turnieju zmierzył się z olbrzymim Choi Hong-manem (218 cm, ponad 160 kg). Największa w historii K-1 dysproporcja rozmiarów obu zawodników zadecydowała o zwycięstwie Choia, aczkolwiek walka była zaskakująco wyrównana (potrzebna była dodatkowa runda, aby wyłonić zwycięzcę). 
W K-1 stoczył 16 walk (14 w K-1 WGP i 2 w K-1 MAX). W swojej sportowej karierze wygrał w sumie ponad 200 walk (w boksie tajskim i kick-boxingu).

</doc>
<doc id="1133054" url="https://pl.wikipedia.org/wiki?curid=1133054" title="Inga Kołodziej Gołaszewska">
Inga Kołodziej Gołaszewska

Inga Kołodziej Gołaszewska również jako Inga Kołodziej (ur. 10 lipca 1979) – polska judoczka, zawodniczka UKS Narew Łapy i Gwardii Warszawa występująca w kategorii 57 kg.
Swój pierwszy sukces na arenie międzynarodowej odniosła zdobywając złoty medal na mistrzostwach Europy juniorów w roku 1997 w kategorii 56 kg.
Wielokrotna medalistka mistrzostw Polski:
Uczestniczka mistrzostw Europy w Bukareszcie (2004) i w Belgradzie (2007) oraz mistrzostw świata w roku 2005 podczas których zajmowała 7. miejsce w kategorii 57 kg. Wielokrotnie (7) stawała na podium w zawodach Pucharu Świata.

</doc>
<doc id="1133056" url="https://pl.wikipedia.org/wiki?curid=1133056" title="Jan Baliński (psychiatra)">
Jan Baliński (psychiatra)

Jan Baliński (ros. Иван Михайлович Балинский, ur. w Jaszunach, zm. w Petersburgu) – polski lekarz psychiatra działający w Rosji. Pierwszy w Rosji wykładowca psychiatrii jako samodzielnej dyscypliny medycznej, założyciel pierwszej rosyjskiej kliniki psychiatrycznej w 1867 roku.
Życiorys.
Syn Michała Balińskiego i Zofii Śniadeckiej, córki Jędrzeja Śniadeckiego. W 1842 ukończył z wyróżnieniem gimnazjum klasyczne w Warszawie, następnie wyjechał do Petersburga i podjął studia medyczne na Cesarskiej Akademii Medyko-Chirurgicznej. W 1846 ukończył studia cum eximia laude, z celującymi wynikami i nagrodzony złotym medalem. Według różnych źródeł kolejne lata spędził albo pomagając w pracy w rodzinnym majątku, albo w szpitalu cholerycznym. Od 1850 w służbie wojskowej, jako młodszy lekarz w 2. wojskowo-lądowym szpitalu w Oranienbaumie, potem w Peterhofie. Następnie, dzięki protekcji Józefa Mianowskiego, udało mu się powrócić na uczelnię, gdzie 21 maja 1855 uzyskał tytuł doktora medycyny na podstawie dysertacji "Conspectus historicus in febris doctrinam", nieogłoszonej drukiem. Pod koniec 1856 został adiunktem w prowadzonej przez Mianowskiego klinice ginekologiczno-pediatrycznej. W 1857, po utworzeniu katedry psychiatrii, rozpoczął wykładanie tego przedmiotu. Za sprawą popularności tych wykładów powierzono mu zadanie organizacji kliniki psychiatrycznej, której otwarcie odbyło się 13 czerwca 1859.
W latach 1860-1876 był pierwszym profesorem psychiatrii i założycielem kliniki psychiatrycznej Akademii Medycznej w Sankt Petersburgu. Uczestniczył w projektowaniu szpitali psychiatrycznych, m.in. w podwarszawskich Tworkach, Kazaniu i Charkowie.
Zasłynął jako reformator ekspertyzy sądowo-psychiatrycznej. Był współzałożycielem Towarzystwa Psychiatrycznego w Petersburgu (1861) oraz inicjatorem studiów lekarskich dla kobiet. Wykładał na Wyższych Żeńskich Kursach Lekarskich w Petersburgu. Propagował leczenie chorych umysłowo pracą na roli.
Jego uczniem i następcą na katedrze psychiatrii był Jan Lucjan Mierzejewski.
Jan Baliński został pochowany w rodzinnych Jaszunach. 

</doc>
<doc id="1133057" url="https://pl.wikipedia.org/wiki?curid=1133057" title="Fluoroza">
Fluoroza

Fluoroza – choroba, której objawy występują w szkliwie zębów, kościach i ścięgnach, których przyczyną jest zbyt duża zawartość fluoru w wodzie pitnej i pożywieniu. Choroba w swojej najlżejszej postaci objawia się plamami kredowymi na zębach. Plamy te wywołują nadżerkę szkliwa. Powoduje to zwiększenie kruchości i twardości szkliwa. U dorosłych fluoroza prowadzi do uszkodzenia nerwów. Choroba najbardziej niebezpieczna jest dla dzieci, które się intensywnie rozwijają, a także dla młodzieży.
Rodzaje fluorozy.
Zatrucie ostre.
Pojawia się przy większych ilościach F podanych jednorazowo, np. przy okazji wypadku przemysłowego czy zażycia zbyt dużej ilości preparatu z fluorem (lub zrobienie tego w niewłaściwy sposób np. wypicie płukanki).
Objawy.
W razie kontaktu z układem oddechowym dodatkowo:
Działanie nadmiaru fluoru.
na zęby.
Pierwiastek ten w nadmiarze uszkadza komórki tworzące szkliwo, ameloblasty. Hamuje także działanie enzymów, np. fosfataz. Przeszkadza też we wzroście kryształów. Wszystko to utrudnia mineralizację szkliwa.
na kości.
Pogrubia się w kościach warstwa korowa. Zwiększa się gęstość istoty gąbczastej.
na enzymy.
Udowodniono, iż fluor kompleksuje wiele metali (zjawisko powszechnie znane w chemii- Ca, Cu, Fe, Mg, Mn; chociażby znany heksafluorożelazian), reakcja taka zachodzi też prawdopodobnie w organizmie ludzkim. W związku z tym uniemożliwia on tym metalom włączenie do cząsteczki enzymu, a tym samym blokuje enzym. Nieszczęśliwie dotyczy to ważnych enzymów, m.in. utleniających wchodzących w skład różnych szlaków metabolicznych, także z syntezą ATP.

</doc>
<doc id="1133058" url="https://pl.wikipedia.org/wiki?curid=1133058" title="Ernesto Canto">
Ernesto Canto

Ernesto Canto Gudiño (ur. 18 października 1959 w mieście Meksyk, zm. 20 listopada 2020 tamże) – meksykański chodziarz, zdobywca złotych medali na mistrzostwach świata w lekkoatletyce w 1983 w Helsinkach i letnich igrzysk olimpijskich w 1984 w Los Angeles.
Życiorys.
Pierwsze sukcesy odniósł w Pucharze Świata w chodzie w 1979 w Eschborn, zajmując 6. miejsce w chodzie na 20 kilometrów. W tym samym roku zdobył srebrny medal na tym dystansie na mistrzostwach Ameryki Środkowej i Karaibów w Guadalajarze.
Dwa lata później wygrał chód na 20 kilometrów w zawodach Pucharu Świata w Walencji, a także na igrzyskach Ameryki Środkowej i Karaibów w 1982 w Hawanie.
Na pierwszych mistrzostwach świata w 1983 od początku był w czołowej grupie w chodzie na 20 kilometrów, a po 15 kilometrach oderwał się od niej i samotnie zwyciężył. W tym samym roku zajął 2. miejsce w tej konkurencji w Pucharze Świata w Bergen oraz zwyciężył w igrzyskach panamerykańskich w Caracas.
Na igrzyskach olimpijskich w 1984 w Los Angeles został mistrzem w chodzie na 20 kilometrów przed swym rodakiem Raúlem Gonzálezem i obrońcą tytułu Maurizio Damilano z Włoch. Zajął także 10. miejsce w chodzie na 50 kilometrów na tych igrzyskach.
Zwyciężył w chodzie na 20 kilometrów na mistrzostwach Ameryki Środkowej i Karaibów w 1985 w Nassau i na igrzyskach Ameryki Środkowej i Karaibów w 1986 w Santiago de los Caballeros. Zdobył brązowy medal w chodzie na 5000 metrów na halowych mistrzostwach świata w Indianapolis. Został zdyskwalifikowany w chodzie na 20 kilometrów podczas mistrzostw świata w 1987 w Rzymie oraz igrzysk olimpijskich w 1988 w Seulu. Zdobył srebrny medal w chodzie na 20 kilometrów na mistrzostwach Ameryki Środkowej i Karaibów w 1989 w San Juan oraz złoty na tym dystansie na igrzyskach Ameryki Środkowej i Karaibów w 1990 w mieście Meksyk. Zajął 2. miejsce w Pucharze Świata w 1991 w San Jose, ale na igrzyskach olimpijskich w 1992 w Barcelonie był dopiero 29. Wkrótce potem zakończył wyczynowe uprawianie sportu.
Zmarł 20 listopada 2020 roku w Meksyku na chorobę nowotworową.

</doc>
<doc id="1133060" url="https://pl.wikipedia.org/wiki?curid=1133060" title="Fabrizio Mori">
Fabrizio Mori

Fabrizio Mori (ur. 28 czerwca 1969 w Livorno) – włoski płotkarz. Złoty medalista Mistrzostw świata w lekkoatletyce w 1999 roku rozgrywanych w Sewilli i srebrny Mistrzostw świata w lekkoatletyce 2001 rozegranych w Edmonton. W tym samym roku ustanowił do dziś aktualny rekord kraju 47.54 s.
5-krotnie zwyciężał w Pucharze Europy w lekkoatletyce (1996, 1997, 1999, 2001 oraz 2002). Również 5-krotnie poprawiał rekord kraju. Trzykrotnie brał udział w igrzyskach olimpijskich, najwyższe miejsce zanotował w 1996 w Atlancie, gdzie był 6.

</doc>
<doc id="1133063" url="https://pl.wikipedia.org/wiki?curid=1133063" title="Siły Powietrzne Gwinei Równikowej">
Siły Powietrzne Gwinei Równikowej

Gwinejskie Równikowe Siły Powietrzne dysponują w sumie 10 samolotami i śmigłowcami. Wykonują głównie zadania transportowe. Wśród samolotów znajdują się radzieckie Jak-40 "Coding" i Cessna 337 oraz śmigłowce Aerospatiale SA-316B, a także pochodzące z Hiszpanii samoloty CASA C-212.

</doc>
<doc id="1133065" url="https://pl.wikipedia.org/wiki?curid=1133065" title="Jan Wolkers">
Jan Wolkers

Jan Hendrik Wolkers (ur. 26 października 1925 w Oegstgeest, zm. 19 października 2007) − holenderski pisarz, malarz i rzeźbiarz, zaliczany do najwybitniejszych pisarzy współczesnej literatury niderlandzkiej.
W latach sześćdziesiątych i siedemdziesiątych napisał serię autobiograficznych powieści i zbiorów opowiadań. Najbardziej znaną z nich jest "Rachatłukum". Wolkers jest także autorem pomnika upamiętniającego ofiary z Auschwitz w Amsterdamie.

</doc>
<doc id="1133066" url="https://pl.wikipedia.org/wiki?curid=1133066" title="Seweryn Zenon Sierpiński">
Seweryn Zenon Sierpiński

Seweryn Zenon Sierpiński, metrykalnie Zenon Seweryn (ur. 7 października 1815 w Krasnymstawie (woj. lubelskie), zm. 5 lutego 1843 w Warszawie) – polski prozaik, regionalista.
Nauki pobierał w szkołach w Szczebrzeszynie i Lublinie, a następnie podjął pracę w lubelskich sądach. 
Był członkiem Cyganerii Warszawskiej, publikował w gazetach wydawanych przez tę grupę. Debiutował w 1839 r. szkicem historycznym "Obraz miasta Lublina", uznawanym za jeden z najwcześniejszych przewodników po mieście. Dzięki tej książce zyskał miano "Pierwszego regionalisty Lubelszczyzny".
Jego twórczość ukazywała się w "Przeglądzie Warszawskim" (1840-1842), "Piśmiennictwie Krajowym" (1840-1841), "Nadwiślaninie" (1841), "Niezabudce" (1841). Drobne utwory powieściowe oraz wiersze drukował pod kryptonimem S.Z.S. Jego utwory beletrystyczne wydano w trzytomowym zbiorze "Nowy gabinet powieści" (1840-1842).

</doc>
<doc id="1133067" url="https://pl.wikipedia.org/wiki?curid=1133067" title="Despiralizacja chromosomów">
Despiralizacja chromosomów

Despiralizacja chromosomów – proces polegający na rozkondensowaniu chromosomów i odtworzeniu struktury chromatyny. Zaczyna się w telofazie mitozy i mejozy. W interfazie despiralizacja jest już na tyle silna, że możliwa jest transkrypcja – synteza RNA na matrycy DNA. Proces odwrotny – spiralizacja chromosomów następuje w pachytenie.

</doc>
<doc id="1133068" url="https://pl.wikipedia.org/wiki?curid=1133068" title="Lucketz Swartbooi">
Lucketz Swartbooi

Lucketz Swartbooi (ur. 6 lutego 1966 roku w Namibii) – maratończyk i zdobywca srebrnego medalu w maratonie na Mistrzostwach Świata w Lekkoatletyce. Dwukrotny olimpijczyk. W 2005 roku przyznał się do stosowania dopingu.

</doc>
<doc id="1133069" url="https://pl.wikipedia.org/wiki?curid=1133069" title="Solbus Soltour ST11">
Solbus Soltour ST11

Solbus Soltour ST11, Solbus Soltour ST11/I, Solbus Soltour ST11 RHD − autobus turystyczny lub międzymiastowy produkowany od 2006 roku przez Fabrykę Autobusów „Solbus” z Solca Kujawskiego.
Historia.
Prototypowy model z 2006 roku był oznaczony symbolem SL11T. Został sprzedany do PKS Leżajsk. Autobus był stylizowany we współpracy z firmami RTC i Teum ze Słowenii. Jest produkowany w odmianach międzymiastowej (Solbus Soltour ST11/I) oraz turystycznej (Solbus Soltour ST11). Ta druga jest o 200 mm wyższa, dzięki czemu zwiększono pojemność luków bagażowych. Pod względem technicznym jest bardzo podobny do wdrożonego do produkcji pod koniec 2007 roku modelu Solbus Solway SL11.
Filia handlowa firmy „Solbus” w Wielkiej Brytanii pod nazwą „Solbus UK Ltd” po targach „Bus &amp; Coach Live 2007” w Birmingham rozpoczęła sprzedaż tego modelu w wersji dostosowanej do ruchu lewostronnego – „Solbus Soltour ST11 RHD”. W 2008 roku sprzedaż na rynkach Wielkiej Brytanii i Irlandii wyniosła kilka sztuk.

</doc>
<doc id="1133073" url="https://pl.wikipedia.org/wiki?curid=1133073" title="Kazimierz Jan Szczerba">
Kazimierz Jan Szczerba

Kazimierz Jan Szczerba, (ur. 9 maja 1949, zm. 20 lutego 2021) – polski psycholog, seksuolog, biegły sądowy, autor kilku książek z dziedziny seksuologii, doktor nauk humanistycznych.
Życiorys.
Po ukończeniu studiów na Uniwersytecie Jagiellońskim w 1972 pracował w poradniach zdrowia psychicznego. W latach 1997–2002 był kierownikiem takiej poradni we Wrocławiu. Później stworzył swój własny gabinet psychoterapii specjalizujący się w leczeniu nerwic, zaburzeń seksualnych oraz pomocy w rozwiązywaniu problemów małżeńskich i partnerskich.
W terapii przyjmował podejście synkretyczne, stosując metody głównie przez siebie wypracowane oraz – w sytuacjach tego wymagających – hipnoterapię.
Pochowany na Cmentarzu Grabiszyńskim (pole 16, rząd 16).
Twórczość.
Książki:
Ponadto autor kilkunastu publikacji naukowych i kilkuset popularnonaukowych. Współpracował z prasą, m.in. "Charaktery", "Kobra", "Polityka", "Gazeta Wrocławska", "Twój Styl" i telewizją (TVP, TVN, Polsat).

</doc>
<doc id="1133082" url="https://pl.wikipedia.org/wiki?curid=1133082" title="Biznes Info">
Biznes Info

Biznes Info ("INFObiznes" - nazwa używana w ramówce; wcześniej "Serwis ekonomiczny TVP Info, Biznes serwis ekonomiczny", "Kurier Biznes") – program informacyjny TVP Info poruszający tematykę finansową, gospodarczą i biznesową.
Program emitowany jest tylko w dni robocze.
W programie emitowane są najświeższe informacje z polskich i zagranicznych rynków finansowych oraz najważniejsze informacje gospodarcze i biznesowe, zarówno krajowe jak i zagraniczne.
Formuła programu.
Przed 2008.
Program w ciągu dnia był emitowany w kilku formułach. Od 6:19 do 10 mniej więcej co pół godziny emitowane były około trzyminutowe bloczki informacyjne zawierające 4 lub 5 najważniejszych informacji gospodarczych z kraju i ze świata. O 10 po raz pierwszy w programie pojawia się prowadzący, który relacjonuje na żywo sytuację na rynkach finansowych ze studia na warszawskiej Giełdzie Papierów Wartościowych. O 11 program ma dłuższą formułę, zazwyczaj trwa około 25 minut, jest nadawany ze studia w siedzibie TVP, a wydarzenia gospodarcze komentują w nim zaproszeni do studia analitycy finansowi i ekonomiści. Kolejne wydania od godziny 12 trwają ponownie około 3 minut, są emitowane parę minut po pełnej godzinie i prowadzone są ze studia giełdowego. W soboty nadawany był również program "Biznes Tydzień".
Od 2008 do 2013.
Program był nadawany o 10:10 (z dopiskiem "otwarcie dnia"), 12:20 i 16:50. Podczas każdego programu następowało połączenie ze studiem na Giełdzie Papierów Wartościowych w Warszawie i prezentacja kursów walut. Łączenia ze studiem na Giełdzie Papierów Wartościowych w Warszawie następowały czasem w ramach Info Poranka. Od 2010 do 2013 program prowadzony był przez prowadzących Serwis Info, następnie przez krótki okres przez dziennikarzy biznesowych.
Od 2013 do 2018.
Wraz z nową formułą TVP Info zmieniła się formuła programu. Nazwę zmieniono na Biznes Info (nazwa podawana w ramówce stacji to INFObiznes), program emitowany był kilka razy dziennie. Po krótkim czasie zlikwidowano dodatkowe wydania programu i pozostawiono wydanie o 19:30. Przy rozpoczęciu programu prowadzący przedstawia zagadkę dla widzów, następnie podsumowanie wydarzeń dnia oraz rozmawia z zaproszonym gościem. Na zakończenie programu przedstawiana jest odpowiedź na zadane pytanie.
Od 2017 do 2018.
Program jest nadawany około godziny 19:00 w trakcie Serwisu Info oraz podczas Info Dnia podczas serwisów około 12.00 i 15.00. 

</doc>
<doc id="1133085" url="https://pl.wikipedia.org/wiki?curid=1133085" title="VB-13 Tarzon">
VB-13 Tarzon

VB-13 Tarzon (ASM-A-1) – amerykańska bomba kierowana z okresu II wojny światowej, będąca najcięższą bombą tego typu użytą bojowo w XX wieku.
Przed planowaną inwazją na Wyspy Japońskie USA nabyło w Wielkiej Brytanii licencję na produkcję bomby burzącej Tallboy wagomiaru 12 000 funtów. Po rozpoczęciu produkcji okazało się jednak, że rozrzut bomb zrzucanych z bombowca Boeing B-29 Superfortress jest na tyle duży, że skuteczne rażenie japońskich fortyfikacji może okazać się niemożliwe. Dlatego podjęto decyzje o opracowaniu bomby kierowanej na podstawie bomby Tallboy. Konstruktorzy zastosowali w tym celu zmodyfikowany system naprowadzania z bomb VB-3/VB-4 Razon, zbliżony do tych bomb był także układ aerodynamiczny. Do centralnej części korpusu Tallboya przymocowano pierścieniowy statecznik, a do ogona kontener AN/URW-2 mieszczący aparaturę sterującą i lampę ułatwiającą śledzenie spadającej bomby. Do zasobnika z elektroniką przymocowany był skrzynkowy statecznik ze sterami. Sposób użycia bomby był podobny do innych bomb kierowanych skonstruowanych w tym czasie. Po wstępnym wycelowaniu bomby przy pomocy celownika bombardierskiego bombardier śledził spadającą bombę i ręcznie starał się korygować jej tor lotu przy pomocy aparatury AN/ARW-38 (w przypadku bomb Razon z reguły uzyskiwano trafienie w krąg o średnicy 6 metrów). W trakcie ataku samolot nie mógł manewrować i od momentu zrzutu do chwili trafienia musiał lecieć prostoliniowo co zwiększało ryzyko zestrzelenia.
Do przenoszenia VB-13 przystosowano trzy samoloty Boeing B-29 Superfortress, ale ostatecznie nie zastosowano ich przeciwko Japonii. Po wybuchu wojny koreańskiej samoloty te zostały przydzielone do 19 Bomber Group. Od 1950 atakowały one bombami VB-13 wybrane cele. Ostatnia bomba tego typu została zrzucona w czasie nalotu na most w Sinŭiju w marcu 1951.
Do roku 2002, w którym skonstruowano bombę GBU-43/B MOAB, VB-13 był najcięższą bombą kierowaną. 

</doc>
<doc id="1133094" url="https://pl.wikipedia.org/wiki?curid=1133094" title="ASM-A-1">
ASM-A-1



</doc>
<doc id="1133095" url="https://pl.wikipedia.org/wiki?curid=1133095" title="Biznes serwis ekonomiczny">
Biznes serwis ekonomiczny



</doc>
<doc id="1133096" url="https://pl.wikipedia.org/wiki?curid=1133096" title="Młyn na Pile">
Młyn na Pile

Młyn na Pile – działający nadal młyn wodny spiętrzający wodę na rzece Mrożyca, obecnie na terenie Głowna, przy ul. Łódzkiej. 
Nazwa młyna pochodzi od dawnej nazwy rzeki Mrożycy. Dawniej młyn należał do dóbr Bratoszewice. Od młyna wzięła się potoczna nazwa zalewu, powstałego przy młynie: "Stara Piła". Inna potoczna nazwa zbiornika to "Bykowiec".
Do roku 1990 był własnościa Spółdzielni GS w Głownie. Po roku 1990 został sprywatyzowany. Kierownicy młyna Na Pile w latach 1970-1990 byli mistrz młynarski Marian Sąciński a po jego przejściu na emeryturę, syn, technik młynarski Michał Sąciński.

</doc>
<doc id="1133097" url="https://pl.wikipedia.org/wiki?curid=1133097" title="Solbus Soltour ST10">
Solbus Soltour ST10

Solbus Soltour ST10, Solbus Soltour ST10/I, Solbus Soltour ST10 RHD − autobus turystyczny lub międzymiastowy produkowany od 2007 przez Fabrykę Autobusów „Solbus” z Solca Kujawskiego.
Historia modelu.
Stylistyka autobusu opracowana została we współpracy z firmami RTC i Teum ze Słowenii, zespołem projektowym kierował Adam Nitecki. Jest produkowany w odmianach turystycznej kombi (Solbus Soltour ST10) oraz międzymiastowej (Solbus Soltour ST10/I). Pierwsza z nich jest o 200 mm wyższa, dzięki czemu posiada większą pojemność luków bagażowych. Pod względem technicznym Soltur ST10 jest bardzo podobny do wdrożonego pod koniec 2007 roku do produkcji modelu Solbus Solway SL10.
Filia handlowa firmy „Solbus” w Wielkiej Brytanii pod nazwą „Solbus UK Ltd” wzięła udział w targach „Bus &amp; Coach Live 2007” w Birmingham. Zaprezentowano tam pierwszy model „Solbus” w wersji dostosowanej do ruchu lewostronnego „Solbus Soltour ST10 RHD”. Aby zwiększyć sprzedaż zastosowano podzespoły znanych firm (m.in. silnik Cummins ISBe4) oraz szeroką promocję w czasopismach branżowych. Model ekspozycyjny został sprzedany przed rozpoczęciem targów. W dniu 25 stycznia 2008 r. został dostarczony do Wielkiej Brytanii pierwszy „Solbus Soltour ST10 RHD”. W 2008 roku sprzedaż na rynku Wielkiej Brytanii i Irlandii wyniosła kilka sztuk.
Finalista konkursu „Dobry wzór 2007”, prowadzonego przez Instytut Wzornictwa Przemysłowego, w kategorii Strefa Publiczna

</doc>
<doc id="1133098" url="https://pl.wikipedia.org/wiki?curid=1133098" title="Jaroslav Simonides">
Jaroslav Simonides

Jaroslav Simonides (ur. 17 maja 1915 w Holešovie, zm. 25 maja 1996 w Pradze) – czeski tłumacz zajmujący się literaturą polską.
Ukończył bohemistykę i germanistykę na Uniwersytecie Karola w Pradze. Następnie rozpoczął pracę jako księgarz. Pierwszą polską książką, którą przetłumaczył na język czeski był "Mickiewicz" napisany przez Tadeusza Boya-Żeleńskiego.
Tłumaczył także z języków francuskiego (C"hâteau en Suède" Françoise Sagan, 1965) i niemieckiego "(Die verschwundene Miniatur" Ericha Kästnera, 1959). W sumie przetłumaczył ponad sto tytułów.
Nagrodzony został odznaką „Zasłużonego dla Kultury Polskiej” w 1974. W 1975 otrzymał nagrodę PEN Clubu.

</doc>
<doc id="1133102" url="https://pl.wikipedia.org/wiki?curid=1133102" title="Magdelín Martínez">
Magdelín Martínez

Magdelín Martínez (ur. 10 lutego 1976 w Camagüey) – włoska lekkoatletka pochodzenia kubańskiego specjalizująca się w trójskoku, brązowa medalistka mistrzostw świata w Paryżu w 2003 roku. W 2005 roku na Halowych Mistrzostwach Europy rozegranych w Madrycie zdobyła srebrny medal.
Życiorys.
Urodziła się i wychowała na Kubie, i to w jej barwach rozpoczynała lekkoatletyczną karierę, zdobywając m.in. brązowy medal Igrzysk Panamerykańskich (Winnipeg 1999). Od 2001 reprezentuje Włochy odnosząc wiele międzynarodowych sukcesów, już w pierwszym roku występów jako Włoszka była 4. na Mistrzostwach Świata (Edmonton 2001). W 2003 była 2. podczas Superligi Pucharu Europy oraz wywalczyła brąz Mistrzostw Świata. W 2005 była druga na Halowych Mistrzostwach Europy oraz 3. podczas Superligi Pucharu Europy. Dwukrotnie brała udział w Igrzyskach Olimpijskich (Ateny 2004, Pekin 2008), bardziej udany był start w Atenach w 2004 kiedy to Martínez uplasowała się na 7. pozycji w finałowym konkursie trójskoku.

</doc>
<doc id="1133105" url="https://pl.wikipedia.org/wiki?curid=1133105" title="Metro w Osace">
Metro w Osace

Metro w Osace, "Ōsaka Chikatetsu", pełna nazwa　大阪市営地下鉄 "Ōsaka Shiei Chikatetsu" (pol. „Miejska Kolej Podziemna Osaki”) – najważniejsza sieć szybkiej kolei miejskiej w Osace, należąca do miasta. Jest jednym z dwóch systemów metra w Japonii, które mają genezę sięgającą okresu międzywojennego. Sieć liczy osiem linii długości sumarycznej 129,9 km i ma 101 stacji. Po uwzględnieniu linii małej kolei automatycznej (MAK), zwanej „New Tram” długość sieci wzrasta do 137,8 km. Po uwzględnieniu zaś linii obcych kolei, których wszystkie pociągi wjeżdżają na współpracującą linię metra długość systemu wzrasta do 176,1 km, a włącznie z linią "Hankyū-Kyōto", której część pociągów „przechodzi” na linię metra – do 192,5 km. Dzienne przewozy sieci sięgają 2,35 mln osób. Całkowita liczba wagonów linii „ciężkiego metra” – 1280.
Sieć.
Sieć obejmuje osiem linii „metra ciężkiego” i jedną linię małej kolei automatycznej, rozwiązanych w układzie liniowym (tzn. bez rozwidleń). Obejmuje ona w zasadzie obszar miasta Osaka, sporadycznie wykraczając na obszar sąsiednich gmin. Słabo obsługiwane przez metro dzielnice północno-zachodnie penetrowane są przez inne koleje aglomeracyjne.
Oprócz linii „metra ciężkiego” eksploatowana jest przez Miasto Osaka także linia „lekkiego metra”:
Ruch miejski obsługuje także wiele innych kolei, których głównym zadaniem jest obsługa aglomeracji. Na ich czele stoi JR Nishi Nihon, dysponująca obwodową ("Ōsaka-kanjō-sen"), podziemną średnicową "Tōzai-sen" i wylotową "Hanwa-sen" – liniami mającymi duże znaczenie dla ruchu miejskiego. Kolej prywatna Hankyū eksploatuje trzy linie zbiegające się na jej dworcu Umeda; do Umedy dochodzi też główna linia kolei Hanshin. Na północnym wschodzie działa linia kolei Keihan. Południe Osaki obsługiwane jest głównie przez linie kolei prywatnej Nankai, dochodzące do dużego dworca Namba, zaś południowy wschód – przez Kintetsu. Na przestrzeni ostatnich dziesięcioleci sieci te stały się w znacznym stopniu bezkolizyjne, dzięki przełożeniu torowisk na wiadukty. Na południu funkcjonują także dwie linie tramwajowe prywatnej sieci Hankai. Najnowszym elementem sieci miejsko-aglomeracyjnej stała się linia Osaka Monorail, funkcjonująca wzdłuż autostrady obwodowej poza granicami administracyjnymi miasta (przechodzi obok terenów powystawowych EXPO '70).
Obsługa linii, obciążenia.
Częstotliwość obsługi linii waha się od 2–2½ min. w szczycie na linii Midōsuji (4 min. poza szczytem) do 7 minut poza szczytem na mniej obciążonych liniach.
Na linię kolei Kita-Ōsaka przechodzą wszystkie pociągi jadące "Midōsuji-sen". Podobnie na linię "Kintetsu Keihanna" przechodzą wszystkie pociągi jadące linią Chūō. Połowa z nich kończy bieg w 生駒 Ikoma, a połowa dojeżdża do końca linii.
Na linię "Hankyū-Senri" przechodzi połowa pociągów obsługujących linię metra Sakaisuji. Większość z nich jedzie do 北千里 Kita-Senri. Na linię "Hankyū-Kyōto" przechodzi na stacji 淡路 Awaji od 3 do 6 pociągów na godzinę. Do Kioto pociągi te nie docierają, ich najdalszą stacją końcową jest 高槻市 Takatsuki-shi. W przeciwną stronę jednakże, ze stacji 河原町 Kawaramachi w śródmieściu Kioto odjeżdża w dni powszednie, w godzinach 6:00 – 8:00 rano, sześć bezpośrednich pociągów wjeżdżających na linię Sakaisuji (do stacji końcowej Tengachaya).
Najbardziej obciążoną stacją jest 梅田 Umeda ("Midōsuji-sen") – dziennie używało jej w 1998 r. ok. 450 tys. osób. Położone niedaleko stacje　東梅田 Higashi-Umeda ("Tanimachi-sen") i 西梅田 Nishi-Umeda ("Yotsubashi-sen") miały odpowiednio 169 tys. i 120 tys. なんば Namba – węzeł kilku linii metra – używany był dziennie przez 308 tys. osób, 天王寺 Tennōji – przez 280 tys. W latach 1992–2000 liczba przewiezionych osób na sieci własnej metra zmalała o ok. 1/10 z 1 mld 24 mln rocznie do 901 mln rocznie. Praca przewozowa wyniosła wówczas ok. 15,7 mld pasażerokm. W ostatnich latach liczba pasażerów zaczęła nieco się zwiększać.
„Gęstość ruchu” liczona jako stosunek dziennej liczby pasażerów (w tys.) do długości sieci wynosi 18,1 pas./km i jest jedną z wyższych na świecie.
Opłata za przejazd jest uzależniona od długości przejazdu – waha się od 200円　do 350円. Po włączeniu linii „OTS” do sieci metra w 2005 r. nie stosuje się dopłat za dojazd do stacji Cosmosquare. Nie ma żadnych ulg za wjazd na linie współpracujące obcych kolei – płaci się jak za osobny bilet (dodatkowo minimum 150円). Bardzo opłacalny jest bilet jednodniowy, który ważny jest również w autobusach sieci Miasta Osaki. Normalnie kosztuje on 850円, ale w dni kampanii promocji transportu publicznego, tzw. „No-My-Car-Days” (każdy piątek i każdy 20 dzień miesiąca) – tylko 600円.
Kwestie techniczne.
Wszystkie linie „ciężkiego metra” mają rozstaw szyn 1435 mm. Eksploatacja linii klasycznych odbywa się w trybie ATC. Linie z silnikiem liniowym eksploatuje się w trybie ATO. „New Tram” eksploatowany jest w trybie ATO bez maszynistów.
Linie Midōsuji, Tanimachi, Yotsubashi, Sennichimae i Chūō mają zasilanie z trzeciej szyny prądem 750 V (odbiór górny). Linia Sakaisuji, zaprojektowana jako współpracująca z koleją "Hankyū", zasilana jest z góry prądem =1500 V. Z góry tym samym napięciem zasilane są też obie linie z silnikiem liniowym (Nagahori-Tsurumi-Ryokuchi, Imazatosuji). Linia „New Tram” zasilana jest z dołu prądem trójfazowym ~600 V 60 Hz. Zastosowano trzy równoległe sztywne przewodniki przeznaczone do odbioru bocznego.
Na liniach z napędem silnikami obrotowymi minimalny promień skrętu toru wynosi 119,6 m, maksymalne nachylenie – 4%. Na liniach z silnikiem liniowym minimalny promień – 83 m, maksymalne nachylenie – 5%.
Linia „New Tram” ma maksymalne nachylenia 2,5%, minimalny promień łuku – 70 m. Do bocznej stabilizacji pociągów tej linii służą prowadnice umieszczone po bokach toru. Rozjazdy pokonywane są za pomocą dodatkowej szyny stabilizującej, ułożonej po wewnętrznej stronie łuku, która przyciska koła boczne do bocznej prowadnicy (patrz fot.).
Linie były budowane początkowo jako płytkie, od lat 60. głównie jako głębokie, metodą tarczową. Ponieważ podłoga wagonów napędzanych silnikiem liniowym (LIM) może być położona niżej niż przy napędzie klasycznym, linie metra LIM mają znacznie mniejszą średnicę rury: 4,74 m wewnątrz (5,30 m na zewnątrz konstrukcji) wobec 5,80 m (6,80 m).
Około 8% sieci stanowią trasy nadziemne, prowadzone na betonowych wiaduktach w pasach rozdzielających arterii miejskich. Stacje na tych trasach wyposażone są w zadaszenia peronów, wykonane często jako hale, z nieprzekrytym pasem nad torowiskiem.
Stacje podziemne są trzech typów. Stacje pierwszego typu, najstarsze, przekryte są wielkimi kolebkami tworzącymi hale peronowe. Dotyczy to stacji 梅田 Umeda,　淀屋橋 Yodoyabashi i 心斎橋 Shinsaibashi na linii Midōsuji. Prawdopodobnie nie mają one w Japonii odpowiedników. Drugim, dominującym typem stacji są budowle o przekroju prostokątnym, wykonywane odkrywkowo, ale – zazwyczaj – pod tymczasowym stropem ułożonym tuż pod powierzchnią ulicy. Trzecim typem są stacje drążone tarczą – należą do rzadkości (np. 阿倍野 Abeno na linii Tanimachi).
Ścianki bezpieczeństwa na krawędziach peronów zastosowano na linii „New Tram” (pełnej wysokości) i linii Imazatosuji (niskie). W kilku wypadkach stacje zbudowane z peronem wyspowym, ze względu na duże obciążenie, uległy rozbudowie o peron boczny (np. なんば Namba). Dla linii Midōsuji konieczne też było przedłużenie peronów, by można było eksploatować składy dziesięciowagonowe.
Strefy peronów i galerii do przesiadania się są wygrodzone i dostępne przez automatyczne rogatki. Na stacji Umeda przesiadanie się następuje jednak przez strefę ogólnodostępną. Na typowej stacji wyjścia z poziomu peronów prowadzą do hallu podjezdniowego, który niekiedy stanowi część większego systemu podziemnych galerii handlowych. Wyprowadzenie ruchu na powierzchnię ulicy prowadzi przez liczne wyjścia: unika się kumulowania całego ruchu w wybranych miejscach. Wyjścia są oznaczone kodem cyfrowym lub cyfrowo-literowym, który pozwala na łatwe znalezienie drogi.
Tabor.
Pierwsze wagony z 1933 r. (), wyprodukowane przez różne firmy japońskie, wzorowane były na metrze nowojorskim. Miały pudła długości 17 m i szerokości 2,90 m, pokryte blachą (nitowaną) oraz charakterystyczne, drewniane ramy okienne. Miały też trzy pary stosunkowo wąskich drzwi.
Obecnie wagony linii Midōsuji, Tanimachi, Yotsubashi, Chūō i Sennichimae mają długość 18,7 m, szerokość 2,89 m. Wyposażone są w cztery pary drzwi i miękkie siedzenia w układzie podłużnym. Najstarsze wagony, obecnie jeszcze eksploatowane na linii Tanimachi, są , pochodzącego z końca l. 60. Produkcja wagonów rozpoczęła się w 1973 r. i trwała do końca l. 80. Tworzą one ok. 1/3 taboru linii Midōsuji. Podobne do nich są nowsze wagony typu „20”, eksploatowane na "Chūō-sen". Wagony te mają pudła aluminiowe. Wszystkie pięć linii klasycznych ma też tabor z lat 90., zaszeregowany do typów „21”-”25", zależnie od linii.
Linia Sakaisuji obsługiwana jest wagonami , także z l. 90., ale o trzech parach drzwi i innych czołach. Wagony tej grupy, podobnie jak typów „21”-”25" mają pudła stalowe. Wszystkie wagony linii z napędem tradycyjnym mają ściany pozostawione bez malowania, z wyjątkiem pasów nawiązujących do przyjętej kolorystyki linii, której są przypisane.
Wagony napędzane silnikiem liniowym (typ „70” i ”80") są mniejsze – długość 15,6 m, szerokość 2,496 m. Szczególną rolę odgrywa różnica wysokości: 3,12 m wobec 3,745 m wagonów klasycznych. Wagony te mają po trzy pary drzwi.
Wszystkie wagony metra i innych kolei, wjeżdżających na linie metra, mają wyjścia awaryjne na czołach.
Linię „New Tram” obsługują pociągi złożone z czterech krótkich, dwuosiowych wagonów na kołach ogumionych; łączna długość pociągu wynosi ok. 31 m. Stacje dają możliwość wydłużenia składów w miarę potrzeb.
Rys historyczny.
Wprowadzenie „zachodnich” form transportu do Osaki było nieco opóźnione, ze względu na brak szerszych ulic i utrzymującą się sieć połączeń łodziami, wykorzystującymi układ kanałów. Pierwszy miejski tramwaj elektryczny otwarto w 1903/Meiji 36 między Chikko i Hanazono-bashi. Wkrótce przyszła pora na budowę elektrycznych kolejek podmiejskich, które z czasem rozwinęły się oplatając siecią linii cały region Keihanshin.
Wielkim promotorem budowy metra był siódmy z kolei burmistrz, 關一 Hajime Seki (1873–1935), oddany misji modernizacji Osaki. Położył on wielkie zasługi przy przebudowie miasta, w tym przy budowie nowej sieci ulicznej. Jej elementem była poszerzona ulica Midōsuji. Pod nią właśnie zdecydowano się przeprowadzić pierwszą linię miejskiej kolei podziemnej. Odcinek metra między stacjami Umeda i Shinsaibashi otwarto w 1933/Shōwa 8 r. Linię następnie przedłużono do stacji Namba w 1935/Shōwa 10, a do Tennōji w 1938/Shōwa 13. Pierwotnie eksploatowano pociągi jednowagonowe, ale stacje zbudowane były dla ośmiu wagonów w składzie. Przed przerwą wojenną, w 1942/Shōwa 17 r. zdołano jeszcze ukończyć krótki odcinek drugiej linii metra, między stacjami Daikokuchō i 花園町 Hanazonochō. Budowa metra oddziaływała także na inne koleje: jeszcze przed wojną, w 1939 r., Hanshin zbudowała podziemną stację końcową Umeda (dłuższy odcinek jej linii przełożono do tunelu w 1993/Heisei 5).
W 1960 r. sieć metra liczyła 16,8 km. W 1964/Shōwa 39 otwarto północne przedłużenie linii Midōsuji Umeda -　新大阪 Shin-Ōsaka dla obsługi dworca nowo otwartej linii Shinkansen. Linię tę przedłużano także na południe, urządzając pierwotnie torowisko w wykopie na osi ulicy あびこ筋 Abiko-suji. Później wykop przekryto, by zrobić miejsce dla sześciopasmowej jezdni. Budowa systemu SKM przyśpieszyła przed spodziewanym otwarciem wystawy EXPO '70. W lutym 1970 r. czynne już były linie: wydłużona Midōsuji (Ebisu – 我孫子 Abiko), niemal w całości nowa Yotsubashi (西梅田 Nishi-Umeda – 玉出 Tamade), nowe Chūō (większość linii: 大阪港　Ōsaka-kō -　深江橋 Fukae-bashi), Sennichimae (野田阪神 Noda-hanshin – 新深江 Shin-Fukae); Tanimachi (śródmiejska część linii: Higashi-Umeda – Tennōji), Sakaisuji (większość linii:　動物園前 Dōbutsuen-mae – Tenjinbashisuji-6-chōme). Razem sieć liczyła wówczas 65 km linii, czyli 50% sieci obecnej – w ciągu dekady otwierano więc średnio 4,8 km linii rocznie. Jednocześnie zamykano sieć tramwajów miejskich – ostatnia linia przestała funkcjonować w 1969 r.
Modernizacji ulegały też linie kolei prywatnych, przekształcane ze skromnych kolejek dojazdowych w linie eksploatowane równie intensywnie, jak metro. Kolej Keihan zbudowała podziemną linię „głębokiego wprowadzenia” do śródmieścia (Temmabashi – Yodoyabashi) w 1963/Shōwa 38, a kolej Kintetsu – w 1970/Shōwa 45 r. (Uehonmachi – Namba). W tym samym czasie budowano rozgałęzioną, nadziemną sieć miejskich dróg ekspresowych 阪神高速道路 "Hanshin Kōsoku Dōro". Zintegrowane korytarze dróg i nadziemnych fragmentów linii metra stały się symbolem nowoczesności, a Osaka – modelowym miastem modernistycznej urbanistyki.
W 1969/Shōwa 44 r. po ukończeniu linii Sakaisuji podłączonej do linii Senri kolei Hankyū rozpoczęto pierwsze w Osace „przechodzenie pociągów” metra na linie obce (i vice versa). W 1970 r. ukończono też linię sieci kolei Hankyū od stacji Ebisu do terenów wystawowych EXPO '70 (obecnie osobna kolej Kitakyū). Rozpoczęto wówczas „przechodzenie pociągów” metra na tę linię. Po zamknięciu wystawy linia została skrócona i skierowana do centrum „Nowego Miasta Senri” (stacja 千里中央 Senri-Chūō).
Dzięki postępującej rozbudowie linii na peryferiach, sieć klasycznego metra osiągnęła dzisiejszy układ w 1987/Shōwa 62 r. Na przełomie lat 70. i 80., dla obsługi nowo budowanej na sztucznej wyspie dzielnicy Port Town, zdecydowano się na wprowadzenie tańszej w budowie małej kolei automatycznej. Jej linię – tzw. „New Tram” – otwarto w 1981/Shōwa 56 r. jako drugą kolejkę automatyczną w Japonii (niedługo po linii „Portliner” w Kobe).
Złożoną metamorfozę przeszła linia "Chūō-sen". W 1986/Shōwa 61 r. kolej Kintetsu ukończyła linię "Higashi-Ōsaka-sen" (do miasta Ikoma), połączoną z linią metra Chūō. Na obu liniach rozpoczęto eksploatację pociągów metra i Kintetsu. W 1997/Heisei 9 r., na podobnej zasadzie kolej „trzeciego sektora” – "Ōsaka-kō Transport System" (OTS) – dołączyła się od zachodu z linią テクノポート線 "Technoport-sen", przeprowadzoną tunelem pod kanałem portowym. OTS otworzyła jednocześnie krótki odcinek linii „New Tram”, doprowadzając ją do wspólnej podziemnej stacji końcowej コスモスクエア Cosmosquare – w 2005/Heisei 17 eksploatację obu odcinków przejęło miasto. W tym samym roku inna kolej „trzeciego sektora”, 奈良生駒高速鉄道 "Nara-Ikoma Kōsoku Tetsudō", oddała do użytku przedłużenie współpracującej z metrem linii "Kintetsu-Higashi-Ōsaka" (Ikoma – 学研奈良登美ヶ丘 Gakken-Nara-Tomigaoka) i przekazała jej eksploatację Kintetsu. Z połączenia obu linii powstała obecna "Keihanna-sen", obsługiwana wspólnie przez pociągi Kintetsu i metra. W ramach polepszenia obsługi terenów tej urbanizującej się strefy podmiejskiej, ogłoszonej „Miastem Nauki Kansai”, jeszcze w 1997 r. oddano też do użytku podziemną średnicową linię kolei JR Nishi Nihon – 東西線 "Tōzai-sen" (Kyōbashi – Amagasaki), przechodzącą przez Umedę. Metro nie jest więc jedyną koleją podziemną w śródmieściu Osaki.
Rozpoczęte w początkach lat 80. badania nad oszczędniejszą technologią metra, którą obiecywał silnik liniowy, doprowadziły do budowy dwóch pierwszych linii – w Tokio i w Osace. Osace udało się wyprzedzić stolicę i już w 1990/Heisei 2 r. otworzyć linię „Tsurumi-Ryokuchi” między　京橋 Kyōbashi i 鶴見緑地 Tsurumi-Ryokuchi (obecnie linia „Nagahori-Tsurumi-Ryokuchi”) jako pierwsze metro z silnikiem liniowym w Japonii. Bodźcem do ukończenia linii była międzynarodowa wystawa ogrodnicza EXPO '90 w Parku Tsurumi-Ryokuchi. Drugą linię w tej technologii, "Imazatosuji-sen", otwarto w 2006/Heisei 18 r.
Projekty.
Miasto Osaka przewiduje następujące inwestycje w nowe elementy sieci swoich kolei:
Jest też rozpatrywane przedłużenie "Yotsubashi-sen" na północ, w kierunku północnym, dla obsługi zabudowywanego obszaru północnej Umedy.
Kolej prywatna Keihan i miasto są w trakcie budowy linii kolei „trzeciego sektora” 中之島高速鉄道 "Nakanoshima Kōsoku Tetsudō" między stacjami Temmabashi (przechodzenie pociągów na linię "Keihan-honsen") i Nakanoshima. Kolej budowana jest dla ożywienia terenów wyspy Nakanoshima i sąsiadujących z nią nabrzeży rzeki Stara Yodogawa. Przewidywane otwarcie – 2009 r.
Kolej prywatna Hanshin jest w trakcie budowy podziemnej linii "Namba-sen", mającej połączyć jej linię "Noda-sen" z podziemną linią "Kintetsu-Namba-sen". Powstanie w ten sposób kolejna średnica kolejowa Osaki, tym razem przechodząca przez południowe centrum miasta (ukończenie planowane na 2009 r.).
Kolej sieci krajowej JR Nishi Nihon jest w trakcie budowy linii okólnej we wschodniej części aglomeracji ("JR Ōsaka-Higashi-sen"; planowane otwarcie – 2012 r.).
Zobacz też.
Inne koleje miejskie i aglomeracyjne w Osace:
Przypisy.
Tramwaj:

</doc>
<doc id="1133113" url="https://pl.wikipedia.org/wiki?curid=1133113" title="11 Pułk Piechoty Liniowej">
11 Pułk Piechoty Liniowej

11 Pułk Piechoty Liniowej – polski pułk piechoty okresu powstania listopadowego.
Formowanie i zmiany organizacyjne.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Łomży. Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. 11 pułk piechoty tworzony był w województwie sandomierskim pierwotnie pod nazwą: 1 Pułk Województwa Sandomierskiego.
Wg etatu pułk miał liczyć 2695 ludzi, rekrutowanych (podobnie jak 12 ppl) z Gwardii Ruchomej Województwa Sandomierskiego. Zgodnie z raportem Regimentarza Lewego Brzegu Wisły z 9 stycznia 1831 Gwardia Ruchoma w tym województwie liczyła 6041 rekrutów. Pod koniec stycznia pułk liczył 2030 żołnierzy. W wykazach Komisji Wojskowej Rządu "Stan obecnych do boju" pojawia się 31 marca 1831 roku w liczbie 1712 żołnierzy (2 bataliony) w składzie korpusu Sierawskiego, następnie Dziekońskiego w sandomierskiem. 4 kwietnia liczy 1719 ludzi, 20 kwietnia – 1690. Od 6 maja wykazywany jest w składzie 3 batalionów, 1909 ludzi. Potem jego liczebność wzrasta do 1912 ludzi 8 maja, 2049 – 5 czerwca i 2066 – 6 lipca. Wtedy był włączony w skład grupy gen. Ramoriny. 22 sierpnia liczył 1617 ludzi w 3 batalionach w składzie VI DP gen. Bielińskiego, ponadto 70 w garnizonie warszawskim. Złożył broń wraz z korpusem Ramoriny 18 września 1831 na granicy austriackiej.
W sierpniu 1831 skreślono ze stanu armii internowaną w Prusach 2 Dywizje Piechoty dowodzoną przez gen. Giełguda. Powstała nowa 6 Dywizja Piechoty. Pułk wszedł w jej skład.
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 7 złotych i 4 srebrne krzyże Orderu Virtuti Militari .
Uzbrojenie.
Uzbrojenie podstawowe piechurów stanowiły kosy i piki oraz karabiny skałkowe, a także tasaki, czyli pałasze piechoty. Z magazynów Komisji Rządowej Wojny nowe pułki piechoty otrzymywały początkowo przeciętnie 430 karabinów. Zapewne były to karabiny francuskie wz. 1777 (kaliber 17,5 mm), być może rosyjskie z fabryk tulskich wz. 1811 (kaliber 17,78 mm), z bagnetami. W późniejszym okresie uzbrojenie poprawiało się, dzięki broni zdobycznej i dostawom karabinów własnej produkcji. Wyposażenie żołnierzy, uzbrojonych w karabiny, uzupełniała ładownica na 40 naboi (czasem zastępowana torbą płócienną) oraz pochwa na bagnet.
Umundurowanie.
Umundurowanie początkowo było niejednolite i powinno składać się, zgodnie ze wspomnianym rozkazem, z:
W późniejszym okresie, po przejściu na etat Komisji Rządowej Wojny, umundurowanie zostało ujednolicone i składało się z białej wołoszki z niebieskimi wyłogami rękawów, naramiennikami i kołnierzem, spodni granatowych z niebieską wypustką oraz granatowej furażerki z niebieskim otokiem i wypustką. Pasy i trzewiki czarne.
Wyłogi niebieskie.

</doc>
<doc id="1133123" url="https://pl.wikipedia.org/wiki?curid=1133123" title="Lowell Fulson">
Lowell Fulson

Lowell Fulson, również Lowell Fullsom lub Lowell Fulsom (ur. 31 marca 1921 w Tulsie, zm. 6 marca 1999 w Long Beach) – amerykański gitarzysta bluesowy.
Urodził się w mieście Tulsa w Oklahomie. Gdy miał osiemnaście lat dołączył do Algera „Texas” Alexandra, jednak po przeprowadzce do Kalifornii założył zespół, którego członkami stali się m.in. Ray Charles i Stanley Turrentine. W swojej karierze nagrywał albumy dla wytwórni: Swing Time, Chess Records, Kent Records oraz Rounder Records. Jego najważniejsze i najbardziej znane utwory to „3 O’Clock Blues”, „Everyday I Have the Blues”, „Lonesome Christmas”, „Reconsider Baby”, a także „Tramp”.
W 1993 roku został wprowadzony do Blues Hall of Fame oraz został nominowany do nagrody Grammy. Jego piosenka „Reconsider Baby” została wybrana przez Rock and Roll Hall of Fame jako jedna z tych, które ukształtowały rock and roll ("„500 Songs That Shaped Rock and Roll”").
Ostatnie lata swojego życia spędził w Los Angeles. Zmarł w Long Beach, mając 77 lat. Jego towarzyszka, Tina Mayfield, wytłumaczyła, że śmierć muzyka spowodowały problemy z nerkami, cukrzyca oraz niewydolność serca. Miał czwórkę dzieci i trzynaścioro wnucząt.
W filmie "Ray" z 2004 roku, postać Fulsona została odegrana przez innego bluesowego muzyka, Chrisa Thomasa Kinga.

</doc>
<doc id="1133125" url="https://pl.wikipedia.org/wiki?curid=1133125" title="Moses Tanui">
Moses Tanui

Moses Tanui (ur. 20 sierpnia 1965 w Nandi) – kenijski biegacz długodystansowy. Jest złotym medalistą Mistrzostw Świata w Lekkoatletyce z Tokio i srebrnym medalistą Mistrzostw Świata w Lekkoatletyce ze Stuttgartu. Na olimpiadzie w Seulu i w Barcelonie zajął 8 miejsce.

</doc>
<doc id="1133126" url="https://pl.wikipedia.org/wiki?curid=1133126" title="Karol Świdziński">
Karol Świdziński

Karol Świdziński (ur. 5 lipca 1841 w Skomorochach, zm. 4 czerwca 1877 w Stanisławowie na Pokuciu) – polski poeta.
Życiorys.
Studiował agronomię w Instytucie Agronomicznym i w szkole rolniczej. Przed wybuchem powstania lat 1863-1864 działał w konspiracji razem z Jarosławem Dąbrowskim (który był spokrewniony ze Świdzińskim). W okresie powstania styczniowego walczył jako naczelnik oddziału żandarmerii w bitwach pod następującymi miejscowościami: Skomorochami, Mołoduszynem, Ciotuszą i Krasnobrodem (na Lubelszczyźnie). Po upadku zrywu powstańczego udał się na emigrację najpierw do Galicji, następnie do Belgii, gdzie podjął studia w Gandawie. Przeniósł się do Francji w 1866 r. Tamże pracował wpierw jako rysownik, a później podjął pracę jako agent handlowy. Został profesorem literatury i języka polskiego w batignolskiej szkole w Paryżu. Był członkiem Zjednoczenia Emigracji Polskiej. W latach wojny francusko-pruskiej 1870-1871 walczył w szeregach 223 batalionu gwardii narodowej w randze sierżanta, a w okresie Komuny Paryskiej został awansowany na stopień kapitana w tym samym oddziale. Uczestniczył w walkach w Neuilly i Asnieres.
Należał do sztabu gen. Jarosława Dąbrowskiego. Przydzielono mu zadanie organizacji oddziału gwardii konnej. Został dowódcą uformowanego szwadronu zwiadowców konnych XI dzielnicy Paryża. 1 maja 1871 r. awansowano Świdzińskiego do stopnia podpułkownika. 13 maja podał się do dymisji, gdyż żołnierze oraz oficerowie jego oddziału przeszli pod zwierzchnictwo gen. Bergereta. Wtedy prawdopodobnie w wyniku nieporozumienia został on zaaresztowany, ale zainterweniował sam gen. J. Dąbrowski, który uznał sankcję aresztu za bezzasadną. Potem Świdziński stale towarzyszył Dąbrowskiemu i był przy generale w dniu 23 maja, w chwili, gdy ten został raniony śmiertelnie na barykadzie przy ul. Myrha w dzielnicy Montmartre. Po upadku Komuny Świdziński uciekł do Londynu, gdzie utrzymywał kontakty z I Międzynarodówką i korzystał z pomocy Karola Marksa. Kiedy wyjeżdżał do Galicji, otrzymał od Marksa środki pieniężne, prawdopodobnie przeznaczone na cele propagandowe. Po powrocie do kraju Świdziński przez pewien okres pracował przy budowie linii kolejowej w zaborze austriackim.
Zamieszkał w Krakowie, gdzie podjął pracę w redakcji pisma „Na dziś” (w tym piśmie ukazał się jego znany wiersz, pozytywistyczny "Naprzód pracą"). Zmarł 6 lat po powrocie do Polski - 4 czerwca 1877 r. w Stanisławowie. W 1878 r. wydano jego "Poezje".
Pochowany na Cmentarzu Sapieżyńskim w Stanisławowie. W Stanisławowie ustanowiono jego pomnik.

</doc>
<doc id="1133127" url="https://pl.wikipedia.org/wiki?curid=1133127" title="Lufthansa Cargo">
Lufthansa Cargo

Lufthansa Cargo – linie lotnicze cargo, będące filią niemieckich, narodowych linii lotniczych Lufthansa. Główna baza i siedziba znajdują się we Frankfurcie. Linie posiadają własny kod ICAO (GEC), jednak IATA (LH) pozostaje wspólny ze spółką dominującą. Oferują międzynarodowe usługi logistyczne, przy pomocy swojej floty, jak również mają dostęp do powierzchni cargo w samolotach pasażerskich Lufthansy, Austrian Airlines i Jade Cargo International.
Historia.
Decyzję o utworzeniu oddziału, zajmującego się jedynie transportem towarowym podjęto w 1994 r. Tym samym linie lotnicze Lufthansa stały się pierwszymi w świecie, które podzieliły usługi pasażerskie i cargo w ten sposób. Oficjalnie loty rozpoczęto w listopadzie 1994 po uprzednim połączeniu spółki z German Cargo Services. Lufthansa Cargo były wiodącymi międzykontynentalnymi liniami lotniczymi cargo, jednak po pewnym czasie dorównały im Korean Air Cargo i Air France-KLM Cargo.
W 2002 linie weszły w kooperację z niemieckim DHL Express, co poskutkowało utworzeniem we wrześniu 2007 wspólnych linii lotniczych AeroLogic, z bazą w Schkeuditz. Oficjalnie swoją działalność rozpoczęły 19 czerwca 2009, mając w posiadaniu cztery Boeingi 777-200LRF.

</doc>
<doc id="1133130" url="https://pl.wikipedia.org/wiki?curid=1133130" title="Natalla Sazanowicz">
Natalla Sazanowicz

Natalla Sazanowicz (białorus. Наталля Сазановіч; ur. 15 sierpnia 1973 w Baranowiczach) – białoruska lekkoatletka, wieloboistka, medalistka Igrzysk Olimpijskich, Mistrzostw Świata i Europy.
Potencjał zawodniczki na światowym poziomie pokazała już w 1992 zdobywając złoty medal Mistrzostw Świata Juniorów w Lekkoatletyce rozegranych w Seulu. Dwukrotna zdobywczyni medali olimpijskich. Srebrny na Igrzyskach Olimpijskich w Atlancie (1996) i brązowy na Igrzyskach Olimpijskich w Sydney (2000), uczestniczyła w Igrzyskach w Atenach (2004), gdzie jednak wycofała się po 2 konkurencjach.
Na Mistrzostwach Świata w Lekkoatletyce w Edmonton zdobyła srebrny medal. Na kolejnych Mistrzostwach Świata w Lekkoatletyce w Paryżu zdobyła brąz.
W dorobku ma również dwa brązowe medale Mistrzostw Europy (Budapeszt 1998 i Monachium 2002), a także sukcesy w hali (w pięcioboju):

</doc>
<doc id="1133135" url="https://pl.wikipedia.org/wiki?curid=1133135" title="Reyes Estévez">
Reyes Estévez

Reyes Estévez (ur. 2 sierpnia 1976 w Cornellà de Llobregat) – hiszpański średniodystansowiec, brązowy medalista mistrzostw świata w lekkoatletyce z Aten i mistrzostw świata w lekkoatletyce z Sewilli. W 2005 roku w Madrycie zdobył 2 srebrne medale w halowych Mistrzostwach Europy na dystansach 1500 i 3000 m. Odniósł również wiele innych sukcesów na dystansie 1500 metrów :
Reyes Estévez trzykrotnie brał udział w Igrzyskach Olimpijskich (1996, 2004 oraz 2008) jednak tylko raz (Ateny 2004) udało mu się awansować do finału – zajął 7. miejsce na 1500 metrów.

</doc>
<doc id="1133142" url="https://pl.wikipedia.org/wiki?curid=1133142" title="Kłodawa Gorzowska">
Kłodawa Gorzowska



</doc>
<doc id="1133146" url="https://pl.wikipedia.org/wiki?curid=1133146" title="Dodge Caliber">
Dodge Caliber

Dodge Caliber – samochód osobowy klasy kompaktowej produkowany pod amerykańską marką Dodge w latach 2006–2011.
Historia i opis modelu.
Premierę Dodge'a Calibera poprzedził debiut prototypu "Dodge Caliber Concept" podczas targów motoryzacyjnych w Genewie w 2005 roku, która była bliska ostatecznej formy nowego kompaktowego modelu. Wersja produkcyjna Calibera miała premierę w marcu 2006 roku, wyróżniając się charakterystycznymi, muskularnymi proporcjami nadwozia. Samochód zyskał wysoki prześwit, masywne nadkola i wysoko poprowadzoną linię okien. 
Przód dominowała duża atrapa chłodnicy z charakterystycznymi krzyżowymi poprzeczkami wykonanymi z imitacji chromu, a tył wyróżniały umieszczone w narożnikach nadkoli duże lampy. W dotychczasowej ofercie Dodge, Caliber zastąpił model Neon. Dodge Caliber został zbudowany na platformie "PM/MK" opracowanej we współpracy koncernu Chrysler i japońskiego Mitsubishi. Na tej architekturze opracowane zostały także m.in. Jeep Compass i Patriot. 
Caliber był pierwszym modelem Dodge o światowym zasięgu, dostępnym na każdym kontynencie pod taką samą nazwą. Pojazd dostępny był zarówno w Australii, jak i we wszystkich krajach Europy, w tym także w polskich salonach.
Lifting.
Pod koniec 2009 roku samochód przeszedł modernizację. Nieznacznie zmodernizowany został kształt zderzaków, a także przestylizowano zderzaki i reflektory. Ponadto, pojawił się nowy projekt deski rozdzielczej z dwukolorową konsolą centralną, a także nowy silnik Diesla.
Caliber SRT-4.
W 2008 roku Dodge przedstawił sportową wersję Caliber SRT-4. Samochód otrzymał sportowe ogumienie, większe alufelgi, inne zderzaki, większą atrapę chłodnicy, wlot powietrza na masce, a także spojler. Pod maską znalazł się 295-konny benzynowy silnik SOHC o pojemności 2,4-litra.

</doc>
<doc id="1133147" url="https://pl.wikipedia.org/wiki?curid=1133147" title="Ekaterini Wongoli">
Ekaterini Wongoli

Ekaterini Wongoli (; ur. 30 października 1970 w Larisie) – grecka dyskobolka, mistrzyni Europy z Monachium i brązowa medalistka Mistrzostw Świata w Paryżu. Na Igrzyskach Olimpijskich w Atenach zajęła 8 miejsce.

</doc>
<doc id="1133156" url="https://pl.wikipedia.org/wiki?curid=1133156" title="Zakaz handlu w niedziele">
Zakaz handlu w niedziele



</doc>
<doc id="1133157" url="https://pl.wikipedia.org/wiki?curid=1133157" title="Stanisław Ptaszycki">
Stanisław Ptaszycki

Stanisław Ptaszycki (ur. 12 kwietnia 1853 w Kuzowie, zm. 20 grudnia 1933 w Warszawie) – polski historyk, historyk literatury polskiej, wydawca, archiwista.
Życiorys.
Urodził się w rodzinie szlacheckiej, szkołę średnią ukończył w Wilnie. W 1877 skończył studia na wydziale Historyczno-Filologicznym Uniwersytetu Petersburskiego. Następnie podjął pracę jako asystent przy katedrze filologii słowiańskiej, równolegle pracując w latach 1879–1912 jako nauczyciel języka rosyjskiego i łaciny w petersburskich prywatnych gimnazjach. W Petersburgu został też zatrudniony jako tłumacz-archiwista i opiekun Metryki Litewskiej w Ministerstwie Sprawiedliwości. Wykładał także w wileńskim seminarium duchownym. Po wybuchu I wojny światowej uczestniczył w pracach Polskiego Towarzystwa Pomocy Ofiarom Wojny. 
Po odzyskaniu niepodległości wrócił do Polski, gdzie został współorganizatorem Uniwersytetu Lubelskiego (późniejszego KUL): piastował tu stanowisko profesora, dziekana Wydziału Humanistycznego, dyrektora Biblioteki Uniwersyteckiej, następnie był profesorem nauk pomocniczych historii na Uniwersytecie w Wilnie. 
W latach 1918–1926 był dyrektorem Archiwum Państwowego w Lublinie, potem objął stanowisko naczelnego dyrektora Wydziału Archiwów Państwowych w Ministerstwie Wyznań Religijnych i Oświecenia Publicznego. 
Był bardzo aktywny na różnych polach: uczestniczył w pracach rewindykacyjnych materiałów wywiezionych do Rosji, prowadził kursy archiwalne, był pierwszym redaktorem czasopisma „Archeion”.
Autor ponad 130 publikacji, przede wszystkim „Encyklopedii nauk pomocniczych historii i literatury polskiej” (wyd. 1919 i 1922) oraz inwentarza Metryki Litewskiej (wyd. 1887). W swoich opracowaniach poruszał różnorodną tematykę, m.in. dzieje literatury polskiej, historię Litwy, drukarstwa i bibliotek, w swoim dorobku ma też liczne recenzje i omówienia. 
Był członkiem licznych towarzystw naukowych, uczestnikiem wielu zjazdów i konferencji. 
Udzielał się w pracy społecznej: jeszcze w Petersburgu był kuratorem taniej kuchni dla polskiej młodzieży z ramienia Towarzystwa Dobroczynności i Zarządu Kościoła św. Katarzyny oraz prezesem Towarzystwa Polskiej Macierzy Szkolnej. 
Żonaty z Zofią Wyrzykowską (zm. 1906), miał z nią syna Stanisława (ur. 1892, w okresie międzywojennym konsul RP w Pile i Opolu). 
Zmarł w Warszawie, pochowany na cmentarzu w Bielsku Podlaskim.

</doc>
<doc id="1133158" url="https://pl.wikipedia.org/wiki?curid=1133158" title="Stanisław Sadkowski">
Stanisław Sadkowski

Stanisław Sadkowski ps. "Stefan Czarny" (ur. 6 lutego 1925 w Warszawie, zm. 22 sierpnia 1944 tamże) – plutonowy podchorąży, dowódca drużyny w II plutonie (szturmowym) kompanii „Maciek” batalionu Zośka Armii Krajowej.
Syn Teofila Sadkowskiego i Zofii z Gołębiowskich.
Uczestnik powstania warszawskiego, brał udział w akcji „Sonderwagen”.
Zginął 22 sierpnia 1944 w dziennym ataku ze Starówki na Dworzec Gdański. Odznaczony Krzyżem Walecznych.

</doc>
<doc id="1133159" url="https://pl.wikipedia.org/wiki?curid=1133159" title="Instytut Oceanologii Polskiej Akademii Nauk">
Instytut Oceanologii Polskiej Akademii Nauk

Instytut Oceanologii Polskiej Akademii Nauk (IO PAN) – instytut naukowy Polskiej Akademii Nauk, z siedzibą w Sopocie, został utworzony w 1983 jako kontynuacja Morskiej Stacji PAN, istniejącej w Sopocie od 1953.
Instytut prowadzi badania nad problemami z zakresu oceanologii (fizyki, chemii, biologii i ekologii morza). Misją Instytutu jest prowadzenie badań podstawowych środowiska morskiego oraz pogłębiania wiedzy na temat zjawisk
i procesów w nim zachodzących.
Instytut Oceanologii prowadzi badania na Bałtyku oraz w obszarze Arktyki Europejskiej.
Dane o IO PAN:

</doc>
<doc id="1133168" url="https://pl.wikipedia.org/wiki?curid=1133168" title="Let's Get Free">
Let's Get Free

Let's Get Free to debiutancki album grupy Dead Prez.

</doc>
<doc id="1133169" url="https://pl.wikipedia.org/wiki?curid=1133169" title="Aniołowie o brudnych twarzach">
Aniołowie o brudnych twarzach

Aniołowie o brudnych twarzach (ang. "Angels with Dirty Faces") – amerykański dramat kryminalny z 1938 roku w reżyserii Michaela Curtiza. Ekranizacja opowiadania Rowlanda Browna, przedstawiająca losy dwóch chłopców pochodzących z ubogiej dzielnicy Nowego Jorku Lower East Side.
Opis fabuły.
Chłopcy Rocky i Jerry ciągle popadają w konflikty z prawem. Po ich kolejnym wybryku Rocky zostaje schwytany przez policję, a Jerry ucieka. Spotykają się po latach.
Przez ten okres wiele się zmieniło – Jerry (Pat O’Brien) został księdzem, a Rocky (James Cagney) z łobuza stał się sławnym gangsterem. Ksiądz ma nadzieje na jego nawrócenie.

</doc>
<doc id="1133170" url="https://pl.wikipedia.org/wiki?curid=1133170" title="Murder One">
Murder One

Murder One – pierwszy długogrający album studyjny brytyjskiej heavymetalowej grupy Killers. Wydany został w 1992 nakładem wytwórni Zoo Entertainment – jednej z filii BMG.
Celem tworzenia albumu grupa w nowym składzie (do Paula Di'Anno, Cliffa Evansa i Steve'a Hopgooda dołączyli Gavin Cooper i Nick Burr) miała udać się do położonego na odludziu motelu, którego właściciel posiadał studio nagraniowe. Kompozycje i teksty napisano w ciągu dwóch tygodni, a nagranie ich zajęło tylko miesiąc. Ostatnie poprawki zostały wykonane w nowojorskim studio The Powerstation.
W 2007 Paul Di'Anno udostępnił na pewien czas wszystkie utwory z albumu w formacie mp3 na swojej stronie internetowej. Obecnie nie znajdują się już na serwerze.
"Murder One" zawiera w większości materiał własny Killers. Wyjątkami są utwór "Children of the Revolution", który w oryginale wykonywany był przez brytyjską grupę T. Rex oraz "Remember Tomorrow", pierwotnie należący do repertuaru byłego zespołu Di'Anno, Iron Maiden.
Lista utworów.
Wszystkie utwory są autorstwa grupy Killers, poza oznaczonymi powyżej.

</doc>
<doc id="1133172" url="https://pl.wikipedia.org/wiki?curid=1133172" title="Egirozaur">
Egirozaur

Egirozaur ("Aegirosaurus") – rodzaj ichtiozaura z rodziny oftalmozaurów. Żył w późnej jurze (kimeryd, tyton) (około 150 milionów lat temu), znaleziony w Bawarii. Znany jest tylko jeden gatunek: "Aegirosaurus leptospondylus". 

</doc>
<doc id="1133175" url="https://pl.wikipedia.org/wiki?curid=1133175" title="Dwupeptydy">
Dwupeptydy

Dwupeptydy – organiczne związki chemiczne zbudowane z dwóch reszt aminokwasowych połączonych wiązaniem peptydowym.
W organizmach żywych powstają na drodze biosyntezy, są także pierwotnymi produktami trawienia białek (w żołądku zostaje wydzielony kwas solny, który stymuluje reakcję polegającą na autokatalitycznym odcięciu peptydu blokującego centrum aktywne proenzymu pepsynogenu, w wyniku której przekształca się on w pepsynę, która trawi białka, rozkładając je na dwupeptydy).

</doc>
<doc id="1133176" url="https://pl.wikipedia.org/wiki?curid=1133176" title="Helena Romer-Ochenkowska">
Helena Romer-Ochenkowska

Helena Romer-Ochenkowska ps. "Scipio", "Spectator", "Widz" (ur. 2 sierpnia 1875 w Wilnie, zm. 26 marca 1947 w Toruniu) – polska prozaiczka, publicystka, dramatopisarka oraz działaczka społeczna i oświatowa.
Życiorys.
Córka Alfreda Izydora Römera h. Laski i Wandy z Sulistrowskich h. Lubicz (ur. 1853). Ukończyła pensję panny Łucji Żeleszkiewicz w Krakowie, później Wyższą Szkołę Nauk Społecznych (École des Hautes Sciences Sociales) w Paryżu. Od 1897 organizowała na Wileńszczyźnie tajne szkolnictwo, czytelnie i biblioteki. Od 1906 współpracowała z gazetami wydawanymi w Wilnie (publikowała swoją twórczość: wiersze, nowele, szkice, recenzje, artykuły), od 1907 z „Kurierem Wileńskim”. W latach 1915–1916 wykładała w Wilnie na kursach popularnych. W 1919 została sekretarzem redakcji „Naszego Kraju”, a w latach 1920–1923 współpracowała z „Gazetą Krajową”. W latach 1925–1937 sprawowała funkcję sekretarza redakcji i stałej felietonistki „Kuriera Wileńskiego”. Pisała felietony do „Słowa”. Współpracowała także z czasopismami: „Źródła Mocy” (miesięcznik wileński), „Tygodnik Ilustrowany”, „Kobieta Współczesna” i „Bluszcz”. Przez sześć lat była wiceprzewodniczącą Związku Literatów w Wilnie.
W latach 1904–1906 była żoną Henryka Ochenkowskiego h. Grzymała (1872–1925).

</doc>
<doc id="1133177" url="https://pl.wikipedia.org/wiki?curid=1133177" title="Gregg Henry">
Gregg Henry

Gregg Lee Henry (ur. 6 maja 1952 w Lakewood) – amerykański aktor charakterystyczny, wokalista i autor tekstów, muzyk rockowy, bluesowy i country.
Odtwórca roli skazanego seryjnego mordercy Dennisa Radera w wyprodukowanym dla telewizji CBS biograficznym dramacie kryminalnym "Polowanie na potwora" ("The Hunt for the BTK Killer", 2005). Współpracował przez lata z Brianem De Palmą występując w jego sześciu filmach: "Człowiek z blizną" ("Scarface", 1983), "Świadek mimo woli" ("Body Double", 1984), "Ofiary wojny" ("Casualties of War", 1989), "Mój brat Kain" ("Raising Cain", 1992), "Femme Fatale" (2002) i "Czarna Dalia" ("The Black Dahlia", 2006). Stworzył czarny charakter w dreszczowcu Briana Helgelanda "Godzina zemsty" ("Payback", 1999) u boku Mela Gibsona.
Życiorys.
Wczesne lata.
Urodził się w Lakewood w stanie Kolorado. Studiował aktorstwo na University of Washington w Seattle. Bezpośrednio po ukończeniu studiów przeniósł się do Los Angeles, aby mógł w pełni skoncentrować się na aktorstwie i muzyce popularnej. 
Kariera teatralna.
Grał w zespole przez trzy lub cztery miesiące i pracował jako adept w teatrze Old Globe w San Diego. Grał Orlanda de Boisa w komedii Williama Szekspira "Jak wam się podoba", Kasjusza w "Otellu" i mniejsze role, zarabiając 65 dolarów tygodniowo. Zdobył trzynaście nagród Drama-Logue Award, w tym w 1983 za wybitne osiągnięcie – "Wspomnienie Bożego Narodzenia" ("A Christmas Memory") w Mark Taper Forum i w produkcji "Sundays at the Itchey Foot" w Los Angeles, a także otrzymał nagrodę magazynu „LA Weekly” oraz Los Angeles Drama Critics Circle Award za swoją pracę sceniczną. 
W 1998 na scenie Matrix Theatre w West Hollywood wystąpił w roli Randalla w sztuce "The Water Children", a w 2000 na deskach South Coast Repertory Theater w Los Angeles zagrał w spektaklu "Edukacja Randy’ego Newmana" ("The Education of Randy Newman"). W 2006 napisał muzykę i teksty do musicalu "Mały Egipt". 
W 2017 powrócił na scenę w roli Juliusza Cezara w spektaklu "Juliusz Cezar" w Central Park.
Kariera ekranowa.
Jego telewizyjnym debiutem była rola Wesleya Jordache’a, syna Toma (Nick Nolte) w miniserialu ABC "Pogoda dla bogaczy" ("Rich Man, Poor Man - Book II", 1976–1977), za którą otrzymywał 1500 dolarów tygodniowo. Na kinowy ekran trafił po raz pierwszy jako włóczęga śpiewak country Paul Ramsey w dramacie sensacyjnym "Mean Dog Blues" (1978). Pojawił się gościnnie w serialach: sitcomie ABC "Statek miłości" ("The Love Boat", 1983), detektywistycznym NBC "Remington Steele" (1984), lotniczym CBS "Airwolf" (1984), kryminalnym ABC "Na wariackich papierach" ("Moonlighting", 1985) i operze mydlanej CBS "Falcon Crest" (1988). W serialu kryminalnym CBS "" (1985–1996) z Angelą Lansbury zagrał sześć różnych postaci w siedmiu gościnnych występach. 
W telewizyjnej komedii biograficznej HBO "Prawdziwe przygody mamy morderczyni" ("The Positively True Adventures of the Alleged Texas Cheerleader-Murdering Mom", 1993) w reż. Michaela Ritchie wystąpił jako Tony Harper, brat Terry’ego (Beau Bridges) i były mąż tytułowej morderczyni (Holly Hunter). Można go było zobaczyć w serialach: NBC "JAG – Wojskowe Biuro Śledcze" ("JAG", 1995), CBS ' ("CSI: Crime Scene Investigation", 2001) i CBS ' ("CSI: Miami", 2006). W drugim sezonie serialu sensacyjnego stacji Fox "24 godziny" ("24", 2003) jako Jonathan Wallace został uśmiercony, zmuszając protagonistę Jacka Bauera (Kiefer Sutherland) do wcięcia się w klatkę piersiową w celu odzyskania chirurgicznie wszczepionego chipa informacyjnego. W serialu Warner Bros. "Kochane kłopoty" ("Gilmore Girls", 2005–2007) zagrał magnata prasowego Mitchuma Huntzbergera, ojca chłopaka Rory (Alexis Bledel), Logana (Matt Czuchry).
W serialu stacji FX zatytułowanym "The Ri¢hes" ("Bogactwa", 2007–2008) wcielił się w postać chciwego biznesmena Hugh Panettę, który uzyskał większą część swojego majątku przez swoje przebiegłe plany i schematy; w serii śpiewa i gra na pianinie jedną z piosenek, którą skomponował. Od 28 czerwca 2009 do 4 grudnia 2011 występował w roli Mike’a Hunta w serialu komediowym HBO "Wyposażony" ("Hung") z Thomasem Jane. W serialu kryminalnym AMC "Dochodzenie" (2013–2014) grał rolę weterana policyjnego detektywa Carla Reddicka. W serialu ABC "Skandal" ("Scandal", 2012–2017) wystąpił jako Hollis Doyle, lobbysta firmy energetycznej z siedzibą w Teksasie i kandydat na prezydenta Stanów Zjednoczonych w wyborach prezydenckich w 2016.
Kariera muzyczna.
W 2003 napisał tekst do przeboju country Dwighta Yoakama „The Back Of Your Hand”. Nagrał trzy albumy: "Gregg Lee Henry" (2004), "Gregg Lee Henry II" i "You the One". 
Życie prywatne.
Ożenił się z reżyserką teatralną Lisą James. Zamieszkali w Los Angeles.

</doc>
<doc id="1133186" url="https://pl.wikipedia.org/wiki?curid=1133186" title="Zakaz handlu w niedzielę">
Zakaz handlu w niedzielę



</doc>
<doc id="1133187" url="https://pl.wikipedia.org/wiki?curid=1133187" title="Acta Palaeontologica Polonica">
Acta Palaeontologica Polonica

Acta Palaeontologica Polonica – recenzowane czasopismo naukowe o tematyce paleontologicznej, wydawane przez Instytut Paleobiologii im. Romana Kozłowskiego PAN. Jest wpisane na listę filadelfijską, ukazuje się co kwartał od 1956 roku.
Większość artykułów publikowanych jest w języku angielskim, choć niektóre starsze prace ukazywały się po polsku i francusku. Wszystkie artykuły dostępne są w formacie PDF, wiele ma również polskojęzyczne streszczenia. Prace opublikowane od 2008 roku mają przyporządkowany własny identyfikator cyfrowy DOI i są dostępne na stronie wydawcy oraz w BioOne. „Acta Palaeontologica Polonica” stosują się do zaleceń "Budapest Open Access Initiative", a wszystkie wydane w nich artykuły są otwarcie dostępne i udostępniane na licencji CC-BY-2.0.
„Acta Palaeontologica Polonica” zostały założone w 1956 roku po podziale czasopisma „Acta Geologica Polonica” na dwie odrębne publikacje, gdy do redakcji tego periodyku zaczęło napływać coraz więcej prac dotyczących paleontologii. „Acta Geologica Polonica” pozostały czasopismem geologicznym, natomiast nowo założone „Acta Palaeontologica Polonica” publikowały prace paleontologiczne.
Impact factor „Acta Palaeontologica Polonica” w 2017 roku wynosi 1,877, co sytuuje je na 12. miejscu spośród 55 notowanych czasopism paleontologicznych.

</doc>
<doc id="1133189" url="https://pl.wikipedia.org/wiki?curid=1133189" title="Skwierzyna (stacja kolejowa)">
Skwierzyna (stacja kolejowa)

Skwierzyna – stacja kolejowa w Skwierzynie, w województwie lubuskim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="1133190" url="https://pl.wikipedia.org/wiki?curid=1133190" title="TCSEC">
TCSEC

Trusted Computer System Evaluation Criteria (TCSEC, Orange Book) – dokument powstały z inicjatywy Agencji Bezpieczeństwa Narodowego Departamentu Obrony USA oraz Narodowego Biura Standaryzacji. Wydany w 1983 roku w postaci pomarańczowej książeczki, której zawdzięcza swoją nieoficjalną nazwę. Dokument ten opisuje podstawowe wymagania, jakie muszą spełnić środki ochrony w systemie komputerowym do przetwarzania informacji podlegającej ochronie. Dokument został zaktualizowany w roku 1985, a następnie zastąpiony przez międzynarodowy standard Common Criteria.
TCSEC koncentruje się głównie na zapewnieniu poufności informacji.
Wyróżnia się w nim 4 poziomy kryteriów oznaczone D, C, B, A. Dla każdego z nich, poza D, określono pewną liczbę klas oceny.
Obowiązuje tzw. zasada kumulacji możliwości, zgodnie z którą środki ochrony spełniające wymagania wyższego poziomu, spełniać muszą również wymagania poziomu niższego.
Standard ten, w odróżnieniu od późniejszych (ITSEC, CC), wskazywał konkretne środki techniczne, jakie mają być użyte dla osiągnięcia pożądanych poziomów bezpieczeństwa.

</doc>
<doc id="1133192" url="https://pl.wikipedia.org/wiki?curid=1133192" title="Ociemny Wierch">
Ociemny Wierch

Ociemny Wierch – porośnięty jodłowym lasem garb (740 m n.p.m.) w Pieninach Właściwych, w grani Pieninek, pomiędzy przełęczami Burzana (ok. 720 m) i Kurnikówka (694 m). Przechodzi przez niego niebieski szlak turystyczny zwany Sokolą Percią. Od południowej strony, do dna doliny Pienińskiego Potoku skalista grań opada stromymi ścianami 20-metrowej wysokości, niżej przechodzącymi w stromy stok. W północnym kierunku od grani odchodzi boczny grzbiet zakończony od strony Dunajca wzniesieniem Zimnej Skały, na mapach oznaczanej jako Zimna Skałka lub (błędnie) Ociemne (612 m). Pod północnymi stokami Ociemnego Wierchu, pomiędzy tym grzbietem a grzbietem Koszarków znajduje się dolina zwana Ociemne. W dolinie tej w 1976 odkryto najdłuższą i najciekawszą jaskinię polskich Pienin, nazwaną Jaskinią w Ociemnem. Jej położenie na mapach zwykle nie jest zaznaczane. W południowych stokach Ociemnego Wierchu znajduje się mniejsza jaskinia zwana Walusiową Jamą.
Na opadającym do Dunajca stoku, na wysokości 460–500 m n.p.m. znajduje się jedno z najliczniejszych w Polsce stanowisk rzadkiej i chronionej rośliny lulecznicy kraińskiej. Ma tutaj swoje stanowisko także inny rzadki w Polsce gatunek trawy – wiechlina styryjska.

</doc>
<doc id="1133193" url="https://pl.wikipedia.org/wiki?curid=1133193" title="Marcin Ryszkiewicz">
Marcin Ryszkiewicz

Marcin Ryszkiewicz (ur. 24 grudnia 1950) – polski geolog, ewolucjonista i popularyzator nauki.
Życiorys.
Absolwent geologii Uniwersytetu Warszawskiego. Stopień doktora nauk humanistycznych z zakresu filozofii uzyskał w roku 1990 na podstawie rozprawy pt. "Gaja i zasada antropiczna w historii myśli przyrodniczej (od Raya do Wiernadskiego)" (Instytut Historii Nauki PAN). Jest zatrudniony w Muzeum Ziemi PAN w Warszawie. 
Autor książek popularnonaukowych z zakresu paleontologii i ewolucji, stały współpracownik działu naukowego "Gazety Wyborczej", pism "Wiedza i Życie", "Świat Nauki" (gdzie publikuje własne teksty i tłumaczy artykuły naukowe z języka angielskiego), a także tłumacz książek naukowych. 

</doc>
<doc id="1133194" url="https://pl.wikipedia.org/wiki?curid=1133194" title="Ochrona minimalna">
Ochrona minimalna

Ochrona minimalna (ang. Minimal Protection) – według Trusted Computer System Evaluation Criteria poziom kryteriów oznaczony literą D. Obejmuje systemy, które posiadają jedynie fizyczną ochronę przed dostępem. W systemach tej klasy, każdy kto posiada fizyczny dostęp do komputera, ma nieskrępowany dostęp do wszystkich jego zasobów. Przykładem systemu tej klasy jest komputer IBM PC z systemem MS-DOS bez zabezpieczeń hasłowych.

</doc>
<doc id="1133195" url="https://pl.wikipedia.org/wiki?curid=1133195" title="Prawo drogi (żegluga)">
Prawo drogi (żegluga)

Prawo drogi to zbiór zasad ruchu żeglugowego na poszczególnych drogach wodnych. Dotyczą one mijania i wyprzedzania się statków oraz pierwszeństwa drogi.
W szerszym rozumieniu, prawo drogi dotyczy także zasad stosowania świateł, znaków i sygnałów, zachowania statków w różnych warunkach widzialności oraz ogólnych zasad ostrożności podyktowanych dobrą praktyką żeglarską.
Prawo drogi obejmuje zarówno przepisy międzynarodowe, takie jak Międzynarodowe Przepisy o Zapobieganiu Zderzeniom na Morzu oraz przepisy lokalne stanowione przez miejscową administrację na lokalnych drogach wodnych.

</doc>
<doc id="1133196" url="https://pl.wikipedia.org/wiki?curid=1133196" title="Karl Ludwig von Oppeln-Bronikowski">
Karl Ludwig von Oppeln-Bronikowski

Karl Ludwig von Oppeln-Bronikowski herbu własnego (ur. 1766, Herford, zm. 1842) – generał pruski.
Potomek bardzo rozgałęzionego polsko-niemieckiego rodu szlacheckiego, którego członkowie od XVII wieku byli m.in. oficerami w wojskach szwedzkich, polskich i pruskich. Ojciec Karola Ludwika imieniem "Chrystian Stanisław" ("Christian Stanislaus") był stacjonowanym w Herford majorem armii pruskiej. O samym generale tylko tyle wiadomo, że był przed klęską Prus w bitwie pod Jeną-Auerstedt (1806) adiutantem (tzw. "fligeladjutantem") króla Prus Fryderyka Wilhelma III i że w 1815 powierzono mu funkcję komendanta twierdzy Erfurt. Po zakończeniu wojen napoleońskich działał w komisji zajmującej się reorganizacją armii pruskiej.

</doc>
<doc id="1133197" url="https://pl.wikipedia.org/wiki?curid=1133197" title="Kantowanie">
Kantowanie

Kantowanie to sposób spychania statku z mielizn na głębszą wodę, za pomocą wbitych niemal pionowo bumsztaków. Do górnego końca bumsztaka mocuje się linę stalową i pracującą windą kotwiczną unosi się nieco rufę statku. Również (z j.niem "kentern") przechylanie statku, stąd pochodzi określenie w żargonie marynarskim przekantowany statek, czyli przechylony.

</doc>
<doc id="1133198" url="https://pl.wikipedia.org/wiki?curid=1133198" title="Buchlada">
Buchlada

Buchlada - łańcuchowa dźwignica używana dawniej na barkach w procesie kantowania lub wyciągania slip. Praca nią była bardzo niebezpieczna i groziła nierzadko zmiażdżeniem palców, rąk i nóg. Z tego powodu w języku niemieckim występowała pod gwarową nazwą "der Schreck" (coś strasznego, coś czego należy się bać). Od lat 60. XX wieku zaczęła wychodzić z użycia. Inne nazwy używane w żargonie marynarskim to: wuchta, wuchtbum, szrek, śryk.

</doc>
<doc id="1133202" url="https://pl.wikipedia.org/wiki?curid=1133202" title="Revolutionary But Gangsta">
Revolutionary But Gangsta

Revolutionary But Gangsta to drugi studyjny album grupy Dead Prez.

</doc>
<doc id="1133205" url="https://pl.wikipedia.org/wiki?curid=1133205" title="Pszeniec gajowy">
Pszeniec gajowy

Pszeniec gajowy ("Melampyrum nemorosum" L.) – gatunek rośliny z rodziny zarazowatych ("Orobanchaceae"). Występuje środkowej i wschodniej Europie oraz na zachodniej Syberii. W Polsce jest gatunkiem pospolitym na całym niżu i w niższych położeniach górskich. Jest półpasożytem, za pomocą ssawek pobiera od innych roślin wodę i sole mineralne.
Biologia i ekologia.
Roślina jednoroczna. Kwitnie od lipca do września, kwiaty zapylane są przez owady o długim aparacie gębowym. Nasiona roznoszone są przez mrówki (myrmekochoria). Siedlisko: liściaste lasy i zarośla. W klasyfikacji zbiorowisk roślinnych gatunek charakterystyczny dla Ass. "Trifolio-Melampyretum nemorosi". Roślina trująca: Ziele zawiera aukubinę.
Zmienność.
Gatunek jest zmienny morfologicznie. Tworzy również formy przejściowe do pszeńca polskiego, szczególnie na wschodzie Polski.
Wyróżniane są podgatunki: 

</doc>
<doc id="1133206" url="https://pl.wikipedia.org/wiki?curid=1133206" title="György Radó">
György Radó

György Radó (ur. 10 października 1912 w Budapeszcie, zm. 2 lipca 1994 tamże) – węgierski historyk literatury, tłumacz, członek Węgierskiego Towarzystwa im. A. Mickiewicza.
W roku 1966 został przewodniczącym komitetu do spraw historii przekładu w Międzynarodowej Federacji Tłumaczy. Z polskiej poezji tłumaczył m.in. twórczość Ignacego Krasickiego, Jana Kochanowskiego, Stanisława Trembeckiego, Juliana Tuwima, Władysława Broniewskiego, Krzysztofa Kamila Baczyńskiego, Konstantego Ildefonsa Gałczyńskiego.
Odznaczony Orderem Gwiazdy Węgierskiej Republiki Ludowej (1987). Nagrodzony odznaką „Zasłużonego dla kultury polskiej” (1975).

</doc>
<doc id="1133208" url="https://pl.wikipedia.org/wiki?curid=1133208" title="Maciej Urbanowski">
Maciej Urbanowski

Maciej Jan Urbanowski (ur. 24 lutego 1965 w Krakowie) – historyk literatury polskiej, krytyk literacki, edytor, profesor nauk humanistycznych, nauczyciel akademicki Uniwersytetu Jagiellońskiego.
Życiorys.
Jest absolwentem II Liceum Ogólnokształcącego im. Króla Jana III Sobieskiego w Krakowie. W 1989 ukończył studia polonistyczne na Uniwersytecie Jagiellońskim. W 1994 na podstawie rozprawy pt. "Nacjonalistyczna krytyka literacka. Próba rekonstrukcji i opisu nurtu lat trzydziestych" otrzymał na Wydziale Filologicznym UJ stopień naukowy doktora nauk humanistycznych w dyscyplinie literaturoznawstwo w specjalności literaturoznawstwo. Tam też uzyskał w 2004 stopień naukowy doktora habilitowanego nauk humanistycznych w dyscyplinie literaturoznawstwo. W 2018 prezydent Andrzej Duda nadał mu tytuł profesora nauk humanistycznych.
W latach 1993–1999 był asystentem w Katedrze Historii Literatury XX Wieku, od 1999 pracował w Zakładzie Krytyki Współczesnej w Instytucie Polonistyki UJ, po jego przekształceniu w 2005 został pracownikiem Katedry Krytyki Współczesnej na Wydziale Polonistyki UJ. W 2008-2020 był kierownikiem tej Katedry.
W latach 1993–1994 był członkiem redakcji pisma "Arka", w latach 1994–1995 pisma "Czas Krakowski". Był współzałożycielem (1995) i w latach 1998–2012 zastępcą redaktora naczelnego dwumiesięcznika "Arcana".
Opublikował książki:
Przygotował do druku antologie "Europejskie wizje polskich pisarzy w XX wieku" (2011) oraz "Jest Bóg, żyje prawda. Inna twarz Stanisława Brzozowskiego" (2012), wybory pism m.in. K. Wyki, St. Piaseckiego, J. E. Skiwskiego, F. Goetla, S. Pieńkowskiego, J. Brauna, A. Trzebińskiego, K. L. Konińskiego, J. Andrzejewskiego, A. Jesionowskiego, zbiór korespondencji A. Bobkowskiego do J. Turowicza (2013), "Listy 1946-1962" J. Giedroycia i Cz. Straszewicza (2018), a także krytyczne wydania powieści S. Brzozowskiego, F. Czarnyszewicza i M. K. Pawlikowskiego oraz prozy Cz. Straszewicza. Współredaguje wraz z B. Gautier serię „Francuski łącznik”, w której ukazały się tomy zbiorowe o K. Pruszyńskim i Z. Herbercie. Redaguje serię "Pism zebranych" Stanisława Rembeka.
Publikował m.in. w „Arce”, „Dekadzie Literackiej”, „Dzienniku”, „Europie”, „Frondzie”, „Naszym Dzienniku”, „Pamiętniku Literackim”, „Rzeczpospolitej”, „Ruchu Literackim”, „Tekstach Drugich”, „Wprost”, „Zeszytach Karmelitańskich”, „44/Czterdzieści i Cztery”.
Był scenarzystą filmów dokumentalnych o F. Goetlu, S. Piaseckim oraz o „Sztuce i Narodzie”, a także konsultantem cyklu „Errata do biografii”.
Od 2014 jest członkiem jury Nagrody Literackiej i Historycznej Identitas Od 2017 jest przewodniczącym jury Nagrody Literackiej im. Józefa Mackiewicza. W 2017–2018 wszedł w skład jury Nagrody Literackiej Europy Środkowej „Angelus”. Został przewodniczącym jury Nagrody Literackiej im. Marka Nowakowskiego. Od 2018 jest członkiem Rady Programowej Instytutu Książki.

</doc>
<doc id="1133209" url="https://pl.wikipedia.org/wiki?curid=1133209" title="Ochrona uznaniowa">
Ochrona uznaniowa

Ochrona uznaniowa (ang. Discretionary Protection) – według Trusted Computer System Evaluation Criteria poziom kryteriów oznaczony C1. Zapewnia elementarne bezpieczeństwo użytkownikom pracującym w środowisku wieloużytkownikowym i przetwarzającym dane o jednakowym poziomie tajności. Systemy C1 stosują sprzętowe lub programowe mechanizmy identyfikacji i upoważniania użytkowników. System zabezpiecza dane identyfikacyjne i hasła przed niepowołanym dostępem. Identyfikacja użytkowników powinna być wykorzystywana w każdym trybie dostępu do zasobu. Każdy użytkownik ma pełną kontrolę nad obiektami, które stanowią jego własność. Większość systemów unixowych zalicza się do tej klasy.
W odróżnieniu od MAC, użytkownik posiadający określone prawa dostępu do obiektów może nadawać je innym użytkownikom. DAC pozwala użytkownikowi na całkowite ustalenie uprawnień dostępu do własnych zasobów. Istniejące implementacje DAC mogą dodatkowo kontrolować w/w prawa.
Uprawnienia są najczęściej zapisywane w postaci ACL przypisywanych do poszczególnych obiektów.
Podstawowy model bezpieczeństwa w większości systemów operacyjnych. Obiekty użytkownika i procesu domyślnie dziedziczą po nim prawa dostępu.

</doc>
<doc id="1133210" url="https://pl.wikipedia.org/wiki?curid=1133210" title="Front Briański">
Front Briański

Front Briański () – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Formowania i walki.
Utworzony 14 sierpnia 1941, walczył do 10 listopada 1941. 
Front rozwinął się w rejonie: Orzeł, Briańsk. Prowadził walki obronne na kierunku: Orzeł, Kursk (30 września - 29 października). następnie brał udział w walkach pod Moskwą. Rozwiązany 10 listopada 1941.
Utworzony 24 grudnia 1941. 
Rozwinął się na linii: Tarusa, Aleksin, Kosa, Gora, Torchowo, Burakowo, Michajłow w walce przeciwko niemieckiej Grupie Armii "Środek". 28 czerwca - 16 sierpnia 1942 prowadził walki obronne przeciw niemieckiej Grupie Armii "B". 7 sierpnia wydzielono z niego Front Woroneski. 24 stycznia - 5 lutego przeprowadził woronesko - kostromską operację przeciw 2 Armii niemieckiej. Rozwiązany 12 marca 1943. Jego armie weszły w skład Frontu Centralnego i Frontu Zachodniego.
Utworzony 28 marca 1943. 
Wziął udział w operacji orłowskiej i operacji briańskiej przeciw 9 Armii niemieckiej. Uczestniczył w bitwie kurskiej (5 lipca - 23 sierpnia 1943) w czasie której dowództwo frontu tworzyli następujący oficerowie: dowódca Markian Popow, szef sztabu Leonid Sandałow, członkowie rady wojennej Lew Mechlis i S. Sabalin oraz szef zarządu politycznego A. Pigurnow. Przemianowany 10 października 1943 na Front Bałtycki. Część jego wojsk weszło w skład Frontu Centralnego.

</doc>
<doc id="1133212" url="https://pl.wikipedia.org/wiki?curid=1133212" title="Port lotniczy Turku">
Port lotniczy Turku

Port lotniczy Turku (fiń. "Turun lentoasema", szw. "Åbo flygstation", ang. "Turku Airport", kod IATA: TKU, kod ICAO: EFTU) – lotnisko położone 8 km na północ od centrum Turku, w prowincji Finlandia Zachodnia, w Finlandii. W 2010 roku obsłużył 357 tys. pasażerów, co sytuuje go na czwartym miejscu pod względem ruchu pasażerskiego w kraju.
Lotnisko w Turku posiada dwa terminale, w tym jeden przeznaczony specjalnie dla tanich linii lotniczych (obecnie wyłącznie Wizz Air).
Połączenie z centrum miasta zapewnia autobus miejski numer 1.
Osiedle Lotnisko Turku.
Lotnisko Turku (fiń. "Turun lentoasema", szw. "Åbo flygstation") to także osiedle w dzielnicy Maaria-Paattinen miasta Turku. Osiedle zamieszkuje 127 osób (dane z 2004), z rocznym wskaźnikiem przyrostu 0,79%. 22,05% mieszkańców to dzieci w wieku do lat 15, a 16,54% to osoby w wieku 65 lat lub starsze. Językowo, 92,13% populacji to Finowie, 0,79% to Szwedzi, a 7,09% to inni.

</doc>
<doc id="1133214" url="https://pl.wikipedia.org/wiki?curid=1133214" title="Ławica Środkowa">
Ławica Środkowa

Ławica Środkowa to ławica znajdująca się na południowym Bałtyku, na południowy zachód od Ławicy Hoburskiej. Dzieli się na część północną i południową. Wraz z Ławicą Słupską oddzielają tzw. "basen południowy". Południowa Ławica Środkowa znajduje się 90 km od polskich brzegów. Północna część leży w strefie ekonomicznej szwedzkiej, zaś południowa w strefach ekonomicznych Polski i Szwecji. Ostatnio pojawiły się plany usypania sztucznej wyspy polsko - szwedzkiej, która mogłaby mieć znaczenie w kontekście gazociągu North Stream.

</doc>
<doc id="1133216" url="https://pl.wikipedia.org/wiki?curid=1133216" title="Retrakt deformacyjny">
Retrakt deformacyjny

Retrakt deformacyjny – specjalny rodzaj retraktu przestrzeni topologicznej. Intuicyjnie, retrakt deformacyjny przestrzeni formula_1 to taka jej podprzestrzeń formula_2 że formula_1 daje się w sposób ciągły „skurczyć” do formula_4
Definicja.
Podprzestrzeń formula_5 przestrzeni formula_1 (poprzez formula_7 oznaczamy naturalne włożenie) nazywamy retraktem deformacyjnym przestrzeni formula_8 o ile istnieje przekształcenie formula_9 nazywane retrakcją deformacyjną, spełniające warunki:
Jeżeli homotopia z warunku 2. jest stała na zbiorze formula_16 to formula_5 nazywamy mocnym retraktem deformacyjnym formula_18 Część autorów retraktami deformacyjnymi nazywa jedynie mocne retrakty deformacyjne.
Równoważnie retrakcję deformacyjną można zdefiniować jako rodzinę przekształceń ciągłych formula_19 taką, że:
Jeśli ponadto formula_25 to rodzinę formula_26 nazywamy mocną retrakcją deformacyjną.

</doc>
<doc id="1133220" url="https://pl.wikipedia.org/wiki?curid=1133220" title="Ochrona z kontrolą dostępu">
Ochrona z kontrolą dostępu

Ochrona z kontrolą dostępu (ang. Controlled Access Protection) – według Trusted Computer System Evaluation Criteria poziom kryteriów oznaczony literą C2. Udostępnia prowadzenie dla każdego użytkownika indywidualnie dziennika zdarzeń, związanych z bezpieczeństwem oraz środki do określania zakresu rejestrowanych zdarzeń (podsystem "Audit"). Systemy tej klasy posiadają rejestrację zdarzeń i rozszerzoną identyfikację użytkowników. Podsystem "Audit" tworzy zapisy na bazie zdarzeń spowodowanych akcjami użytkownika, mający wpływ na bezpieczeństwo. Zakres tych zdarzeń może określić administrator systemu dla każdego użytkownika oddzielnie. Poziom C2 stawia też dodatkowe wymagania dotyczące szyfrowania haseł, które muszą być ukryte w systemie (niedostępne dla zwykłych użytkowników). 

</doc>
<doc id="1133223" url="https://pl.wikipedia.org/wiki?curid=1133223" title="Retrakcja deformacyjna">
Retrakcja deformacyjna



</doc>
<doc id="1133227" url="https://pl.wikipedia.org/wiki?curid=1133227" title="Mocny retrakt deformacyjny">
Mocny retrakt deformacyjny



</doc>
<doc id="1133228" url="https://pl.wikipedia.org/wiki?curid=1133228" title="Mocna retrakcja deformacyjna">
Mocna retrakcja deformacyjna



</doc>
<doc id="1133229" url="https://pl.wikipedia.org/wiki?curid=1133229" title="Klaus Darga">
Klaus Darga

Klaus Viktor Darga (ur. 24 lutego 1934 w Berlinie) – niemiecki szachista, arcymistrz od 1964 roku.
Kariera szachowa.
W 1951 roku zdobył tytuł mistrza Niemiec juniorów, natomiast w 1953 w Kopenhadze – tytuł wicemistrza świata juniorów do lat 20 (w turnieju tym podzielił I miejsce wraz z Oscarem Panno, ale z powodu posiadania gorszej punktacji dodatkowe sklasyfikowany został na II miejscu). W niedługim czasie awansował do ścisłej czołówki szachistów zachodnioniemieckich, dwukrotnie (w latach 1955 i 1961) zdobywając złote medale indywidualnych mistrzostw kraju. Pomiędzy 1954 a 1978 rokiem dziesięciokrotnie uczestniczył w szachowych olimpiadach, największy sukces odnosząc w roku 1964 w Tel Awiwie, gdzie szachiści RFN zdobyli brązowe medale.
Odniósł wiele sukcesów w turniejach międzynarodowych, z których jednym z największych było dzielenie II miejsca (wraz z Levente Lengyelem, za Svetozarem Gligoriciem) w turnieju strefowym (eliminacji mistrzostw świata) w Enschede w roku 1963. Dzięki temu sukcesowi, w następnym roku wystąpił w turnieju międzystrefowym w Amsterdamie, gdzie zajął XI lokatę. Inne znaczące rezultaty:
Najwyższy ranking w karierze osiągnął 1 lipca 1971 r., z wynikiem 2540 punktów dzielił wówczas 39-46. miejsce na światowej liście FIDE, jednocześnie zajmując 4. miejsce wśród szachistów zachodnioniemieckich. Od 2000 r. rozegrał zaledwie 2 partie klasyfikowane przez FIDE.
Życie zawodowe.
Klaus Darga ukończył studia matematyczne. Od 1963 do 1994 roku pracował jako programista w oddziale IBM w Böblingen.

</doc>
<doc id="1133230" url="https://pl.wikipedia.org/wiki?curid=1133230" title="Melampyrum nemorosum">
Melampyrum nemorosum



</doc>
<doc id="1133233" url="https://pl.wikipedia.org/wiki?curid=1133233" title="Ochrona z etykietowaniem">
Ochrona z etykietowaniem

Ochrona z etykietowaniem (ang. Labeled Security Protection) - według Trusted Computer System Evaluation Criteria poziom kryteriów oznaczony literą B1. Pierwszy z poziomów wprowadzajacy różne stopnie tajności (np. "tajne", "poufne" itp.). W systemach tej klasy stosuje się etykiety określające stopień tajności dla podmiotów (procesów, użytkowników) i przedmiotów (plików). Zezwolenie na dostęp do danych zapisanych w pliku udzielane jest podmiotom na podstawie analizy etykiet. Opatrzone etykietami procesy, pliki oraz urządzenia zawierają pełny opis stopnia tajności obiektu oraz jego kategorii.

</doc>
<doc id="1133235" url="https://pl.wikipedia.org/wiki?curid=1133235" title="Abolicja podatkowa">
Abolicja podatkowa

Abolicja podatkowa – ustawa dotycząca sfery podatkowej, której ideą było darowanie podatnikom zatajonych należności podatkowych, w zamian za przyznanie się i dokonanie wpłaty części ujawnionych oszustw podatkowych.
Pomysłodawcą tejże ustawy był Grzegorz W. Kołodko, który w 2002 roku rozpoczął szereg działań, mających przyczynić się do szybkiego i skutecznego opanowania kryzysu finansów publicznych, a w efekcie nadania jemu cech czynnika wzrostu gospodarczego.
Ustawa o abolicji podatkowej miała przyczynić się do wyjścia przedsiębiorców z pogłębiającej się szarej strefy podatkowej. Zachętę dla podatników /dłużników podatkowych/ miało stanowić rozwiązanie, zgodnie z którym ujawnione dochody byłyby opodatkowane w wartości 7,5% od wartości niezapłaconych budżetowi należności. Jednocześnie w przypadku nieskorzystania z tej oferty państwa, zaostrzona miała zostać represyjność skarbowa. Wówczas ujawnione przez aparat skarbowy ukrywane dochody zostałyby karnie opodatkowane w wartości 75% od podstawy. 
Powyższy projekt przyjął formę ustawy, którą przyjął Sejm, zmieniając jednak stawkę podatkową dla ujawnionych dochodów z 7% na 12%. W związku z występującymi wątpliwościami w różnych środowiskach, ustawa została skierowana do Trybunału Konstytucyjnego, który orzekł jej niezgodność z ustawą zasadniczą. Główna teza Trybunału Konstytucyjnego sprowadzała się do tego, iż projekt ten naruszał zasadę równości obywateli wobec prawa. Trybunał uznał, że obywatele, którzy płacili podatki zgodnie z literą prawa nie mogą być traktowani inaczej (to znaczy gorzej) niż grupa naruszająca przepisy podatkowe (paradoksalnie to właśnie ta część społeczeństwa miała korzystać z przywileju niższych opłat podatkowych).

</doc>
<doc id="1133237" url="https://pl.wikipedia.org/wiki?curid=1133237" title="Ochrona strukturalna">
Ochrona strukturalna

Ochrona strukturalna (ang. Structured Protection) – według Trusted Computer System Evaluation Criteria poziom kryteriów oznaczony literą B2. Określa wymagania, sprowadzające się do takich elementów, jak: etykietowanie każdego obiektu w systemie, strukturalna, sformalizowana polityka ochrony systemu, przeprowadzenie testów penetracyjnych dla wykrycia ewentualnych "dziur" w modelu. Uprawnienia do zmian pełnomocnictw w zakresie dostępu do obiektów są zastrzeżone dla autoryzowanych użytkowników. Nie ma możliwości odzyskania skasowanych informacji.

</doc>
<doc id="1133239" url="https://pl.wikipedia.org/wiki?curid=1133239" title="Johannes Schwalke">
Johannes Schwalke

Johannes Antonius Josef Schwalke (ur. 10 stycznia 1923 w Dietrichswalde, obecnie Gietrzwałd koło Olsztyna, zm. 29 października 2007 w Daun, Nadrenia-Palatynat) – niemiecki duchowny katolicki, wizytator apostolski dla wiernych diecezji warmińskiej (następnie archidiecezji), przebywających poza jej granicami.
Życiorys.
Egzamin dojrzałości zdał w Reszlu, po czym rozpoczął studia medyczne na królewieckiej Albertynie; przeniósł się później na Akademię Medyczną w Gdańsku, ale studiów nie zdążył ukończyć, wcielony do wojska jako sanitariusz. Po wojnie nie powrócił już do medycyny, a rozpoczął w 1946 studia teologiczne na Albert-Ludwig-Universität we Fryburgu Bryzgowijskim. 24 czerwca 1951 otrzymał święcenia kapłańskie we Fryburgu z rąk miejscowego metropolity Wendelina Raucha. Przeznaczony do pracy w diecezji warmińskiej, ze względu na sytuację polityczną diecezji po II wojnie światowej nie mógł podjąć tam działalności; w efekcie przez 22 lata był duszpasterzem w archidiecezji fryburskiej.
W 1973 został wikariuszem Paula Hoppego, wizytatora apostolskiego dla Warmiaków pozostających poza diecezją. Urząd ten stanowił kontynuację duszpasterstwa niemieckich Warmiaków, zmuszonych do opuszczenia macierzystej diecezji w efekcie wojny i był elementem swoistej dwutorowości władzy w diecezji warmińskiej - w Olsztynie rezydowali tymczasowi rządcy w randze wikariuszy kapitulnych i administratorów apostolskich (m.in. Tomasz Wilczyński używał tytułu biskupa w Olsztynie, a nie biskupa warmińskiego), natomiast w Niemczech wikariusze kapitulni, wybierani przez niemieckich kanoników kapituły warmińskiej. Niemieckie zwierzchnictwo nad Warmiakami sprawowali kolejno ostatni biskup przedwojenny, zmuszony do wyjazdu z diecezji w 1945 Maximilian Kaller, po nim dawny proboszcz elbląski Artur Kather, wreszcie Paul Hoppe; sytuację unormował dopiero w 1972 dekret papieża Pawła VI, który całość władzy przywrócił biskupom rezydującym w Olsztynie, pozostawiając dla niemieckich Warmiaków duszpasterza w randze wizytatora apostolskiego. Wizytator rezydował w Domu Warmińskim w Münster w Westfalii, tam też swoje obowiązki wykonywał ks. Schwalke, pomagając w pracy duszpasterskiej prałatowi Paulowi Hoppemu.
W 1975 Hoppe przeszedł w stan spoczynku; 11 marca tegoż roku Paweł VI naznaczył jego następcą Johannesa Schwalke, który tym samym z urzędu wszedł w skład Konferencji Biskupów Niemieckich. Schwalke prowadził aktywną działalność na rzecz współpracy wiernych diecezji (od marca 1992 archidiecezji) warmińskiej pozostających w Polsce i w Niemczech, przez wiele lat kierował Fundacją im. Biskupa Maksymiliana Kallera. Współpracował z metropolitą warmińskim Edmundem Piszczem. Organizował wycieczki wiernych pozostających pod jego opieką duszpasterską do miejsc ich urodzenia. Efektem jego działalności było m.in. odprawienie pierwszej mszy w języku niemieckim dla mniejszości niemieckiej na Warmii w czerwcu 1991, tuż przed wizytą w diecezji papieża Jana Pawła II.
W 1998 Schwalke osiągnął wiek emerytalny 75 lat i przeszedł w stan spoczynku, jednak wobec braku powołania następcy pozostał tymczasowym zarządcą wizytatury apostolskiej do marca 2000. W 2005, razem z nowym wizytatorem ks. Lotharem Schlegelem, został powołany w skład kapituły warmińskiej; były to pierwsze nominacje kanonickie na Warmii dla duchownych niemieckich po II wojnie światowej. W styczniu 2007 Schwalke otrzymał godność honorowego kanonika warmińskiego. Miał również tytuł protonotariusza apostolskiego (infułata), a za zasługi na rzecz współpracy polsko-niemieckiej otrzymał Federalny Krzyż Zasługi I klasy.

</doc>
<doc id="1133240" url="https://pl.wikipedia.org/wiki?curid=1133240" title="Hatvan">
Hatvan

Hatvan – miasto powiatowe na Węgrzech w Komitacie Heves nad rzeką Zagyva. Liczy ponad 20,3 tys. mieszkańców (I 2011 r.). Słowo "Hatvan" oznacza w języku węgierskim "sześćdziesiąt".

</doc>
<doc id="1133247" url="https://pl.wikipedia.org/wiki?curid=1133247" title="Ochrona przez podział">
Ochrona przez podział

Ochrona przez podział (ang. Security Domains) – według Trusted Computer System Evaluation Criteria poziom kryteriów oznaczony B3. Wymusza izolację pewnych dziedzin (obszarów). Części systemu istotne ze względu na bezpieczeństwo przetwarzania powinny być oddalone od części zapewniających użytkownikowi pewne użyteczne dla niego funkcje, ale niemające związku z bezpieczeństwem przetwarzania. Dziedzinę bezpieczeństwa może stanowić część bazy dotyczącej ochrony (TCB), monitor dostępu, itp. Mechanizmy zarządzania pamięcią chronią daną dziedzinę przed dostępem lub modyfikacją ze strony oprogramowania funkcjonującego w innej dziedzinie. Tworzona jest wielowarstwowa struktura abstrakcyjnych, odseparowanych wzajemnie maszyn z wydzielonymi prawami ochrony. Wszystkie elementy pośredniczące w dostępie do zastrzeżonych obiektów powinny być odporne na manipulacje. Nadzorowaniu w zakresie spełnienia wymagań podlega również proces projektowania systemu.

</doc>
<doc id="1133248" url="https://pl.wikipedia.org/wiki?curid=1133248" title="Zarodziec ruchliwy">
Zarodziec ruchliwy

Zarodziec ruchliwy ("Plasmodium vivax") – pierwotniak należący do rodzaju "Plasmodium", jeden z kilku gatunków, które wywołują malarię u ludzi.
Występowanie.
"P. vivax" jest najbardziej rozpowszechnionym gatunkiem zarodźca. 
Cykl życiowy.
Pokolenie bezpłciowe rozmnaża się w organizmie człowieka na drodze schizogoni, natomiast pokolenie płciowe rozmnaża się w organizmie samicy komara widliszka.
Samica komara wraz z ukłuciem wprowadza do krwi człowieka sporozoity, które następnie wnikają do wątroby, śledziony, szpiku kostnego i przewodów limfatycznych. Sporozoit przekształca się w schizont (jest to forma pierścieniowa), a ten dojrzewa i rozpada się na merozoity. Z merozoitów powstają makrogametocyty i mikrogametocyty. 
Gdy zainfekowany człowiek zostanie ponownie ugryziony przez komara, do jelita owada dostaną się makrogametocyty i mikrogametocyty. Mikrogametocyt przekształca się w 4-6 ruchliwych mikrogamet, natomiast makrogametocyt w jedną nieruchliwa makrogametę. Mikro i makrogameta łącza się i tworzą ruchliwą ookinę, która wnika pod nabłonek przedniej części jelita owada i przekształca się w oocystę. Oocysta po podziałach przekształca się w sporocystę, a ta w sporozoit.
Leczenie.
Lekiem z wyboru w leczeniu malarii wywołanej przez "Plasmodium vivax" jest chlorochina. Na obszarach gdzie spotykane są szczepy "P. vivax" oporne na chlorochinę, lekiem pierwszego rzutu jest artesunat albo meflochina. 

</doc>
<doc id="1133250" url="https://pl.wikipedia.org/wiki?curid=1133250" title="Plasmodium vivax">
Plasmodium vivax



</doc>
<doc id="1133256" url="https://pl.wikipedia.org/wiki?curid=1133256" title="Bitwa na Polach Celebrantu">
Bitwa na Polach Celebrantu



</doc>
<doc id="1133259" url="https://pl.wikipedia.org/wiki?curid=1133259" title="Konstrukcja zweryfikowana">
Konstrukcja zweryfikowana

Konstrukcja zweryfikowana (ang. Verified Design) – według Trusted Computer System Evaluation Criteria poziom kryteriów oznaczony literą A1. Wymaga formalnego matematycznego dowodu poprawności modelu bezpieczeństwa, jak również formalnej specyfikacji systemu i bezpiecznej dystrybucji. Jak dotąd, bardzo niewiele systemów uzyskało certyfikat tego poziomu.

</doc>
<doc id="1133260" url="https://pl.wikipedia.org/wiki?curid=1133260" title="Éothéodowie">
Éothéodowie



</doc>
<doc id="1133262" url="https://pl.wikipedia.org/wiki?curid=1133262" title="Eotheodowie">
Eotheodowie



</doc>
<doc id="1133263" url="https://pl.wikipedia.org/wiki?curid=1133263" title="Droga krajowa B2R (Niemcy)">
Droga krajowa B2R (Niemcy)

Droga krajowa 2 R () – niemiecka droga krajowa przebiegająca w całości po terenie miasta Monachium i stanowi obwodnicę śródmiejską zwaną potocznie Mittlerer Ring. Na całej długości jest co najmniej czteropasmowa, a większość jej skrzyżowań jest bezkolizyjnych. Spora część trasy przebiega podziemnymi tunelami.
Droga B 2R jest jednym z najważniejszych traktów komunikacji kołowej w Monachium. Od niej swój bieg rozpoczyna pięć autostrad. Początkowo planowana jako autostrada 999.

</doc>
<doc id="1133264" url="https://pl.wikipedia.org/wiki?curid=1133264" title="II liga polska w piłce siatkowej mężczyzn 2007/2008 (grupa I)">
II liga polska w piłce siatkowej mężczyzn 2007/2008 (grupa I)

Rozgrywki Grupy I w II lidze siatkówki mężczyzn 2007/2008 prowadzi 10 męskich drużyn piłki siatkowej.
Grupę I II ligi tworzą kluby z województw:
Runda zasadnicza.
1. Kolejka.
20 października 2007:
2. Kolejka.
27 października 2007:
3. Kolejka.
3 listopada 2007:
4. Kolejka.
10 listopada 2007:
5. Kolejka.
17 listopada 2007:

</doc>
<doc id="1133266" url="https://pl.wikipedia.org/wiki?curid=1133266" title="Dayle Haddon">
Dayle Haddon

Dayle Haddon (ur. 26 maja 1949 w Montreal, Kanada), kanadyjska aktorka.

</doc>
<doc id="1133267" url="https://pl.wikipedia.org/wiki?curid=1133267" title="Bronisław Kiepuszewski">
Bronisław Kiepuszewski

Bronisław Kiepuszewski (ur. 24 lipca 1910 w Łęcznej, zm. 19 listopada 1974 w Poznaniu) – profesor Politechniki Poznańskiej, specjalista z technologii maszyn a zwłaszcza obróbki skrawaniem oraz technologii kół i przekładni zębatych. 
Życiorys.
W 1930 ukończył Państwowe Gimnazjum im. Jana Kasprowicza w Inowrocławiu. Po odbyciu służby wojskowej w Szkole Podchorążych Rezerwy Artylerii rozpoczął w 1931 studia na Wydziale Mechanicznym Politechniki Warszawskiej, które ukończył w 1936, uzyskując dyplom inżyniera mechanika. W latach 1936–1939 pracował zawodowo w Fabryce Samochodów w Ursusie oraz w Fabryce Obrabiarek im. H. Cegielskiego, Oddział w Rzeszowie. 
Po wybuchu II wojny światowej przebywał w obozie jenieckim w Murnau, a w latach 1940–1944 pracował przymusowo w Państwowych Zakładach Lotniczych w Rzeszowie jako kalkulator obróbki mechanicznej. W latach 1945–1947 pełnił funkcję kierownika obróbki mechanicznej w Zakładach Przemysłu Metalowego im. H. Cegielskiego w Poznaniu w Fabryce Obrabiarek. W latach 1946–1952 był wykładowcą w Szkole Inżynierskiej w Poznaniu, pracując jednocześnie jako główny projektant i kierownik delegatury Biura Projektowania Zakładów Przemysłu Metalowego i Elektrotechnicznego Prozamet w Poznaniu. Był również doradcą technicznym w Instytucie Techniki Cieplnej w Łodzi oraz pracownikiem naukowym Centralnego Laboratorium Obróbki Plastycznej w Poznaniu w latach 1959–1961.
1 września 1952 został powołany na stanowisko kierownika Katedry Obróbki Skrawaniem na Wydziale Budowy Maszyn Szkoły Inżynierskiej w Poznaniu (następnie Politechniki Poznańskiej), którą to funkcję pełnił nieprzerwanie do 31 sierpnia 1970. Po zmianie struktury organizacyjnej Politechniki Poznańskiej pełnił aż do śmierci funkcję kierownika Zakładu Technologii Budowy Maszyn w Instytucie Technologii Budowy Maszyn.
Od pierwszych lat swej działalności zawodowej miał zamiłowanie do pracy naukowo-badawczej. Pierwsze badania rozpoczął już w 1936. Dotyczyły one noży Fellowsa do obwiedniowej obróbki uzębień. Próby zostały uwieńczone powodzeniem i pierwsze w Polsce noże Fellowsa zostały wyprodukowane w 1937. Wyniki tych pionierskich badań zostały opublikowane w 1939 w Przeglądzie Mechanicznym nr 4. Była to pierwsza w kraju publikacja dotycząca tej problematyki. Po wojnie badania te Kiepuszewski uzupełnił i ogłosił drukiem w 1948, przyczyniając się w ten sposób do uruchomienia w kraju antyimportowej produkcji kosztownych narzędzi. Praca w przemyśle zaowocowała również innymi osiągnięciami, jak na przykład opracowaniem technologii i nadzorem nad wykonaniem pierwszej w Polsce turbiny gazowej, sprężarki osiowej oraz skomplikowanego multiplikatora prędkości obrotowej. 
Obecnie problematykę badawczą Katedry kontynuują 4 zakłady w Instytucie Technologii Mechanicznej, a mianowicie: Zakład Projektowania Technologii, Zakład Metrologii i Systemów Pomiarowych, Zakład Obróbki Skrawaniem oraz Zakład Informatyzacji Systemów Produkcyjnych. W latach 1954–1955 B. Kiepuszewski pełnił funkcję dziekana Wydziału Budowy Maszyn, a od 1955 do 1959 był prorektorem Politechniki Poznańskiej ds. nauki oraz ds. nauczania. Pomimo licznych obowiązków organizacyjnych i pełnionych funkcji Kiepuszewski intensywnie rozwijał wraz z zespołem współpracowników rozpoczęte jeszcze przed wojną badania naukowe, publikował artykuły i referaty, rozwijał i unowocześniał dydaktykę w zakresie specjalności "obrabiarki, narzędzia i technologia budowy maszyn" oraz kształcił młodą kadrę z ośrodka poznańskiego oraz innych uczelni krajowych. 
Głównym nurtem działalności badawczej Kiepuszewskiego w Politechnice Poznańskiej była technologia uzębień i uzwojeń, obróbka skrawaniem i narzędzia oraz metrologia techniczna. Z zakresu technologii uzębień stworzył od podstaw ośrodek, który do dnia dzisiejszego kontynuuje zainicjowane przez niego kierunki badawcze. W 1958 jako pierwszy w kraju podjął kompleksowe badania uzębień i przekładni o zarysach łukowych typu Wildhabera-Nowikowa. Badania te charakteryzowały się kompleksowością w zakresie programu i metodyki. Dotyczyły optymalizacji zarysów, budowy i badania właściwości skrawnych narzędzi, techniki pomiarowej oraz właściwości eksploatacyjnych przekładni. Wraz z rozwojem kadrowym Katedry, unowocześnianiem bazy laboratoryjnej, przy ścisłej współpracy z przemysłem oraz innymi ośrodkami naukowymi, rozszerzył dominującą dotąd problematykę badawczą z zakresu technologii uzębień o badania skrawalności różnych materiałów, dynamiki procesu skrawania, statystyczną kontrolę jakości produkcji oraz obróbkę powierzchniową zgniotem (nagniatanie). Z tej problematyki w latach 1964–1972 wypromował 15 doktorów nauk technicznych, spośród których co najmniej 6 osób zostało profesorami w politechnikach: Poznańskiej, Gdańskiej i Rzeszowskiej. 
Znaczącym osiągnięciem Bronisława Kiepuszewskiego była praca „Technologia budowy maszyn”, wydana przez PWT w Warszawie w 1960. Był również autorem 2-tomowego skryptu "Podstawy obróbki metali skrawaniem" wydanego przez Politechnikę Poznańską, współautorem 2 monografii oraz autorem lub współautorem 52 publikacji krajowych i zagranicznych. 
Profesor przywiązywał dużą wagę do praktycznego zastosowania prac badawczych i rozwiązań konstrukcyjnych w przemyśle. Opracował i wdrożył wraz z zespołem kilkadziesiąt prac konstrukcyjnych i technologicznych. Utrzymywał stałe kontakty zawodowe z wieloma zakładami przemysłowymi w kraju, a szczególnie w Wielkopolsce. Przez 2 kadencje, w latach 1956–1960, był między innymi przewodniczącym Sekcji Obrabiarek i Narzędzi Oddziału Wojewódzkiego SIMP w Poznaniu. Duże doświadczenie i osiągnięcia praktyczne, . Uwzględniając skrupulatność, rzeczowość i wysokie wymagania merytoryczne, należy szczególnie podkreślić ogromną pracę wykonaną podczas recenzowania 28 prac doktorskich, 4 prac habilitacyjnych, 32 wniosków awansowych dotyczących tzw. stanowisk samodzielnych profesorów i docentów. Był wieloletnim członkiem Senatu Akademickiego Politechniki Poznańskiej. 
B. Kiepuszewski w uznaniu osiągnięć był odznaczony i wyróżniony między innymi Krzyżem Kawalerskim Orderu Odrodzenia Polski, Medalem 10-lecia Polski Ludowej, Złotą Odznaką Honorową SIMP, licznymi nagrodami. Senat Politechniki Poznańskiej wyróżnił wybitnego profesora medalem „Za Zasługi dla Uczelni”. 
W 1973 Rada Wydziału Mechanicznego-Technologicznego i Senat Akademicki Politechniki Poznańskiej jednomyślnie poparli wniosek o nadanie B. Kiepuszewskiemu tytułu naukowego i stanowiska profesora zwyczajnego. Nie doczekał się jednak nominacji. Zmarł 19 listopada 1974. 

</doc>
<doc id="1133269" url="https://pl.wikipedia.org/wiki?curid=1133269" title="Mufa">
Mufa

Mufa (inaczej złączka prosta) – łącznik w połączeniu śrubowym do łączenia głównie rur, a także gwintowanych prętów. Jest to tuleja z naciętym na całej długości jednorodnym gwintem wewnętrznym. W mufach stosuje się gwinty walcowe oraz rozwiązania termokurczliwe, zachowujące pamięć kształtu. Mufy hydrauliczne wykonane z miedzi nie posiadają gwintu. Rury miedziane łączy się taką mufą lutowaniem miękkim.
Odwrotnością mufy jest nypel, czyli analogiczny łącznik, ale z gwintem zewnętrznym.

</doc>
<doc id="1133270" url="https://pl.wikipedia.org/wiki?curid=1133270" title="Lumefantryna">
Lumefantryna

Lumefantryna – organiczny związek chemiczny, lek przeciwmalaryczny.

</doc>
<doc id="1133271" url="https://pl.wikipedia.org/wiki?curid=1133271" title="Benflumetol">
Benflumetol



</doc>
<doc id="1133273" url="https://pl.wikipedia.org/wiki?curid=1133273" title="Drugi rząd Davida Lloyda George’a">
Drugi rząd Davida Lloyda George’a

Koalicyjny gabinet wojenny Partii Liberalnej i Partii Konserwatywnej pod przewodnictwem Davida Lloyda George’a uległ w styczniu 1919 r. gruntownemu przebudowaniu po wyborach powszechnych. Rząd upadł 19 października 1922 r., kiedy poparcia odmówili mu konserwatyści.

</doc>
<doc id="1133279" url="https://pl.wikipedia.org/wiki?curid=1133279" title="Cirith Ninniach">
Cirith Ninniach



</doc>
<doc id="1133280" url="https://pl.wikipedia.org/wiki?curid=1133280" title="Arum">
Arum



</doc>
<doc id="1133281" url="https://pl.wikipedia.org/wiki?curid=1133281" title="Ered Lomin">
Ered Lomin



</doc>
<doc id="1133282" url="https://pl.wikipedia.org/wiki?curid=1133282" title="Burning Heart Records">
Burning Heart Records

Burning Heart Records (BHR) to niezależna wytwórnia muzyczna w Szwecji. Powstała w Örebro. Współpracuje z amerykańską wytwórnią Epitaph Records.
Pierwszym wydawnictwem BHR był "This is the New Deal" Refused w 1993 roku. W 2003 wytwórnia otworzyła biuro w Berlinie. Burning Heart wraz z takimi wytwórniami jak Bad Taste Records czy Desperate Fight Records tworzyła fundamenty niezależnej sceny w Szwecji. Ponadto wykonawcy tacy jak The Hives, Millencolin, Refused czy The (International) Noise Conspiracy wydawani są także poza Szwecją. Burning Heart wydaje także zespoły spoza Szwecji (The Weakerthans, Parkway Drive, Turbonegro). Jest to wszechstronna wytwórnia, gdyż oprócz zespołów punkrockowych i hardcore punkowych wydaje także artystów grających folk czy hip-hop. Dotychczas BHR wydała 247 albumów. Na Burningheart Records składają się jeszcze dwie mniejsze wytwórnie Sidekicks oraz David vs. Goliath.
Lista Artystów.
Oto lista niektórych twórców wydawanych przez BHR.

</doc>
<doc id="1133283" url="https://pl.wikipedia.org/wiki?curid=1133283" title="Wąwóz tęczy">
Wąwóz tęczy



</doc>
<doc id="1133286" url="https://pl.wikipedia.org/wiki?curid=1133286" title="Gwint walcowy">
Gwint walcowy

Gwint walcowy -(oznaczenie: G)- rodzaj gwintu nacinany na rurach i elementach je łączących. Gwinty te opisano w normie PN-79/M-02030. Średnice podaje się w calach według powyższej normy.

</doc>
<doc id="1133289" url="https://pl.wikipedia.org/wiki?curid=1133289" title="Media Asia Group">
Media Asia Group

Media Asia Entertainment Group (chiń. trad. 寰亞娛樂集團有限公司) lub Media Asia Group (chiń. trad. 寰亞傳媒集團) – hongkońska wytwórnia filmowa i dystrybutor filmów wyprodukowanych w Hongkongu i Chinach.
Media Asia jest jedną z największych azjatyckich wytwórni filmowych mieszczących się w Hongkongu, w Chinach.
Od założenia w 1994 roku Media Asia wyprodukowała lub współfinansowała około 50 chińskojęzycznych filmów, m.in. trylogię Infernal Affairs.

</doc>
<doc id="1133290" url="https://pl.wikipedia.org/wiki?curid=1133290" title="Azotyny alkilowe">
Azotyny alkilowe

Azotyny alkilowe (azotany(III) alkilowe), R-ONO – organiczne związki chemiczne, estry kwasu azotawego i alkoholi.
Właściwości chemiczne.
Są one odczynnikami nitrozujacymi. Stosowanymi do C-nitrozowania w pozycji alfa-ketonów, kwasów karboksylowych, nitryli, nitroalkenów oraz "orto"- i "para"-nitrotoluenów. Są dość nietrwałe i rozkładają się powoli podczas przechowywania. Powinny być przechowywane w chłodnym i ciemnym miejscu. Produktami rozkładu są: woda, tlenki azotu, odpowiedni alkohol i powstający z niego aldehyd oraz produkty jego polimeryzacji oraz, w przypadku azotynów drugo- i trzeciorzędowych alkoholi, alkeny. Azotyny powinny być zużyte w ciągu kilku dni, a najwyżej kilku tygodni od syntezy. Azotyny alkilowe sprzedawane w sexshopach są stabilizowane antyutleniaczami, np. difenyloaminą, oraz rozcieńczane alkoholem etylowym 1:1, a następnie pakowane w ciemne butelki napełnione azotem.
Zastosowanie.
Azotyny alkilowe rozszerzają naczynia krwionośne, obniżają ciśnienie krwi oraz przyśpieszają akcję serca, działają spazmolitycznie, podobnie do soli kwasu azotawego. Efekt działania utrzymuje się kilka minut. Azotyny ulegają w ustroju rozpadowi z wydzieleniem anionu azotynowego. Ich toksyczność jest również zbliżona do azotynów nieorganicznych, np. azotynu sodu. W większych dawkach powodują utlenianie jonu Fe2+ w hemoglobinie do Fe3+ i powstawanie niebieskiej methemoglobiny nieprzenoszącej tlenu. Objawia się to sinieniem końców palców i ust. W przypadku utlenienia &gt; 50% hemoglobiny następuje śmierć przez uduszenie się. Środki te stosowane są – w zależności od szybkości i czasu rozpadu w organizmie, w atakach dusznicy bolesnej oraz dychawicy oskrzelowej (azotyn amylu oraz azotyn 2-etyloheksylu) oraz w wojsku, w Indywidualnych Pakietach Przeciwchemicznych jako antidotum na zatrucie cyjanowodorem, cyjanem lub cyjankami. Mechanizm działania polega na wiązania ligandu CN– z jonem Fe3+ w powstającej methemoglobinie. azotyn amylu znajduje zastosowanie jako tzw. poppers. Azotyny alkilowe są potencjalnie rakotwórcze ze względu na możliwość nitrozowania grup aminowych do nitrozamin (dotychczas dowiedziono tego tylko w przypadku myszy).
Preparatyka.
Otrzymuje się je działając kwasem azotawym na odpowiedni alkohol w środowisku mocnego kwasu. Reakcja ogólna (R-OH oznacza alkohol):
Uzyskany azotyn destyluje się pod zwykłym ciśnieniem.

</doc>
<doc id="1133291" url="https://pl.wikipedia.org/wiki?curid=1133291" title="TE">
TE



</doc>
<doc id="1133307" url="https://pl.wikipedia.org/wiki?curid=1133307" title="Omega Music">
Omega Music

Omega Music – pierwsza polska wytwórnia fonograficzna, wydająca płyty i kasety solistów i grup muzycznych, głównie z gatunku disco polo.
Historia.
Miała pod swoją opieką jeszcze trzy firmy: Tic-Tac, Łucka s.c. oraz Property&amp;Music, należące do tego samego właściciela i mające siedzibę w Warszawie.
Powstała w 1990 roku w Żurominie. Jej założycielem był Zbigniew Retkowski, a dyrektorem Krzysztof Leśniewski. Działalność wydawniczą zakończyła w 2000 roku wskutek spadku popularności disco polo.
Początkowo wytwórnia działała półlegalnie, wydając kasety z miksami przebojów zagranicznych gwiazd muzyki tanecznej, m.in. 2 Unlimited, U96 i Blue System. Później z powodzeniem inwestowała w disco polo. Siostrzaną wytwórnią Omegi była firma Tic-Tac, która wydawała albumy z gatunku dance i pop, m.in. United, Thomas, U&amp;I, Not For Boyz, Taboo i Zero.
W latach 1996–1998 Omega organizowała na stadionie miejskim w Żurominie Koncerty Gwiazd Disco Relax oraz odpowiadała za koncerty w Sali Kongresowej w Warszawie.
Właściciel firmy fonograficznej Zbigniew Retkowski ogłosił w czerwcu 2019 roku, że po dziewiętnastu latach nieobecności powraca na polski rynek muzyczny wraz z pierwsza wytwórnią fonograficzną wydająca muzykę disco polo&amp;dance założoną w 1990 roku z tą samą nazwą Omega Music wraz firmą siostrzaną Tic-Tac z nowymi oraz ze starymi zespołami muzyki disco polo&amp;dance.

</doc>
<doc id="1133309" url="https://pl.wikipedia.org/wiki?curid=1133309" title="Archos">
Archos

Archos ([ɑː(ɹ)koʊs]) – francuska firma produkująca elektronikę, głównie PMP (ang. "portable media player"), dyski twarde i PDA. Firma została założona w 1988 roku przez Henriego Crohasa.

</doc>
<doc id="1133310" url="https://pl.wikipedia.org/wiki?curid=1133310" title="Dan (Biblia)">
Dan (Biblia)



</doc>
<doc id="1133311" url="https://pl.wikipedia.org/wiki?curid=1133311" title="Daniel (Biblia)">
Daniel (Biblia)



</doc>
<doc id="1133314" url="https://pl.wikipedia.org/wiki?curid=1133314" title="Ezdrasz (Biblia)">
Ezdrasz (Biblia)



</doc>
<doc id="1133318" url="https://pl.wikipedia.org/wiki?curid=1133318" title="Hagar (Biblia)">
Hagar (Biblia)



</doc>
<doc id="1133321" url="https://pl.wikipedia.org/wiki?curid=1133321" title="Betsy Russell">
Betsy Russell

Betsy Russell, właśc. Elizabet Russell (ur. 6 września 1963 w San Diego w stanie Kalifornia, USA) – amerykańska aktorka. Jest znana jako odtwórczyni roli Jill Tuck, byłej żony socjopatycznego Jigsawa, w thrillerach z serii "Piła", a także ze swojego udziału w licznych filmach klasy "B" w latach osiemdziesiątych.

</doc>
<doc id="1133324" url="https://pl.wikipedia.org/wiki?curid=1133324" title="Karka">
Karka



</doc>
<doc id="1133325" url="https://pl.wikipedia.org/wiki?curid=1133325" title="Morze Bałtyk Szczecin">
Morze Bałtyk Szczecin

KS Morze Bałtyk Szczecin − polski męski klub siatkarski ze Szczecina. Kontynuator tradycji sekcji siatkarskiej Stali Stocznia Szczecin (utworzonej w 1973), a następnie Morza Szczecin (funkcjonującego od 1993). W 2014 przekształcony w Espadon Szczecin.
W latach 1984−1989 siatkarze Stali Stocznia zdobyli sześć medali mistrzostw kraju: dwukrotnie − złoty (1985, 1987), dwa razy − srebrny (1986, 1988) i dwukrotnie − brązowy (1984, 1989). 3. miejsce ekstraklasy (I ligi Serii A) - już pod nazwą Solo Morze Szczecin - powtórzyli w 1997, a rok później wywalczyli wicemistrzostwo Polski (jako Bosman Morze Szczecin).
W sezonie 2008/2009 Morze Bałtyk wywalczyło 3. miejsce grupy 1. II ligi. W sezonie 2013/2014 zajęło 3 miejsce w grupy A II ligi. Gdy z gry w I lidze zrezygnowały zespoły i , wówczas wolne miejsce uzupełnił m.in. Morze Bałtyk Szczecin.

</doc>
<doc id="1133327" url="https://pl.wikipedia.org/wiki?curid=1133327" title="Józef (Biblia)">
Józef (Biblia)



</doc>
<doc id="1133356" url="https://pl.wikipedia.org/wiki?curid=1133356" title="World Music Award">
World Music Award

World Music Award – nagroda muzyczna przyznawana od 1989 roku artystom muzycznym z całego świata, za największą liczbę sprzedanych płyt. Nagrody przyznawane są przez International Federation of the Phonographic Industry (IFPI).
2006.
Zwycięzcy:
2007.
Zwycięzcy:
2008.
Zwycięzcy:
Specjalne nagrody.
Legend awards – nagroda przyznawana co roku artyście za specjalne zasługi. Do ich laureatów należą:
Tina Turner, Michael Jackson, Whitney Houston, Mariah Carey, Elton John, Stevie Wonder, Modern Talking, Ace of Base, Diana Ross, Julio Iglesias, Tina Cousins, Rod Stewart, Lionel Richie, Ray Charles, Cher, Plácido Domingo, Luciano Pavarotti, Destiny's Child, Prince, Janet Jackson, Carlos Santana, Chaka Khan, Destiny's Child, Cliff Richard, Bee Gees, Deep Purple, Gloria Gaynor, Tony Bennett, Patti LaBelle czy Céline Dion.
Diamond awards – nagroda przyznawana artyście za liczbę sprzedanych płyt w ciągu kilkunastu lat:
Milenium awards – nagroda przyznana w 2000 roku, artyście milenium:

</doc>
<doc id="1133361" url="https://pl.wikipedia.org/wiki?curid=1133361" title="Natalija Korołewśka">
Natalija Korołewśka

Natalija Jurijiwna Korołewśka, ukr. Наталія Юріївна Королевська (ur. 18 maja 1975 w Krasnyj Łuczu w obwodzie ługańskim) – ukraińska polityk, z wykształcenia ekonomistka, z zawodu menedżer. W latach 2012–2014 minister.
Życiorys.
W latach 2002–2006 zasiadała w ługańskiej radzie obwodowej. Pracowała na kierowniczych stanowiskach w prywatnych przedsiębiorstwach. W 2006 z listy Bloku Julii Tymoszenko uzyskała mandat deputowanego do Rady Najwyższej V kadencji, w której była sekretarzem parlamentarnego komitetu ds. polityki gospodarczej. W przedterminowych wyborach w 2007 ponownie została wybrana posłanką z listy BJuT. W 2011 stanęła na czele Ukraińskiej Partii Socjaldemokratycznej, którą przemianowała na ugrupowanie Ukraina – Naprzód!, odchodząc z Bloku Julii Tymoszenko. Jej nowe ugrupowanie nie przekroczyło wyborczego progu.
24 grudnia 2012 objęła stanowisko ministra polityki społecznej w rządzie Mykoły Azarowa. Pełniła tę funkcję do lutego 2014. W tym samym roku znalazła się wśród organizatorów Bloku Opozycyjnego, uzyskując z jego listy mandat posłanki VIII kadencji. Do parlamentu wybrana została także w 2019 z ramienia formacji Opozycyjna Platforma – Za Życie. W trakcie kadencji złożyła oświadczenie o rezygnacji z zasiadania w parlamencie, w 2023 Rada Najwyższa podjęła uchwałę o pozbawieniu jej mandatu poselskiego.

</doc>
<doc id="1133366" url="https://pl.wikipedia.org/wiki?curid=1133366" title="Cristiano da Matta">
Cristiano da Matta

Cristiano Monteiro da Matta (ur. 19 września 1973 w Belo Horizonte) – brazylijski kierowca wyścigowy. Były zawodnik serii CART i zespołu Formuły 1 Toyota.
Kariera.
Początki kariery.
Da Matta rozpoczął karierę wyścigową w wieku 16 lat od kartingu. Po sukcesach w tych wyścigach zaczął zaliczać kolejne szczeble w wyścigowej hierarchii. W 1993 roku zdobył mistrzostwo Brazylijskiej Formuły Ford, a w 1994 roku mistrzostwo Formuły 3 Sudamericana. W 1995 roku przeniósł się do Europy i rozpoczął starty w Brytyjskiej Formule 3. Rok później zaliczył pełny sezon w Formule 3000 w zespole Pacific Racing. W 1997 roku przeniósł się do USA aby startować w serii Indy Lights, którą wygrał w roku 1998.
CART.
W 1999 roku wystartował w amerykańskiej serii CART w zespole Arciero-Wells. Pierwszy sezon nie przyniósł sukcesów, jednak udało mu się zanotować kilka dobrych wyników w tym niewielkim zespole. Rok później właściciele rozeszli się i każdy z nich wystartował do nowego sezonu ze swoim zespołem. Da Matta trafił do ekipy Cala Wellsa – PPI Motorsports, a w swoim drugim sezonie udało mu się odnieść pierwsze zwycięstwo (na owalnym torze w Chicago). Nowy zespół rozpadł się już po jednym sezonie, ale da Matta trafił do jednej z najlepszych ekip w stawce – Newman/Haas Racing. Od tego momentu stał się czołowym kierowcą walczącym o najwyższe miejsca. W 2001 roku odniósł trzy zwycięstwa i zajął 5. miejsce w klasyfikacji, natomiast w 2002 roku zdominował rywalizację, odnosząc 7 zwycięstw i zdobywając tytuł mistrzowski z dużą przewagą nad całą resztą stawki.
Formuła 1.
W 2003 roku wystartował w Formule 1 w zespole Toyoty (z której silnikami startował przez cały okres występów w serii CART). Pierwszy sezon miał całkiem udany jak na debiutanta, zajął 13. miejsce z 10 zdobytymi punktami (o 4 więcej niż doświadczony kolega z zespołu Olivier Panis). Kolejny sezon nie był już tak udany – zdobył w nim tylko 3 punkty i po Grand Prix Niemiec został zastąpiony przez Ricardo Zontę. Ogółem wystartował w ciągu dwóch sezonów w 28 wyścigach i zdobył 13 punktów. Najwyższe miejsce, jakie zajął w wyścigu, to szóste (trzykrotnie). Po tym da Matta zapowiedział, że już nigdy nie wystartuje w Formule 1, gdyż uważał, że za mało jest w niej bezpośredniej rywalizacji, a zbyt duży nacisk kładzie się na osiągi pojazdu.
Champ Car.
Po zakończeniu przygody z Formułą 1 da Matta powrócił w 2005 roku do Ameryki ścigać się w serii CART, a właściwie serii Champ Car, bo taką teraz nosiła nazwę. Dla zespołu PKV Racing, w którym wystartował, odniósł pierwsze zwycięstwo i zajął na koniec w klasyfikacji 11. miejsce. Sezon 2006 rozpoczął w zespole Dale Coyne Racing, ale po czterech wyścigach pojawiła się możliwość startów w silniejszej ekipie RuSPORT, z której skorzystał. W barwach nowego zespołu zdołał wystartować jednak zaledwie w pięciu wyścigach, ponieważ jego starty przerwał poważny wypadek.
Wypadek.
3 sierpnia 2006 roku, podczas testów na torze Road America, da Matta miał groźny wypadek. Pomiędzy zakrętami numer 5 i 6 zderzył się z jeleniem przebiegającym przez tor. Zwierzę zostało uderzone prawym przednim kołem bolidu, a następnie wpadło do kokpitu uderzając w da Mattę, który stracił przytomność. Kierowca został przetransportowany helikopterem do szpitala i poddany operacji usunięcia krwiaka z mózgu, a następnie umieszczony w sztucznie wywołanej śpiączce. Jego stan poprawiał się powoli ale systematycznie i 20 sierpnia Cristiano da Matta został przeniesiony z oddziału intensywnej terapii, a 21 września ostatecznie opuścił szpital.

</doc>
<doc id="1133369" url="https://pl.wikipedia.org/wiki?curid=1133369" title="Nad Wodą">
Nad Wodą



</doc>
<doc id="1133374" url="https://pl.wikipedia.org/wiki?curid=1133374" title="Bitwa pod Ludlow">
Bitwa pod Ludlow

Bitwa pod Ludlow (bitwa koło mostu pod Ludford) – starcie zbrojne, które miało miejsce 12 października 1459 r. Była to największa porażką Yorków w pierwszej odsłonie Wojny Dwóch Róż. 
Po zwycięstwie w bitwie pod Blore Heath, wojska Yorków pomaszerowały w kierunku Worcester. Po drodze natknęły się jednak na siły Lancasterów i oszańcowały w okolicy mostu koło wioski Ludford. Mała wioska położona w pobliżu Ludlow oddzielona była od miasteczka rzeką Tene.
Dnia 12 października 1459 Sir Andrew Trollope – komendant kontyngentu wojskowego z Calais zdecydował się na zmianę stron konfliktu. Król zaproponował mu pardon. Władca potrzebował przede wszystkim dokładnych informacji o planach przeciwnika, a jedyne co mu było wiadomo to fakt że dysponował on przewagą liczebną nad wojskami króla w stosunku 3 do 1. 
Jeszcze tego samego wieczoru książę Yorku, wraz z Ryszardem Neville (16 Earl of Warwick) oraz Ryszardem Neville (5 Earl of Salisbury), zadecydował o ucieczce z pola walki. Salisbury i Edward (najstarszy syn księcia) zbiegli do Calais, zaś Ryszard York z pozostałymi dowódcami udał się do Irlandii do Dublina.
Gdy armia Yorków spostrzegła nad ranem, że w jej szeregach nie ma przywódców, rozeszła się w różnych kierunkach. W ten sposób armia Lancasterów weszła do miejscowości Ludlow, którą całkowicie splądrowała.

</doc>
<doc id="1133375" url="https://pl.wikipedia.org/wiki?curid=1133375" title="Wielki Gościniec Wschodni">
Wielki Gościniec Wschodni



</doc>
<doc id="1133378" url="https://pl.wikipedia.org/wiki?curid=1133378" title="Front Leningradzki">
Front Leningradzki

Front Leningradzki – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej. 
Historia.
Został sformowany 26 sierpnia 1941 z części wojsk Frontu Północnego (podzielony na Front Leningradzki i Front Karelski).
Front ten organizował obronę w rejonie Leningradu przeciw niemieckiej Grupie Armii Północ. Uczestniczył razem z Frontem Wołchowskim w operacji tichwińskiej w 1941. Latem 1942 wraz z Frontem Wołchowskim przeprowadził kilka operacji zaczepnych, które zażegnały groźbę decydującego uderzenia na Leningrad. 12-18 stycznia 1943 z Frontem Wołchowskim dokonał w operacji Iskra przełamania pozycji niemieckiej 18 Armii w rejonie Siniawina, co doprowadziło do deblokady Leningradu. Później z Frontem Wołchowskim i 2 Frontem Nadbałtyckim uczestniczył w operacji leningradzko-nowogrodzkiej w 1944 r. zakończonej odrzuceniem wojsk niemieckich spod Leningradu. Razem z Frontem Karelskim uczestniczył w operacji karelskiej zakończonej podpisaniem 19 września 1944 przez Finlandię zawieszenia broni w wojnie z ZSRR. Między 10 lipca a 22 października 1944 wraz z Frontami: 1, 2 i 3 Nadbałtyckim prowadził działania zaczepne przeciwko niemieckiej Grupie Armii Północ, w wyniku których wojska ZSRR zajęły Estonię, Łotwę i Litwę.

</doc>
<doc id="1133379" url="https://pl.wikipedia.org/wiki?curid=1133379" title="Angélica Rivera">
Angélica Rivera

Angélica Rivera Hurtado (ur. 2 sierpnia 1970 w mieście Meksyk) — meksykańska aktorka i piosenkarka; pierwsza dama Meksyku w latach 2012–2018, była żona prezydenta Enrique Peña Nieto.
Pracowała także jako modelka, fotomodelka, przez pewien czas także śpiewała.
W Polsce znana głównie z telenowel: "Dziedziczka", "Ángela", "Zaklęte serce", "Miłość jak tequila". Na całym świecie sławę przyniosła jej telenowela "Ángela". Laureatka nagrody TvyNowelas 2008 za główną rolę w telenoweli "Miłość jak tequila".
Jej pierwszym mężem był producent telenowel Jose Alberto Castro, z którym ma trzy córki - Angelicę Sofię, Fernandę i Reginę. 27 listopada 2010 wyszła ponownie za mąż za Enrique Peña Nieto.
8 lutego 2019 roku ogłosiła w mediach społecznościowych, że rozwodzi się z Peña Nieto.

</doc>
<doc id="1133380" url="https://pl.wikipedia.org/wiki?curid=1133380" title="Stary Gościniec">
Stary Gościniec



</doc>
<doc id="1133381" url="https://pl.wikipedia.org/wiki?curid=1133381" title="Wschodni Gościniec">
Wschodni Gościniec



</doc>
<doc id="1133382" url="https://pl.wikipedia.org/wiki?curid=1133382" title="Droga Wschód-Zachód">
Droga Wschód-Zachód



</doc>
<doc id="1133383" url="https://pl.wikipedia.org/wiki?curid=1133383" title="Wielki Wschodni Gościniec">
Wielki Wschodni Gościniec



</doc>
<doc id="1133384" url="https://pl.wikipedia.org/wiki?curid=1133384" title="Werbena pospolita">
Werbena pospolita

Werbena pospolita ("Verbena officinalis") – gatunek rośliny z rodziny werbenowatych. 
Zasięg występowania.
Gatunek szeroko rozprzestrzeniony na kuli ziemskiej. Występuje w Afryce, Azji, Europie, Australii, Ameryce Północnej i Środkowej i rozszerza zasięg swojego występowania. W Polsce występuje w rozproszeniu na całym niżu i na pogórzu, najbardziej pospolita na południu.
Biologia i ekologia.
Bylina, hemikryptofit. Kwitnie od czerwca do września. Siedlisko: suche zbocza, przydroża, miejsca ruderalne, kamieńce.
Zastosowanie i uprawa.
Roślina ozdobna stosowana na kobierce kwiatowe, rabaty, obwódki, kwietniki i kwiat cięty. Często uprawiana w doniczkach i skrzynkach. Najlepiej rośnie w pełnym słońcu lub w półcieniu. Na miejsce stałe wysadza się w maju. Nie należy silnie nawozić, gdyż wówczas zamiast licznych kwiatów wytwarza liczne liście.

</doc>
<doc id="1133387" url="https://pl.wikipedia.org/wiki?curid=1133387" title="Morten Gamst Pedersen">
Morten Gamst Pedersen

Morten Gamst Pedersen (ur. 8 września 1981 w Vadsø) – norweski piłkarz, zawodnik Tromsø IL.
Profesjonalną karierę zaczynał w Tromsø IL. W 2004 roku, mimo zainteresowania takich klubów jak Aston Villa czy Tottenham Hotspur postanowił podpisać kontrakt z innym zespołem z Premier League, Blackburn Rovers. Debiut w pierwszej drużynie zaliczył w zremisowanym 1-1 meczu z Manchesterem United. W 2016 wrócił do Tromsø IL.
W drużynie narodowej występował od 2004 i był jej podstawowym zawodnikiem.

</doc>
<doc id="1133389" url="https://pl.wikipedia.org/wiki?curid=1133389" title="Krzysztof Fikiel">
Krzysztof Fikiel

Krzysztof Fikiel (ur. 3 lutego 1958 w Rdziostowie) – polski koszykarz, występujący na pozycji środkowego, reprezentant Polski i Wisły Kraków, uczestnik igrzysk olimpijskich w 1980. 
W seniorskiej reprezentacji Polski występował w latach 1977–1988, rozgrywając w niej 203 oficjalnych spotkań, w których zdobył 2109 punktów. W 1984 został uznany najlepszym zawodnikiem polskiej I ligi.
Po zakończeniu kariery koszykarskiej przeprowadził się do Niemiec. Jest żonaty z Barbarą Rabajczyk, byłą reprezentantką Polski w siatkówce. Ma dwójkę dzieci – Agnieszkę oraz Jana. Obydwoje uprawiają sport zawodowo. Jego córka występowała m.in. w drużynie Wisły Can-Pack Kraków i reprezentacji Niemiec, a syn w Niemczech.

</doc>
<doc id="1133390" url="https://pl.wikipedia.org/wiki?curid=1133390" title="Rząd Andrew Bonar Lawa">
Rząd Andrew Bonar Lawa

Rząd Andrew Bonar Lawa – rząd Partii Konserwatywnej pod przewodnictwem Andrew Bonar Lawa powstał 23 października 1922 i przetrwał do rezygnacji premiera, czyli do 20 maja 1923.

</doc>
<doc id="1133391" url="https://pl.wikipedia.org/wiki?curid=1133391" title="B L A Z E">
B L A Z E



</doc>
<doc id="1133395" url="https://pl.wikipedia.org/wiki?curid=1133395" title="ÉS Footwear">
ÉS Footwear

éS Footwear – amerykańska firma obuwnicza założona w 1995 przez Pierre André Senizergues z Sole Technology, Inc., która posiada również takie marki jak: etnies, Emerica, ThirtyTwo (produkująca buty snowboardowe) i Altamont Apparel. éS jako cel postawiło sobie stworzenia obuwia bardziej estetycznego i funkcjonalnego niż to, które tworzą podobne firmy takie jak etnies. Na początku jeden z zawodowców Sal Barbier opuścił etnies i dołączył do éS by zapoczątkować zdobywanie rynku przez tę markę i zaprojektował buty Sal 23, które szybko zdobyły uznanie wśród kupujących. 
Jednak najbardziej znanym modelem butów wypuszczonym przez éS Footwear był Accel stworzony w 1995 roku, który był do samego końca jednym z najlepiej sprzedających się butów tej marki.
Długo będący w zespole Tom Penny w 2005 roku odszedł do Supra. Wiosną 2006 roku drużynę éS opuścił jej ostatni pierwotny członek - Eric Koston, który odszedł do Lakai Footwear. 
W 2011 roku postanowiono zamknąć firmę éS, której team stopniowo przestawał funkcjonować już od połowy roku 2011. Ostatnia kolekcja obuwia i odzieży ukazała się na wiosnę 2012. W lutym 2014 roku firma éS powróciła do biznesu, wprowadzając na początku 3 nowe modele butów: Accelerate, Accent i Accelite w 3 kolorach - czerwonym, granatowym i czarnym. Marka co jakiś czas wprowadza nowe kolorystyki i rodzaje obuwia, w tym klasyczny model Accel i nowy Accel SQ, podobny do Square Two, czyli modelu sprzed zawieszenia firmy. Do tego momentu firma wprowadziła (po zawieszeniu) następujące kolory i modele obuwia:
A także 3 kolorystyki modelu Accel:
Filmy.
Menikmati.
"Menikmati" znaczy tyle co „dobrej zabawy” w języku malajskim; jest to film skateboarding'owy wypuszczony na rynek przez éS w 2000. Każda część, która poświęcona jest jakiemuś skaterowi z zespołu, jest poprzedzona prezentacją mówiącą o tym, jak ludzie patrzą na kulturę skate w kraju, z którego pochodzi.
éSpecial.
éS wypuściło ten film we wrześniu 2007 roku, zawiera on długie części gdzie prawie każdym skater ich zespołu pokazuje swoje tricki, prócz P.J. Ladd, który ukazuje ich jedynie siedem.

</doc>
<doc id="1133396" url="https://pl.wikipedia.org/wiki?curid=1133396" title="Piotr Morawiec">
Piotr Morawiec

Piotr Morawiec (ur. 5 października 1961) – gitarzysta grupy Kult.
Rodzina: 

</doc>
<doc id="1133397" url="https://pl.wikipedia.org/wiki?curid=1133397" title="Kamień Trzech Ćwiartek">
Kamień Trzech Ćwiartek



</doc>
<doc id="1133398" url="https://pl.wikipedia.org/wiki?curid=1133398" title="VB-3 Razon">
VB-3 Razon

VB-3 Razon – amerykańska bomba kierowana z okresu II wojny światowej.
W 1944 roku USAAF przyjęło na uzbrojenie bombę kierowaną VB-1 Azon. Miała ona jednokanałowy system kierowania pozwalający na korekcję kierunku spadania bomby. Z tego powodu zrzucane bomby spadały w prostokącie o wymiarach 6x60 m co sprawiało, że nadawały się do niszczenia długich, wąskich celów takich jak mosty czy zapory, ale nadal były mało skuteczne przy zwalczaniu małych celów punktowych. Problemem okazało się także zastosowanie aparatury naprowadzania radiokomendowego, która działała na jednej, ściśle określonej długości fali, co z jednej strony zwiększało ryzyko zakłócenia sygnału, z drugiej sprawiało, że jednocześnie mogła być kierowana tylko jedna bomba Azon.
W marcu 1945 roku rozpoczęto produkcję nowej bomby VB-3 Razon. Podobnie jak VB-1 wykorzystywała ona jako ładunek bojowy bombę burzącą AN-M65 wagomiaru 1000 funtów. Do bomby w miejscu klasycznego statecznika przymocowany był kontener z aparaturą elektroniczną, do którego przymocowane były dwa stateczniki skrzynkowe. Na krawędziach spływu tylnego statecznika znajdowały się stery. Kontener z elektroniką mieścił dwukanałową aparaturę kierowania, dzięki czemu możliwa była korekcja zarówno kierunku jak i odległości. Sygnały korygujące lot bomby mogły być wysyłane na 47 częstotliwościach (ustawianych przed lotem). W czasie testów większość bomb zrzuconych z wysokości 4500 m trafiło w krąg o średnicy 6 m.
W 1945 roku dokonano pierwszych bojowych zrzutów bomb VB-3 na cele we Włoszech. Po zakończeniu II wojny światowej bomby VB-3 pozostała na uzbrojeniu USAF i zostały użyte podczas wojny koreańskiej, głównie do niszczenia mostów.

</doc>
<doc id="1133400" url="https://pl.wikipedia.org/wiki?curid=1133400" title="Susana González">
Susana González

Susana González (ur. 2 października 1973 r.), meksykańska aktorka grająca w telenowelach.
W Polsce znana m.in. z telenowel: "Maria Izabela" (1997), "Miłość i nienawiść" (2002), "Biały welon" (2003), "Zakazane uczucie" (2011).

</doc>
<doc id="1133401" url="https://pl.wikipedia.org/wiki?curid=1133401" title="Kolob Arch">
Kolob Arch

Kolob Arch to jeden z największych wolnostojących, naturalnych łuków skalnych na świecie. Znajduje się w stanie Utah w Stanach Zjednoczonych, w północno-wschodniej części Parku Narodowego Zion znanej jako "Kolob Canyon".
Rozpiętość zbudowanego z piaskowca łuku budzi pewne kontrowersje i ze względu na trudno dostępne położenie łuku jest trudna do precyzyjnego wyznaczenia. Niektóre źródła, w tym również National Park Service podają jego długość nawet jako 95 metrów, na podstawie pomiarów wykonanych w latach 50. i latach 80. XX wieku. Na tej podstawie czasami bywa określany jako najdłuższy naturalny łuk skalny na świecie, o które to miano rywalizował z łukiem Landscape Arch położonym na obszarze Parku Narodowego Arches, również w Utah. Jednak najnowsze pomiary wykonane w 2004 i 2006 roku przez "The Natural Arch and Bridge Society" określiły rozpiętość łuku Kolob Arch na 87 metrów i wskazują, że Landscape Arch ma rozpiętość o prawie 1 metr większą.
Kolob Arch znajduje się w stosunkowo trudno dostępnej części parku i zobaczenie go w naturze wymaga co najmniej 22 km marszu tam i z powrotem po oficjalnie wytyczonych szlakach. Najłatwiej udać się tam szlakiem "La Verkin Creek Trail" z przełęczy "Lee Pass" na północnym zachodzie w pobliże źródła "Beatty Spring". Stamtąd krótki szlak "Kolob Arch Trail" prowadzi do punktu widokowego, skąd widać łuk.

</doc>
<doc id="1133402" url="https://pl.wikipedia.org/wiki?curid=1133402" title="Pod Zielonym Smokiem">
Pod Zielonym Smokiem



</doc>
<doc id="1133412" url="https://pl.wikipedia.org/wiki?curid=1133412" title="Żabia Łąka">
Żabia Łąka



</doc>
<doc id="1133415" url="https://pl.wikipedia.org/wiki?curid=1133415" title="Front Karelski">
Front Karelski

Front Karelski – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
&lt;br&gt;Rozformowany 15 listopada 1944.
Formowanie i działania.
Utworzony 23 sierpnia 1941 z części rozwiązanego Frontu Północnego.
Rozwinął się na terytorium obecnej Karelii w walce przeciwko wojskom fińskim (Grupy Operacyjne: Maselska i Ołoniec)i niemieckiej 20 Armii Górskiej. W pierwszej połowie 1944 prowadził walki obronne. Wraz z Frontem Leningradzkim przeprowadził karelską operację 1944. 7 - 29 października 1944 przeprowadził petsamsko-kirkeneską operację zapoczątkowującą wyparcie wojsk niemieckich z Norwegii.
Struktura organizacyjna.
i inne oddziały

</doc>
<doc id="1133420" url="https://pl.wikipedia.org/wiki?curid=1133420" title="Sanktuarium Matki Bożej Dzikowskiej w Tarnobrzegu">
Sanktuarium Matki Bożej Dzikowskiej w Tarnobrzegu

Sanktuarium Matki Bożej Dzikowskiej, Kościół Wniebowzięcia Najświętszej Marii Panny – zabytkowy, barokowy kościół oraz przylegający do niego zespół dominikańskich budynków klasztornych w Tarnobrzegu. Kościół jest główną siedzibą katolickiej parafii Wniebowzięcia Najświętszej Maryi Panny. Budynki klasztorne są siedzibą męskiego konwentu Zakonu Kaznodziejskiego.
Sanktuarium Matki Bożej Dzikowskiej okazjonalnie jest też nazywane Sanktuarium Królowej Zagłębia Siarkowego, Sanktuarium Matki Bożej Tarnobrzeskiej lub Sanktuarium Świętej Rodziny z Dzikowa.
Współczesny kościół, zbudowany został w 1706 roku na miejscu dawnego drewnianego zespołu kościelno-klasztornego z 1677 roku. Głównym zadaniem poprzedniego budynku była ochrona cudownego obrazu Matki Bożej, przedtem przechowywanego w Zamku Tarnowskich w Dzikowie - rodowej siedziby rodziny Tarnowskich.
Lokalizacja.
Kościół i kompleks budynków klasztornych usytuowany jest na skarpie wiślanej, która w tym miejscu łagodnie opadała w kierunku zachodnim. W pierwotnej lokacji klasztor znajdował się na skraju prywatnej wsi rodziny Tarnowskich - Dzikowa. 
Obecnie znajduje się w zachodniej części miasta Tarnobrzega, na administracyjnym osiedlu Stare Miasto, przy ul. Kościuszki 2, w bezpośrednim sąsiedztwie głównego placu miejskiego - pl. Bartosza Głowackiego.
Historia.
Klasztor i kościół ufundowane zostały przez rodzinę Tarnowskich wiślickim aktem erekcyjnym z 29 czerwca 1676 roku. Jan Stanisław Amor Tarnowski - kasztelan Wojnicki - wraz z żoną Zofią Barbarą z Firlejów przekazali 12 braciom dominikanom także wieś Radowąż za Wisłą. 6 czerwca 1688 r. generał dominikanów Antonin Cloche na prośbę Zofii Tarnowskiej podniósł klasztor do rzędu klasztorów formalnych, czyli przeorskich. W 1693 r. dominikanie rozpoczęli budowę nowego kościoła. 22 czerwca 1703 roku, podczas budowy murowanej świątyni, ogień strawił pozostałą część drewnianego klasztoru. Nowy, murowany kościół oraz klasztor wzniesiono w stylu barokowym, a projektantem był Jan Michał Link. W sierpniu 1706 roku nowy, murowany kościół razem z ołtarzami konsekrował biskup bakowski Stanisław Franciszek Biegański. Całkowite wyposażenie wnętrza kościoła ukończono dopiero w r. 1782. W nocy z 5 na 6 czerwca 1862 wybuchł pożar, który poważnie zniszczył klasztor i przyległe budynki. Ogień przedostał się do wnętrza kościoła, strawił organy, ławki, osmalił ołtarze i ambonę, a cudowny obraz na czas remontu przeniesiono do Pałacu Tarnowskich. 7 września 1872 r. ponownie przeniesiono obraz Świętej Rodziny do kościoła. Obecny wygląd kościół oo. Dominikanów zawdzięcza Janowi Sasowi-Zubrzyckiemu. Pod jego kierownictwem w 1909 r. nastąpiła rozbudowa obiektu. 15 września 1914 podczas walk frontowych powybijano szyby i uszkodzono dachy kościelne. W 1915 roku żołnierze austriaccy zniszczyli chór, organy, sklepienia i ołtarze. Między 31 maja a 3 października obraz został ukryty przed zniszczeniem przez Zdzisława Tarnowskiego. W 1930 roku przystąpiono do gruntownej renowacji wnętrza świątyni. Remont ten miał na celu właściwe przyozdobienie świątyni, m.in. polichromią projektu lwowskiego malarza Karola Polityńskiego. Przeorem w okresie II wojny światowej był o. Fabian Madura, któremu kościół zawdzięcza uratowanie dzwonów kościelnych.
Kościół Wniebowzięcia.
Trójnawowa świątynia zbudowana została w stylu barokowym. Otaczają ją trzypiętrowe skrzydła klasztoru na rzucie zbliżonym do kwadratu, z małym dziedzińcem wewnątrz.
Prezbiterium.
Prezbiterium jest lekko wydłużone, co jest typowe dla kościołów klasztornych, tak aby wszyscy zakonnicy mogli uczestniczyć we wspólnych modlitwach. Skierowane jest na zachód. W ścianie prezbiterium znajdują się liczne epitafia rodziny Tarnowskich. Po lewej stronie wkomponowano neorenesansowy nagrobek Juliusza Tarnowskiego - powstańca styczniowego.
Ołtarz główny.
Wykonany przez snycerza krakowskiego Jerzego Hankisa, zapewne w r. 1706. Ołtarz wznosi się na potężnym cokole, podtrzymywanym przez dwie postaci klęczących aniołów. Centralnym punktem ołtarza jest obraz Matki Bożej Dzikowskiej. Nad nim umieszczono herb leliwa.
Krucyfiks.
Nad wejściem do prezbiterium umieszczono belkę tęczową z przedstawieniem Chusty św. Weroniki i Narzędzi Męki Pańskiej oraz, na profilowanych cokołach ustawionymi figurami Ukrzyżowanego w asyście Matki Boskiej i św. Jana Ewangelisty.
Ołtarze boczne.
Przejście do prezbiterium zamykają dwa podobne do siebie ołtarze św. Dominika oraz Chrystusa Ukrzyżowanego z płaskorzeźbionymi narzędziami Męki Pańskiej.
Nawy boczne.
W latach 1910-1912 kościół rozbudowano o dwie nawy boczne. Stylistyką nawiązują do ołtarza głównego. 
Ołtarz Serca Bożego i Bożego Miłosierdzia.
Znajdujący się w tylnej części ołtarz różni się wyglądem od reszty kościoła. Jest to dawny ołtarz z kaplicy Zamku Dzikowskiego. Po II wojnie światowej komunistyczne władze przejęły własność Tarnowskich, a w zamku utworzono rolniczą szkołę zawodową. Pozwolono jednak przenieść zabytkowy ołtarz z kaplicy do kościoła. Umieszczono nad nim obraz Jezusa Miłosiernego, z dwoma promieniami - czerwonym i białym, ale w odmienności od innych wizerunków Bożego Miłosierdzia, znajduje się tam także Serce Boże i to z niego wytryskują promienie. W 2002 r. - po ponownym otwarciu kaplicy w Zamku Dzikowskim - postanowiono zwrócić kaplicę na pierwotne miejsce. Ponieważ kult Bożego Miłosierdzia silnie związał się z tym ołtarzem, ówczesny przeor postanowił o ufundowaniu nowego ołtarza. Wykonany został z drewna dębowego i zawierał herb Zakonu Kaznodziejskiego. Operacja przeniesienia starego dzikowskiego ołtarza na pierwotne miejsce nie powiodła się, gdyż ołtarz ten był cały przyklejony do bocznej ściany. Pierwsze próby odklejenia ołtarza doprowadziły do lekkiego uszkodzenia ściany. Dalsze pracy mogłyby doprowadzić do zawalenia się ściany bocznej i pęknięcia ołtarza. Postanowiono, że kaplica Zamku Dzikowskiego otrzyma nowy, dębowy ołtarz, a ten zostanie już w kościele Wniebowzięcia NMP.
Krypta.
Pod kościołem znajduje się krypta, w której pochowani są głównie członkowie rodziny fundatorów kościoła - Tarnowskich.
Kruchta.
W kruchcie kościoła znajdują się monumentalne rzeźby Jezusa i Maryi. Nad wejściem do nawy głównej widnieje witraż przedstawiający ten sam wizerunek co na obrazie Matki Bożej Dzikowskiej. Po prawej stronie kruchty znajduje się spowiednica.
Wieża.
Wybudowana w latach 1910–1912. Zaprojektowana przez Jana Sasa-Zubrzyckiego ze Lwowa.
Polichromia.
Od strony wschodniej namalowano polichromię przedstawiającą Matkę Bożą Różańcową.
Krypta i cmentarz przyklasztorny.
W kościelnej krypcie rodziny Tarnowskich pochowani zostali:
Telewizja.
Obraz z kościoła transmitują telewizje kablowe TSM i Siarkowiec.
Tarnobrzeska Droga św. Jakuba.
Kościół w najbliższej przyszłości będzie kościołem stacyjnym odnogi Małopolskiej Drogi św. Jakuba z Sandomierza przez Tarnobrzeg i Koprzywnicę do Rybnicy.

</doc>
<doc id="1133426" url="https://pl.wikipedia.org/wiki?curid=1133426" title="Viesturs Meijers">
Viesturs Meijers

Viesturs Meijers (ur. 5 grudnia 1967) – łotewski szachista, arcymistrz od 2004 roku.
Kariera szachowa.
Pierwsze sukcesy na arenie międzynarodowej zaczął odnosić w drugiej połowie lat 90. XX wieku. W 1995 triumfował w otwartym turnieju w Darms, natomiast w 1996 zwyciężył w Leutersdorf oraz zajął II m. (za Thomasem Lutherem) w St. Ingbert. W kolejnych latach podzielił I m. w "openach" w Bad Wildbad (1997, wraz z Normundsem Miezisem), Essen (1999, wraz z Romualdem Mainką) oraz w Wiesbaden (2000, wraz z m.in. Wiaczesławem Ikonnikowem). Również w 2000 r. zanotował duży sukces, zdobywając tytuł indywidualnego mistrza Łotwy, natomiast w 2002 w finałowym turnieju zajął II miejsce, zdobywając srebrny medal. W 2002 podzielił również I m. (wraz z Witalijem Koziakiem) w Sautron. W 2004 zwyciężył w Brakel oraz w Saint-Affrique, w 2005 podzielił I m. w kolejnych "openach" rozegranych w Schwäbisch Gmünd (wspólnie z m.in. Siergiejem Fiedorczukiem), Cattolicy (z Borysem Czatałbaszewem), La Fere (z Wadimem Małachatko) i Condomie (z Siergiejem Fiedorczukiem), natomiast w 2006 r. zwyciężył w Schneebergu, wynik ten powtarzając w następnym roku. Również w 2007 r. zwyciężył w Friedrichrodzie, Deizisau i Bad Harzburgu, podzielił I m. w Schwäbisch Gmünd (wspólnie z Jopem Delemarre, Siergiejem Kaliniczewem i Władimirem Burmakinem oraz podzielił II m. w Pradze (za Nikołajem Ninowem, wspólnie z Radoslavem Dolezalem), w następnym roku w tym mieście zwyciężając (wspólnie z Saptarshim Royem Chowdhury). W 2008 r. podzielił również I m. (wspólnie z Terwelem Serafimowem) w Chamalieres oraz zwyciężył w Asyżu. W 2013 r. podzielił I m. (wspólnie z Ehsanem Ghaemem Maghamim) w Bad Ragaz.
W latach 2000–2006 trzykrotnie reprezentował swój kraj na szachowych olimpiadach, a w 2001 roku w drużynowych mistrzostwach Europy.
Najwyższy ranking w dotychczasowej karierze osiągnął 1 stycznia 2006 r., z wynikiem 2529 punktów zajmował wówczas 3. miejsce (za Danielem Fridmanem i Edvinsem Kengisem)) wśród łotewskich szachistów.

</doc>
<doc id="1133428" url="https://pl.wikipedia.org/wiki?curid=1133428" title="AZS AWF Poznań (piłka siatkowa)">
AZS AWF Poznań (piłka siatkowa)

KU AZS UAM Poznań - akademicka męska drużyna siatkarska 
Historia.
KU AZS UAM Poznań awans do drugiej ligi wywalczył w sezonie 2005/2006, kiedy to w finałowym turnieju rozgrywanym w Parzęczewie pokonał wszystkich trzech przeciwników (ZKS Ślepsk Augustów, MMKS Dąbrowa Górnicza, Orzeł Parzęczew). W sezonach 2006/2007, 2007/2008, 2008/2009 poznaniacy kończyli swoje zmagania w rundzie zasadniczej za każdym razem na 5. miejscu. Sezon 2009/2010 okazał się najlepszym w dotychczasowej historii sekcji siatkarskiej działającej przy Uniwersytecie im. Adama Mickiewicza. Rundę zasadniczą podopieczni Damiana Lisiecki i Nicoli Vettori zakończyli na 3. miejscu, co nie stawiało ich w roli głównego faworyta do awansu. Jednak w fazie play-off najpierw pokonali zespół Grześków Kalisz (w serii do trzech zwycięstw 3-1), a następnie w finałowej rozgrywce po trzech emocjonujących meczach, z których każdy zakończył się w tie-breaku, poznaniacy pokonali AZS UZ Zielona Góra i po raz pierwszy w historii mogli cieszyć się ze zwycięstwa w swojej grupie. Niestety, nie udało się wywalczyć awansu do wyższej klasy rozgrywkowej podczas turnieju barażowego mistrzów wszystkich grup drugiej ligi odbywającym się w Będzinie. Zwycięstwo z Sudetami Kamienna Góra przy porażkach z MOS-em Będzin i Pekpolem Ostrołęka okazało się niewystarczające. Awansu zespół AZS UAM Poznań nie zdołał wywalczyć także w kolejnym turnieju barażowym odbywającym się w Kamiennej Górze. Tym razem za silni okazali się gospodarze Sudety Kamienna Góra i Energetyk Jaworzno. Mecze z tymi rywalami na długo pozostaną w pamięci kibiców ze względu na swoją dramaturgię, obydwa bowiem zakończyły się po tie-breaku. W ostatnich pojedynku tego turnieju poznaniacy pokonali Ślepsk Suwałki .

</doc>
<doc id="1133429" url="https://pl.wikipedia.org/wiki?curid=1133429" title="Mniej niż zero (Lady Pank)">
Mniej niż zero (Lady Pank)

Mniej niż zero – drugi singel zespołu Lady Pank, pierwszy pochodzący z debiutanckiego albumu "Lady Pank". Kompozytorem utworu jest Jan Borysewicz, a autorem tekstu – Andrzej Mogielnicki.
Na singlu na stronie A znalazła się druga wersja tytułowego „Mniej niż zero”, a na stronie B – „Pokręciło mi się w głowie”, także napisany przez duet Borysewicz–Mogielnicki.
Historia utworu.
Utwór „Mniej niż zero” został nagrany po raz pierwszy jeszcze przed ukształtowaniem się składu zespołu. Pierwszą wersję piosenki zaśpiewał Jan Borysewicz. Pierwsza, hard rockowa wersja utworu nie spodobała się ani Borysewiczowi, ani Mogielnickiemu. Nowa wersja powstała krótko po dołączeniu do zespołu Pawła Mścisławskiego i Jarosława Szlagowskiego, którzy dodali nowe elementy do melodii. Kolejna nowa wersja „Mniej niż zero” powstała po dołączeniu do zespołu Janusza Panasewicza. Zgodnie z obiegową opinią, w celu stłumienia silnego gitarowego brzmienia z intro Panasewicz miał zagrać na grzebieniu fragment melodii. W rzeczywistości ten zabieg zaczął być wykorzystywany dopiero na koncertach, a w studiu nagraniowym fragment melodii zagrał na moogu asystent realizatora nagrań Mariusz Zabrodzki. W studiu wprowadzono także okrzyki, których ton podał Mogielnicki. Ostatnie okrzyki w piosence zostały chóralnie zaśpiewane a cappella.
Tekst do „Mniej niż zero” powstał na początku 1983. Opisuje on historie ambitnego, młodego człowieka, który po wkroczeniu w dorosłość orientuje się, że jest wyłącznie nic nie znaczącym elementem społeczeństwa. Premiera piosenki miała odbyć się w kwietniu tego samego roku, lecz ze względu na fragment „zaliczona matura na pięć” zdecydowano się na przesunięcie premiery o miesiąc. W 2012 utwór został wykorzystany w telewizyjnym spocie reklamującym Bank Millenium.
Utwór a śmiertelne pobicie Przemyka.
Utwór ten był analizowany przez Departament II MSW. W opracowaniu wskazywano, że piosenka zawiera treści, które mogą być interpretowane jako protest song przeciwko śmiertelnemu pobiciu w maju Grzegorza Przemyka (zwracano szczególnie uwagę na fragmenty „Twoje miejsce na Ziemi tłumaczy / Zaliczona matura na pięć” oraz „Są tacy – to nie żart, / dla których jesteś wart / Mniej niż zero”). Ustalono, że „Mniej niż zero” powstało miesiąc przed pobiciem Przemyka, przez co nie mógł stanowić reakcji muzyków na jego śmierć. Mogielnicki przyznał, że był obserwowany przez SB.
Wokalista Lady Pank Janusz Panasewicz stwierdził, że „Mniej niż zero” jest komentarzem zespołu wobec pobicia Grzegorza Przemyka.
„Mniej niż zero” na LP Trójki.
Utwór „Mniej niż zero” zadebiutował na Liście przebojów Programu Trzeciego 21 maja 1983 roku i utrzymywał się w zestawieniu przez 13 tygodni. Po tym, gdy na pogrzebie Przemyka młodzież zaczęła śpiewać tę piosenkę, SB zdecydowało się na zdjęcie utworu z listy radiowej Trójki. Później utwór kilka razy znalazł się na liście.
Notowania.
Źródło: Lista przebojów Programu Trzeciego.

</doc>
<doc id="1133430" url="https://pl.wikipedia.org/wiki?curid=1133430" title="David Bentley">
David Bentley

David Bentley (ur. 27 sierpnia 1984 w Peterborough) – angielski piłkarz występujący na pozycji skrzydłowego.
Kariera.
Jest wychowankiem Arsenalu, którego barwy reprezentował do 2006 roku. W pierwszym zespole "Kanonierów" zdołał wystąpić tylko jeden raz. Był wypożyczany do Norwich City oraz Blackburn Rovers. W 2006 roku postanowił odejść z Arsenalu i powrócił do Blackburn, stając się podstawowym członkiem drużyny. W roku 2008 został piłkarzem Tottenhamu Hotspur.
Bentley był reprezentantem Anglii U-15, U16, U-18, U-21 oraz Anglii B. W dorosłej drużynie zadebiutował w 2007 roku w meczu z Izraelem.
Bentley jest pierwszym angielskim piłkarzem, który zdobył bramkę na nowym stadionie Wembley w oficjalnym meczu. Miało to miejsce w marcu 2007 podczas towarzyskiego spotkania reprezentacji młodzieżowych Anglii i Włoch.

</doc>
<doc id="1133431" url="https://pl.wikipedia.org/wiki?curid=1133431" title="Teatr enwironmentalny">
Teatr enwironmentalny

Teatr enwironmentalny (ang. "environmental theatre", teatr otoczenia) – wprowadzony przez Richarda Schechnera termin określający teatr bez wyraźnego podziału na scenę i widownię, przybliżający aktorów do widzów we wspólnej przestrzeni, tak że razem stanowią jedno środowisko. Terenem przedstawienia typu enwironmentalnego może stać się miejsce związane z codzienną rzeczywistością, np. hangar, barak, plac, ulica, park. Czasami jest to teren przypadkowy, nieprzygotowany do działań teatralnych ("przestrzeń znaleziona"), niekiedy miejsce odpowiednio zakomponowane z wydzieloną przestrzenią dla widzów. 
Akcja często przedstawiana jest symultanicznie w różnych punktach przestrzeni, rozgrywa się na niewydzielonym obszarze, obejmuje również miejsca, gdzie zgromadzona jest publiczność, co ma aktywizować ją do współudziału w przedstawieniu. Widz bywa zachęcany lub prowokowany do aktywnego zaangażowania się w spektakl, który staje się również poniekąd jego dziełem. Publiczność może przemieszczać się po przestrzeni objętej działaniem teatralnym i wybierać obserwowaną scenę lub punkt widzenia.
Do teatrów enwiromentalnych można zaliczyć m.in. The Living Theatre, the Bread and Puppet Theatre, Odin Teatret, Stella Polaris, Teatr Laboratorium, a także liczne teatry guerilla i uliczne.

</doc>
<doc id="1133432" url="https://pl.wikipedia.org/wiki?curid=1133432" title="Franciszek Pióro">
Franciszek Pióro

Franciszek Pióro (ur. 8 stycznia 1897 w Warszawie, zm. 11 września 2002 w Gdyni) – polski komandor, weteran I wojny światowej, wojny polsko-bolszewickiej i kampanii wrześniowej.
Życiorys.
W roku 1916 wstąpił do II Brygady Legionów, a w roku 1919 rozpoczął służbę w nowo tworzonej Marynarce Wojennej. Podczas wojny polsko-bolszewickiej dowodził plutonem w II Batalionie Morskim, za co został odznaczony Orderem Virtuti Militari. Po wojnie, do 1926 roku dowodził ochroną sztabu Kierownictwa Marynarki Wojennej, służył także w Szkole Podchorążych MW w Toruniu, natomiast w 1939 roku był szefem tajnej kancelarii w Komendzie Portu Wojennego w Pińsku. W czasie trwania kampanii wrześniowej został wzięty do niewoli i trafił do obozu jenieckiego w Woldenbergu, gdzie był więziony do 3 lutego 1945 roku.
Po wojnie początkowo służył w Nowym Porcie, a następnie został komendantem garnizonu w Gdyni. Funkcję tę pełnił do 1952 roku, kiedy to otrzymał nakaz opuszczenia Wybrzeża, za odmowę wstąpienia do partii.
W roku 1990 kapitan Franciszek Pióro, będąc już na emeryturze, dostał awans na stopień komandora podporucznika, a w roku 2000 otrzymał z rąk ówczesnego dowódcy Marynarki Wojennej adm. floty Ryszarda Łukasika stopień komandora. Prawie 20 ostatnich lat mieszkał w Domu Opieki „Za Falochronem” w Gdyni Witominie; nie założył rodziny. Pochowany został na Cmentarzu Marynarki Wojennej w Gdyni Oksywiu.

</doc>
<doc id="1133437" url="https://pl.wikipedia.org/wiki?curid=1133437" title="Pod Pływającą Kłodą">
Pod Pływającą Kłodą



</doc>
<doc id="1133439" url="https://pl.wikipedia.org/wiki?curid=1133439" title="J. Carrol Naish">
J. Carrol Naish

Joseph Patrick Carrol Naish (ur. 21 stycznia 1897 w Nowym Jorku, zm. 24 stycznia 1973 w La Jolla, San Diego w stanie Kalifornia) – amerykański aktor.

</doc>
<doc id="1133448" url="https://pl.wikipedia.org/wiki?curid=1133448" title="Zbigniew Meres">
Zbigniew Meres

Zbigniew Henryk Meres (ur. 18 stycznia 1952 w Dąbrowie Górniczej) – polski strażak i polityk, generał brygadier, w latach 1997–2002 komendant główny Państwowej Straży Pożarnej, senator VII i VIII kadencji.
Życiorys.
Ukończył studia w Wyższej Oficerskiej Szkole Pożarniczej w Warszawie. Następnie pracował w komendach rejonowych straży pożarnej w Chorzowie i Dąbrowie Górniczej. W 1990 został powołany na stanowisko komendanta wojewódzkiego Państwowej Straży Pożarnej w Katowicach. W sierpniu 1997 mianowano go nadbrygadierem. Od tego też roku do 2002 pełnił funkcję komendanta głównego PSP. Przez kilka miesięcy pracował w MSWiA, następnie do 2007 był zastępcą prezydenta Piekar Śląskich.
W wyborach parlamentarnych w 2007 z listy Platformy Obywatelskiej został wybrany na senatora VII kadencji w okręgu sosnowieckim, otrzymując 99 411 głosów. Od lipca 2008 do marca 2009 wchodził w skład Rady Służby Publicznej, w kwietniu 2009 został powołany na członka Rady Służby Cywilnej. W 2011 z powodzeniem ubiegał się o reelekcję do Senatu, w nowym okręgu jednomandatowym dostał 47 820 głosów. W 2015 nie został wybrany na kolejną kadencję.
Był wiceprezesem Zarządu Głównego Związku Ochotniczych Straży Pożarnych.
Wyróżniony tytułem honorowego obywatela Sandomierza i Dąbrowy Górniczej. W 2001 otrzymał Krzyż Oficerski Orderu Odrodzenia Polski.

</doc>
<doc id="1133452" url="https://pl.wikipedia.org/wiki?curid=1133452" title="Haldar">
Haldar



</doc>
<doc id="1133459" url="https://pl.wikipedia.org/wiki?curid=1133459" title="Haldad">
Haldad



</doc>
<doc id="1133466" url="https://pl.wikipedia.org/wiki?curid=1133466" title="David Dunn">
David Dunn

David John Ian Dunn (ur. 27 grudnia 1979 w Great Harwood) – angielski piłkarz występujący na pozycji pomocnika w Blackburn Rovers.
Kariera klubowa.
David Dunn urodził się w Great Harwood. Swoją karierę piłkarską rozpoczął w roku 1997 w szkółce klubu z pobliskiego Blackburnu, Blackburn Rovers. Rok później został włączony do pierwszej drużyny. Zadebiutował w niej 26 września tego samego roku w zremisowanym 0:0 ligowym pojedynku z Evertonem. 11 listopada zaliczył swój pierwszy występ w Pucharze Ligi, zaś 2 stycznia 1999 roku w Pucharze Anglii. Swojego pierwszego gola dla swojej ekipy zdobył w wygranym 3:1 spotkaniu z Aston Villą, rozegranym 6 lutego. Swój debiutancki sezon zakończył z 15 ligowymi występami oraz jedną bramką zaś jego drużyna zajęła 19. lokatę w Premier League i spadła do Division One. Dopiero w sezonie 2000/01 Dunn stał się podstawowym piłkarzem swojej ekipy. Wystąpił wówczas w 42 meczach drugiej ligi angielskiej a jego drużyna, zajmując drugie miejsce w tabeli awansowała do Premiership. Anglik występował w na Ewood Park jeszcze przez dwa sezony, po czym, 3 lipca 2003 roku przeszedł za kwotę 5,5 miliona funtów do Birmingham City. Łącznie w czasie gry w drużynie Blackburn wystąpił w 135 ligowych meczach oraz zdobył 30 bramek.
W drużynie z Birmingham Dunn swój pierwszy występ zaliczył 16 sierpnia, kiedy to zagrał w meczu z Tottenhamem Hotspur. W tym pojedynku zdobył także swoją pierwszą dla swojej nowej drużyny i jedyną bramkę w tym meczu. Swój pierwszy sezon w ekipie z St Andrew's Stadium zakończył z 21 występami oraz dwoma bramkami. Dunn nie był podstawowym piłkarzem Birminghamu, w następnych rozgrywkach wystąpił już w tylko 11 meczach, rok później w 15. Po trzy i pół roku gry w tej drużynie Dunn przeszedł do klubu, którego jest wychowankiem, Blackburnu Rovers. Kwota transferu wynosiła 2,2 milionów funtów.
Pierwsze spotkanie, w którym wystąpił Dunn po powrocie był pojedynek z Sheffield United, wygrany przez jego drużynę 2:1. W tym sezonie wystąpił jeszcze w dziesięciu meczach. W kolejnym zagrał zaś w ponad 30 spotkaniach oraz zdobył jedną bramkę. Dotychczas w swojej drużynie Dunn zaliczył ponad 80 występów.
Kariera reprezentacyjna.
W latach 1999–2002 Dunn zaliczył 20 występów oraz strzelił trzy bramki w reprezentacji Anglii do lat. W dorosłej kadrze zadebiutował 7 września 2002 roku w zremisowanym 1:1 towarzyskim spotkaniu z Portugalią. Było to jego jedyne spotkanie w barwach narodowych.

</doc>
<doc id="1133467" url="https://pl.wikipedia.org/wiki?curid=1133467" title="Haldan">
Haldan



</doc>
<doc id="1133470" url="https://pl.wikipedia.org/wiki?curid=1133470" title="Tomasz Kłossowski">
Tomasz Kłossowski

Tomasz Kłossowski (ur. 1780 w Izbicy Kujawskiej, zm. 7 sierpnia 1848 w Izabelinie) – świadek objawień maryjnych, fundator Cudownego Obrazu Matki Boskiej Licheńskiej, polski dziedzic i kowal.
Biografia.
Pozbawiony majątku za udział w powstaniu wybudował kuźnię w Izabelinie koło Lichenia Starego (Wielkopolska) i został kowalem. Wziął udział w Bitwie Narodów pod Lipskiem w szeregach Napoleona Bonapartego.
Ciężko ranny modlił się o ratunek do Matki Bożej. Według jego świadectwa Matka Boża ukazała mu się w koronie na głowie i w złocistym płaszczu, na którym widniały symbole męki Pańskiej: cierniowa korona, bicze, gwoździe, włócznia, a piersi przesłaniał biały orzeł. Rannego żołnierza Najjaśniejsza Panienka zapewniła, że nie pozwoli mu umrzeć na obcej ziemi. Otrzymał zadanie odnalezienia wizerunku z objawienia i przekazania go wiernym, które zrealizował po latach poszukiwań. Dwadzieścia trzy lata po tym wydarzeniu, w 1836 roku w czasie pielgrzymki na Jasną Górę natknął się na wykonany na modrzewiowym drewnie obraz przedstawiający postać Matki Boskiej jaką widział prosząc o uratowanie życia. Obraz był umieszczony w przydrożnej kapliczce we wsi Lgota w okolicach Częstochowy. Po uzyskaniu zgody właściciela przechowywał go w swoim domu, a w 1844 roku umieścił na sośnie w Lesie Grąblińskim. W latach 1850–1852 modlił się tam i miał podobne objawienia okoliczny pasterz – Mikołaj Sikatka.
Upamiętnieniem objawień jest Sanktuarium Matki Bożej Bolesnej Królowej Polski w Licheniu Starym.

</doc>
<doc id="1133474" url="https://pl.wikipedia.org/wiki?curid=1133474" title="Związki alifatyczne">
Związki alifatyczne

Związki alifatyczne, związki łańcuchowe – w tradycyjnej polskiej nomenklaturze chemicznej: węglowodory i inne związki organiczne, nasycone (jak alkany) lub nie (jak alkeny i alkiny), w których atomy węgla tworzą łańcuchy proste lub rozgałęzione, lecz nie tworzą struktur zamkniętych (cyklicznych). W tym znaczeniu przeciwstawia się je więc wszystkim organicznym związkom cyklicznym, zarówno aromatycznym, jak i niearomatycznym (te ostatnie nazywane są cykloalifatycznymi lub alicyklicznymi).
Obecnie, zgodnie z nazewnictwem Międzynarodowej Unii Chemii Czystej i Stosowanej (IUPAC), przez związki alifatyczne rozumie się wszystkie związki organiczne niearomatyczne (również te o łańcuchach zamkniętych).

</doc>
<doc id="1133475" url="https://pl.wikipedia.org/wiki?curid=1133475" title="Marzanka barwierska">
Marzanka barwierska

Marzanka barwierska ("Asperula tinctoria" L.) – gatunek rośliny z rodziny marzanowatych. 
Rozmieszczenie geograficzne.
Występuje w Europie i Rosji. W Polsce występuje na niżu, najliczniej na Pojezierzu Pomorskim, Mazurskim i w dolinie Wisły. W środkowej Polsce występuje na rozproszonych stanowiskach, a w południowej na Dolnym Śląsku i w pasie wyżyn. W Karpatach jest bardzo rzadka. Podana była tylko z jednego stanowiska w Kąclowej w Beskidzie Niskim (1950 r.) i jednego w Pieninach na Macelaku (1894 r.).
Biologia i ekologia.
Bylina, hemikryptofit. Kwitnie od czerwca do sierpnia. Występuje w świetlistych lasach i zaroślach i na ich obrzeżach. Rozmnaża się przez nasiona oraz wegetatywnie. Gatunek charakterystyczny dla Ass. "Seslerio-Scorzoneretum". Liczba chromosomów 2n = 44.
Oprócz typowej formy gatunku w Czechach, Rumunii i na Węgrzech występuje podgatunek "Asperula tinctoria" subsp. "hungarorum" (Borbás ex Jáv.) Soó.
Zagrożenia.
W Czerwonej liście roślin i grzybów Polski (2006, 2016) gatunek uznany w Polsce za narażony na wyginięcie (kategoria zagrożenia VU).
W Pieninach w 1981 r. gatunku nie udało się odnaleźć, wątpliwe jest również jego występowanie w Kąclowej, gdyż jego siedliska zostały zabudowane. Gatunek ten należy więc uznać w polskiej części Karpat za wymarły.

</doc>
<doc id="1133476" url="https://pl.wikipedia.org/wiki?curid=1133476" title="Giulio Sacchetti">
Giulio Sacchetti



</doc>
<doc id="1133477" url="https://pl.wikipedia.org/wiki?curid=1133477" title="Charlotte Rae">
Charlotte Rae

Charlotte Rae Lubotsky (ur. 22 kwietnia 1926 w Milwaukee, zm. 5 sierpnia 2018 w Los Angeles) – amerykańska aktorka.

</doc>
<doc id="1133479" url="https://pl.wikipedia.org/wiki?curid=1133479" title="Instytut Biologii Roślin Uniwersytetu Wrocławskiego">
Instytut Biologii Roślin Uniwersytetu Wrocławskiego

Instytut Biologii Roślin Uniwersytetu Wrocławskiego – istniejąca do kwietnia 2012 roku jednostka dydaktyczno-naukowa należąca do struktur Wydziału Nauk Biologicznych UWr.
Kierunki kształcenia.
Instytut prowadzi zajęcia dla studentów kierunków: biologia oraz ochrona środowiska.
Struktura organizacyjna.
W skład instytutu wchodzą również dwie pracownie. Działa także Stacja Ekologiczna "STORCZYK" oraz instytutowa biblioteka.
Adres.
Instytut Biologii Roślin
Uniwersytetu Wrocławskiego
ul. Kanonia 6/8
50-328 Wrocław

</doc>
<doc id="1133482" url="https://pl.wikipedia.org/wiki?curid=1133482" title="Front Kaliniński">
Front Kaliniński

Front Kaliniński (ros. "Калининский фронт)" – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Historia.
Sformowany 17 października 1941 podczas walk pod Moskwą w rejonie Kalinina (obecnie Twer) z części sił Frontu Zachodniego.
Początkowy skład Frontu: 22, 29 i 30 Armie, oraz Grupa Operacyjna generała N. Watutina. Początkowo toczył walki obronne, następnie uczestniczył w operacji zaczepnej na kierunku Rżewa i Wiaźmy (Operacja rżewsko-wiaziemska (1942))oraz Wielkich Łuków (styczeń - kwiecień 1942). 21 lutego 1942 do frontu dołączył 1 Gwardyjski Pułk Lotnictwa Myśliwskiego. Po długotrwałych i uporczywych walkach pod Wielkimi Łukami wspólnie z Frontem Zachodnim Front Kaliniński przeprowadził w marcu 1943 operację rżewsko-wiaziemską przeciw niemieckiej 4 Armii i 9 Armii z Grupy Armii „Środek”. W sierpniu – wrześniu 1943 wspólnie z Frontem Zachodnim nacierał na kierunku Smoleńska.
Przemianowany 20 października 1943 na 1 Front Bałtycki.

</doc>
<doc id="1133485" url="https://pl.wikipedia.org/wiki?curid=1133485" title="Delegacja do Kongresu USA stanu Georgia">
Delegacja do Kongresu USA stanu Georgia

Delegacja do Kongresu Stanów Zjednoczonych stanu Georgia liczy piętnastu kongresmenów (dwóch senatorów oraz trzynastu reprezentantów). Georgia została przyjęta jako czwarty stan do Unii, a więc stanowa reprezentacja zasiada od 1. Kongresu (1789).
Czynne prawo wyborcze przysługuje tym Amerykanom, którym przysługuje prawo głosu w wyborach do stanowej Izby Reprezentantów ("Georgia House of Representatives").
110. Kongres (2007-2009).
W wyborach 7 listopada 2006 wybierano jedynie reprezentantów, choć tylko Hank Johnson został wybrany po raz pierwszy (demokrata, zastąpił miejsce Cynthii McKinney, również z Partii Demokratycznej). Co ciekawe, czterej reprezentanci od 2007 reprezentują inne okręgi wyborcze.
W trakcie trwania kadencji – 13 lutego 2007 – zmarł republikanin Charlie Norwood. 19 czerwca odbyła się pierwsza tura wyborów uzupełniających, jednak żaden z kandydatów nie otrzymał powyżej 50% głosów. Do drugiej tury przeszło dwóch republikanów; decydujące głosowanie odbyło się 17 lipca, a wygrał je Paul Broun (drugi w pierwszej turze).
W następnych wyborach 4 listopada 2008 mieszkańcy wybierali trzynastu reprezentantów oraz senatora drugiej klasy.
Liczba kongresmenów.
Zgodnie z Konstytucją stan Georgia otrzymał osiem miejsce w Izbie (plus dwa w Senacie). Kolejne spisy powszechne przekładały się na rosnącą liczbę reprezentantów by po 1830 osiągnąć liczbę 9 członków Izby. Jednak już dziesięć lat później odebrano stanowi jedno miejsce w Izbie. W trakcie 37., 38. i 39. Georgia nie była reprezentowana w Kongresie USA, a w Kongresie CSA ("Skonfederowanych Stanów Ameryki"). Kiedy po wojnie secesyjnej Georgia została przyłączona do Unii, stan otrzymał 6 miejsc w 40. Kongresie (1867-69), jednak już w kolejnym otrzymał jedno miejsce więcej; a po spisie z 1870 liczbę dziewięciu reprezentantów. Obecnie (od 2003) Georgia jest reprezentowana przez aż 15 kongresmenów (w tym 2 senatorów).

</doc>
<doc id="1133487" url="https://pl.wikipedia.org/wiki?curid=1133487" title="Jornada">
Jornada

Jornada – seria urządzeń typu PDA, produkowanych przez Hewlett-Packard. Pod tą nazwą występowały urządzenia typu Palm-Size PC, Handheld PC, jak również Pocket PC. Pierwszym modelem była Jornada 820, wypuszczona na rynek w 1998 roku, ostatni nosił numer 928 i wyszedł w 2002, tuż przed fuzją HP i Compaq. Wtedy właśnie linia została zastąpiona bardziej popularnymi produktami z serii iPAQ. Wszystkie modele działały pod kontrolą systemu Windows CE firmy Microsoft, aczkolwiek stworzono również dystrybucje Linuksa (np. Jlime) mogące działać na niektórych z nich.
Spis Modeli.
Handheld PC.
Jornada 820.
Pierwsze urządzenie sprzedawane pod nazwą Jornada, wypuszczone na rynek w 1998 roku. Pracowała pod kontrolą systemu Windows CE 2.11 Handheld PC Professional Edition, w roli urządzenia wskazującego został użyty miniaturowy Touchpad z dwoma przyciskami. Ekran pracował w rozdzielczości 640x480 i był zdolny do wyświetlania 256 kolorów. Urządzenie posiadało po 16 MB pamięci ROM oraz RAM, procesor Intel StrongARM 190 MHz, czytnik kart CF Type II, slot PCMCIA oraz pełną, miniaturową klawiaturę QWERTY. Dzięki wbudowanemu faxmodemowi możliwe było łączenie Internetem oraz korzystanie z funkcji faksu.
Jornada 680.
Wypuszczona na rynek w 1998 roku. Pracowała pod systemem Windows CE 2.11 handheld PC Professional 3.0. Zawierała procesor SH3 firmy Hitachi taktowany częstotliwością 133 MHz, slot kart PCMCIA, zintegrowany modem oraz czytnik kart pamięci CompactFlash. ekran HVGA o rozdzielczości 640x240 mogący teoretycznie wyświetlać 65 tysięcy kolorów, jednakże dostępnych było jedynie 256 - problem mógł jednak być rozwiązany po zainstalowaniu odpowiedniego sterownika. Model ten posiadał po 16 MB pamięci ROM i RAM, jednak możliwa była wymiana chipu, co dawało w efekcie po 32 MB. Urządzeniem wskazującym był ekran dotykowy obsługiwany za pomocą dołączonego rysika.
Jornada 680e.
Okrojona wersja modelu 680, pozbawiona zintegrowanego modemu.
Jornada 690.
Wypuszczona na rynek w 1999 roku - udoskonalona wersja modelu 680, zawierająca dwukrotnie więcej pamięci. System pozwalał na uzyskanie pełnej palety 56 tysięcy kolorów na wyświetlaczu bez potrzeby instalowania dodatkowego sterownika.
Jornada 690e.
Okrojona wersja modelu 690, pozbawiona modemu.
Jornada 720.
Weszła do sprzedaży w 2000 roku. Główną zmianą w stosunku do poprzednich produktów było przejście z mało wydajnej architektury SH3 na szybsze procesory StrongARM - w tym przypadku 206 MHz. Urządzenie posiadało 32 MB pamięci ROM i RAM, system operacyjny Windows CE 3.0 H/PC 2000, slot PCMCIA, modem 56 kb/s, czytnik kart CF oraz kart elektronicznych.
Jornada 710.
Wypuszczona w 2001 roku, z przeznaczeniem na rynek krajów środkowej i wschodniej Europy. Była to tańsza, okrojona wersja - pozbawiona modemu oraz stacji dokującej w przypadku pozostałych modeli dostępnej w zestawie.
Jornada 728.
Ulepszona wersja modelu 720, wypuszczona na rynek w 2002 roku. Najważniejszą zmianą była dwukrotnie większa pamięć. poza tym udoskonalono lekko system dodając natywną obsługę protokołu PPTP VPN. Kosmetycznym zmianom poddano również obudowę.
Spotyka się jednak Jornady 728 wyposażone w 32 MB RAM, resztę zaś komponentów (obudowa, system) jak 64-megabajtowe Jornady 728,
Palm-size PC.
Jornada 420.
Jornada 420 zadebiutowała w 1999 roku. Była pierwszym urządzeniem typu Palm-Size PC z kolorowym wyświetlaczem. Wyświetlacz pracował w rozdzielczości 240x320 pikseli przy 256 kolorach. W urządzeniu zastosowano 100 MHz procesor Hitachi SH7709a, po 8 MB pamięci ROM i RAM oraz system operacyjny Windows CE 2.11.

</doc>
<doc id="1133489" url="https://pl.wikipedia.org/wiki?curid=1133489" title="Boat people">
Boat people

Boat people (l. poj. boat person) – termin określający uchodźców lub osoby emigrujące z powodów ekonomicznych (ubóstwo), którzy starają się opuścić kraj zamieszkania drogą wodną, najczęściej przy pomocy wyeksploatowanych, prowizorycznych lub nawet własnoręcznie wykonanych jednostek pływających (niewielkich statków, łodzi, tratw itp.). Wybór drogi morskiej determinowany może być przez położenie geograficzne państwa opuszczanego i docelowego, mniejsze ryzyko wykrycia, zaznajomienie z morzem czy brak innej możliwości ucieczki itp.
Pierwotnie określenie to odnosiło się do mieszkańców Kambodży, Laosu, a zwłaszcza Wietnamu po zakończeniu wojny wietnamskiej, którzy prześladowani byli przez władze z powodów politycznych, ideologicznych lub etnicznych. Dodatkowym czynnikiem zachęcającym do emigracji była trudna sytuacja ekonomiczna. W 1979 wybuch wojny chińsko-wietnamskiej i represje wobec chińskich mniejszości narodowych w Wietnamie wywołał nową falę "boat people". Również w sąsiedniej Kambodży działalność ludobójczego reżimu Czerwonych Khmerów wymuszała podejmowanie desperackich prób opuszczenia kraju.
Większość jednostek była nieprzystosowana do żeglugi na otwartym morzu, zazwyczaj była przeciążona, toteż ryzyko podróży było bardzo duże. Dochodziło do tego niebezpieczeństwo oszukania przez osoby organizujące przerzut, dostania się w ręce władz, zagubienia na morzu ze wszystkimi tego konsekwencjami, a zwłaszcza ataku piratów, którymi stali się „przekwalifikowani” tajscy rybacy.
Masowa skala takich migracji doprowadziła do kryzysu humanitarnego w skali międzynarodowej. Wysoki Komisarz Narodów Zjednoczonych do spraw Uchodźców (UNHCR) pod auspicjami Organizacji Narodów Zjednoczonych organizował obozy dla uchodźców, którym udało się dotrzeć do wybrzeży Malezji, Tajlandii, Filipin, Hongkongu czy Indonezji (ewentualnie drogą lądową). Warunki w obozach były złe, uchodźcy spotykali się często z otwartą wrogością. We współpracy z UNHCR rząd Stanów Zjednoczonych podejmował działania ("Orderly Departure Program") umożliwiające imigrację i legalne osiedlenie się wietnamskich uchodźców w USA. W jego ślady poszły inne państwa (Australia, Kanada, Francja, Niemcy, Wielka Brytania, Włochy, inne kraje europejskie, a nawet Izrael). W późniejszym okresie fala uchodźstwa zmalała, trudniej było dostać pozwolenie na pobyt; zaczęli również przeważać emigrujący z przyczyn ekonomicznych.
Reformy w Wietnamie, ocieplenie stosunków z tym krajem, powrót Hongkongu do Chin, zachęty finansowe i inne czynniki w latach 90. XX w. spowodowały powrót części "boat people" do ojczyzny i zasadniczo rozwiązanie problemu.
W szerszym rozumieniu, mianem "boat people" określa się również uchodźców z takich krajów jak: Kuba, Haiti, Dominikana, Maroko (punkt startowy dla mieszkańców Afryki) czy Albania (masowe migracje do sąsiednich Włoch po upadku systemu komunistycznego i po krachu gospodarczym w 1997). Jest to jedynie element problemu globalnej emigracji z powodów ekonomicznych, niemniej jednak w pewnym sensie najbardziej spektakularny. Media wspominają o tym zagadnieniu często w kontekście tragicznych wypadków. W 2001 r. 353 Indonezyjczyków zginęło, kiedy zatonął statek, którym usiłowali dostać się do Australii.

</doc>
<doc id="1133494" url="https://pl.wikipedia.org/wiki?curid=1133494" title="Pierwszy rząd Stanleya Baldwina">
Pierwszy rząd Stanleya Baldwina

Pierwszy rząd Stanleya Baldwina – rząd Partii Konserwatywnej pod przewodnictwem Stanleya Baldwina powstał 22 maja 1923 i przetrwał do 22 stycznia 1924.

</doc>
<doc id="1133500" url="https://pl.wikipedia.org/wiki?curid=1133500" title="Samorząd w Tarnobrzegu">
Samorząd w Tarnobrzegu

Władze miasta.
Prezydent:
Wiceprezydenci:
Skarbnik Miasta:
Sekretarz Miasta:

</doc>
<doc id="1133501" url="https://pl.wikipedia.org/wiki?curid=1133501" title="Bogusław Semotiuk">
Bogusław Semotiuk

Bogusław Andrzej Semotiuk (ur. 7 lipca 1952 w Łodzi) – polski aktor teatralny i filmowy. 
Życiorys.
W 1979 roku skończył Wydział Aktorski w PWSFTviT w Łodzi. Występował w Teatrze im. Stefana Jaracza w Łodzi. W latach 2001–2004 był dyrektorem Bałtyckiego Teatru Dramatycznego im. Juliusza Słowackiego w Koszalinie a w latach 2004–2007 Teatru Nowego w Słupsku.
Jest pedagogiem na Wydziale Aktorskim w łódzkiej PWSFTviT, oraz na Wydziale Wokalno-Aktorskim Akademii Muzycznej w Łodzi.
W 2004 roku uzyskał stopień doktora habilitowanego, a w 2012 roku tytuł profesora sztuk teatralnych.

</doc>
<doc id="1133502" url="https://pl.wikipedia.org/wiki?curid=1133502" title="Nowy Tarnów">
Nowy Tarnów



</doc>
<doc id="1133503" url="https://pl.wikipedia.org/wiki?curid=1133503" title="Ursus 912">
Ursus 912

Ursus 912 – ciężki ciągnik rolniczy produkowany od połowy lat 80. minionego wieku przez Zakłady Mechaniczne Ursus w Warszawie.
Historia modelu.
Ursus 912 to kolejna wersja linii ciągników Ursus 4-cylindrowych, o mocy 80 kM, wyposażona w nowszy typ kabiny (uchylane tylne szyby), zwiększony udźwig TUZ-a (4125 kg), nowy typ zaczepu transportowego i polowego (automatyczny typu chitch) i zwiększonej liczby szybkozłączy hydrauliki (z 2 do 4, max 7). Od poprzednich modeli odróżnia go ścięta z przodu górna maska (nowsze modele miały maskę obniżającą się z tyłu do przodu na całej długości).
Wersja z napędem na cztery koła to Ursus 914. Ciągnik należy do serii ciągników 912, 914, 1012, 1222, 1224, 1614. Ostatnia cyfra oznaczenia ciągnika informuje o liczbie napędzanych kół. Główną różnicą między ciągnikami jest zastosowany silnik. We wszystkich odmianach ciągników stosowano silnik wysokoprężny, czterosuwowy, rzędowy, z bezpośrednim wtryskiem. Silniki różnią się liczbą cylindrów i występowaniem doładowania. 
Ursusa 912 zastąpiły jego wersje rozwojowe Ursus 932 i Ursus 934.

</doc>
<doc id="1133509" url="https://pl.wikipedia.org/wiki?curid=1133509" title="1 Dywizja Wolnych Francuzów">
1 Dywizja Wolnych Francuzów

1 Dywizja Wolnych Francuzów (fr. 1ère division française libre) – francuska jednostka wojskowa podporządkowana gen. Charles’owi de Gaulle’owi istniejąca podczas II wojny światowej.
Historia jednostki.
Dywizja została sformowana 1 sierpnia 1940. Na jej czele stanął płk Raoul Magrin-Vernerey. We wrześniu część jednostki wzięła udział w swoich pierwszych walkach w rejonie Dakaru, gdzie bezskutecznie próbowała doprowadzić do przejścia sił francuskich wiernych władzom Francji Vichy na stronę aliantów. Pozostałe jej oddziały walczyły w Gabonie i podczas kampanii przeciwko Włochom w Erytrei. 
W maju 1941 przeorganizowano ją w Tel Awiwie w 1 Lekką Dywizję Wolnych Francuzów. Od 8 czerwca do 11 lipca brała ona udział w walkach z wojskami Vichy w trakcie Operacji „Exporter” (kampanii syryjsko-libańskiej). W sierpniu dywizja została rozwiązana, a jej poszczególne brygady służyły oddzielnie pod rozkazami aliantów. Wolni Francuzi brali udział m.in. w ciężkich walkach z Niemcami w rejonie Bir Hakeim i El Alamein. 
1 lutego 1943 ponownie utworzono 1 Dywizję Wolnych Francuzów. Walczyła ona następnie w kampanii tunezyjskiej (kwiecień-maj 1943). Następnie przez kilka miesięcy stacjonowała w Libii, po czym wyekwipowana i uzbrojona przez Amerykanów, od kwietnia do lipca 1944 brała udział w kampanii włoskiej. Podczas niej została przemianowana na 1 Dywizję Piechoty Zmotoryzowanej i ostatecznie na 1 Marszową Dywizję Piechoty. W sierpniu Wolni Francuzi wylądowali w południowej Francji w ramach Operacji „Dragon”. W składzie 1 Armii Francuskiej walczyli z Niemcami w Prowansji i Wogezach, a następnie w Alzacji. W styczniu 1945 bronili obszaru Strasburga przeciwko desperackiej ofensywie niemieckiej 19 Armii, ponosząc bardzo duże straty (rozbity został 24. batalion marszowy). Krótko potem dywizja uczestniczyła w walkach w rejonie Colmaru w składzie II Korpusu Francuskiego. W marcu została przerzucona z Alzacji we francuskie Alpy, gdzie do końca wojny wyzwalała obszary zajęte przez Włochy w 1940.
Podczas wojny dywizja straciła ponad 4 tys. żołnierzy zabitych.

</doc>
<doc id="1133513" url="https://pl.wikipedia.org/wiki?curid=1133513" title="Droga wojewódzka nr 621">
Droga wojewódzka nr 621

Droga wojewódzka nr 621 (DW621) – była droga wojewódzka położona na terenie województwa mazowieckiego. Drogę utworzono w 2016 roku na odcinku stanowiącym fragment DK7 do czasu otwarcia Trasy Salomea-Wolica. Arteria łączyła Warszawę z Sękocinem Nowym. Na całym odcinku miała dwie jezdnie.
W 2017 roku została pozbawiona kategorii drogi wojewódzkiej i uzyskała kategorię drogi powiatowej.
Poprzedni przebieg.
Do 2003 roku droga wojewódzka o tym numerze łączyła Michałów-Reginów z wsią Chechnówką pod Nasielskiem. We wsi Dębe przecinała koryto Narwi na koronie zapory zbudowanej w roku 1963. Odcinek Wieliszew - Chechnówka był wspólny z DW632. Obecnie cały odcinek dawnej drogi 621 został włączony do drogi wojewódzkiej 632 (Płońsk - Marki).

</doc>
<doc id="1133514" url="https://pl.wikipedia.org/wiki?curid=1133514" title="Francis Jeffers">
Francis Jeffers

Francis Jeffers (ur. 25 stycznia 1981 w Liverpoolu) – angielski piłkarz, występujący na pozycji napastnika, w Newcastle United Jets.
Karierę zaczynał w Evertonie. W ciągu trzech lat gry zaliczył 49 występów i strzelił 18 goli. Utalentowanym młodzianem zainteresował się Arsenal, który w 2001 roku wykupił go z Evertonu. Anglik nie spełniał jednak pokładanych w nim nadziei i na zasadzie wypożyczenia powrócił do "The Toffees". W 2004 roku podpisał kontrakt z Charltonem. Wkrótce został wypożyczony do Rangers. W 2006 roku podpisał kontrakt z Blackburn Rovers. W 2007 roku przebywał na wypożyczeniu w Ipswich Town. Jeszcze w tym samym roku został kupiony przez Sheffield Wednesday. Suma transferu wyniosła 700.000 funtów.
Zaliczył 16 występów w reprezentacji Anglii U-21, w których strzelił 13 bramek. Wraz z Alanem Shearer'em jest najlepszym strzelcem tej reprezentacji. W dorosłej kadrze zadebiutował w 2003 roku w meczu z Australią, w którym to strzelił też gola.

</doc>
<doc id="1133516" url="https://pl.wikipedia.org/wiki?curid=1133516" title="Cuprum Lubin">
Cuprum Lubin

Cuprum Lubin – polski męski klub siatkarski z Lubina. Od sezonu 2014/2015 występuje w PlusLidze.
Od 26 września 2014 klub działa jako spółka akcyjna.
Historia.
Po raz pierwszy zespół został zgłoszony do rozgrywek prowadzonych przez Polski Związek Piłki Siatkowej w 2001 r. Wszystko rozpoczęło się od rozgrywek organizowanych w ramach KGHM Polska Miedź S.A. Spotkała się tutaj grupa sympatyków siatkówki, którzy chcieli rywalizować między sobą na tym polu. Tak powstały rozgrywki Ligi Drużyn Kierowniczych KGHM Polska Miedź S.A.
Już w trakcie rozgrywek okazało się, że pośród pracowników Polskiej Miedzi jest sporo takich, którzy kiedyś albo grali w szkole na przyzwoitym poziomie, albo grali w klubach. Są to zarówno osoby kierownictwa i dozoru oddziałów Polskiej Miedzi jak i pracownicy na stanowiskach robotniczych. Wyselekcjonowała się z tego grupa osób, która postanowiła sprawdzić swoje umiejętności na tle innych zespołów. I tak zespół złożony z pracowników: ZG "LUBIN", Polkowice Sieroszowice, "Rudna", Jednostki Ratownictwa-Górniczo Hutniczego, Huty Miedzi "Głogów" oraz KGHM Metraco zaistniał na siatkarskiej mapie Polski.
Profesjonalne granie nie zmieniło tego co było jego początkiem. W dalszym ciągu MKS Cuprum Lubin zajmuje się prowadzeniem Ligi Drużyn Kierowniczych KGHM Polska Miedź S.A. Rozgrywki, w których początkowo, występowały tylko trzy zespoły, rozrosły się do pokaźnej imprezy. W ostatnim sezonie uczestniczyło w nich 13 zespołów reprezentujących prawie wszystkie oddziały KGHM w tym Spółki Grupy Kapitałowej. Liga toczy się już szósty rok i obserwując zaangażowanie jej uczestników z pewnością będzie trwać jeszcze wiele lat.
Od sezonu 2014/2015 Cuprum Lubin występuje w PlusLidze. Jako beniaminek drużyna sezon zakończyła po rundzie zasadniczej na dobrym 5 miejscu. Po walce w play-off spadła na 7 pozycję.
Bilans sezon po sezonie.
Poziom rozgrywek:

</doc>
<doc id="1133517" url="https://pl.wikipedia.org/wiki?curid=1133517" title="Julia Wernio">
Julia Wernio

Julia Wernio – polska reżyserka teatralna.
Jest absolwentką wydziału filologii polskiej na Uniwersytecie Wrocławskim i Wydziału Reżyserii Dramatu w PWST w Krakowie. Jest jedną z założycieli Teatru im. Stanisława Ignacego Witkiewicza w Zakopanem. Reżyserowała w takich teatrach jak: Teatr Nowy w Poznaniu, Teatr im. Juliusza Słowackiego w Krakowie, Teatr Polski we Wrocławiu, Teatr Dramatyczny im. Jana Kochanowskiego w Opolu. 
W latach 1992–1994 była dyrektorem naczelnym i artystycznym Teatru Współczesnego we Wrocławiu, w latach 1995–2004 dyrektor naczelny i artystyczny Teatru Miejskiego w Gdyni im. Witolda Gombrowicza, od 2005 kierownik artystyczny w Teatrze im. Wandy Siemaszkowej w Rzeszowie.

</doc>
<doc id="1133521" url="https://pl.wikipedia.org/wiki?curid=1133521" title="Synagoga w Dajr al-Kamar">
Synagoga w Dajr al-Kamar

Synagoga w Dajr al-Kamar (arab. كنيس دير القمر) – synagoga znajdująca się w Deir el Qamar, miejscowości w dystrykcie Asz-Szuf, w południowo-centralnym Libanie. Jest najstarszą synagogą gubernatorstwa Dżabal Lubnan.
Synagoga została zbudowana w 1638 roku. Budynek jest w dobrym stanie, ale w 1998 roku został zamknięty ze względów bezpieczeństwa.

</doc>
<doc id="1133525" url="https://pl.wikipedia.org/wiki?curid=1133525" title="Psy pierwotne">
Psy pierwotne

Psy pierwotne – określenie zachowanych współcześnie ras psa, których materiał genetyczny w najmniejszym stopniu różni się od genów wilka. Uważa się, że psy te wywodzą się bezpośrednio od pierwszych psów domowych.
Opublikowane w 2004 roku w "Science" wyniki badań DNA, przeprowadzonych na przedstawicielach 85 ras, pozwoliły ustalić listę 14 ras pierwotnych.
Metodologia jest krytykowana przez część środowiska kynologicznego:

</doc>
<doc id="1133527" url="https://pl.wikipedia.org/wiki?curid=1133527" title="Wdowa w bieli">
Wdowa w bieli

Wdowa w bieli (hiszp. "La Viuda De Blanco") — amerykańska telenowela wyprodukowana w 2006 roku przez telewizję Telemundo, licząca 158 odcinków. Jest to remake kolumbijskiego serialu z 1996 roku
Wersja polska.
W Polsce telenowela była emitowana na antenie TV Puls w latach 2007-2008. Opracowaniem wersji polskiej na zlecenie Telewizji Puls zajęło się Studio Akme. Autorką tekstu była Barbara Włodarek. Lektorem serialu był Zdzisław Szczotkowski.
Opis fabuły.
Po pięciu latach spędzonych w więzieniu, oskarżona o zbrodnie, której nie popełniła, Alicia Guardiola (Itati Cantoral) wraca do Trinidad, by spotkać się ze swoimi synami, Felipe i Duvànem Blanco (Alejandro Flores). Będzie to jednak trudniejsze niż myślała. Teściowa, Perfecta Albarracín (Zully Montero) przekonana, że Alicia zabiła jej syna, Amadora (Martín Karpan) nie chce nawet o niej słyszeć. Na domiar złego, osobą która ratuje jej życie podczas wypadku samochodowego okazuje się Sebastian Blanco (Francisco Gattorno), brat Amadora. Mężczyzna zakochuje się w niej od pierwszego wejrzenia, oczywiście nie wiedząc kim tak naprawdę jest. 
Kiedy Alicia przyjeżdża do miasta za sprawą Doni Perfecty nikt nie chce zapewnić jej noclegu. Jedyną osobą skłonną do pomocy jest Justino Brinón (Flavio Caballero), największy wróg Doni Perfecty. Kiedy jeszcze była młoda zostawiła go dla José Estebana Blanco, ponieważ Justino poważnie zachorował. Alicia w zamian za pomaganie mu w interesach może u niego mieszkać. Don Justino pomoże jej również odzyskać dzieci, ponieważ przywiąże się do niej jak do córki. Przez długi czas Alicia nie będzie widziała się z dziećmi, ale kiedy wyruszy w środku nocy do domu rodziny Blanco niespodziewanie spotka się z nimi w lesie. Niestety wyniknie z tego wiele problemów...
Zakończenie:
Alicia wszczyna proces w sądzie rodzinnym o opiekę nad dziećmi. Nawet Sebastian ucieka ze szpitala by jej pomóc. W końcu wdowa otrzymuje prawo do opieki nad Felipe i Duvanem. Podczas ślubu Alici i Sebastiana do kościoła wchodzi Amador. Mówi wszystkim kim jest i ceremonia zostaje przerwana. Donia Perfecta godzi się z Alicią. Parę dni później Amador próbuje zgwałcić żonę, ale jego matka zaalarmowana krzykami ratuje synową. Kiedy Alicia dowiaduje się, że mąż zdradza ją z Iluminadą Urbiną (Zharick León), narzeczoną Sebastiana, spędza noc w stodole z Sebastianem. Mężczyzna odkrywa też, że ślub jego brata i Alici był sfingowany. Następne informacje są jeszcze gorsze, przez pięć lat kiedy wszyscy myśleli, że nie żyje, on siedział w więzieniu za przekręty. Oprócz tego okazuje się, że Alicia jest w ciąży z Sebastianem. 
Kidy Haydee (Lilibeth Morillo), siostra Sebastiana jedzie na trasę koncertową, wyprzedzająca ją ciężarówka wjeżdża prosto w jej samochód i kobieta umiera. Justino nie żyje dłużej, przez Fabia Hustera Briniona (Renato Rossini) też umiera. Chłopak zostawia go na słońcu przez długi czas. Amador znowu idzie do więzienia, a Alicia i Sebastian biorą ślub. Alicia i Sebastiam będą żyli długo i szczęśliwie.

</doc>
<doc id="1133528" url="https://pl.wikipedia.org/wiki?curid=1133528" title="Droga krajowa B1a (Niemcy)">
Droga krajowa B1a (Niemcy)

Droga krajowa 1a () – niemiecka droga krajowa przebiegająca w Akwizgranie, stanowiąca północną obwodnicę centrum miasta. Powstała aby odciążyć objeżdżające południem centrum miasta drogę B1 i B264. Droga w całości czteropasmowa.
Droga przebiega ulicami "Monheimsallee", "Ludwigsallee", "Pontwall", "Turmstraße" oraz "Junkerstraße" i prowadzi obok "Rheinisch-Westfälischen Technischen Hochschule", centrum kongresowego "Eurogress" oraz kasyna.
W czasie podziału na Niemcy Zachodnie i NRD, droga krajowa B1a łączyła przerwaną koło Helmstedt B1 z autostradą A2.

</doc>
<doc id="1133531" url="https://pl.wikipedia.org/wiki?curid=1133531" title="Teoria przywiązania">
Teoria przywiązania

Teoria przywiązania, teoria więzi () – teoria neopsychologiczna, której twórcą był brytyjski lekarz i psychoanalityk John Bowlby. Jest również pierwszą próbą zastosowania modelu etologicznego do wyjaśnienia problemów rozwoju psychologicznego człowieka, szczególnie w pierwszych latach jego życia. Teoria ta dotyczy negatywnego wpływu, jaki wywiera na rozwój małego dziecka utrata obiektów znaczących (ojca, matki bądź innego opiekuna) w wyniku niepoświęcania dziecku takiego czasu i uwagi, jakiego ono potrzebuje podczas swojego rozwoju emocjonalnego, co może ujawnić się w późniejszym okresie życia. Teoria przywiązania odnosi się głównie do związków partnerskich, ale także do psychologii rozwojowej. W oparciu o teorię przywiązania zwolennicy rodzicielstwa bliskości zaczęli propagować w kulturze zachodniej zwyczaj spania rodziców razem z dzieckiem (łóżko rodzinne). Praktyka ta jest rozpowszechniona w wielu częściach świata, m.in. w Afryce, Azji i Ameryce Południowej.
W teorii przywiązania ważną rolę przypisuje się zjawisku imprintingu, czyli wdrukowania w świadomość człowieka (bądź innego stworzenia) obiektu znaczącego.
Style przywiązania.
Style przywiązania to nieświadome przekonania dotyczące tego, czego możemy się spodziewać w relacjach z innymi ludźmi. Wyróżnia się cztery style:

</doc>
<doc id="1133534" url="https://pl.wikipedia.org/wiki?curid=1133534" title="Instytut Genetyki i Mikrobiologii Uniwersytetu Wrocławskiego">
Instytut Genetyki i Mikrobiologii Uniwersytetu Wrocławskiego

Instytut Genetyki i Mikrobiologii Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Biologicznych UWr.
Kierunki kształcenia.
Instytut prowadzi zajęcia dla studentów kierunków: biologia, mikrobiologia, biotechnologia oraz ochrona środowiska.
Struktura organizacyjna.
W skład instytutu wchodzą również dwie pracownie oraz instytutowa biblioteka.

</doc>
<doc id="1133537" url="https://pl.wikipedia.org/wiki?curid=1133537" title="MKS MDK Trzcianka">
MKS MDK Trzcianka

MKS MDK Trzcianka - polski klub sportowy z siedzibą w Trzciance, założony w 1990, wielosekcyjny: szachy, żeglarstwo i piłka siatkowa. W sezonie 2007/08 siatkarze występowali w II lidze.

</doc>
<doc id="1133538" url="https://pl.wikipedia.org/wiki?curid=1133538" title="Waldemar Śmigasiewicz">
Waldemar Śmigasiewicz

Waldemar Śmigasiewicz (ur. 19 września 1953 w Warszawie) – polski reżyser filmowy i teatralny. Wykłada w Akademii Teatralnej w Warszawie. Od 2014 roku profesor sztuk teatralnych.
Życiorys.
Waldemar Śmigasiewicz jest absolwentem PWSFTviT w Łodzi i wykładowcą w PWST w Warszawie. W 1987 roku otrzymał Grand Prix na Europejskim Festiwalu Szkół Teatralnych w Lyonie za inscenizację "„Ferdydurke”" Witolda Gombrowicza i główną nagrodę na Festiwalu w Millwakuee w USA za adaptację "Tango" Mrożka.
Współpracował jako reżyser z Teatrem Dramatycznym w Białymstoku w latach 1999–2001.

</doc>
<doc id="1133540" url="https://pl.wikipedia.org/wiki?curid=1133540" title="Język krymczacki">
Język krymczacki

Język krymczacki (кърымчах тыльы) – mowa z rodziny języków ałtajskich, używana przez Krymczaków. Często uznawana za dialekt języka krymskotatarskiego.
Powstał na podstawie języka Tatarów krymskich z dodatkiem zapożyczeń z języka hebrajskiego. Dawniej był zapisywany alfabetem hebrajskim, od lat 30. XX w. był zapisywany zmodyfikowanym alfabetem łacińskim, a obecnie jest zapisywany cyrylicą.
Większość Krymczaków zginęła w czasach Holocaustu. W maju 1944 wielu Krymczaków wysiedlono wraz z Tatarami krymskimi do Uzbekistanu, gdzie część Krymczaków mieszka do dzisiaj. Obecnie język krymczacki jest zagrożony wymarciem (w 2001 było około 785 Krymczaków na Ukrainie).

</doc>
<doc id="1133542" url="https://pl.wikipedia.org/wiki?curid=1133542" title="Instytut Zoologiczny Uniwersytetu Wrocławskiego">
Instytut Zoologiczny Uniwersytetu Wrocławskiego

Instytut Zoologiczny Uniwersytetu Wrocławskiego – istniejąca do kwietnia 2012 roku jednostka dydaktyczno-naukowa należąca do struktur Wydziału Nauk Biologicznych UWr.
Kierunki kształcenia.
Instytut prowadzi zajęcia dla studentów kierunku biologia. Tematyka dydaktyki realizowana jest w trzech podstawowych dziedzinach:
Struktura organizacyjna.
W skład instytutu wchodziło również: pięć pracowni badawczych, Stacja Ornitologiczna, Biblioteka Zakładu Fizjologii Zwierząt oraz biblioteka instytutowa.
Adres.
Instytut Zoologiczny
Uniwersytetu Wrocławskiego
ul. H. Sienkiewicza 21
50-335 Wrocław
Budynki Instytutu znajdują się także na ulicy Przybyszewskiego, gdzie mieszczą się Zakład Biologii, Ewolucji i Ochrony Bezkręgowców oraz Zakład Bioróżnorodności i Taksonomii Ewolucyjnej, oraz ul. Cybulskiego (Zakład Fizjologii Molekularnej Zwierząt).

</doc>
<doc id="1133547" url="https://pl.wikipedia.org/wiki?curid=1133547" title="Copșa Mică">
Copșa Mică

Copșa Mică (węg. "Kiskapus", niem. "Kleinkopisch") – miasto w Rumunii, w okręgu Sybin. Według danych na rok 2010 liczy 5300 mieszkańców.
W mieście rozwinął się przemysł chemiczny, odzieżowy, drzewny, zbrojeniowy oraz hutniczy.

</doc>
<doc id="1133550" url="https://pl.wikipedia.org/wiki?curid=1133550" title="Zaproszenie do tańca">
Zaproszenie do tańca

Zaproszenie do tańca ("Aufforderung zum Tanz. Rondo brillant") – kompozycja Carla Marii von Webera na fortepian solo, opus 65 (1819). 
Obecnie utwór ten najczęściej wykonywany jest w instrumentacji Hectora Berlioza na orkiestrę symfoniczną, ale też usłyszeć inne wersje, np. na klarnet lub wiolonczelę z akompaniamentem.
Powstała też wersja ze słowami znakomicie wykonana przez Bognę Sokorską razem z Orkiestrą Polskiego Radia pod dyrekcją Stefana Rachonia (nagranie SX0228-p.t."Słowik Warszawy").
Kompozycja wyróżnia się złożoną strukturą. Poprzedza go introdukcja o wirtuozowskim charakterze, a kończy efektowny finał. W głównej części kompozytor eksponuje kolejne, nastrojowe tematy – każdy kolejny zbudowany jest na zasadzie kontrastu z tematem poprzednim, każdy ma też budowę 16-taktową i dość złożoną budowę, co odbiega od ówczesnej praktyki komponowania prostych tematów 8-taktowych.
"Zaproszenie do tańca" stało się wzorem dla późniejszych walców koncertowych i walców symfonicznych tworzonych przez kompozytorów epoki romantyzmu. Ze wzorów tych korzystali m.in. Fryderyk Chopin, Johann Strauss (syn) czy Piotr Czajkowski.

</doc>
<doc id="1133556" url="https://pl.wikipedia.org/wiki?curid=1133556" title="OVHcloud">
OVHcloud

OVHcloud, dawniej OVH (akronim od "On Vous Héberge") – francuskie przedsiębiorstwo hostingowe działające we Francji, Niemczech, Wielkiej Brytanii, Hiszpanii, Włoszech, Portugalii, Czechach oraz w Polsce.
Centra danych.
Serwery wirtualne oraz dedykowane korzystają z sieci serwerowej zbudowanej we Francji. OVH dysponuje 18 centrami danych umieszczonymi we Francji, Kanadzie, Polsce, Singapurze oraz Australii:
OVH zamierza także otworzyć kilkanaście nowych centr danych między innymi Wschodnie wybrzeże USA, Wielka Brytania, Niemcy, Zachodnie wybrzeże USA, Hiszpania, Włochy, Holandia.

</doc>
<doc id="1133562" url="https://pl.wikipedia.org/wiki?curid=1133562" title="Gedymin Grubba">
Gedymin Grubba

Gedymin Grubba (ur. 17 lipca 1981 w Gdańsku) – polski organista, kompozytor i dyrygent.
Wykształcenie muzyczne.
Naukę muzyki rozpoczął w wieku 5 lat lekcjami gry na pianinie w Osiedlowym Ognisku Muzycznym w Gdańsku-Zaspie pod kierunkiem Haliny Radomskiej. Kontynuował ją w Państwowej Szkole Muzycznej I st. im. Stanisława Moniuszki w Sopocie w klasie fortepianu Zofii Ralickiej oraz w klasie klarnetu Dariusza Egielmana. W 1994 roku rozpoczął naukę gry na organach w Państwowej Szkole Muzycznej II st. im. Fryderyka Chopina w Gdańsku-Wrzeszczu w klasie Romana Peruckiego. Szkołę tę ukończył z wyróżnieniem w 2000 roku. To otworzyło mu drogę do studiów organowych w Akademii Muzycznej im. Stanisława Moniuszki w Gdańsku w klasie Romana Peruckiego. Jednocześnie podjął studia w klasie kompozycji Eugeniusza Głowskiego. Uczelnię tę ukończył w 2006 roku.
Doskonalił swoje umiejętności wykonawcze w grze na organach, uczestnicząc w licznych mistrzowskich kursach interpretatorskich i improwizatorskich w kraju i zagranicą, prowadzonych przez wybitnych muzyków, takich jak B.K. Bryndorf, E. Doll, F. Klinda, J. Laukvik, J.P. Lecaudey, L. Lohmann, D. Roth, A. Schoof, M. Strohhäcker, J.C. Zehnder, W. Zerer, S. Göttelmann, J. Gembalski i M. Sawa. Jest laureatem konkursów organowych i kompozytorskich.
Działalność koncertowa.
Od 1996 roku, kiedy to rozpoczął karierę jako organista, kameralista, kompozytor i dyrygent wykonał przeszło 2000 koncertów w Polsce, w większości państw europejskich, w Azji (Hongkong, Singapur), USA (25 Stanów), RPA, Kanadzie, Meksyku, Brazylii, Australii i Nowej Zelandii i in. W swoim repertuarze artysta posiada pełny wachlarz literatury muzycznej, począwszy od muzyki tabulaturowej po współczesną. Występował z solistami i orkiestrami: Filharmonią Kameralną im. W. Lutosławskiego w Łomży, z Kwartetem Smyczkowym Orkiestry Symfonicznej w Toruniu, The Sydney Consort – australijski zespół instrumentów barokowych, z Filharmonią Pomorską im. I.J. Paderewskiego w Bydgoszczy.
Od 1996 roku jest prezentatorem organów archikatedry w Gdańsku-Oliwie.

</doc>
<doc id="1133563" url="https://pl.wikipedia.org/wiki?curid=1133563" title="Laser dance">
Laser dance



</doc>
<doc id="1133566" url="https://pl.wikipedia.org/wiki?curid=1133566" title="Synagoga Magen Abraham w Bejrucie">
Synagoga Magen Abraham w Bejrucie

Synagoga Maghen Abraham w Bejrucie (arab. كنيس ماغن إبراهيم, hebr. בית הכנסת מגן אברהם) – synagoga znajdująca się w Bejrucie, stolicy Libanu w dawnej dzielnicy żydowskiej przy ulicy Wadi Abu Jamil.
Synagoga została zbudowana w 1925 roku. Otrzymała nazwę na cześć syna Abrahama Sasona. Środki zgromadzone na budowę nie wystarczyły jednak na zakup wyposażenia, które ufundował przywódca miejscowych Żydów Josef Farhi. W latach 40. XX wieku w synagodze zatrzymywali się żydowscy uchodźcy zmierzający do Palestyny.
W 1976 roku po wybuchu wojny domowej w Libanie, przywódca Joseph Fahri przewiózł zwoje Tory do Genewy, gdzie libański bankier Edmond Safra przechował je w sejfie bankowym. Większość z nich przewieziono później do sefardyjskich synagog w Izraelu. Po izraelskiej inwazji na Liban w 1982 roku Żydzi w Bejrucie stali się obiektem ataków ze strony muzułmanów. Spośród 60-osobowej gminy 11 osób zostało porwanych i zamordowanych, a reszta zdecydowała się na wyjazd.
W 1991 roku w mieście pozostało zaledwie 2 Żydów, co spowodowało zamknięcie synagogi. Władze libańskie podjęły decyzję o jej renowacji, ale prac remontowych jednak nie podjęto. Sąsiednia Szkoła talmudyczna została zburzona.
Przy synagodze w latach 1908-1978 urzędowali naczelni rabini Libanu, którzy również pełnili funkcję rabina Bejrutu:

</doc>
<doc id="1133567" url="https://pl.wikipedia.org/wiki?curid=1133567" title="Óscar Sevilla">
Óscar Sevilla

Óscar Miguel Sevilla Ribera (ur. 29 września 1976 w Ossa de Montiel koło Albacete, Hiszpania) – hiszpański kolarz szosowy.
Kariera.
Od roku 1998 i do roku 2003 jeździł w drużynie Kelme. W roku 2004 zmienił barwy na Phonak, a od 2005 do lipca 2006 startował w barwach T-Mobile Team. Od roku 2007 jest członkiem drużyny Relax-Gam.
Po swoim zwycięstwie w klasyfikacji młodzieżowej Tour de France i drugim miejscu w Vuelta a España w 2001 był zaliczany do największych wzrastających talentów hiszpańskiego kolarstwa. Po tych zwycięstwach nie potrafił jednak utrzymać dobrej passy. Jest dobrym pomocnikiem w drużynie, szczególnie na etapach górskich. Jego słabą stroną jest jazda indywidualna na czas.
Skandal dopingowy.
Rankiem 30 czerwca 2006 Sevilla wraz z Janem Ullrichem i ich opiekunem, Rudy Pevenagem został zawieszony przez swoją drużynę Team T-Mobile, przez co nie mógł wystartować w Tour de France 2006. Do zawieszenia przyczyniły się nowe dowody związane ze skandalem doktora Fuentesa ("Operación Puerto"). Sevilla i Ullrich zaprzeczyli ewentualnym powiązaniom z aferą. Hiszpański wymiar sprawiedliwości przedstawił jednak dokumenty, które wg informacji kierownictwa teamu nie pozostawiały żadnych wątpliwości co do winy kolarzy. 21 lipca Ullrich i Sevilla dostali wymówienie, gdyż nie potrafili dostarczyć dowodów swojej niewinności.
Po tym, jak w październiku 2006 hiszpański związek kolarski przeprowadził dochodzenie przeciwko podejrzanym zawodnikom, Sevilla z początkiem sezonu 2007 podpisał umowę z drużyną Relax-Gam.

</doc>
<doc id="1133569" url="https://pl.wikipedia.org/wiki?curid=1133569" title="AS Roma 2000/2001">
AS Roma 2000/2001

Sezon 2000/2001 klubu AS Roma.
Sezon.
W sezonie 2000/2001 Roma pod wodzą Fabio Capello wywalczyła swoje trzecie w historii mistrzostwo i pierwsze od 1983 roku. Sezon zakończyła z 2 punktami przewagi nad Juventusem, a najlepszym strzelcem zespołu był nowy nabytek „giallorossich” Gabriel Batistuta. W Pucharze UEFA Roma odpadła w 1/8 finału po dwumeczu z em (0:2, 1:0).

</doc>
<doc id="1133571" url="https://pl.wikipedia.org/wiki?curid=1133571" title="Ażio">
Ażio

Ażio (także we włoskiej pisowni "aggio" lub francuskiej "agio", archaiczne ażjo lub ażyo) – pojęcie z dziedziny ekonomii, oznaczające wyższy kurs posiadanych dewiz lub papierów wartościowych niż ich wartość nominalna.
W znaczeniu pierwotnym (używana była także nazwa "mienne" albo "przydawanie") różnica wartości towarów jednego ponad drugi, potem różnica wartości monety bankowej ponad obiegową (lub na odwrót), nadpłata, przewyżka ceny targowej, pieniędzy lub papierów publicznych ponad ich nominalną wartość. Stosunek przeciwny, czyli spadek ceny poniżej wartości nominalnej nazywany jest disażio, natomiast równość ceny z wartością nominalną nazywana bywa pari.
Spekulacje giełdowe, wykorzystujące różnice kursów papierów wartościowych, a także działania zmierzające do sztucznych zmian (tak zwyżek, jak i obniżek) tych kursów nazywane są ażiotażem lub ażiotarstwem.

</doc>
<doc id="1133572" url="https://pl.wikipedia.org/wiki?curid=1133572" title="Ażyo">
Ażyo



</doc>
<doc id="1133573" url="https://pl.wikipedia.org/wiki?curid=1133573" title="Synagoga Maghen Abraham w Bejrucie">
Synagoga Maghen Abraham w Bejrucie



</doc>
<doc id="1133574" url="https://pl.wikipedia.org/wiki?curid=1133574" title="Tommaso Orsini">
Tommaso Orsini

Tommaso Orsini (zm. 10 lipca 1390) – włoski kardynał okresu wielkiej schizmy zachodniej, reprezentujący "rzymską" obediencję.
Życiorys.
Był synem Napoleone Orsiniego, wielkiego protonotariusza królestwa Sycylii, i Małgorzaty Palearia z rodziny hrabiów Manoppello. Otrzymał nominację kardynalską od papieża Urbana VI na początku lat 80. XIV wieku. Był jednym z najbliższych współpracowników Urbana VI. W 1385 ostrzegł papieża przed spiskiem sześciu kardynałów przeciwko niemu (pięciu z nich zostało straconych, szósty, Adam Easton, ocalał dzięki wstawiennictwu angielskiego króla, ale został pozbawiony godności i zesłany do klasztoru). Służył jako wikariusz papieski w Rzymie (1384) oraz legat w prowincjach Umbria i Patrymonium św. Piotra (1386-1387). Uczestniczył w konklawe 1389 i koronował nowego papieża Bonifacego IX w dniu 9 listopada 1389. Zmarł na zamku Montenero Sabino koło Rieti i został pochowany w bazylice watykańskiej.

</doc>
<doc id="1133578" url="https://pl.wikipedia.org/wiki?curid=1133578" title="Drugi rząd Stanleya Baldwina">
Drugi rząd Stanleya Baldwina

Drugi rząd Stanleya Baldwina – drugi rząd Partii Konserwatywnej pod przewodnictwem Stanleya Baldwina powstał 4 listopada 1924 r. i przetrwał do 4 czerwca 1929 r.

</doc>
<doc id="1133582" url="https://pl.wikipedia.org/wiki?curid=1133582" title="Kanion Antylopy">
Kanion Antylopy

Kanion Antylopy (ang.: "Antelope Canyon"), nazywany także Kanionem Korkociągu (ang.: "Corkscrew Canyon") – kanion szczelinowy znajdujący się na terenie rezerwatu plemienia Nawaho w stanie Arizona w USA. Powstawał przez miliony lat wskutek wymywania piaskowca przez powodzie błyskawiczne. Jest jednym z najchętniej odwiedzanych i fotografowanych przez turystów kanionów na południowym zachodzie Stanów Zjednoczonych.
Kanion dzieli się na dwie części: górną (Upper Antelope Canyon) oraz dolną (Lower Antelope Canyon). Oba kaniony znajdują się pod opieką The Navajo Parks and Recreation Department.
Geologia.
Antelope Canyon powstał na skutek silnej erozji piaskowca Navaho, charakterystycznego dla tego obszaru. Wygładzoną powierzchnię skał kanion zawdzięcza okresowemu zalewaniu wodą opadową tworzącą silny potok płynący ku rzece Kolorado. Dno kanionu jest z reguły kamieniste, na potrzeby turystyki wysypywane piaskiem. Silne okresowe opady monsunowe powodują kumulację wody powyżej kanionów, po czym spływa ona przez Antelope do Jeziora Powella. Piaskowiec Navaho jest plastyczny, dzięki czemu woda łatwo formuje charakterystyczne wyżłobienia i wgłębienia o zaokrąglonych krawędziach. Powodzie w kanionie występują nadal. Jedną z większych było zalanie w październiku 2006 roku Antelope po trwającym 36 godzin przyborze, na skutek którego władze Parku zmuszone były zamknąć go na 5 miesięcy. Opady uniemożliwiające zwiedzanie wystąpiły także pod koniec lipca 2011 roku.
Turystyka i fotografia.
Wjazd na obszar kanionów wymaga zgody plemienia Nawaho, gdyż znajduje się na terenie Nawaho Indian Reservation (Rezerwatu Indian Nawaho). W praktyce ogranicza się to do kilkudolarowej opłaty od osoby. Turyści korzystają ponadto z transportu właścicieli terenu i mogą spędzić tu tylko dwie godziny. Kanion jest bardzo chętnie odwiedzany i fotografowany przez turystów z całego świata. Najdogodniejszą porą dnia są godziny przedpołudniowe, ponieważ wtedy można zaobserwować charakterystyczne snopy światła wpadające przez szczyt Antelope. Fotografowanie w pozostałych godzinach zwiedzania nie jest proste ze względu na duży mrok panujący wewnątrz (konieczne jest użycie statywu). 
Lower Antelope Canyon nazywany w języku Navaho "Hazdistazí" ("kamienne spiralne łuki"), dostępny jest z przewodnikiem, znajduje się w bezpośrednim sąsiedztwie Jeziora Powella i jest dłuższy niż górny kanion. Wchodzi się do niego i wychodzi po kilku stalowych drabinach. Wiązki światła pojawiające się w kanionie w godzinach rannych można zaobserwować od 15 marca do 7 października każdego roku.
Upper Antelope Canyon w języku Indian nazywany "Tsé bighánílíní" ("miejsce gdzie woda biegnie przez skały"), znajduje się na południe od dolnego kanionu, dostępny jest z przewodnikiem po uprzedniej przejażdżce samochodem wycieczkowym. Cały kanion znajduje się na jednym poziomie i nie wymaga wspinaczki. Jego oświetlenie najkorzystniejsze jest we wczesnych godzinach rannych.
Głębokość tego kanionu sięga nieco ponad 30 metrów, a szerokość nie przekracza kilku metrów.
Powodzie błyskawiczne.
Antelope Canyon dostępny jest tylko z przewodnikiem ze względu na możliwość wystąpienia niebezpiecznego zjawiska jakim jest powódź błyskawiczna. Zarówno podczas deszczy monsunowych jak i nagłych gwałtownych opadów woda nie wsiąka w kamienne podłoże tylko szybko spływa w dół kanionów do Jeziora Powella. W dniu 12 sierpnia 1997 roku tego typu powódź, spowodowaną gwałtowną burzą z piorunami, doprowadziła do śmierci jedenastu turystów (siedmiu Francuzów, Szweda, Brytyjczyka i dwóch Amerykanów). Powódź przeżył jedynie przewodnik Francisco "Poncho" Quintana, który przeszedł wcześniej szkolenie. Główną przyczyną tragedii było porwanie przez nurt drewnianych drabin prowadzących na zewnątrz kanionu. Po tym zdarzeniu zamontowano stalowe drabiny przymocowane do skał kotwami oraz zainstalowano system ostrzegający o nadchodzącym zagrożeniu.

</doc>
<doc id="1133583" url="https://pl.wikipedia.org/wiki?curid=1133583" title="Kadosz">
Kadosz



</doc>
<doc id="1133592" url="https://pl.wikipedia.org/wiki?curid=1133592" title="Bass Bumpers">
Bass Bumpers

Bass Bumpers – niemiecki zespół muzyczny tworzący muzykę dance.
Bass Bumpers powstał w 1990 roku, po wydaniu pierwszego albumu "Dance Street" Henninga Reitha i Caba Krolla. W 1993 ukazał się ich kolejny singel „Runnin” w obecności Felicii Uwaje oraz Iana Freemana. W 2002 roku do grupy dołączyli: Reinhard Raith (DJ VooDoo) and Frank Knebel (Level K).
Ostatnim ich projektem był Crazy Frog.

</doc>
<doc id="1133595" url="https://pl.wikipedia.org/wiki?curid=1133595" title="Laryngektomia">
Laryngektomia

Laryngektomia (łac. "laryngectomia") – zabieg laryngologiczny polegający na częściowym lub całkowitym wycięciu krtani. Jest to jedna z metod chirurgicznego leczenia raka krtani i raka gardła dolnego.
Typy laryngektomii częściowych.
Laryngektomia częściowa (łac. "laryngectomia partialis") – jest to częściowe usunięcie krtani. Stanowią one 17%-53% wszystkich operacji leczenia raka krtani. Może być ono wykonane na drodze endoskopowej lub z dojścia zewnętrznego. Laryngektomie częściowe nazywane są niekiedy laryngektomiami czynnościowymi lub funkcjonalnymi, gdyż usunięcie części krtani pozwala na zachowanie jej funkcji (oddechowej, fonacyjnej i ochronnej) dzięki wykonanej rekonstrukcji narządu.
Z powodu dużej liczby typów zabiegów operacyjnych na krtani i ich modyfikacji wyróżnia się wiele podziałów laryngektomii.
Inny podział częściowych operacji krtani uwzględnia płaszczyznę jej rozcięcia w stosunku do osi długiej i wyróżnia: laryngektomie pionowe i laryngektomie poziome.
Do laryngektomii poziomych zaliczamy:
Obecnie z powodu dużego rozwoju chirurgii rekonstrukcyjnej i czynnościowej, także w otorynolaryngologii wybór metody pozwala brać pod uwagę aspekt funkcjonalny narządu z maksymalnym możliwym zachowaniem jego czynności. Po częściowym usunięciu krtani pozostałe jej części wymagają zespolenia, aby zrekonstruować krtań. Do najważniejszych metod (operacji) rekonstrukcyjnych krtani zaliczamy:
Ograniczenie ruchomości fałdów głosowych przy w/w lokalizacji nie jest przeciwwskazaniem do zabiegu.
Do laryngektomii pionowych należą: chordektomia, laryngektomia czołowo-przednia, laryngektomia czołowo-boczna, hemilaryngektomia. Wykonywane są one w przypadku raków fałdów głosowych przy prawidłowej lub nieznacznie upośledzonej ich ruchomości.
Specyfika zabiegu laryngektomii częściowych
Laryngektomie częściowe z dojścia zewnętrznego przed rozpoczęciem zabiegu wymagają wykonania tracheotomii zwykle w znieczuleniu miejscowym. Intubacja następuje dotchawiczo przez wykonaną tracheotomię. Tracheotomia w operacjach częściowych krtani pozwala na lepsze warunki techniczne (brak przeszkody w postaci rurki intubacyjnej w operowanej krtani), a także zabezpiecza drogi oddechowe po zabiegu – zapewnia prawidłowe oddychanie. Po zabiegu obrzęk pooperacyjny tkanek krtani mógłby spowodować duszność. Dekaniulację chorego po operacji częściowej wykonuje się na 1. lub 2. dobę po operacji.
Laryngektomia całkowita.
Laryngektomia całkowita (łac. "laryngectomia totalis") jest to całkowita resekcja krtani, której konsekwencją jest brak emisji głosu przez chorego i oddzielenie drogi oddechowej od pokarmowej na stałe. Po raz pierwszy została wykonana w sylwestra 1873 roku przez Theodora Billrotha.
Przed zabiegiem choremu wykonuje się tracheotomię, a następnie przez otwór w tchawicy następuje intubacja. Zabieg polega na odcięciu krtani od góry od nasady języka i gardła oraz od dołu od tchawicy. Podczas laryngektomii całkowitej usuwa się także kość gnykową z przestrzenią przednagłośniową. Pozostawione ściany gardła dolnego po odcięciu krtani zszywa się ze sobą, a do przełyku zakłada się sondę odżywczą w celu wygojenia gardła. Przez około 10-14 najbliższych dni, przy braku powikłań pacjent otrzymuje półpłynny pokarm tylko przez sondę. Pozostały kikut tchawicy na stałe zszywa się ze skórą szyi tworząc przetokę zwaną tracheostomią lub tracheostomą.
Z najważniejszych wskazań do laryngektomii całkowitej należy wymienić:
Niezmiernie rzadko laryngektomię całkowitą wykonuje się nie tylko ze wskazań onkologicznych: radionekroza, czyli martwica popromienna krtani. Przeciwwskazaniem do laryngektomii jest zajęcie przez guz tętnicy szyjnej oraz naciek powięzi przedkręgosłupowej.
Postępowanie z chorym laryngektomowanym.
Chory laryngektomowany wymaga przestawienia się na inne warunki anatomiczne i funkcjonalne związane z usunięciem krtani. W okresie okołooperacyjnym chory wymaga:
Ponadto chory laryngektomowany ze względu na pooperacyjne warunki anatomiczne może borykać się z następującymi problemami:
Wybór techniki operacyjnej.
Decyzja o częściowym lub całkowitym wycięciu krtani musi być podjęta bardzo rozważnie. Z jednej strony zabieg musi być radykalny w stopniu pozwalającym resekcję nowotworu w granicach tkanek zdrowych, z drugiej strony na ile jest to możliwe dąży się do zachowania jak największej funkcji narządu. Najważniejszym jednak kryterium wyboru metody operacyjnej jest rozległość nacieku nowotworowego. O ocenie jego rozległości decyduje wnikliwa diagnostyka.
Nie można zapominać przy wyborze techniki zabiegu o uwzględnieniu wieku pacjenta i stopniu jego samodzielności – wiek chronologiczny i biologiczny (późniejsze problemy z przyjmowaniem pokarmów po niektórych typach laryngektomii). Uwzględnić należy także obecność dodatkowych chorób: układu sercowo-naczyniowego, układu oddechowego czy nerwowego.
Powikłania po laryngektomiach.
Jak po każdym zabiegu operacyjnym także i po laryngektomiach częściowych jak i całkowitych mogą pojawiać się powikłania

</doc>
<doc id="1133597" url="https://pl.wikipedia.org/wiki?curid=1133597" title="Synagoga Ju Aw w Heracie">
Synagoga Ju Aw w Heracie

Synagoga Ju Aw w Heracie – synagoga znajdująca się w Heracie w Afganistanie w dzielnicy Momanda, którą nazywano Majalla-ji Musahija, co znaczy dzielnica żydowska.
Nieużytkowany obecnie budynek synagogi jest skupiony wokół dziedzińca. Część wschodnia, północna i południowa jest wykorzystywana jako mieszkania, natomiast w części zachodniej są zakwaterowani pracownicy Departamentu Ochrony Zabytków w Heracie. Budynek jest w złym stanie technicznym. Wewnątrz zachowała się cenna polichromia i sztukaterie w stylu perskim.

</doc>
<doc id="1133599" url="https://pl.wikipedia.org/wiki?curid=1133599" title="Kwas trifluorooctowy">
Kwas trifluorooctowy

Kwas trifluorooctowy, TFA – organiczny związek chemiczny z grupy kwasów karboksylowych, około 10 tys. razy mocniejszy od kwasu octowego z powodu silnego efektu indukcyjnego trzech silnie elektroujemnych atomów fluoru.
Jest reagentem często używanym w syntezach organicznych z powodu kombinacji trzech cech: stosunkowo wysokiej lotności (temperatura wrzenia 72 °C), dobrej rozpuszczalności w rozpuszczalnikach organicznych oraz dużej mocy, porównywalnej z kwasami mineralnymi. Nie wykazuje właściwości utleniających i jest łatwo dostępny w formie bezwodnej. Często stosowany do usuwania kwasolabilnych grup ochronnych, np. podczas chemicznej syntezy peptydów.

</doc>
<doc id="1133600" url="https://pl.wikipedia.org/wiki?curid=1133600" title="Sulina">
Sulina

Sulina – miasto w Rumunii, w okręgu Tulcza, w regionie Dobrudży. Miasto leży u ujścia jednej z odnóg Dunaju o tej samej nazwie. Według danych szacunkowych na rok 2011 liczy 3663 mieszkańców.
W mieście znajduje się latarnia morska, cerkiew i cmentarz osób związanych z morzem. Sulina jest najbardziej wysuniętym na wschód miastem Rumunii i największą po Tulczy miejscowości w delcie Dunaju. Sulina nie jest bezpośrednio połączona z rumuńską siecią drogową i można do niej dotrzeć tylko drogą wodną, zarówno po Dunaju, jak i po Morzu Czarnym.

</doc>
<doc id="1133602" url="https://pl.wikipedia.org/wiki?curid=1133602" title="AS Roma 2001/2002">
AS Roma 2001/2002

Sezon 2001/2002 klubu AS Roma.
Sezon.
Sezon 2001/2002 Roma rozpoczęła od wywalczenia Superpucharu Włoch po wygraniu 3:0 z Fiorentiną. W lidze wywalczyła wicemistrzostwo kraju tracąc jeden punkt do Juventusu. Zadebiutowała też w Lidze Mistrzów dochodząc do drugiej fazy grupowej, jednak okazała się w niej gorsza od Barcelony i u, a lepsza od Galatasarayu.

</doc>
<doc id="1133605" url="https://pl.wikipedia.org/wiki?curid=1133605" title="GnuTLS">
GnuTLS

GnuTLS – otwarta implementacja protokołu SSL (wersji 3) oraz TLS (wersji 1.0, 1.1 i 1.2). Udostępniana jest na licencji LGPL na systemy uniksopodobne i Microsoft Windows.

</doc>
<doc id="1133607" url="https://pl.wikipedia.org/wiki?curid=1133607" title="Ażiotaż">
Ażiotaż

Ażiotaż albo ażiotarstwo – spekulacje wykorzystujące podnoszenie lub obniżanie wartości pieniężnych, papierów rentowych, obligacji, akcji wszelkiego rodzaju, weksli itp. połączone z działaniami zmierzającymi do sztucznego oddziaływania na kształtowanie się ich cen tak w kierunku ich zwyżki, jak i obniżki.
Nie idzie tu o rzeczywiste negocjowanie papierów publicznych, tylko o różnicę w ich kursie (ażio), na którą ludzie oddający się tej spekulacji z dnia na dzień oczekują, a którą po upływie pewnego czasu sobie wypłacają. Stanowi to rodzaj hazardu, gry giełdowej. Przedmiotem tej gry mogą być nie tylko papiery publiczne, ale także towary (np. sprzedawanie zboża jesienią z dostawą na wiosnę następnego roku); skala ażiotażu zależy od tego, o ile sprzedaż ta przewyższa zapasy znajdujące się w kraju w momencie rozliczenia.

</doc>
<doc id="1133611" url="https://pl.wikipedia.org/wiki?curid=1133611" title="Sufentanyl">
Sufentanyl

Sufentanyl – syntetyczny lek opioidowy około 5-10 razy silniejszy od fentanylu, stosowany w znieczuleniu przed operacją. Objęty Jednolitą konwencją o środkach odurzających z 1961 roku (wykazy I). W Polsce jest w wykazie I-N Ustawy o przeciwdziałaniu narkomanii.
Działanie.
Syntetyczna pochodna fentanylu; opioidowy lek o silnym działaniu przeciwbólowym, agonista receptorów opioidowych typu m1 i m2, delta i kappa. W przypadku receptorów pierwszego typu lek wykazuje większe powinowactwo w stosunku do receptora m1, który odpowiada za przenoszenie odczucia bólu, mniejsze zaś w stosunku do receptora m2 wywołującego działania niepożądane, jak na przykład depresja oddechowa. Działając na receptor m1 sufentanyl hamuje aktywność enzymu cyklazy adenylowej, co prowadzi do zmniejszenia stężenia cAMP, a przez to nasilenia działania przeciwbólowego. Pobudzenie receptorów m i delta wpływa na otwarcie niektórych kanałów potasowych, co wywołuje hiperpolaryzację błony neuronu i zmniejsza częstotliwość przesyłania impulsów bólowych. Pobudzenie wszystkich typów receptorów doprowadza również do zamykania niektórych kanałów wapniowych, co zmniejsza uwalnianie neuroprzekaźników, a w konsekwencji osłabia przewodzenie bólu. Sufentanyl działa szybciej, krócej i silniej od fentanylu (5-10-krotnie). Farmakokinetyka sufentanylu wynika z jego bardzo dobrej rozpuszczalności w tłuszczach, a w związku z tym z szybkiej dystrybucji do tkanek.
Wskazania.
Znieczulenie do wszystkich zabiegów chirurgicznych u pacjentów poddanych intubacji dotchawiczej i mechanicznej wentylacji. Środek przeciwbólowy oraz znieczulający podczas wprowadzania i podtrzymywania znieczulenia ogólnego.
Przeciwwskazania.
Nadwrażliwość na którykolwiek składnik preparatu lub inne opioidowe leki przeciwbólowe, ostra porfiria wątrobowa, stosowanie inhibitorów MAO równolegle lub w okresie ostatnich 14 dni. Nie stosować u osób, u których należy unikać stosowania leków działających hamująco na ośrodek oddechowy. Warunkami użycia sufentanylu są intubacja dotchawicza i mechaniczna wentylacja pacjenta. Sufentanyl może wywołać zależny od dawki hamujący wpływ na ośrodek oddechowy. Głębokie znieczulenie ogólne przebiega z depresją ośrodka oddechowego, która może się utrzymywać także po operacji lub nawet wystąpić dopiero po niej, dlatego po operacji należy uważnie obserwować pacjentów. 
U pacjentów z urazem czaszkowo-mózgowym i podwyższonym ciśnieniem wewnątrzczaszkowym sufentanyl można stosować tylko zachowując szczególną ostrożność. Należy unikać podania sufentanylu w szybkim wstrzyknięciu i.v. (bolusie), ponieważ może dojść do przejściowego spadku ciśnienia tętniczego i obniżenia ciśnienia perfuzji mózgu. Podanie i.v. sufentanylu w czasie porodu lub cięcia cesarskiego przed przecięciem pępowiny nie jest zalecane, ponieważ może wywołać hamujący wpływ na ośrodek oddechowy noworodka. Dane dotyczące dożylnego podawania sufentanylu u dzieci są ograniczone, dlatego przed zastosowaniem tego leku u noworodków i małych dzieci należy starannie rozważyć stosunek spodziewanych korzyści do możliwego ryzyka.
Możliwe jest wystąpienie wzmożonego napięcia mięśni, włącznie z mięśniami klatki piersiowej. Można tego uniknąć, zachowując następujące środki ostrożności: powolne wstrzykiwanie (w przypadku mniejszych dawek jest to wystarczający środek zapobiegawczy), wcześniejsze podanie jednej z pochodnych benzodiazepiny lub innych środków o hamującym działaniu ośrodkowym oraz podanie leków zwiotczających mięśnie. Podanie leku antycholinergicznego w zbyt małej dawce lub jednoczesne podanie sufentanylu z jednym z leków zwiotczających mięśnie, który nie ma działania wagolitycznego, może wywołać bradykardię, a nawet zatrzymanie czynności serca. Bradykardię można leczyć atropiną. Tachykardia spowodowana podaniem pankuronium może przeważać nad wywołaną bradykardią. Sufentanyl może wywołać bradykardię i spadek ciśnienia tętniczego, zwłaszcza u pacjentów z hipowolemią. W takich przypadkach należy zastosować odpowiednie środki w celu utrzymania ciśnienia tętniczego na stałym poziomie. Sufentanyl może wywoływać przyzwyczajenie po długotrwałym stosowaniu (np. na oddziałach intensywnej terapii). Po leczeniu trwającym dłużej niż 7 dni mogą wystąpić objawy odstawienne, dlatego zaleca się zmniejszanie dawek w ciągu kilku dni. W razie potrzeby, w celu zwalczania objawów zespołu abstynencyjnego można zastosować klonidynę.
Interakcje.
Równoczesne stosowanie anestetyków, leków uspokajających i wpływających depresyjnie na OUN nasila działanie sufentanylu. Cymetydyna i ranitydyna wydłużają jego metabolizm. Inhibitory MAO nasilają depresję oddechową. Równoczesne podanie pochodnych benzodiazepiny może spowodować spadek średniego ciśnienia krwi i oporu obwodowego. U pacjentów przyjmujących b-adrenolityki i leki blokujące kanały wapniowe nasila tendencję do bradykardii. Ketokonazol, itrakonazol i rytonawir mogą hamować metabolizm sufentanylu.
Działanie niepożądane.
Depresja ośrodka oddechowego, bezdech, sztywność mięśni (szczególnie mięśni klatki piersiowej), miokloniczne drżenie mięśni, spadek ciśnienia tętniczego, bradykardia, nudności, wymioty, zawroty głowy, euforia, zwężenie źrenic, zatrzymanie moczu, rzadziej świąd i bóle w miejscu wstrzyknięcia. Rzadko skurcz krtani, reakcje alergiczne i zatrzymanie czynności serca. Po operacji obserwowano niekiedy nawrót depresji ośrodka oddechowego. W przypadku długotrwałego stosowania mogą się rozwinąć tolerancja i uzależnienie.
Ciąża i laktacja.
Sufentanylu nie powinno się stosować w ciąży i okresie karmienia piersią. Przenika szybko przez łożysko. Stosunek stężenia sufentanylu we krwi żylnej nienarodzonego dziecka do stężenia we krwi żylnej matki wynosi 0,8:1. Na podstawie danych farmakokinetycznych można przyjąć, że 24 h po znieczuleniu ogólnym można podjąć karmienie piersią. Nie podawać w trakcie porodu lub przed zaciśnięciem pępowiny podczas cięcia cesarskiego.
Dawkowanie.
Dorośli i młodzież. Jako środek przeciwbólowy w znieczuleniu ogólnym wprowadzanym i podtrzymywanym kilkoma środkami znieczulającymi. Dawka początkowa: 0,5-2 µg/kg mc. w powolnym wstrzyknięciu i.v. lub w ciągłym wlewie i.v. przez 2-10 min. Dawka 0,5 µg/kg mc. działa przez ok. 50 min. Dawka podtrzymująca: 10-50 µg (ok. 0,15-0,7 µg/kg mc.) i.v. w razie klinicznych objawów ustępowania znieczulenia. W fazie ustępowania dawkę należy zmniejszać bardzo powoli. Jako środek znieczulający do wprowadzania i podtrzymywania znieczulenia ogólnego. Dawka początkowa: 7-20 µg/kg mc. w powolnym wstrzyknięciu i.v. lub we wlewie i.v. trwającym 2-10 min. Dawka podtrzymująca: 25-50 µg (ok. 0,36-0,7 µg/kg mc.) i.v. w razie klinicznych objawów ustępowania znieczulenia ogólnego. Dawki podtrzymujące 25-50 µg zwykle są wystarczające do zachowania stabilności krążenia w czasie znieczulenia ogólnego. Dzieci. Skuteczność i bezpieczeństwo u dzieci do 2. rż. udokumentowano tylko w ograniczonej liczbie przypadków. Do wprowadzania i podtrzymywania znieczulenia ogólnego w czasie operacji na sercu i naczyniach lub w zabiegach chirurgii ogólnej wraz z podawaniem 100% tlenu zaleca się 5-15 µg/kg mc. u noworodków i dzieci do 3. rż. oraz do 20 µg/kg mc. u dzieci do 12. rż. Ze względu na większy klirens leku u dzieci, można podawać dzieciom większe dawki lub zwiększać częstość dawek. Sufentanil podawany pacjentom w monoterapii we wstrzyknięciu nie wystarczał do osiągnięcia dostatecznego znieczulenia ogólnego. Pacjenci w podeszłym wieku lub osłabieni potrzebują z reguły mniejszych dawek. Dawka całkowita powinna być podawana z zachowaniem ostrożności u chorych z niewyrównaną niedoczynnością tarczycy, chorobami płuc, zwłaszcza ze zmniejszeniem pojemności życiowej, otyłością lub uzależnionych od alkoholu. W przypadku niewydolności nerek i(lub) wątroby dawkę należy zmniejszyć. Przewlekle chorzy otrzymujący opioidy lub z uzależnieniem od opioidów w wywiadzie, mogą potrzebować większych dawek. Należy unikać podawania sufentanylu w bolusie. Jeżeli razem z sufentanylem podaje się jeden z leków uspokajających, należy go podać w oddzielnym wstrzyknięciu.
Uwagi.
Lek powinien być podawany wyłącznie przez wykwalifikowany personel z zapewnieniem podtrzymania podstawowych funkcji życiowych. Po znieczuleniu ogólnym z zastosowaniem sufentanylu, pacjent nie powinien prowadzić pojazdów ani obsługiwać maszyn w ruchu. Pacjenta należy odprowadzić do domu i poinformować o zakazie spożywania alkoholu.

</doc>
<doc id="1133613" url="https://pl.wikipedia.org/wiki?curid=1133613" title="Sufentanil">
Sufentanil



</doc>
<doc id="1133616" url="https://pl.wikipedia.org/wiki?curid=1133616" title="Bartholinitis">
Bartholinitis



</doc>
<doc id="1133618" url="https://pl.wikipedia.org/wiki?curid=1133618" title="Porządek">
Porządek

Porządek (gr. "táksis", łac. "ordo", nowołac. "ordinatio") - wieloznaczny termin stosowany jako termin specjalny w logice, matematyce, metafizyce i w filozofii przyrody. Jako termin niespecjalny posiada funkcje wartościujące i ekspresywne. 
W matematyce i logice porządek to relacja dwuczłonowa jednego zbioru, zwykle spełniająca aksjomaty porządku liniowego lub przynajmniej częściowego porządku. W teorii systemów, porządek to stan dowolnego zbioru na którym określone są relacje należące do jakiegoś systemu/zbioru relacji. 
W metafizyce porządek to jedność w wielości, czyli taki układ bytów, który daje się ująć intelektualnie.
W filozofii przyrody przez porządek rozumie się porządek natury, czyli to, że w przyrodzie zachodzi dająca się ująć w prawa regularność.
W funkcji wartościującej termin "porządek" służy zaakcentowaniu szczególnej doniosłości tego, co się tym terminem określa (np. "porządek łaski", "porządek natury"). To znaczenie terminu "porządek" pokrywa się szczególnie często ze znaczeniem terminu "ład" - przez "ład" rozumie się najczęściej porządek jako szczególnie wysoki stopień wewnętrznej harmonii, jedności, dobra.
Funkcje ekspresywne terminu "porządek" są bardzo rozmaite - częsta przy jego użyciu jest np. intencja ironiczna, w szczególności w odniesieniu do "porządku społecznego". 

</doc>
<doc id="1133619" url="https://pl.wikipedia.org/wiki?curid=1133619" title="Poncello Orsini">
Poncello Orsini

Poncello Orsini (zm. 2 lutego 1395 w Rzymie) – włoski kardynał okresu wielkiej schizmy zachodniej. Reprezentował obediencję "rzymskich" papieży Urbana VI i Bonifacego IX.
Życiorys.
Urodził się w Rzymie w jednej z najpotężniejszych rzymskich rodzin arystokratycznych, z której pochodziło trzech papieży i kilkunastu kardynałów. 19 czerwca 1370 wybrano go biskupem Aversa. Na konsystorzu 18 września 1378 Urban VI kreował go kardynałem prezbiterem z tytułem San Clemente. Był legatem w Marche i wikariuszem generalnym Sabiny. Początkowo należał do gorliwych zwolenników Urbana VI. Bezwzględność Urbana VI spowodowała jednak, że w 1385 znalazł się wśród współautorów odezwy kardynałów do duchowieństwa i ludu rzymskiego, denuncjującej brutalne metody papieża. Urban VI potraktował to jako zdradę (pięciu kardynałów zostało straconych), przez co Poncello Orsini musiał ukrywać się aż do jego śmierci w 1389. Uczestniczył w konklawe 1389, na którym zaliczano go do papabile. Nowy papież Bonifacy IX mianował go swoim wikariuszem w Rzymie. Archiprezbiter Św. Kolegium Kardynałów po 16 lipca 1390. Administrator diecezji suburbikarnej Sabina od listopada 1392.

</doc>
<doc id="1133624" url="https://pl.wikipedia.org/wiki?curid=1133624" title="AS Roma 2002/2003">
AS Roma 2002/2003

Sezon 2002/2003 klubu AS Roma.
Sezon.
W sezonie 2002/2003 Roma zagrała słabiej niż rok wcześniej. W lidze zajęła 8. pozycję, a w Pucharze Włoch dotarła do finału, w którym przegrała z Milanem (1:4, 2:2). W Lidze Mistrzów dotarła do drugiej fazy grupowej.

</doc>
<doc id="1133626" url="https://pl.wikipedia.org/wiki?curid=1133626" title="Krzyż świętego Jerzego">
Krzyż świętego Jerzego

Krzyż świętego Jerzego – rodzaj krzyża. Przedstawia on duży czerwony krzyż grecki z wydłużonymi ramionami bocznymi. 
Ten krzyż został użyty m.in. na kilku flagach, min. Anglii, Gruzji oraz szeregu miast północnowłoskich: Genui, Bolonii, Padwy, Reggio Emilia, Mantui, Vercelli czy Alessandrii.

</doc>
<doc id="1133627" url="https://pl.wikipedia.org/wiki?curid=1133627" title="Front Krymski">
Front Krymski

Front Krymski – związek operacyjno-strategiczny Armii Czerwonej o kompetencjach administracyjnych i operacyjnych na południowym terytorium ZSRR, działający podczas wojny z Niemcami w czasie II wojny światowej.
Historia.
Utworzony 28 stycznia 1942 z przemianowania Frontu Kaukaskiego. 
Dowódcą Frontu był generał porucznik Dmitrij Kozłow. Działał na Półwyspie Kerczeńskim. W kwietniu 1942 wraz z Samodzielną Armią Nadmorską utworzył kierunek północno-kaukaski. Na początku 1942 r. wojska Frontu przeprowadziły nieudaną Operacja desantowa na Krymie.
Rozformowany 19 maja 1942. Jego wojska przekazano Frontowi Północno-Kaukaskiemu.

</doc>
<doc id="1133629" url="https://pl.wikipedia.org/wiki?curid=1133629" title="These Words (I Love You, I Love You)">
These Words (I Love You, I Love You)



</doc>
<doc id="1133631" url="https://pl.wikipedia.org/wiki?curid=1133631" title="Laryngofisura">
Laryngofisura

Laryngofissura - pionowe rozcięcie krtani umożliwiające dostęp do wnętrza krtani. Jest to etap w laryngektomiach częściowych z dojścia zewnętrznego. Technika polega na rozcięciu specjalną małą piłką tarczową chrząstki tarczowatej. Jest to więc de facto tyreotomia. Pierwszy raz została wykonana przez amerykańskiego chirurga Gurdona Bucka w 1851 roku. U ludzi w wieku starszym laryngofisura może sprawiać drobne trudności ze względu na skostnienie chrząstek krtani. Po zakończeniu operacji wewnątrzkrtaniowej krtań (laryngofisurę) zamyka się specjalnymi szwami wchłanialnymi.
Piśmiennictwo.
"Rak krtani i gardła dolnego" red. G. Janczewski, E. Osuch-Wójcikiewicz. wyd. α-medica press 2002, Bielsko-Biała. 

</doc>
<doc id="1133633" url="https://pl.wikipedia.org/wiki?curid=1133633" title="Synagoga Ohel Leah w Hongkongu">
Synagoga Ohel Leah w Hongkongu

Synagoga Ohel Leah w Hongkongu (hebr. בית הכנסת אהל לאה, chiń. 猶太教莉亞堂) – synagoga znajdująca się w Hongkongu, w centrum dzielnicy żydowskiej.
Synagoga została zbudowana w latach 1901-1902. Jest to biały, dwupiętrowy budynek z wieżyczkami. Nazwa upamiętnia Leah Sassoon, matkę braci Jacoba i Edwarda oraz Meyera, którzy ofiarowali grunt pod budowę. Synagoga należy do nowoczesnego ortodoksyjnego nurtu judaizmu. W 1961 roku w synagodze rozpoczął urzędowanie pierwszy rabin. W 1998 roku przeprowadzono jej remont kosztem 6 milionów dolarów.

</doc>
<doc id="1133635" url="https://pl.wikipedia.org/wiki?curid=1133635" title="Rsnapshot">
Rsnapshot

Rsnapshot – prosty, linuksowy system kopii bezpieczeństwa danych oparty na rsync. Dobrze sprawdza się na pojedynczym komputerze np. do robienia regularnych kopii konfiguracji. Dla sieci lepiej nadaje się działający podobnie BackupPC.
Podstawową zaletą jest prostota, a wadą brak kompresji.
Program napisany w Perlu, rozprowadzany na licencji GNU GPL.

</doc>
<doc id="1133643" url="https://pl.wikipedia.org/wiki?curid=1133643" title="Malina tekszla">
Malina tekszla

Malina tekszla, tekszla, jeżyna arktyczna ("Rubus arcticus" L.) – gatunek krzewu z rodziny różowatych występujący na północnych obszarach Azji, Europy i Ameryki Północnej. 
Zastosowanie.
Jej owoce są w Skandynawii bardzo poszukiwane, uważane za miejscowy przysmak i używane do sporządzania przetworów, dżemów, likierów itp. 

</doc>
<doc id="1133644" url="https://pl.wikipedia.org/wiki?curid=1133644" title="Wielkogłowie">
Wielkogłowie



</doc>
<doc id="1133648" url="https://pl.wikipedia.org/wiki?curid=1133648" title="Modrowronka pluszogłowa">
Modrowronka pluszogłowa

Modrowronka pluszogłowa ("Cyanocorax chrysops") – gatunek średniej wielkości ptaka z rodziny krukowatych (Corvidae). Występuje w Brazylii, Argentynie, Boliwii, Paragwaju i Urugwaju. Nie jest zagrożony.
Systematyka.
Blisko spokrewniona i dawniej uznawana za jeden gatunek z modrowronką białokarkową ("C. cyanopogon"). Wyróżniono cztery podgatunki "C. chrysops":
Opisano też podgatunek "interpositus" ze stanu Alagoas w północno-wschodniej Brazylii, ale nie jest on uznawany; opisanym osobnikiem była prawdopodobnie samica, która nie osiągnęła jeszcze upierzenia dorosłego.
Morfologia.
Długość ciała 32–35 cm; masa ciała 127–170 g. W upierzeniu dymorfizm płciowy nie występuje. Pióra na czole, ciemieniu i po bokach głowy czarne, pod okiem widoczna granatowa plama, za okiem jasnoniebieska. Tył głowy biały z jasnoniebieskim nalotem. Szyja w górnej części o kolorze indygo, niżej jasnoniebieska. Lotki po wewnętrznej stronie brązowe. Sterówki w kolorze indygo. Na głowie występuje charakterystyczny czub z delikatnych piór puchowych, przypominający w dotyku aksamit. Spód ciała o zróżnicowanej barwie, od białej po kremową. Tęczówka żółta, u ptaków do 3. miesiąca życia brązowa.
Ekologia i zachowanie.
Modrowronki pluszogłowe zamieszkują zróżnicowane środowiska – nizinne lasy tropikalne, lasy w niskich górach, lasy deszczowe. Zazwyczaj odnotowywane do 1500 m n.p.m.; w Boliwii do 2800 m n.p.m. Spotykane bywają także na terenach otwartych, na wybrzeżach, w lasach wtórnych czy na terenach rolniczych.
Większość pożywienia (około 80%) stanowią owady, którym modrowronki pluszogłowe przed zjedzeniem obrywają skrzydła. Jedzą również owoce i nasiona, m.in. "Casearia", gujawy truskawkowej, figowców, filodendronów, kaki, flaszowca.
Okres lęgowy trwa od października do grudnia. Gniazdo o kształcie miski zbudowane jest z gałązek; wyściółkę stanowią miękkie włókna traw. Ulokowane jest na drzewie, 4–7 m nad ziemią. Samica składa przeważnie 2–4 jaja. Inkubacja trwa 18–20 dni. Młode przebywają w gnieździe 22–24 dni. Występuje gniazdowanie kooperatywne; po opuszczeniu gniazda przez młode ptaki ich rodzicom pomagają 2–3 inne modrowronki pluszogłowe.
Status.
IUCN uznaje modrowronkę pluszogłową za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako dość pospolity. Trend liczebności populacji oceniany jest przez BirdLife International jako spadkowy ze względu na utratę siedlisk i polowania.

</doc>
<doc id="1133649" url="https://pl.wikipedia.org/wiki?curid=1133649" title="Andrea Bontempi Martini">
Andrea Bontempi Martini

Andrea Bontempi Martini (zm. 16 lipca 1390) – włoski kardynał okresu wielkiej schizmy. Reprezentował obediencję "rzymską".
Życiorys.
Pochodził z Perugii. W 1353 został biskupem swego rodzinnego miasta. Papież Urban VI na konsystorzu 18 września 1378 mianował go kardynałem prezbiterem SS. Marcellino e Pietro. Zachował w swych rękach diecezję Perugia, zarządzając nią odtąd poprzez wikariuszy generalnych. Gubernator Marchii Ankońskiej i legat w Picenum od 1381. Kardynał-protoprezbiter od stycznia 1389. Brał udział w konklawe 1389. Zmarł w Recanati.

</doc>
<doc id="1133652" url="https://pl.wikipedia.org/wiki?curid=1133652" title="Sole Technology">
Sole Technology

Sole Technology, Inc. – amerykańska spółka obuwnicza, specjalizująca się w produkcji i dystrybucji obuwia przeznaczonego do jazdy na deskorolce. Osobą, która powołała tę spółkę do istnienia jest Pierre André Senizergues, były profesjonalny skater. Jako pierwsza pojawiła się w 1986 marka Etnies, która zapoczątkowała historie deskorolki.
Marki wchodzące w skład Sole Technology to: Etnies, Etnies Girl, éS i Emerica, które produkują obuwie oraz odzież na skateboarding, ThirtyTwo - tworzące buty oraz odzież snowboardową oraz styl z Kalifornii Altamont Apparel. 
Sole Technology także stworzyło instytut Sole Technology Institute (STI Lab), zajmujący się opracowywaniem i badaniem biotechnologii przeznaczonych dla obuwia skateboardingowego. Opracowali oni takie systemy jak: STI Foam używany przy tworzeniu wkładek do butów, zmniejszający ucisk stopy utrzymującej ciało przy styczności z podłożem, Flo2 wykorzystywany przy produkcji języków i G2, który to jest żelową wkładką pod piętą absorbującą wstrząsy oraz najnowsze dwa rozwiązania powstałe w 2009: materiał E-Suede - zaawansowany materiał w butach deskorolkowych przedłużających żywotność o 1/3, oraz system G2-Platinum - połączenie systemu G2 z nowoczesnymi materiałami absorbującymi, stosowanymi przez armie amerykańską w tworzeniu kamizelek kuloodpornych.

</doc>
<doc id="1133653" url="https://pl.wikipedia.org/wiki?curid=1133653" title="Heinrich Albert">
Heinrich Albert

Heinrich Albert (ur. 28 czerwca 1604 w Lobenstein, zm. 6 października 1651 w Królewcu) – niemiecki kompozytor i poeta.
Pochodził z pogranicza Turyngii i Saksonii. W 1622 wstąpił do gimnazjum w Gerze, następnie studiował kompozycję w Dreźnie u swojego wuja, najwybitniejszego żyjącego wówczas kompozytora niemieckiego, Heinricha Schütza. Na życzenie rodziców rok później zaczął jednak studia prawnicze w Lipsku, gdzie jednak nie zrezygnował z edukacji muzycznej – uczył się u Johanna Hermanna Scheina, cenionego kompozytora i ówczesnego kantora w lipskim kościele św. Tomasza. Wpływ Scheina na twórczość muzyczną Alberta zaznaczył się wyraźnie w utworach młodego kompozytora.
W 1626 Albert wyjechał do Prus w celu studiów muzycznych. Kształcił się w Królewcu u miejscowego kompozytora i organisty, Johannesa Stobäusa. W 1631 został organistą katedry w Królewcu i to stanowisko piastował aż do śmierci. Należał do kręgu artystycznego skupionego wokół poety Simona Dacha.
Do dzieł Heinricha Alberta należą utwory instrumentalne (w tym organowe) i wokalne – pieśni kościelne i świeckie. W jego utworach zaznacza się bliskość kultury polskiej – zaznaczana przez samego autora w tytułach takich jak "Aria Polonica" albo "Tantz nach Art der Polen". Heinrich Albert był również doceniany za życia jako poeta i autor tekstów do pieśni (również własnych) – jego pieśni były wydawane przez działające wówczas w Królewcu kółko literackie.

</doc>
<doc id="1133655" url="https://pl.wikipedia.org/wiki?curid=1133655" title="AS Roma 2003/2004">
AS Roma 2003/2004

Sezon 2003/2004 klubu AS Roma.
Sezon.
W sezonie 2003/2004 Roma wywalczyła wicemistrzostwo Włoch będąc o 11 punktów za Milanem. Odkryciem sezonu w zespole „giallorossich” był Mancini, który zdobył 8 goli w lidze. W Pucharze UEFA Roma dotarła do 1/8 finału, skąd została wyeliminowana przez Villarreal CF (0:2, 2:1).

</doc>
<doc id="1133657" url="https://pl.wikipedia.org/wiki?curid=1133657" title="Małżeństwo osób tej samej płci w Belgii">
Małżeństwo osób tej samej płci w Belgii

30 stycznia 2003 roku Belgia stała się drugim na świecie krajem, który zalegalizował małżeństwa homoseksualne. Początkowo małżeństwa jednopłciowe w kraju były ograniczonym odpowiednikiem małżeństw heteroseksualnych (brak możliwości adopcji dzieci przez pary homoseksualne), ale ostatecznie usunięto wszelkie różnice między nimi.
Proces legislacyjny.
Projekt ustawy został przedstawiony 28 maja 2002 roku w belgijskim Senacie przez Jeannine Leduc z "Flamandzkich Liberałów i Demokratów", Philippe Mahouxa z "Frankofońskiej Partii Socjalistycznej", Philippe Monfilsa z "Ruchu Reformatorskiego", Myriam Vanlerberghe z "Flamandzkiej Partii Socjalistycznej", Marie Nagy z "Frankofońskiej Partii Ekologicznej" oraz Fransa Loziego z "Flamandzkiej Partii Ekologicznej". Ustawa została przyjęta w izbie 28 listopada 2002 roku 46 głosami za i 15 przeciw. Następnie 30 stycznia 2003 roku regulacja prawna została uchwalona przez Izbę Reprezentantów stosunkiem głosów 91 do 22. Król Belgii, Albert II Koburg podpisał ustawę 13 lutego 2003 roku. Zgodnie z nakazem zawartym w 23 artykule ustawy, weszła ona w życie 1 czerwca 2003 roku. Od tego momentu pierwszy paragraf 143 artykułu belgijskiego kodeksu cywilnego stanowi: "Małżeństwo może być zawarte przez dwie osoby przeciwnej lub tej samej płci." (po niderlandzku: "Een huwelijk kan worden aangegaan door twee personen van verschillend of van hetzelfde geslacht.", po francusku: "Deux personnes de sexe différent ou de même sexe peuvent contracter mariage.")
Kwestia obywatelstwa małżonków.
Początkowo zagraniczne pary homoseksualne mogły pobierać się w Belgii, tylko jeśli kraj ich pochodzenia uznawał związki tego typu. Nowa regulacja prawna, uchwalona w 2004 roku, pozwala obecnie wszystkim homoseksualnym parom zawierać małżeństwa się na terytorium Belgii, jeżeli przynajmniej jedno z małżonków zamieszkuje w kraju przez co najmniej trzy miesiące.
Adopcja dzieci.
Początkowo belgijskie małżeństwo homoseksualne nie zezwalało na adopcję dzieci przez pary homoseksualne; nawet małżonek biologicznego rodzica dziecka urodzonego w małżeństwie homoseksualnym nie miał możliwości zostania jego prawnym rodzicem. 1 grudnia 2005 roku w krajowej Izbie Reprezentantów pojawiła się propozycja zmiany tej sytuacji; ustawa przyznająca małżeństwom homoseksualnym możliwość adopcji dzieci została przyjęta w kwietniu 2006 roku.
Statystyki.
Według "Belgisch Staatsblad/Le Moniteur Belge" (belgijski odpowiednik Dziennika Ustaw) około 300 jednopłciowych par wzięło ślub pomiędzy czerwcem 2003 roku i kwietniem 2004 roku (245 w 2003 i 55 w 2004). Ta liczba stanowiła 1,2% ogólnej liczby małżeństw zawartych w Belgii we wspomnianym okresie. Dwie trzecie zaślubionych par było parami gejowskimi. 22 lipca 2005 roku belgijski rząd ogłosił, że od momentu zalegalizowania małżeństw jednopłciowych w kraju ślub wzięło 2442 jednopłciowych par.

</doc>
<doc id="1133658" url="https://pl.wikipedia.org/wiki?curid=1133658" title="Instytut Badań i Rozwoju Motoryzacji Bosmal">
Instytut Badań i Rozwoju Motoryzacji Bosmal

Instytut Badań i Rozwoju Motoryzacji „Bosmal” Sp. z o.o. (wcześniejsza nazwa: Ośrodek Badawczo-Rozwojowy Samochodów Małolitrażowych „Bosmal”) – jednostka badawczo-rozwojowa, zajmująca się opracowywaniem nowych konstrukcji samochodów produkowanych przez FSM, a następnie przez Fiat Auto Poland.
Historia i opis.
Ośrodek powstał w 1972 przy Fabryce Samochodów Małolitrażowych. Z dniem 1 maja 2010 OBR SM Bosmal został przekazany do odpłatnego korzystania spółce pod firmą Instytut Badań i Rozwoju Motoryzacji Bosmal Sp. z o.o. Prywatyzacja bezpośrednia Ośrodka nastąpiła przy zachowaniu ciągłości jego działalności, a spółka Instytut Badań i Rozwoju Motoryzacji Bosmal Sp. z o.o. przejęła wszystkie prawa i zobowiązania jednostki badawczo-rozwojowej.
W Bosmalu powstały m.in. Syrena Bosto (skrót od "Bielski OSobowo-TOwarowy") w 1973, Polski Fiat 126p Bombel w 1974 i Maluch w wersji kabriolet w 1991. W 1983 opracowano tu prototyp samochodu miejskiego Beskid. W latach 1991-1995 w Bosmalu częściowo (produkowano elementy wzmocnień, tam też prowadzono ich montaż i prace wykończeniowe przy samochodzie) powstało 507 sztuk modelu Polski Fiat 126p Cabrio. Wraz z rozpoczęciem produkcji modelu Cinquecento powstał prototyp Cinquecento Bombix małego samochodu dostawczego. Po przejęciu FSM-u przez Fiat Auto Poland powstał trójkołowy motocykl Bosmal Trike na bazie Polskiego Fiata 126p.
Obecnie „Bosmal” specjalizuje się w wykonywaniu prac badawczo-rozwojowych oraz produkcyjnych (badania samochodów, badania silników, badania wymienników ciepła oraz innych części i podzespołów samochodowych, badania materiałów, pomiary metrologiczne, konstrukcja i produkcja) na zlecenia krajowych i zagranicznych firm, głównie motoryzacyjnych (m.in. Bosch, Delphi Poland, Fiat Auto Poland, Fiat Auto SA, Opel, Teksid Poland, Valeo Autosystemy, General Motors, Shell, Petronas, Visteon, Mecaprom, Statoil, PKN Orlen, Global Lubricants Technology BP). „Bosmal” współpracuje również z uczelniami i instytucjami w kraju i za granicą.

</doc>
<doc id="1133667" url="https://pl.wikipedia.org/wiki?curid=1133667" title="Traktat Północnoatlantycki (1949)">
Traktat Północnoatlantycki (1949)



</doc>
<doc id="1133668" url="https://pl.wikipedia.org/wiki?curid=1133668" title="Tekszla">
Tekszla



</doc>
<doc id="1133670" url="https://pl.wikipedia.org/wiki?curid=1133670" title="Corrado Caraccioli">
Corrado Caraccioli

Corrado Caraccioli (zm. 15 lutego 1411) – włoski kardynał okresu wielkiej schizmy.
Życiorys.
Początkowo popierał obediencję "rzymską". Był arcybiskupem Nikozji (1395-1402), Mileto (1402-1409) i Orvieto (od 1409). Od 1395 pracował w kurii papieża Bonifacego IX na stanowisku wicekamerlinga, a następnie kamerlinga. Papież Innocenty VII 12 czerwca 1405 przyznał mu nominację kardynalską z tytułem prezbitera San Crisogono. Brał udział w konklawe 1406. W 1409 porzucił obediencję Grzegorza XII i przyłączył się do Soboru w Pizie. Legat antypapieża Aleksandra V w Lombardii. Uczestniczył w konklawe 1410. Zmarł w Bolonii.

</doc>
<doc id="1133681" url="https://pl.wikipedia.org/wiki?curid=1133681" title="Audacious">
Audacious

Audacious – odtwarzacz multimedialny należący do wolnego oprogramowania, przeznaczony dla systemów operacyjnych opartych na standardach POSIX. Audacious jest odgałęzieniem projektu Beep Media Player 0.9.7.1.
Ariadne "kaniini" Conill zdecydowała się na wyforkowanie Beep Media Playera po tym, jak jego twórcy wstrzymali prace nad nim na rzecz odtwarzacza BMPx. Jak podają sami twórcy Audaciousa, powodem stworzenia nowego projektu były odmienne koncepcje dotyczące wyglądu oraz przyszłego rozwoju odtwarzacza. Poza tym ich zdaniem Beep Media Player posiadał kilka poważnych błędów związanych z Unikodem oraz był mało przydatny dla użytkowników korzystających z mediów strumieniowych, co chcieli zmienić.
Audacious obsługuje skiny przeznaczone dla Winampa 2 oraz wizualizacje. Od wersji 2.x oprócz „winampowego” interfejsu dostępny jest też domyślnie nowy, znany jako GTKUI, oparty na GTK+. W wersji 3.6 dodano interfejs oparty na Qt
Wtyczki.
Możliwe jest pobranie dodatkowych wtyczek, które poszerzają bazę obsługiwanych wizualizacji, wtyczek wyjściowych, formatów dźwięku, kodeków itp. Istnieją także wtyczki dodające do odtwarzacza nowe funkcje, takie jak na przykład alarm, wykonywanie skryptów na początku i końcu playlist lub utworów, raportowanie utworów na Last.fm itd.

</doc>
<doc id="1133682" url="https://pl.wikipedia.org/wiki?curid=1133682" title="Raquel del Rosario Macías">
Raquel del Rosario Macías

Raquel del Rosario Macías (ur. 3 listopada 1982 roku w Teror w Hiszpanii) – hiszpańska wokalistka zespołu El Sueño de Morfeo (Sen Morfeusza). Jest także autorką większości tekstów piosenek tego zespołu.
Życiorys.
Urodziła się w Teror, jako drugie z sześciorga dzieci José Francisco del Rosario i Maríi Teresy Macías. W wieku 14 lat nauczyła się grać na gitarze i zaczęła pisać pierwsze piosenki. Gdy miała 17 lat poznała Davida Feito w Colegio Internacional Meres, który w tym czasie grał w celtyckiej grupie muzycznej w Asturii.
W 2000 roku opuściła rodzinną Gran Canarię, skąd przeprowadziła się do Asturii i dołączyła do zespołu Feito - "Xemà", z którym wydała pierwszy album. Następnie Raquel poznała Juana Luisa Suáreza i razem z Davidem Feito założyli zespół "El Sueño de Morfeo".
Od czerwca 2005 spotykała się z Fernando Alonso, dwukrotnym mistrzem świata Formuły 1, którego poślubiła 17 listopada 2006. 20 grudnia 2011 małżonkowie, za pośrednictwem oficjalnej strony internetowej Alonso, ogłosili swoje rozstanie. Od stycznia 2012 związana z hiszpańskim operatorem filmowym i fotografem Pedro Castro zamieszkałym na stałe w Los Angeles. 21 października 2013 poślubiła Castro w miejscowości Big Sur w Kalifornii. 15 lipca 2014 urodziła pierwsze dziecko, syna imieniem Leo. 9 maja 2016 urodziła drugiego syna o imieniu Mael. 
Eurowizja.
W maju 2013 r. Raquel razem ze swoim zespołem ESdM reprezentowała Hiszpanię w konkursie piosenki Eurowizji w Malmö. Grupa wykonała utwór Contigo hasta el final. Z 8 punktami zajęła 25 miejsce, na 26 możliwych, wygrywając tylko z reprezentacją Irlandii.

</doc>
<doc id="1133685" url="https://pl.wikipedia.org/wiki?curid=1133685" title="Riksdaler">
Riksdaler

Riksdaler – talar szwedzki wprowadzony w 1534 roku pod nazwą "daler", a od 1604 roku bity pod nazwą "riksdaler". W latach 1777 - 1873 był podstawową walutą Szwecji. Także dzisiaj nazwa ta potocznie oznacza koronę szwedzką.
W polskiej literaturze można spotkać się z nazwą "rixtalar".
Historia.
System monetarny oparty na fenigu.
Pierwszy szwedzki odpowiednik talara wprowadzony został w 1534 roku pod nazwą "dalera". Daler zastąpił wprowadzonego w 1523 roku srebrnego guldena. Ważył 29.44 gramów i zawierał 28.06 gramów czystego srebra. Wybito także monety półtalarowe i ćwierćtalarowe. Daler początkowo miał być używany do rozliczeń międzynarodowych, a jego wartość wynosiła 3 marki, 24 öre lub 144 fenigi. Od 1560 roku daler liczył 4 marki, 32 öre lub 192 fenigi, co przy stałej zawartości srebra w jednym dalerze oznaczało znaczną dewaluację marki. W 1604 roku szwedzki talar przyjął nazwę riksdalera (wzorując się na powszechnie używanym na terenie Niemiec Reichstalerze). W 1625 roku wartość riksdalera wrosła do 6 marek z powodu obniżenia wartości marki - ówczesnej szwedzkiej waluty podstawowej równej 8 öre lub 48 fenigów. 
Począwszy od roku 1624 dalery były bite nie tylko w srebrze, ale również i w miedzi. Z powodu znacznie niższej ceny miedzi miedziane talary miały postać dużej kwadratowej płyty (skąd znane były pod nazwą "plåtmynt") ważącej niekiedy kilka kilogramów (10-talarówka miedziana ważyła 20 kilogramów). Tego typu ogromne monety były w obiegu do 1776 roku. By łatwiej było korzystać z miedzianych talarów często wybijano miedziane żetony o średnicy 23 mm. Z biegiem czasu cena srebra rosła w stosunku do ceny miedzi, co spowodowało, że srebrny daler (lub liczony w srebrze daler obrachunkowy zwany "riksdaler riksmynt") stawał się coraz bardziej wartościową monetą w stosunku do miedzianego dalera, dochodząc do sytuacji, w której srebrny daler wart był 3 miedziane dalery. Z powodu spadku wartości miedzianych pieniędzy, monety miedziane oznaczano symbolem K.M. lub KMT, natomiast srebrne symbolem S.M. lub SMT. Sam riksdaler riksmynt był jednostką obrachunkową liczącą 4 marki i zawierając w 1664 roku jedynie 14.4456 gramów czystego srebra był wart tylko połowę dawnego rzeczywistego talara srebrnego. W 1664 roku rzeczywisty talar szwedzki był równy 13/8 talara obrachunkowego (riksdalera riksmynt) i zawierał 23.4741 gramów srebra. Dalsza dewaluacja sprawiła, że talar obrachunkowy (lud daler SM = riksdaler riksmynt) w 1718 roku zawierał już tylko 9.2 gramów srebra.
Szwecja była pierwszym państwem w Europie, który wyemitował pieniądz papierowy. Stało się to w 1661 roku, kiedy to założony w 1658 roku Bank Szwedzki rozpoczął emisję banknotów w celu redukcji zapotrzebowania na płytowe monety z miedzi. Banknoty z powodu nadprodukcji znacznie straciły na wartości, jednak w dużym stopniu złagodziły narastający problem związany z miedzianym pieniądzem. Pierwsza emisja szwedzkich banknotów zakończyła się w 1667 roku. W 1681 roku srebrny daler uległ denominacji, na skutek której riksdaler był wart tyle co 2 srebrne dalery. W 1712 roku doszło do dalszej denominacji dalera, po której riksdaler miał wartość trzech srebrnych dalerów. W 1752 roku podniesiono wartość marki szwedzkiej, toteż zawartość srebra w 4 markach (czyli w talarze obrachunkowym) wzrosła do blisko 14 gramów.
Riksdaler jako podstawa systemu monetarnego.
W 1776 roku wprowadzony został w Szwecji nowy system monetarny, który zaczął obowiązywać z początkiem 1777 roku. Nowy system opierał się na riksdalerze, który dzielił się na 48 szylingów ("skilling" - wart 2 stare öre). Każdy szyling dzielił się na 16 runstyków ("runstycken"). Wartość miedzianych monet z poprzedniego systemu została pomniejszona o połowę, a wartość nominalną zachowały jedynie najnowsze srebrne monety. Nowy riksdaler ważył teraz 29,32 gramy i zawierał 25,655 gramów czystego srebra. Bito także dalery SM, czyli talary o mniejszej zawartości srebra odpowiadające dotychczasowym talarom obrachunkowym ("riksdaler riksmynt"), równe 4 markom lub 32 öre. Rikdaler miał wartość 3 dalerów SM lub 9 dalerów KM (czyli talarów miedzianych). Od 1798 roku obowiązywał system, w którym riksdaler species (pełny talar szwedzki) równy był 48 szylingom liczonym po 12 runstyków ("runstycken" lub "rundstycken"), czyli 576 runstyków.
Nowa waluta emitowana była w postaci banknotów (pieniądz fiducjarny) oraz srebrnych i miedzianych monet. Na początku banknoty emitować mógł tylko bank "Riksens Ständers Wexel-Banco" (bank ówczesnego parlamentu szwedzkiego zwanego Ståndsriksdagen). W 1789 roku z inicjatywy parlamentu powstał "Riksgäldskontoret", czyli państwowy urząd finansowy, który także otrzymał prawa do emitowania banknotów. W srebrze bito riksdaler specie, natomiast jako banknoty emitowane były riksdaler banco (przez bank) oraz riksdaler riksgälds (przez "Riksgäldskontoret"). Zarówno bank jak i nowy urząd zajmowały się także emisją monet miedzianych.
Riksdaler specie zabezpieczony był przed spadkiem wartości stałą ilością srebra w monecie, jednak banknoty nie uniknęły dewaluacji związanej z ich nadmierną emisją. W 1803 roku oba papierowe pieniądze związane były relacją riksdaler banco = 1½ riksdaler riksgälds. W 1830 roku obowiązywała już relacja 1 riksdaler specie = 2⅔ riksdaler banco = 4 riksdaler riksgälds. Emitowane przez "Riksens Ständers Wexel-Banco" miedziane monety dewaluowały się w tym samym tempie, co bankowe banknoty, dlatego w 1830 roku riksdaler specie wart był 128 emitowanych przez bank szylingów. W 1834 roku stało się to podstawą nowego podziału, w którym riksdaler specie liczył 128 szylingów bankowych ("skilling banco").
System dziesiętny.
W 1855 roku miały miejsce dwie reformy - wprowadzenie nowej waluty o nazwie "riksdaler riksmynt" i przejście na system dziesiętny. Według nowego systemu riksdaler specie był równy 4 riksdalerom riksmynt, a riksdaler riksmynt dzielił się na 100 öre. Riksdaler specie ważył około 34 gramy i przy 12-łutowej próbie zawierał około 25.5 gramów czystego srebra. Riksdaler riksmynt zajął miejsce dalera SM.
Skandynawska Unia Monetarna w 1873 roku zastąpiła riksdalera riksmynt koroną, która stała się wspólną walutą skandynawską. Nowo wprowadzona korona miała wartość 1/2 duńskiego rigsdalera, 1/4 norweskiego speciedalera i 1 szwedzkiego riksdalera riksmynt.
Po reformie moneta 25 öre znana była pod nazwą "tolvskilling" (co oznaczało 12 szylingów) - nazwa ta utrzymywała się przez większość XX wieku. Przyczyną powstania tej nazwy był fakt, że 25 öre = ¼ korony (po 1873) = ¼ riksdaler riksmynt (1855-1873) = ¼ riksdaler riksgälds (do 1855) = 12 skilling riksgälds. Wcześniej nigdy nie istniała moneta dwunastoszylingowa. Od momentu, gdy 1 riksdaler riksgälds = ¼ riksdaler specie (moneta bita w srebrze), 12 skilling riksgälds = 1⁄16 riksdaler specie = 3 skilling specie (szylingi bite w srebrze). Do 1855 roku bito ze srebra monety 3-szylingowe (skilling specie), równe 1/16 riksdaler specie. Choć ta srebrna moneta trzyszylingowa miała wartość 12 skilling riksgälds, nie ma pewności, czy już wtedy pojawiła się tak popularna później w Szwecji nazwa "tolvskilling".
Monety.
W latach 70. XVIII wieku, przed wprowadzeniem nowej waluty, emitowane były miedziane monety o nominale 1 öre K.M. oraz srebrne o nominale 1, 2, 4, 8 i 16 öre S.M., 1 i 2 dalery S.M. oraz 1 riksdaler.
Po reformie w 1777 roku emitowano srebrne monety o nominale 1⁄24, 1⁄12, 1⁄6, ⅓, ⅔ oraz 1 riksdalera. Riksgäldscontoret emitował w latach 1799 - 1802 drobne monety ("pollet") wartości ¼ i ½ szylinga, natomiast po 1802 roku Riksens Ständers Wexel-Banco emitował drobne monety o nominale 1⁄12, ¼, ½ i 1 szylinga.
W 1830 roku, po ustaleniu relacji między ceną miedzi a ceną srebra oraz różnych pieniędzy papierowych, wprowadzone zostały miedziane monety wartości 1/6 szylinga oraz nowe monety srebrne o nominale 1⁄12, ⅛, ¼ i ½ riksdalera. Nowe srebrne monety bito ze stopu srebra próby 0.750. Zaprzestano natomiast produkcji monet o nominale 1⁄12 szylinga, 1⁄24, 1⁄6 i ⅓ riksdalera.
W 1835 roku zaczęto bić miedziane monety wartości 1⁄6, ⅓, ⅔, 1 i 2 szylingów bankowych ("skilling banco") oraz srebrną monetę wartości 1/16 riksdalera. Zaprzestano natomiast bicia monet wartości 1/12 riksdalera. W latach 1849-1855 bito miedziane monety 4-szylingowe, a w latach 1851-1853 srebrne monety o nominale 1/32 riksdalera (czyli także równe 4 szylingom).
Reformy przeprowadzone w 1855 roku wprowadziły monety bite z brązu o nominale ½, 1, 2 i 5 öre, oraz monety srebrne o nominale 10, 25 i 50 öre, 1 i 2 riksdalerów riksmynt i 1 riksdalera specie. Srebrne monety bito ze stopu srebra próby 0.750, więc najmniejsze monety wartości 10 öre ważyły tylko 0.85 grama.
Banknoty.
W latach 1661-1667 bank sztokholmski emitował banknoty o szerokim zakresie nominałów - wartości od 50 do 1000 riksdalerów specie, od 50 do 1000 srebrnych dalerów oraz od 12½ do 1000 miedzianych dalerów. Produkcję papierowych pieniędzy wznowiono w 1701 roku - początkowo emitowane były przez "Kongliga Ständers Wexel-Banco", a potem przez "Riksens Ständers Wexel-Banco". Na wielu spośród tych banknotów wartość była wypisana ręcznie, natomiast drukowane nominały wynosiły 6, 9, 12, 24 i 36 miedzianych dalerów (dalery KMT).
W 1777 roku wprowadzono banknoty o nominałach 2 i 3 riksdalerów, jednak do 1836 roku wciąż wydawano banknoty o nominałach pisanych ręcznie. W 1802 roku rozpoczęto emisję banknotów o małej wartości - 8, 12 i 16 szylingów. W 1803 roku wprowadzono w obieg banknoty 10 i 14 szylingowe.
"Riksgäldskontoret" wprowadził banknoty z ręcznie wypisanym nominałem w 1790 roku. W 1791 roku wydał banknoty z drukowanym nominałem 12, 16 i 24 szylingowe oraz wartości 1, 2 i 5 riksdalerów. W 1816 roku urząd wyemitował banknoty o wartości 10, 50 i 100 riksdalerów. W roku 1834 "Riksgäldskontoret" zaprzestał emisji banknotów.
Od 1834 roku "Riksens Ständers Wexel-Banco" emitował banknoty o nominale 8, 12 i 16 szylingów bankowych ("skilling banco") oraz o wartości 2 i 3 riksdalerów bankowych ("riksdaler banco"). Papierowe szylingi bankowe emitowano do 1849 roku, natomiast papierowe riksdalery bankowe tylko do 1836 roku.
Między rokiem 1835 a 1836 "Riksens Ständers Wexel-Banco" rozpoczął emisję banknotów o nominale 32 szylingów bankowych ("skilling banco"), 2, 6⅔, 10, 16⅔, 33⅓, 100 i 500 riksdalerów bankowych ("riksdaler banco"). Emitowano również banknoty o nominałach wyrażonych w riksdalerach riksgälds (1, 3, 10, 15, 25, 50, 150 i 750) oraz riksdalerach specie (¼, ¾, 2½, 3¾, 6½, 12½, 37½ i 187½). Ostatnie z tych banknotów weszły do obiegu w 1857 roku.
Od roku 1858 "Riksens Ständers Wexel-Banco" emitował banknoty o nominałach 1, 5, 10, 50, 100, 500 i 1000 riksdalerów riksmynt. W 1869 roku produkcję tych banknotów przejął Sveriges Riksbank, który emitował te banknoty do roku 1873.
Zawartość srebra.
O wartości srebrnej monety w stosunku do innych srebrnych monet krajowych czy zagranicznych decydowała zawartość czystego kruszcu. Niekiedy władcy usiłowali narzucać sztywny kurs między różnymi rodzajami monet, jednak z biegiem czasu o relacjach między monetami zawsze decydowała zawartość srebra.
Stosunek wartości monet srebrnych do monet bitych ze złota lub miedzi był bardziej skomplikowany, gdyż obok zawartości czystego kruszcu decydowała także relacja cen między różnymi metalami, która była różna w różnych krajach, a ponadto zmienna w czasie.
Riksdaler.
Zawartość czystego srebra w gramach w talarze szwedzkim.
Riksdaler riksmynt.
Zawartość czystego srebra w gramach w talarze obrachunkowym (riksdaler riskmynt) lub srebrnym dalerze (daler SM lub daler silvermynt).

</doc>
<doc id="1133686" url="https://pl.wikipedia.org/wiki?curid=1133686" title="Etnies">
Etnies

Etnies – amerykańska firma obuwnicza z siedzibą w Lake Forest, Kalifornia wchodząca w skład Sole Technology, Inc. firmy silnie związanej z jazdą na deskorolce. Etnies jest głównie twórcą i projektantem butów przeznaczonych do jazdy na deskorolce, ale z czasem firma zaczęła tworzyć również ubrania i buty dla snowboarderów, BMX i motocrossowców oraz surferów.
Firma założona została we Francji w 1986. Pierwotnie marka ta nosiła nazwę "Etnics", nazwa została zaczerpnięta ze słowa "etniczny", co wskazywało na subkulturę skate. Później nazwę zmieniono na "etnies". W roku 1989 Pierre André rozpoczął sprzedaż produktów firmy na rynku amerykańskim.
Etnies sponsoruje wiele zawodów sportowych w dyscyplinach tj. jazda na deskorolce, snowboarding, surfing, BMX i motocross. Znani światowi sportowcy są sponsorowani przez Etnies np.: Rune Glifberg, Jason Dill, Ryan Sheckler, Kyle Leeper, Chris Malloy, Jamie Bestwick, William Torres, Aaron Ross, JP Walker, Bryan Deegan.
Także w Polsce Etnies wspiera sportowców i muzyków. Etnies dla BMX - w teamie jeździ Janek Pietruczuk, muzycznie wspierany jest zespół Lipali.

</doc>
<doc id="1133693" url="https://pl.wikipedia.org/wiki?curid=1133693" title="Odezwa na wkroczenie wojsk polskich do Królestwa Kongresowego (1914)">
Odezwa na wkroczenie wojsk polskich do Królestwa Kongresowego (1914)



</doc>
<doc id="1133697" url="https://pl.wikipedia.org/wiki?curid=1133697" title="Gąska sosnowa">
Gąska sosnowa

Gąska sosnowa ("Tricholoma matsutake" (S. Ito &amp; S. Imai) Singer) – gatunek grzybów należący do rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji według Index Fungorum: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1925 r. S. Ito i S. Imai nadając mu nazwę "Armillaria matsutake". Obecną, uznaną przez Index Fungorum nazwę nadał mu w 1943 r. Rolf Singer, przenosząc go do rodzaju "Tricholoma".
Niektórzy autorzy (po przeprowadzeniu badań genetycznych na zlecenie "Swedish University of Agricultural Sciences" w Uppsali) uważają ten takson za identyczny z "Tricholoma nauseosum", występującą m.in. w Szwecji, która z kolei została wcześniej wyodrębniona z odmiany "Tricholoma caligatum" var. "nausseosa". Niektóre synonimy:
Nazwę polską podał Władysław Wojewoda w 2003 r. (dla synonimu "Tricholoma nauseosum" (A. Blytt) Kytöv.).
Morfologia i biologia.
Grzyb mykoryzowy, wytwarzający jadalne owocniki z kapeluszami o blaszkowatym hymenoforze, a blaszki mają regularną tramę i są zatokowato wycięte przy trzonie.
Występowanie i siedlisko.
Występuje w Europie, Azji, Ameryce Północnej i na Hawajach. Na terenie Polski opisano tylko jedno stanowiska tego gatunku – w Gdańsku w 1921 r. Obecnie w Polsce ma status gatunku wymarłego. W 2021 i 2022 roku w prasie pojawiły się doniesienia o znalezieniu stanowisk w powiecie suskim, jednak brak w nich informacji o potwierdzeniu mikroskopowym lub genetycznym przynależności gatunkowej znalezionych grzybów.
Znaczenie.
Grzyb jadalny, spożywany w Chinach, Bhutanie i w Korei. Ceniony w Japonii, gdzie jednak stał się rzadki i osiąga wysokie ceny.
Gatunki podobne.
W Europie występuje szereg bardzo podobnych gąsek należących do sekcji "Caligata". Wszystkie one mają charakterystyczny dla tej grupy zapach, jednak posiadają szereg różnic. Dotychczas opisane gatunki to:
Przez niedoświadczonych grzybiarzy bywa mylona z gąską ognistą ("Tricholoma focale") która ma barwę raczej pomarańczową niż brązową, oraz pozbawiona jest charakterystycznego zapachu. Zależnie od źródła jest uznawana za jadalną, niejadalną, lub trującą.
Kolejnym grzybem mylonym z gąską sosnową jest włośnianka korzeniasta która ma podobne barwy i również ma wyraźną osłonę blaszek u młodych owocników, jednak posiada korzeniasty trzon rosnący kilka do kilkunastu centymetrów w głąb ziemi, pachnie marcepanem oraz ma szare blaszki. Jest gatunkiem niejadalnym.

</doc>
<doc id="1133701" url="https://pl.wikipedia.org/wiki?curid=1133701" title="Gmina Bloke">
Gmina Bloke

Gmina Bloke (słoweń.: "Občina Bloke") – gmina w Słowenii, W 2010 roku liczyła 1600 mieszkańców.
Miejscowości.
Miejscowości wchodzące w skład gminy Bloke:

</doc>
<doc id="1133705" url="https://pl.wikipedia.org/wiki?curid=1133705" title="Front Północno-Kaukaski">
Front Północno-Kaukaski

Front Północno-Kaukaski (Północnokaukaski) – jedno z wielkich operacyjno-strategicznych ugrupowań wojsk Armii Czerwonej o kompetencjach administracyjnych i operacyjnych na południowym terytorium ZSRR, działający podczas wojny z Niemcami w czasie II wojny światowej.
Historia.
I formowanie.
Utworzony 19 maja 1942 po rozwiązaniu na Kaukazie kierunku północno-kaukaskiego (dowódca gen. Dmitrij Kozłow). Dowódca Frontu marszałek Siemion Budionny. Początkowo rozwinął się w II rzucie, osłaniając wschodnie wybrzeże Morza Azowskiego i Morza Czarnego. 26 lipca - 17 sierpnia w walkach obronnych przeciw niemieckiej Grupie Armii "A" (1 Armia i 17 Armia). 28 lipca w jego skład weszły wojska Frontu Południowego. Dla usprawnienia dowodzenia marsz. Budionny utworzył dwa Zgrupowania Operacyjne: Dońskie - dowódca gen. Rodion Malinowski i Nadmorskie - dowódca gen. Jakow Czeriewiczenko. 1 września 1942 zepchnięte na południe ku Kaukazowi wojska Frontu przemianowano na Czarnomorską Grupę Wojsk. Weszła ona w skład Frontu Zakaukaskiego.
II formowanie.
Utworzony ponownie 24 stycznia 1943 z Północnej Grupy Operacyjnej Frontu Zakaukaskiego. Dowódcy: gen. lejtnant (od 30 stycznia 1943 gen. płk) I. Masliennikow - do 13 maja 1943, gen. lejtnant (od 27 sierpnia 1943 gen. płk) I. Pietrow. Wraz z Czarnomorska grupą wojsk Frontu Zakaukaskiego przeprowadził krasnodarską operację zaczepną (19 lutego - 4 kwietnia). We wrześniu - listopadzie wojska Frontu zdobyły Półwysep Tamański i zawładnęły przyczółkiem na Krymie. 
Rozformowany 20 listopada 1943.

</doc>
<doc id="1133708" url="https://pl.wikipedia.org/wiki?curid=1133708" title="Gmina Borovnica">
Gmina Borovnica

Gmina Borovnica (słoweń.: "Občina Borovnica") – gmina w Słowenii, 20 km na południowy zachód od Lublany. W 2002 roku liczyła 3800 mieszkańców.
Miejscowości.
Miejscowości wchodzące w skład gminy Borovnica:

</doc>
<doc id="1133716" url="https://pl.wikipedia.org/wiki?curid=1133716" title="Eugeniusz Tomaszewski">
Eugeniusz Tomaszewski

Eugeniusz Tomaszewski (ur. 28 kwietnia 1918 w Nowotańcu, zm. 31 lipca 1978 we Wrocławiu) – polski duchowny rzymskokatolicki, prałat, profesor dr hab., proboszcz parafii Świętej Rodziny we Wrocławiu, apologeta.
Życiorys.
Urodził się 28 kwietnia 1918 r. w Nowotańcu w wielodzietnej rodzinie mieszczańskiej Wojciecha i Franciszki z domu Banasiewicz. Do 1944 r. mieszkał i pracował w rodzinnej wsi. Do Szkoły Podstawowej uczęszczał w Nowotańcu i Bukowsku. W 1946 r. ukończył Państwowe Gimnazjum im. Hetmana Stanisława Żółkiewskiego w Żółkwi.
Studia teologiczne rozpoczął na Uniwersytecie we Lwowie. Sakrament święceń otrzymał 4 maja 1941 r. w Brzozowie. 11 maja 1941 r. odbyły się jego prymicje w Nowotańcu. Po święceniach został skierowany do pracy w Nowotańcu, gdzie prowadził tajne nauczanie i organizował pomoc dla Żydow i w przeprowadzeniu żołnierzy przez karpackie przejścia na Węgry. Od 1945 r. duszpasterzował w Kamieniu Wielkim, Pantalowicach i Bochni. Na Katolickim Uniwersytecie Lubelskim uzyskał doktorat z teologii na podstawie pracy: "Nauka Mariawitów o Kościele". Po wojnie został wykładowcą apologetyki, religioznawstwa i teologii fundamentalnej w Wyższym Seminarium Duchownym oraz na Papieskim Wydziale Teologicznym we Wrocławiu. W latach 1953–1957 pracował kolejno jako administrator parafii w Krzydlinie Małej, Wińsku, Niepokalanego Serca Najświętszej Maryi Panny w Marciszowie. Od 1957 r. został ponowienie profesorem seminarium we Wrocławiu, prowadząc wykłady z apologetyki, a od 1960 r. również z historii religii. W latach 1957–1961 był administratorem parafii we Wrocławiu - Brochowie. W 1961 r. objął probostwo parafii św. Rodziny we Wrocławiu, w której duszpasterzował do końca życia. W latach 1961–1962 był dziekanem dekanatu Wrocław-Wschód. 10 marca 1970 r. habilitował się na Akademi Teologii Katolickiej w Warszawie. Zmarł 31 lipca 1978 r. we Wrocławiu i został pochowany na cmentarzu w Tarnowie.

</doc>
<doc id="1133718" url="https://pl.wikipedia.org/wiki?curid=1133718" title="No Sleep at All">
No Sleep at All

No Sleep at All – drugi album koncertowy brytyjskiej heavymetalowej grupy Motörhead wydany w 1988 roku.
Lista utworów.
Opracowano na podstawie materiału źródłowego
Twórcy.
Opracowano na podstawie materiału źródłowego.

</doc>
<doc id="1133719" url="https://pl.wikipedia.org/wiki?curid=1133719" title="Gmina Bovec">
Gmina Bovec

Gmina Bovec () – gmina w Słowenii. W 2010 roku liczyła 3197 mieszkańców, a w 2017 roku 3256 mieszkańców.
Geografia.
Gmina Bovec leży w północno-zachodniej Słowenii, przy granicy słoweńsko-włoskiej. Teren gminy jest górzysty, ponieważ znajduje się na terenie Alp Julijskich. Najwyższymi szczytami gminy są góry Kanin, Jalovec oraz Triglav. Leży także nad kilkoma rzekami i strumieniami, m.in. Socza, Učja, Boka, czy Koritnica.
Turystyka.
Z powodu umieszczenia w górach, gospodarka Gminy Bovec składa się głównie z turystyki. Na terenie gminy znajduje się ponadto kilka wysokich i popularnych wodospadów, m.in. Boka (słoweń. "Slap Boka") i Virje (słoweń. "Slap Virje").
Miejscowości.
Miejscowości wchodzące w skład gminy Bovec:

</doc>
<doc id="1133723" url="https://pl.wikipedia.org/wiki?curid=1133723" title="Jurjew Polski">
Jurjew Polski



</doc>
<doc id="1133724" url="https://pl.wikipedia.org/wiki?curid=1133724" title="Wojciech Mazurkiewicz (dziennikarz)">
Wojciech Mazurkiewicz (dziennikarz)

Wojciech Mazurkiewicz (ur. 1 marca 1956, zm. 3 listopada 2007) – polski dziennikarz, poeta, autor słuchowisk i skeczów radiowych, programów telewizyjnych i estradowych, wieloletni pracownik TVP 2 i współpracownik Polskiego Radia, współtwórca Teleexpresu i jego pierwszy prezenter (1986). 
Absolwent XI LO im. Mikołaja Reja w Warszawie (1974). Ukończył Wydział Polonistyki UW w 1978 roku; promotorem pracy magisterskiej był dr Wojciech Wierzewski. W 1982 ukończył Podyplomowe Studium Dziennikarskie UW; promotorem jego pracy był Krzysztof Kąkolewski.
Jeszcze na studiach zadebiutował słuchowiskiem "Max", zrealizowanym w Programie III Polskiego radia w cyklu "Teatrzyk Zielone Oko". Przez kilka miesięcy 1981 r., pracował jako rzecznik prasowy i redaktor naczelny Koła Autorów Form Literackich przy Regionie Mazowsze NSZZ "Solidarność" - do 13 grudnia 1981 r.
Karierę dziennikarską rozpoczął w "”Kurierze Polskim”", kierował działem miejskim i krajowym tej gazety. W 1982 roku stworzył postać Paskudy z Zalewu Zegrzyńskiego, którą wymyślił dla "Kuriera Polskiego", a propagował z zespołem redakcji "Lata z Radiem" w sezonie letnim 1982 - w czasie stanu wojennego. W "Kurierze Polskim" pracował do 1986 r., z kilkumiesięczną przerwą w stanie wojennym, kiedy został zawieszony.
Współpracował z "Radiokurierem", radiową "Trójką", Telewizyjnym Kurierem Warszawskim, satyrycznym programem TV "Express Dimanche" (69 odcinków). Był redaktorem naczelnym wydawanego przez Józefa Węgrzyna miesięcznika "Telewizja", autorem felietonów m.in. w "Szpilkach" i w "Filipince" (duet Kasz-Mazur, wraz z red. Markiem Kaszem). Autor książki "Z(i)lustrowany poczet królów polskich" z ilustracjami Zbigniewa Jujki (nominacja do Nagrody Eryka Stowarzyszenia Polskich Artystów Karykatury).
Należał do grona twórców telewizyjnego programu informacyjnego Teleexpress. 26 czerwca 1986 r., poprowadził jego pierwsze wydanie, przez trzy lata był zastępcą kierownika redakcji. Był współscenarzystą programu Bezludna wyspa prowadzonego przez Ninę Terentiew. 
Przez wiele lat współpracował z Jackiem Janczarskim, Maciejem Zembatym i Jadwigą Koftą i z ich Magazynem "Zgryz" ("Trójka") i jego telewizyjną wersją "Czyste szaleństwo" ("Polsat"), z wrocławskim Studiem 202 był związany do końca. Z "Trójką" zaprzyjaźniony za pośrednictwem audycji "Zapraszamy do Trójki" i "Zagadkowa niedziela". To w "Trójce" miały premierę "Opowieści radiowe", które przeewoluuowały w telewizyjne Dwójkowe "Wieczorne opowieści" w 1995 r. (współautor Kuba Strzyczkowski, reż. Barbara Borys-Damięcka, w znakomitej obsadzie: Wojciech Malajkat, Wiktor Zborowski, Bogdan Łazuka, Henryk Bista, Cezary Morawski, Piotr Polk, Stanisława Celińska, Agnieszka Kotulanka i inni.)
Prywatnie był synem operatora filmowego Stanisława Mazurkiewicza (1922-2008) oraz mężem dziennikarki Anny Mazurkiewicz.

</doc>
<doc id="1133726" url="https://pl.wikipedia.org/wiki?curid=1133726" title="Gmina Braslovče">
Gmina Braslovče

Gmina Braslovče (słoweń.: "Občina Braslovče") – gmina w Słowenii. W 2010 roku liczyła 5213 mieszkańców.
Miejscowości.
Miejscowości wchodzące w skład gminy Braslovče:

</doc>
<doc id="1133729" url="https://pl.wikipedia.org/wiki?curid=1133729" title="Hacjenda La Tormenta">
Hacjenda La Tormenta

Hacjenda La Tormenta (hiszp. "La Tormenta", dosł. "Burza") – To kolumbijska telenowela wyprodukowana przez Amerykańską stacje Telemundo w
Kolumbii w 2005 roku. W Polsce emitowana w TV Puls.
Hacjenda la Tormenta jest jedną z najpiękniejszych w regionie. To nie tylko dom, ale także malownicze pola i rozległy teren. Wiele osób chciałoby ją dostać, ale prawnie należy ona do Ernesto Montilli. Jego córka, piękna Maria Teresa, przyjeżdża aby zająć się majątkiem ojca. Zastaje tam ubogiego robotnika, Santosa Torrealbę, w którym zakochuje się, mimo iż jest ona panienką z miasta, a on prostym wieśniakiem. Ich miłość napotyka jednak sporo przeszkód. Hacjenda la Tormenta, którą oboje zamieszkują, znajduje się w okolicach wioski Puerto Bravo. Nie wszystkim mieszkańcom jest na rękę związek tej pary...

</doc>
<doc id="1133730" url="https://pl.wikipedia.org/wiki?curid=1133730" title="Pontefract">
Pontefract

 
Pontefract - miasto w północnej Anglii (Wielka Brytania), w hrabstwie West Yorkshire, w dystrykcie metropolitalnym Wakefield. W 2001 roku miasto liczyło 28 250 mieszkańców

</doc>
<doc id="1133736" url="https://pl.wikipedia.org/wiki?curid=1133736" title="Kiss of Death (album Motörhead)">
Kiss of Death (album Motörhead)

Kiss of Death – dziewiętnasty album studyjny zespołu Motörhead, wydany 29 sierpnia 2006 roku nakładem wytwórni muzycznej Steamhammer, pododdziału SPV GmbH. Został zarejestrowany w 2006 roku w Paramount Studios w Hollywood, NRG Studios w North Hollywood oraz Maple Studios w Costa Mesa. Nagrania były promowane teledyskiem do utworu „Be My Baby”.
Album dotarł do 20. miejsca listy Billboard Independent Albums w Stanach Zjednoczonych, sprzedając się w nakładzie 3,5 tys. egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1133739" url="https://pl.wikipedia.org/wiki?curid=1133739" title="Gmina Cerkno">
Gmina Cerkno

Gmina Cerkno (słoweń.: "Občina Cerkno") – gmina w Słowenii. W 2002 roku liczyła 5000 mieszkańców.
Miejscowości.
Miejscowości wchodzące w skład gminy Cerkno:

</doc>
<doc id="1133748" url="https://pl.wikipedia.org/wiki?curid=1133748" title="Ossett">
Ossett

Ossett – miasto w północnej Anglii (Wielka Brytania), w hrabstwie West Yorkshire. Zamieszkuje je około 21 000 osób.

</doc>
<doc id="1133749" url="https://pl.wikipedia.org/wiki?curid=1133749" title="Wydział Nauk Historycznych i Pedagogicznych Uniwersytetu Wrocławskiego">
Wydział Nauk Historycznych i Pedagogicznych Uniwersytetu Wrocławskiego

Wydział Nauk Historycznych i Pedagogicznych Uniwersytetu Wrocławskiego (WNHiP UWr) – jeden z 10 wydziałów Uniwersytetu Wrocławskiego powstały w 1988 roku w wyniku reorganizacji Wydziału Filozoficzno-Historycznego i podzielenia go na wyżej wymieniony oraz Wydział Nauk Społecznych Uniwersytetu Wrocławskiego. Kształci studentów na ośmiu podstawowych kierunkach zaliczanych do nauk humanistycznych, na studiach stacjonarnych oraz niestacjonarnych.
Wydział Nauk Historycznych i Pedagogicznych jest jednostką interdyscyplinarną. W jego ramach znajduje się 6 instytutów oraz 2 katedry (etnologii i muzykologii). Aktualnie zatrudnionych jest 265 pracowników naukowo-dydaktycznych (z czego 24 na stanowisku profesora zwyczajnego, 35 na stanowisku profesora nadzwyczajnego i adiunkta ze stopniem doktora habilitowanego, 24 na stanowisku doktora habilitowanego, 182 na stanowisku doktora).
Liczna jest również grupa 106 adiunktów. Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 31 grudnia 2019 roku na Wydziale Nauk Historycznych i Pedagogicznych studiuje łącznie 3527 studentów (w tym 2568 na studiach dziennych, 959 na studiach zaocznych), co czyni pod względem liczby słuchaczy trzeci wydział uniwersytetu po Wydziale Filologicznym i Wydziale Prawa, Administracji i Ekonomii. Ponadto na wydziale kształci się 170 doktorantów, odbywających studia doktoranckie w ramach Szkoły Doktorskiej.
Historia.
Po przejęciu Wrocławia przez władze polskie utworzono Uniwersytet Wrocławski, w ramach którego działał od 1946 roku Wydział Humanistyczny. 5 lat później został podzielony na 2 jednostki naukowo-dydaktyczne: Wydział Filologiczny i Wydział Filozoficzno-Historyczny. Na Wydziale Filozoficzno-Historycznym studenci mogli pobierać naukę na takich kierunkach jak: historia, historia sztuki, prehistoria i etnologia, archeologia, filozofia, pedagogika.
W 1969 roku zreorganizowano strukturę wydziału, tworząc 2 Instytuty: Historyczny oraz Filozofii, Socjologii i Logiki. Utrzymano działalność dotychczasowych katedr: Pedagogiki, Psychologii, Historii Sztuki, Etnografii, Archeologii. W tym samym roku włączono Instytut Kulturoznawstwa w skład wydziału.
Ostatnia jak dotychczas reorganizacja Wydziału nastąpił w 1988 roku. Wydzielono wtedy Wydział Nauk Społecznych i utworzono nowy Wydział Nauk Historycznych i Pedagogicznych, w ramach którego aktualnie działają: Instytut Historyczny, Instytut Archeologii, Instytut Historii Sztuki, Instytut Kulturoznawstwa, Instytut Pedagogiki, Instytut Psychologii, Katedra Etnologii i Katedra Muzykologii. W latach 1999–2003 w jego ramach funkcjonowało Kolegium Nauczycielskie Pedagogiki.
Kierunki kształcenia.
Wydział Nauk Historycznych i Pedagogicznych prowadzi następujące kierunki studiów:
Ponadto Wydział oferuje jednolite studia magisterskie, trwające 5 lat i kończące się zdobyciem tytułu zawodowego magistra na kierunkach:
W roku akademickim 2020/2021 wydział prowadził nabór na następujące studia podyplomowe:
Wydział prowadzi dla absolwentów posiadających tytuł zawodowy magistra 4-letnią Szkołę Doktorską w ramach której można uzyskać stopień naukowy doktora. Do wyboru są następujące kolegia i dyscypliny naukowe:
Wydział Nauk Humanistycznych i Pedagogicznych ma uprawnienia do nadawania następujących stopni naukowych:
Struktura organizacyjna.
Instytut Archeologii.
Instytut Archeologii UWr dzieli się na 5 zakłady i 2 samodzielne pracownie:
Instytut Historyczny.
Instytut Historyczny UWr dzieli się na 12 zakładów i 7 pracowni badawczych:
Instytut Historii Sztuki.
Instytut Historii Sztuki UWr dzieli się na 4 zakłady i 2 pracownie:
Instytut Kulturoznawstwa.
Instytut Kulturoznawstwa UWr dzieli się na 3 zakłady, 3 pracownie i 1 laboratorium naukowe:
Instytut Muzykologii.
W skład Instytutu Muzykologii UWr wchodzą 3 zakłady:
Instytut Pedagogiki.
Instytut Pedagogiki UWr dzieli się na 9 zakładów:
Instytut Psychologii.
Instytut Psychologii UWr dzieli się na 10 zakładów, 4 pracownie badawcze i laboratorium badawcze:

</doc>
<doc id="1133752" url="https://pl.wikipedia.org/wiki?curid=1133752" title="Mokre płuco">
Mokre płuco



</doc>
<doc id="1133753" url="https://pl.wikipedia.org/wiki?curid=1133753" title="Gmina Divača">
Gmina Divača

Gmina Divača (słoweń.: "Občina Divača") – gmina w Słowenii. W 2002 roku liczyła 3800 mieszkańców.
Miejscowości.
Miejscowości wchodzące w skład gminy Divača:

</doc>
<doc id="1133754" url="https://pl.wikipedia.org/wiki?curid=1133754" title="Płuco Da Nang">
Płuco Da Nang



</doc>
<doc id="1133756" url="https://pl.wikipedia.org/wiki?curid=1133756" title="Ażjo">
Ażjo



</doc>
<doc id="1133759" url="https://pl.wikipedia.org/wiki?curid=1133759" title="Marcin Nierubiec">
Marcin Nierubiec

Marcin Józef Nierubiec – polski muzyk i kompozytor.
Napisał piosenki dla wielu wykonawców, takich jak: Maryla Rodowicz, Krzysztof Krawczyk, Krzysztof Kiljański, Michał Bajor, Doda, Urszula, Izabela Trojanowska, Kasia Cerekwicka, Katarzyna Skrzynecka, Jacek Wójcicki, Gromee, Mika Urbaniak, Maciej Maleńczuk, Red Lips, DJ Adamus i Ada Szulc, Michał Rudaś, Norbi, Irena Jarocka, Jerzy Połomski, Bohdan Łazuka, Edward Hulewicz czy Marek Piekarczyk.
Życiorys.
W 2000 uzyskał dyplom w Instytucie Muzykologii Uniwersytetu Warszawskiego, rok później ukończył Podyplomowe Studia Menedżerów Kultury w Szkole Głównej Handlowej w Warszawie.
Jako kompozytor zadebiutował w 2000 roku na płycie Kasi Cerekwickiej "Mozaika", na której znalazły się cztery jego utwory.
W 2002 jego kompozycja "Mijamy" była jednym z singli promujących podwójnie platynowy album Krzysztofa Krawczyka "...Bo marzę i śnię". W tym samym roku jego utwór "Marusia" do tekstu Jacka Cygana był singlem promującym płytę Maryli Rodowicz '"Życie ładna rzecz'". W 2007 jego "Tango dell’amore” do słów Romana Kołakowskiego było singlem promującym złotą płytę Michała Bajora "Inna bajka".
W tym samym roku Doda wydała debiutancki, solowy album Diamond Bitch, na którym znalazła się jego kompozycja "Misja". Album zadebiutował na pierwszym miejscu listy sprzedaży płyt w Polsce, przebywał tam przez pięć tygodni z rzędu i osiągnął status platynowej płyty.
Pod koniec 2007 roku po 20-letniej przerwie Jerzy Połomski nagrał premierowy utwór Czas nas zmienia z jego muzyką, a słowa napisał Jacek Cygan.
W 2010 skomponowany przez niego utwór Legenda w wykonaniu Marcina Mrozińskiego wygrał Krajowe Eliminacje Konkursu Eurowizji i reprezentował Polskę podczas 55. Konkursu Piosenki Eurowizji w Oslo.
W 2011 roku skomponował muzykę do filmu fabularnego Marka Stacharskiego "Proste pragnienia". W 2017 ukazał się album Bohdana Łazuki pt. '"Nocny Bohdan – Duety'", na który skomponował wszystkie piosenki wspólnie z Piotrem Remiszewskim. Na albumie znalazły się duety Bohdana Łazuki z takimi artystami jak: Doda, Maciej Maleńczuk, Marek Piekarczyk, Mika Urbaniak, Natalia Niemen, Daniel Olbrychski, Eugeniusz Bodo, Michał Rudaś i innymi.
W 2018 skomponował Oratorium „Wschód Zachodu” na sześciu solistów (Justyna Steczkowska, Kasia Cerekwicka, Anna Serafińska, Piotr Cugowski, Grzegorz Wilk, Krzysztof Iwaneczko), chór mieszany i orkiestrę symfoniczną; kompozycja była poświęcona historii Gdańska. W 2019 z okazji Roku Moniuszkowskiego napisał wspólnie z Michałem Zabłockim utwór „Malowany”, wykonany przez Co-Operę, Natalię Niemen i Justynę Reczeniedi, który nawiązywał w refrenie do utworu „Prząśniczka” Stanisława Moniuszki. W 2020 napisał muzykę do piosenki charytatywnej „Jest taki dom” do słów Marka Dutkiewicza, poświęconej mieszkańcom Domu Artysty Weterana w Skolimowie.
9 kwietnia 2020 premierę miał utwór instrumentalny Gromee’ego „Hope (Glory for the Heroes)”, który napisał wspólnie z producentem i dedykował polskim lekarzom, ratownikom, pielęgniarkom i wszystkim służbom medycznym walczącym z COVID-19. 20 listopada 2020 roku Urszula wydała świąteczny album "Cud nadziei", na którym znalazły się dwie jego kompozycje "Pokój ludziom i zwierzętom" i "Zagrają dziś dzwony". W grudniu 2020 wspólnie z Grażyną Orlińską napisał charytatywną „Kolędę bezdomną”, wykonaną przez Krzysztofa Tyńca oraz dedykowaną ludziom bezdomnym i najuboższym dla Fundacji Wspólnota „Chleb Życia” siostry Małgorzaty Chmielewskiej.
W sierpniu 2021 z okazji 100. rocznicy urodzin Krzysztofa Kamila Baczyńskiego ukazał się teledysk do utworu „Cienie nocne”, który skomponował do słuchowiska „Pora gniewu” – niedokończonego dramatu poety w radiowej adaptacji i reżyserii Aleksandry Głogowskiej w Radiu RDC. Wykonawcami byli Danuta Stenka i Piotr Fronczewski. Słuchowisko dostało później Nagrodę MKiDN na Festiwalu Artystycznych Form Radiowych GrandPik 2022 w Toruniu za twórczą adaptację i za muzykę. Miesiąc później skomponowana przez niego piosenka „Chowam się” w wykonaniu Ani Byrcyn wygrała w Konkursie Debiutów 58. Krajowego Festiwalu Piosenki Polskiej w Opolu, zdobywając główną nagrodę im. Anny Jantar. 13 października premierę miała piosenka Włoska miłość Krzysztofa Krawczyka z jego muzyką do tekstu Jacka Cygana. Utwór został nagrany rok przed śmiercią wokalisty i nawiązuje klimatem do włoskich piosenek z lat 60. 11 listopada TVP1 wyemitowała Koncert ku pamięci Krzysztofa Kamila Baczyńskiego z okazji 100. rocznicy urodzin poety ze skomponowaną przez niego muzyką. Wśród wykonawców znaleźli się: Grzegorz Wilk, Krzysztof Cugowski, Łukasz Zagrobelny, Andrzej Lampert, Kasia Stankiewicz, Kasia Moś, Ania Rusowicz, Halina Mlynkova, Alicja Węgorzewska, Józefina i Paulla. Tego samego dnia w Radiowej Trójce odbyła się transmisja koncertu Grzegorza Wilka „Nie tylko Elegia” z muzyką Marcina Nierubca do poezji Baczyńskiego.
Od stycznia 2022 roku prowadzi w Polskim Radiu RDC autorską audycję "Porozmawiajmy o piosenkach" do której zaprasza najwybitniejszych twórców polskich piosenek. 16 maja 2022 roku Kaja Gniecioszek z jego kompozycją „Głowa do góry” do słów Marka Dutkiewicza zakwalifikowała się do Konkursu Debiutów na 59 Krajowy Festiwal Piosenki Polskiej w Opolu. 8 października 2022 roku Mariusz Wawrzyńczyk z jego kompozycją „Dzień i noc” do tekstu Grażyny Orlińskiej otrzymał nagrodę „Srebrny Kamerton” na 2 Festiwalu Piosenki Polskiej „Kryształowy Kamerton” 2022. Również w październiku Marcin Nierubiec był gościem programu „Gra Warszawa” Jerzego Petersburskiego juniora w TVP3 Warszawa, gdzie opowiadał o swoich piosenkach i karierze muzycznej.
11 listopada 2022 roku w Kościele świętej Trójcy w Gdańsku odbyła się premiera jego Oratorium Pomorskiego "Tak trzeba" do słów Antoniego Andrzeja Szczerskiego. Solistami byli Grzegorz Wilk, Natalia Niemen, Ania Byrcyn i absolwenci Akademii Muzycznej w Gdańsku, którym towarzyszyła Bałtycka Filharmonia Młodych oraz chór GUMed pod dyrekcją Sylwii Janiak. Koncert transmitowała na żywo TVP3 Gdańsk.
5 grudnia 2022 roku otrzymał nagrodę Amadeusz za debiut muzyczny w Teatrze Polskiego Radia i został jednym z laureatów Splendorów 2022..
Dyskografia.
jako kompozytor:

</doc>
<doc id="1133761" url="https://pl.wikipedia.org/wiki?curid=1133761" title="Gmina Dobje">
Gmina Dobje

Gmina Dobje (słoweń.: "Občina Dobje") – gmina w Słowenii. W 2002 roku liczyła 1000 mieszkańców.
Miejscowości.
Miejscowości wchodzące w skład gminy Dobje:

</doc>
<doc id="1133764" url="https://pl.wikipedia.org/wiki?curid=1133764" title="Gmina Dobrepolje">
Gmina Dobrepolje

Gmina Dobrepolje (słoweń.: "Občina Dobrepolje") – gmina w Słowenii. W 2002 roku liczyła 3500 mieszkańców.
Miejscowości.
Miejscowości wchodzące w skład gminy Dobrna:

</doc>
<doc id="1133767" url="https://pl.wikipedia.org/wiki?curid=1133767" title="Miłość musiała nadejść">
Miłość musiała nadejść

Miłość musiała nadejść (oryg. "Pyaar To Hona Hi Thi") – bollywoodzki komediodramat miłosny, remake hollywoodzkiego filmu "French Kiss", wyreżyserowany w 1998 roku przez Aneesa Bazmeego, autora "Hulchul" i "No Entry". Za rolę w tym filmie Kajol była nominowana do Nagrody Filmfare dla Najlepszej Aktorki.

</doc>
<doc id="1133769" url="https://pl.wikipedia.org/wiki?curid=1133769" title="Gmina Dobrna">
Gmina Dobrna

Gmina Dobrna (słoweń.: "Občina Dobrna") – gmina w Słowenii. W 2002 roku liczyła 2100 mieszkańców.
Miejscowości.
Miejscowości wchodzące w skład gminy Dobrna:

</doc>
<doc id="1133771" url="https://pl.wikipedia.org/wiki?curid=1133771" title="Gmina Dobrovnik">
Gmina Dobrovnik

Gmina Dobrovnik (słoweń.: "Občina Dobrovnik") – gmina w Słowenii. W 2002 roku liczyła 1300 mieszkańców.
Miejscowości.
Miejscowości wchodzące w skład gminy Dobrovnik:

</doc>
<doc id="1133772" url="https://pl.wikipedia.org/wiki?curid=1133772" title="Gmina Dol pri Ljubljani">
Gmina Dol pri Ljubljani

Gmina Dol pri Ljubljani (słoweń.: "Občina Dol pri Ljubljani") – gmina w Słowenii. W 2002 roku liczyła 4300 mieszkańców.
Miejscowości.
Miejscowości wchodzące w skład gminy Dol pri Ljubljani:

</doc>
<doc id="1133773" url="https://pl.wikipedia.org/wiki?curid=1133773" title="AZS Uniwersytet Zielonogórski (piłka siatkowa)">
AZS Uniwersytet Zielonogórski (piłka siatkowa)

AZS UZ Zielona Góra – sekcja siatkarska mężczyzn, funkcjonująca w ramach wielosekcyjnego klubu sportowego KU AZS Uniwersytetu Zielonogórskiego.

</doc>
<doc id="1133775" url="https://pl.wikipedia.org/wiki?curid=1133775" title="John Schneider">
John Schneider

John Richard Schneider (ur. 8 kwietnia 1960 w Mount Kisco w stanie Nowy Jork) – amerykański aktor, muzyk country i kompozytor, kaskader samochodowy, scenarzysta, producent filmowy, reżyser. Najbardziej znany jest z ról: Bo Duke’a w "Diukowie Hazzardu" (1979–1985), Daniela Simona w "Doktor Quinn", Eddiego Macona w "Dopaść Ediego", Cliffa Adamsa w "Kokainowych wojnach", Jonathana Kenta w serialu "Tajemnice Smallville" czy Richarda Watsona z "Gotowych na wszystko". Oprócz aktorstwa zajmuje się komponowaniem muzyki, czego najlepszym przykładem są utwory w jego wykonaniu w filmie "Dopaść Ediego".
Życiorys.
Wczesne lata.
Urodził się w Mount Kisco, w stanie Nowy Jork, jako drugi syn Shirley Conklin i Johna „Jacka” Schneidera III, pilota, który służył w United States Air Force. Wychowywał się ze starszym bratem Robertem. W wieku ośmiu lat występował jako magik dla swoich rówieśników i ich rodzin. Jego rodzice rozwiedli się i gdy miał czternaście lat wyjechał z mamą do miejscowości Atlanta w stanie Georgia, gdzie ukończył North Springs High School. Krótko uczęszczał do Georgia School of High Performance, chcąc stać się kierowcą wyścigowym.
Kariera.
Występował w kilku miejskich produkcjach zarówno teatralnych, jak i filmowych, zanim mając 17 lat zadebiutował na dużym ekranie jako kowboj w scenie zbiorowej komedii sensacyjnej Hala Needhama "Mistrz kierownicy ucieka" ("Smokey and the Bandit", 1977) u boku Burta Reynoldsa i Sally Field. Telewizyjna rola Bo Duke’a w serialu CBS "Diukowie Hazzardu" ("The Dukes of Hazzard", 1979–1985) przyniosła mu sławę i nagrodę TV Land Award 2005. Potem zagrał w dramacie sensacyjnym "Dopaść Ediego" ("Eddie Macon’s Run", 1983) z Kirkiem Douglasem.
W 2001 r. wystąpił w stu odcinkach serialu "Tajemnice Smallville" ("Smallville") jako Jonathan Kent, adoptowany ojciec Clarka Kenta (Tom Welling). W 2010 r. pojawił się w serialu "Uczciwy przekręt" ("Leverage") jako skorumpowany wykonawca muzyki i w kilku odcinkach "Gotowe na wszystko" ("Desperate Housewives") jako wysłany na emeryturę wojskowy i ojciec Keitha Watsona (Brian Austin Green), wątek miłosny Bree Van De Kamp.
Życie prywatne.
16 lipca 1983 poślubił Miss Ameryki 1976 i Miss Nowego Jorku 1975 Tawney Little, lecz w roku 1986 doszło do rozwodu.
11 lipca 1993 ożenił się po raz drugi z Elly Castle, z którą ma trójkę dzieci: dwie córki – Leah i Chasen oraz syna Karisa. 12 grudnia 2014 r., po 21 latach, rozwiedli się.

</doc>
<doc id="1133776" url="https://pl.wikipedia.org/wiki?curid=1133776" title="Gmina Dolenjske Toplice">
Gmina Dolenjske Toplice

Gmina Dolenjske Toplice (słoweń.: "Občina Dolenjske Toplice") – gmina w Słowenii. W 2002 roku liczyła 3300 mieszkańców.
Miejscowości.
Miejscowości wchodzące w skład gminy Dolenjske Toplice:

</doc>
<doc id="1133777" url="https://pl.wikipedia.org/wiki?curid=1133777" title="AS Roma 2004/2005">
AS Roma 2004/2005

Sezon 2004/2005 klubu AS Roma.
Sezon.
Przed sezonem 2004/2005 z klubu odszedł Fabio Capello, który został trenerem Juventusu. Nowym szkoleniowcem „giallorossich” został Cesare Prandelli, jednak jeszcze przed rozpoczęciem sezonu zrezygnował z powodów osobistych, a na jego miejsce zatrudniono Rudiego Völlera, który pracował tylko miesiąc. Od września do marca 2005 zespół prowadził Luigi Del Neri, a do końca sezonu Bruno Conti. Z powodu kłopotów finansowych z zespołu odeszli m.in. Walter Samuel i Emerson. Roma ostatecznie zajęła 8. miejsce w Serie A, dotarła do finału Pucharu Włoch (0:2, 0:1 z Interem) i odpadła po pierwszej fazie grupowej Ligi Mistrzów.

</doc>
<doc id="1133782" url="https://pl.wikipedia.org/wiki?curid=1133782" title="Gmina Dornava">
Gmina Dornava

Gmina Dornava (słoweń.: "Občina Dornava") – gmina w Słowenii. W 2002 roku liczyła 2500 mieszkańców.
Miejscowości.
Miejscowości wchodzące w skład gminy Dornava:

</doc>
<doc id="1133785" url="https://pl.wikipedia.org/wiki?curid=1133785" title="Przetoka gardłowo-skórna">
Przetoka gardłowo-skórna

Przetoka gardłowo-skórna (łac. "fistula pharyngocutanea") – jest jednym z powikłań po laryngektomii całkowitej. Jej częstość według różnych autorów jest zróżnicowana i wynosi od 7,6% do 50%. Najczęściej przetoka gardłowo-skórna powstaje w pierwszym tygodniu po laryngektomii. Przyczyn powstawania przetok gardłowo-skórnych jest wiele. Do najczęstszych z nich należą:
Diagnostyka.
Zwykle opiera się na badaniu: rozejście się brzegów rany i inne typowe objawy potwierdzają rozpoznanie. Niekiedy można zastosowac próbę prowokacyjną: test połykania wodnego roztworu gencjany. Jej obecność w ranie potwierdza obecność przetoki. Celem określenia zakażenia przetoki niekiedy pobiera się wymaz z rany do badania mikrobiologicznego.
Rokowanie.
Leczenie dużych przetok wymaga często pracochłonnej wielomiesięcznej pielęgnacji. Mimo to rokowanie jest dobre. Zwykle przetoki zamykają się samoistnie lub zamykane są operacyjnie. Niepewne rokowanie występuje, gdy w brzegach rany doszło do wznowy choroby nowotworowej.

</doc>
<doc id="1133792" url="https://pl.wikipedia.org/wiki?curid=1133792" title="Victoria Wałbrzych">
Victoria Wałbrzych



</doc>
<doc id="1133793" url="https://pl.wikipedia.org/wiki?curid=1133793" title="Cerkiew św. Michała Archanioła w Bielsku Podlaskim">
Cerkiew św. Michała Archanioła w Bielsku Podlaskim

Cerkiew pod wezwaniem św. Michała Archanioła "(Michajłowska)" – prawosławna cerkiew parafialna w Bielsku Podlaskim. Należy do dekanatu Bielsk Podlaski diecezji warszawsko-bielskiej Polskiego Autokefalicznego Kościoła Prawosławnego.
Świątynia znajduje się w centrum miasta, przy ulicy Adama Mickiewicza 36. 
Cerkiew wzniesiona została przed 1789 jako unicka w konstrukcji zrębowej, szalowana – z tego okresu pochodzi nawa na planie ośmioboku. W 1914 dobudowano kruchtę z dzwonnicą na planie kwadratu. W 1989 dobudowano część ołtarzową.
Na tyłach cerkwi znajduje się baptysterium zaprojektowane przez Jerzego Nowosielskiego, natomiast na sąsiedniej działce znajduje się dom parafialny wraz z domową kaplicą–baptysterium św. Jana Chrzciciela.
Świątynia została wpisana do rejestru zabytków 19 listopada 1976 pod nr A-39.

</doc>
<doc id="1133795" url="https://pl.wikipedia.org/wiki?curid=1133795" title="Daleka północ">
Daleka północ

Daleka północ (ang. "North Country") – amerykański dramat filmowy z 2005 roku w reżyserii Niki Caro. Obraz był dwukrotnie nominowany do Oscara w kategoriach: najlepsza aktorka (Charlize Theron) i najlepsza aktorka drugoplanowa (Frances McDormand).
Film był oparty na prawdziwych zdarzeniach, dotyczących pierwszego zbiorowego pozwu o molestowanie seksualne w pracy złożonego przez Lois Jenson, czyli tak zwanej sprawy "Jenson versus Eveleth Taconite Co.". Sprawa ta zaowocowała stworzeniem książki "Class Action" autorstwa Clary Bingham i Laury Leedy Gansler, na podstawie której powstał scenariusz filmu.
Fabuła.
Lata siedemdziesiąte XX wieku. Josey Aimes, notorycznie bita przez męża, postanawia go opuścić i wraca do rodziców i do Minnesoty. Ma kłopoty ze znalezieniem dobrze płatnej pracy i samodzielnym utrzymaniem. Za namową koleżanki Glorii podejmuje pracę w kopalni. Wszyscy, łącznie z ojcem są przeciwko pracy kobiet w kopalni, starają się wszelkimi sposobami zniechęcić kobiety do dalszej pracy. Narażone na niewybredne żarty, ostracyzm i obmacywanie, znoszą to dzielnie. Miarka się przebiera, gdy Josey zostaje powalona na ziemię i omal nie zgwałcona. Znajduje adwokata, który zgadza się ją reprezentować przed sądem.

</doc>
<doc id="1133799" url="https://pl.wikipedia.org/wiki?curid=1133799" title="Walter Alvarez">
Walter Alvarez

Walter Alvarez (ur. 3 października 1940 w Berkeley) – amerykański geolog i paleontolog, profesor na wydziale Ziemi i Nauk Geologicznych na Uniwersytecie Kalifornijskim. W 1967 zdobył tytuł magistra geologii na Uniwersytecie Princeton.
Życiorys.
Jego dziadek Walter C. Alvarez był znanym fizykiem, a jego pradziad Luis F. Alvarez pracując jako lekarz na Hawajach odkrył lepszą od ówcześnie używanej metodę diagnozy leprozy. 
W 1980 roku wraz ze swoim ojcem Luisem Walterem Alwarezem i dwoma chemikami jądrowymi w artykule opublikowanym w "Science" przedstawił hipotezę wymarcia dinozaurów i wielu innych gatunków zwierząt (wymieranie kredowe) wskazującą, że jego powodem było uderzenie w Ziemię pod koniec kredy planetoidy o średnicy szacowanej na ok. 10 km (Alvarez, L.W., Alvarez, W., Asaro, F., Michel, H. V.: "Extraterrestrial cause for the Cretaceous–Tertiary extinction", Science, 208 (4448): 1095–1108, 1980).
W książce zatytułowanej "Dinozaury i krater śmierci" opisał metodę dojścia do hipotezy wymarcia dinozaurów. Hipoteza ta w 1990 została wzmocniona przez odkrycie w Meksyku krateru Chicxulub, pozostawionego przez planetoidę, która spadła na Ziemię około 65,5 mln lat temu.
W 2005 otrzymał doktorat "honoris causa" na Geological Sciences from the University of Siena we Włoszech.
W 2006 otrzymał prestiżowy medal Nevada i honorarium 20 tys. dolarów amerykańskich oraz Penrose Medal od Geological Society of America,

</doc>
<doc id="1133806" url="https://pl.wikipedia.org/wiki?curid=1133806" title="AS Roma 2005/2006">
AS Roma 2005/2006

Sezon 2005/2006 klubu AS Roma.
Sezon.
Przed sezonem 2005/2006 nowym szkoleniowcem Romy został Luciano Spalletti, który przybył do Rzymu z Udinese Calcio. W Serie A zespół zajął 5. pozycję, jednak włoską piłką wstrząsnęła afera korupcyjna i w wyniku jej odjęto punkty Milanowi, S.S. Lazio i Fiorentinie, a Juventus F.C. zdegradowano, dzięki czemu mistrzem został Inter Mediolan, a wicemistrzem "giallorossi". 26 lutego 2006 rzymianie ustanowili rekord 11 kolejnych zwycięstw w Serie A wygrywając 2:0 z lokalnym rywalem Lazio. W Pucharze UEFA rzymianie dotarli do 1/8 finału, skąd zostali wyeliminowani przez Middlesbrough FC (0:1, 2:1).

</doc>
<doc id="1133808" url="https://pl.wikipedia.org/wiki?curid=1133808" title="Epitafium Pawła Volckamera">
Epitafium Pawła Volckamera

Epitafium Pawła Volckamera – zespół późnogotyckich rzeźb znajdujących się w kościele św. Sebalda w Norymberdze. 
Opis i analiza dzieła.
Wykonane z piaskowca epitafium jest umieszczone przy wschodniej ścianie ambitu. Składa się z trzech reliefów zawierających wybrane sceny z Pasji Chrystusa oraz dwóch pełnoplastycznych o naturalnej wielkości figur Chrystusa Boleściwego i Matki Bolesnej. Reliefy o niemal kwadratowej formie przedstawiają Ostatnią Wieczerzę, Modlitwę w Ogrójcu oraz Pocałunek Judasza/Pojmanie. Niewielkie figurki klęczących postaci mogą przemawiać za tym, iż jest to epitafium. Funkcja kommemoratywno-nagrobna została zupełnie zminimalizowana, klęczące u samego dołu kompozycji postacie Volckamera z dziećmi po lewej stronie oraz jego dwóch żon – Apolonii i Małgorzaty po stronie przeciwnej na pierwszy rzut oka są niewidoczne. Niemal niewidoczne są herby, brakuje tu charakterystycznych dla epitafiów napisów informujących o zmarłym.
Jest to jedno z pierwszych dzieł Wita Stwosza wykonanych podczas drugiego pobytu w Norymberdze. W poszczególnych reliefach widzimy silne odniesienia do krakowskiej twórczości, najpełniejszy tego wyraz stanowi środkowy relief ze sceną Modlitwy w Ogrójcu, który jest uproszczoną kompozycją piaskowcowej rzeźby o tym samym tytule z cmentarza przy krakowskim kościele NMP. Szczególnie rzuca się w oczy podobieństwo w pozie i ułożeniu szat Chrystusa oraz trzymającego w ręce kielich anioła, który znajduje się przy górnym narożu sceny. W formie epitafium dostrzegamy, iż Stwosz zaznajomił się z ówczesnym środowiskiem artystycznym Norymbergi, szczególnie z twórczością Adama Krafta (znanego z sakramentarium w tamtejszym kościele św. Wawrzyńca), który umieścił na zewnętrznych ścianach oraz przyporach kościoła św. Sebalda epitafium Sheyerów i Landauerów – szczególnie rzucają się w oczy analogie w koncepcji – epitafium z wielkimi, płaskorzeźbionymi scenami figuralnymi. Poszczególne sceny Stwoszowego epitafium cechuje zróżnicowanie głębokości reliefu (np. środkowa, przestrzenna kompozycja Ogrójca bardzo kontrastuje z sąsiednimi reliefami, gdzie została zachowana zasada "horror vacui") oraz ciągłość scen. Pomimo ramowego podziału, mamy tu przykład wypowiedzi językiem narracji obrazowej, co najlepiej poświadczają połączenie wszystkich scen krajobrazową scenerią oraz zamieszczenie epizodów pocałunku Judasza i Pojmania w jednym reliefie. W tym dziele został również odzwierciedlony charakterystyczny dla Stwosza sposób przedstawienia postaci. Postacie są w gwałtownych ruchach, dynamikę podkreślają gesty tworzące wręcz ekspresyjną grę form. 
Pod wcześniejszymi, gotyckimi baldachimami znajdują się figury Marii i Jezusa. Zbawiciel zwraca się wzrokiem do Boga, okazując mu rany, jest pośrednikiem między Bogiem a człowiekiem, zaś Maria, o mocno zaznaczonej boleścią twarzy, jest współcierpiącą i współodkupicielką, stanowi również pomost między Ziemią a Niebem. Genezy obrazowania Chrystusa Boleściwego i Matki Bolesnej można szukać w rzeźbie i malarstwie późnego gotyku w Polsce. Stwosz przeniósł do Norymbergi ten wątek ikonograficzny, który wkrótce znalazł swoje miejsce w całej Frankonii.
Datowanie.
Epitafium zostało wykonane w 1499 roku. 

</doc>
<doc id="1133809" url="https://pl.wikipedia.org/wiki?curid=1133809" title="Thomas Brassey">
Thomas Brassey

Thomas Brassey GCB (ur. 11 lutego 1836 w Stafford, zm. 23 lutego 1918 w Londynie) – brytyjski arystokrata i polityk, 1. hrabia Brassey (lord Brassey), syn Thomasa Brasseya i Marii Harrison, córki Thomasa Harrisona.
Życiorys.
Pochodzenie i młodość.
Brassey odebrał wykształcenie w Rugby School i w University College w Oksfordzie. Studiował tam prawo i historię nowożytną. Uczelnię ukończył w 1859 r. Jego ojciec był konstruktorem linii kolejowych więc młodszy Brassey wakacje spędzał w Plymouth lub we Francji. Z tych wakacji pozostało mu zamiłowanie do morza i biegła znajomość języka francuskiego. Interesował się żeglarstwem i rok po ukończeniu studiów został przyjęty do Royal Yacht Squadron. Zdecydował się również rozpocząć karierę prawniczą. W 1866 r. został powołany do prawniczej korporacji, ale rychło zmienił zamiary i porzucił prawo dla polityki.
Kariera polityczna.
Już w 1861 r. startował bez powodzenia w wyborach do Izby Gmin w okręgu Birkenhead jako kandydat Partii Liberalnej. Dopiero w czerwcu 1865 r. wybrał wyborczy w okręgu Devonport, ale już kilka tygodni później rozpisano nowe wybory i Brassey nie jest uwzględniany na liście deputowanych tej kadencji. Wybory powszechne Brassey przegrał. Bez powodzenia startował również w wyborach uzupełniających w okręgu Sandwich w 1866 r. Dopiero w 1868 r. uzyskał miejsce w Izbie Gmin wygrywając wybory w okręgu Hastings. Okręg ten reprezentował do 1886 r.
Do 1880 r. Brassey zajmował się w parlamencie kwestiami o których miał największą wiedzę, tzn. płacami, poziomem życia klasy pracującej oraz kwestiami zatrudnienia. Poza tym jego dziedzinami były: sprawy morskie, administracja stoczniami, płace dla marynarzy, budownictwo okrętowe, organizacja rezerw marynarki oraz utworzenie Ochotniczej Artylerii Marynarki Wojennej ("Royal Navy Volunteer Artillery"), co nastąpiło w 1873 r. Opublikował również serię prac dotyczących spraw robotniczych i morskich. Były to: "Work and Wages" (1872 r.), "Foreign Work and English Wages" (1879 r.), "British Seamen" (1877 r.), "The British Navy" (1882–1883), encyklopedia w pięciu tomach, oraz "Sixty Years of Progress" (1904 r.). Brassey publikował również artykuły prasowe na wyżej wymienione tematy, pisał listy do "The Timesa", pamflety oraz wygłaszał odczyty. Każdą przerwę w pracach parlamentu wykorzystywał na żeglarstwo. W latach 1876–1877 przedsięwziął podróż dookoła świata, którą opisał następnie w książce "Sunbeam R.Y.S.", opublikowanej kilka miesięcy po śmierci Braseya. W 1916 r. przekazał swój ulubiony jacht rządowi Indii, gdzie służył jako okręt szpitalny podczas wojny.
W 1880 r. Brassey został członkiem drugiego rządu Williama Ewarta Gladstone’a jako cywilny lord Admiralicji. Był nim do 1884 r. W 1881 r. otrzymał tytuł szlachecki. 24 maja został odznaczony Krzyżem Komandorskim Orderu Łaźni za zasługi dla marynarki. W 1884 r. został parlamentarnym sekretarzem przy Admiralicji i był nim do wyborczej porażki liberałów w 1885 r. W 1886 r. rozpoczął wydawanie "Naval Annual", corocznego źródła informacji na tematy morskie. W tym samym roku przegrał wybory powszechne. Został jednak kreowanym baronem Brassey i zasiadł w Izbie Lordów.
W latach 1893–1895 Brassey był Lordem-in-Waiting królowej Wiktorii. W 1895 r. został gubernatorem Wiktorii. Na tym stanowisku odebrał poważną rolę w pracach nad powstaniem federacji australijskich kolonii. Królowa podpisała Commonwealth Act w kilka miesięcy po zakończeniu kadencji Brasseya w 1900 r.
Po powrocie do Wielkiej Brytanii był gorliwym obrońcą, zarówno w Izbie Lordów jak i w Instytucie Budownictwa Morskiego, którego był przewodniczącym w latach 1893–1896, wykorzystywania uzbrojonych statków handlowych w celu ochrony brytyjskich linii komunikacyjnych i handlowych. Preferował doskonalenie posiadanego uzbrojenia, sceptycznie odnosił się do nowinek technicznych. Opowiadał się za ponownym uzbrojeniem starych pancerników oraz wykorzystywaniem rybaków jako rezerwowy personel marynarki.
Odznaczenia i tytuły.
29 czerwca 1906 r. Brassey został odznaczony Krzyżem Wielkim Orderu Łaźni. Był ponadto kawalerem Legii Honorowej i Krzyża Wielkiego Orderu Korony Włoskiej. W latach 1908–1913 był lordem strażnikiem Pięciu Portów. 5 lipca 1911 r., z okazji koronacji króla Jerzego V, został kreowany hrabią Brassey i wicehrabią Hythe. Zmarł 23 lutego 1918 r.
Życie prywatne.
Brassey był dwukrotnie żonaty. Po raz pierwszy ożenił się 9 października 1860 r. w kościele św. Jerzego na Hanover Square w Londynie z Anną Allnutt (7 października 1839 – 14 września 1887), córkę Johna Allnutta i Elizabeth Burnett, córki Johna Burnetta. Thomas i Anna mieli razem jednego syna i cztery córki:
18 września 1890 r. w kościele św. Pawła w Londynie poślubił Sybil Capell (29 listopada 1858 – 20 lutego 1934), córkę Arthura Capella, wicehrabiego Malden, i Emmy Meux, córki sir Henry’ego Meuxa, 1. baroneta. Thomas i Sybil mieli razem jedną córkę:
Tytuł hrabiowski po śmierci Brasseya odziedziczył jego najstarszy syn. Pogrzeb hrabiego odbył się 27 lutego 1918 r. w Catsfield w hrabstwie Sussex.

</doc>
<doc id="1133811" url="https://pl.wikipedia.org/wiki?curid=1133811" title="Hrabia Brassey">
Hrabia Brassey

Hrabiowie Brassey 1. kreacji (parostwo Zjednoczonego Królestwa)

</doc>
<doc id="1133813" url="https://pl.wikipedia.org/wiki?curid=1133813" title="Torpeda E-14">
Torpeda E-14

E-14 – torpeda konwencjonalna stosowana na francuskich okrętach podwodnych typu "Daphné". Długość torpedy wynosi 4,3 m, osiąga prędkość 25 w., dość mało względem ówczesnych wymagań. Zasięg torpedy wynosi 7500 m. Produkowano zmodyfikowaną wersję tej torpedy E-15, poprzez powiększenie o jeden stopień uzyskano zasięg 12000 m. Istnieje również modyfikacja torpedy E-14 oznaczona L3, mogąca być wystrzeliwana z głębokości do 300 m. przeciwko celom podwodnym.

</doc>
<doc id="1133814" url="https://pl.wikipedia.org/wiki?curid=1133814" title="Heinrich Eisenhöfer">
Heinrich Eisenhöfer

Heinrich Eisenhöfer (ur. 19 lutego 1893 w Pirmasens, zm. 28 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Obersturmführer.
Członek SS o nr identyfikacyjnym 162304. Należał do Waffen-SS od 1 września 1939. Członek personelu Mauthausen od września 1939 do 5 maja 1945. Eisenhöfer sprawował w tym obozie rozmaite funkcje: kierował szkoleniem przyszłych strażników SS, był szefem administracji obozowej oraz nadzorował magazyny z mieniem zrabowanym pomordowanym więźniom i złotymi zębami wyrwanymi ofiarom komór gazowych w Mauthausen. Przy wykonywaniu swoich obowiązków służbowych okrutnie znęcał się nad więźniami. Niejednokrotnie brał również aktywny udział w egzekucjach.
Po zakończeniu wojny Eisenhöfer został osądzony w procesie załogi Mauthausen-Gusen (US vs. Johann Altfuldisch i inni) przez amerykański Trybunał Wojskowy w Dachau i skazany na karę śmierci. Wyrok wykonano przez powieszenie w więzieniu Landsberg pod koniec maja 1947.

</doc>
<doc id="1133816" url="https://pl.wikipedia.org/wiki?curid=1133816" title="AS Roma 2007/2008">
AS Roma 2007/2008

Sezon 2007/2008 klubu AS Roma.

</doc>
<doc id="1133817" url="https://pl.wikipedia.org/wiki?curid=1133817" title="Złoty Groń">
Złoty Groń

Złoty Groń (710 m n.p.m.) – góra w Beskidzie Śląskim, na terenie Istebnej. Stanowi kulminację krótkiego grzbietu, odchodzącego na tzw. Beskidzie od głównego wododziału karpackiego w kierunku północnym, nad dolinę Olzy.
Ta niewysoka góra, niegdyś zalesiona, jak całe Beskidy, została prawie zupełnie ogołocona z lasów przez pierwszych osadników Istebnej, którzy osiedlili się na jej południowych stokach. Dziś pokryta polami i pastwiskami, niewielkie fragmenty lasów i zagajniki jedynie na północnych stokach. Na północnych stokach 3 wyciągi narciarskie, wyprowadzające z doliny Olzy na sam grzbiet góry.
Na szczyt Złotego Gronia można dostać się za pomocą 6-osobowego wyciągu krzesełkowego wybudowanego w 2012 roku. W sezonie zimowym działa tu Ośrodek Narciarski Złoty Groń w Istebnej.

</doc>
<doc id="1133820" url="https://pl.wikipedia.org/wiki?curid=1133820" title="Aquarius/Let the Sunshine In">
Aquarius/Let the Sunshine In

Aquarius/Let the Sunshine In (niekiedy określany błędnie jako The Age of Aquarius) – wiązanka piosenek: "Aquarius" i "The Flesh Failures (Let The Sunshine In)" z musicalu "Hair", pierwotnie wydana przez zespół 5th Dimension. Utwór był zawarty na ich płycie z 1969 – "The Age of Aquarius". Singel zajmował 1. miejsce na amerykańskiej liście "Billboard" Hot 100 przez 6 tygodni w 1969, i osiągnął status platyny. W wersji filmowej jest wykonywana przez Renn Woods.
Historia.
Piosenka została napisana przez Jamesa Rado, Gerome’a Ragniego i Galta MacDermota.
Nagranie zdobyło nagrodę Grammy w kategorii Record of the Year oraz Best Contemporary Vocal Performance by a Group w roku 1970, zaraz po wydaniu albumu "The Age of Aquarius".
Piosenka nawiązywała do wiary w nadejście ery Wodnika - epoki miłości, światła i człowieczeństwa, w przeciwieństwie do trwającej obecnie ery Ryb. Przejście miało mieć miejsce pod koniec XX wieku, pomimo że astrologicznie era Wodnika miała nadejść nie wcześniej niż w 2654 roku.
"Aquarius/Let the Sunshine In" została sklasyfikowana na 33 miejscu na wydanej w 2004 roku liście AFI’s 100 Years... 100 Songs.

</doc>
<doc id="1133822" url="https://pl.wikipedia.org/wiki?curid=1133822" title="Cynthia Culpeper">
Cynthia Culpeper

Cynthia Culpeper (ur. 1962 w San Francisco, zm. 29 sierpnia 2005 w Birmingham) – amerykańska kobieta rabin oraz pierwsza rabinka, która odprawiła żydowskie nabożeństwo w Polsce. Przez pewien czas współpracowała z Beit Warszawa.
Cynthia Culpeper była nawróconą z katolicyzmu na judaizm. W młodości uczyła się w katolickiej szkole średniej, w której zdecydowała się przejść na judaizm. W 1983 roku pod kierunkiem rabina Teda Alexandra z Conservative Congregation B’nai Emunah przeszła konwersję. Ukończyła studia pielęgniarskie na San Francisco State University, po czym przez wiele lat pracowała w swoim zawodzie w San Francisco General Hospital. W 1995 roku w Jewish Theological Seminary w Nowym Jorku została wyświęcona na rabina. Do 1997 roku pracowała w kongregacji Agudath Israel w Montgomery w Alabamie. Do Polski przyjechała po raz pierwszy we wrześniu 2001 roku na obchody święta Rosz ha-Szana, które zorganizowało Beit Warszawa. W marcu 2002 roku przyjechała ponownie na obchody święta Pesach. Przez kolejne kilka tygodni prowadziła warsztaty i wykłady, uczyła modlitwy i pieśni oraz skompilowała Sidur.
Przez 10 ostatnich lat życia była chora na AIDS. Po tym, jak choroba uniemożliwiła jej pracę duszpasterską, poświęciła się edukowaniu młodzieży na temat HIV/AIDS. Cynthia Culpeper była pierwszym rabinem, który publicznie mówił o swojej chorobie.

</doc>
<doc id="1133823" url="https://pl.wikipedia.org/wiki?curid=1133823" title="Jet2.com">
Jet2.com

Jet2.com – brytyjska tania linia lotnicza z siedzibą w Leeds. Obsługuje połączenia do krajów europejskich.
Głównymi węzłami są
port lotniczy Birmingham (BHX), port lotniczy Leeds/Bradford (LBA) i port lotniczy Manchester (MAN). Węzłami pomocniczymi są port lotniczy Belfast-International (BFS), port lotniczy Edynburg (EDI), port lotniczy Newcastle (NCL) i Port lotniczy Glasgow (GLA).
Agencja ratingowa Skytrax przyznała linii trzy gwiazdki.
Kierunki lotów.
Stan na kwiecień 2018 r.
Flota.
W październiku 2022r. flota Jet2.com składała się z 97 maszyn o średnim wieku 15,5 roku:

</doc>
<doc id="1133826" url="https://pl.wikipedia.org/wiki?curid=1133826" title="Mistrzostwa Świata w Biathlonie 1973">
Mistrzostwa Świata w Biathlonie 1973

12. Mistrzostwa świata w Biathlonie 1973 odbyły się w amerykańskiej miejscowości Lake Placid. Zawodnicy startowali w dwóch konkurencjach: biegu indywidualnym mężczyzn na 20 km i sztafecie mężczyzn 4x7,5 km. Polacy nie startowali.

</doc>
<doc id="1133827" url="https://pl.wikipedia.org/wiki?curid=1133827" title="Joanna Piwowar">
Joanna Piwowar

Joanna Piwowar (ur. 4 stycznia 1981 w Głogowie) – polska kompozytorka i poetka.
Magistra pedagogiki, pedagożka teatru, animatorka kultury, kompozytorka muzyki do spektakli teatralnych, piosenkopisarka, członkini Rady Programowej Festiwalu Artystycznego Młodzieży Akademickiej FAMA 
Laureatka Nagrody Artystycznej im. Grzegorza Ciechowskiego przyznawanej twórcom łączącym różne dziedziny sztuki. Kompozytorka, autorka i reżyser spektakli i widowisk muzycznych:
Współtworzy razem z Martą Piwowar i Martą Groffik zespół Trzy Dni Później. Jest także wokalistką i kompozytorką zespołu Ms. No One oraz Digit All Love 

</doc>
<doc id="1133830" url="https://pl.wikipedia.org/wiki?curid=1133830" title="Lista dzieł Karola Szymanowskiego">
Lista dzieł Karola Szymanowskiego

"Główny artykuł: Karol Szymanowski"

</doc>
<doc id="1133831" url="https://pl.wikipedia.org/wiki?curid=1133831" title="WNEiZ">
WNEiZ



</doc>
<doc id="1133832" url="https://pl.wikipedia.org/wiki?curid=1133832" title="Łoczyga pospolita">
Łoczyga pospolita

Łoczyga pospolita ("Lapsana communis" L.) – gatunek rośliny z rodziny astrowatych. Reprezentuje monotypowy rodzaj łoczyga "Lapsana", aczkolwiek z powodu znacznej zmienności w niektórych ujęciach podgatunki bywają podnoszone do rangi osobnych gatunków. Zasięg szeroko ujmowanego gatunku obejmuje całą Europę, północno-zachodnią Afrykę i zachodnią Azję. W Polsce jest pospolity. Rośnie w różnych siedliskach zaroślowych i leśnych, także ruderalnych i jako chwast w uprawach.
Biologia i ekologia.
Roślina jednoroczna. Siedlisko: lasy liściaste i zarośla, przydroża, pola i ogrody (chwast). W klasyfikacji zbiorowisk roślinnych gatunek charakterystyczny dla Cl. "Stellarietea mediae". Kwitnie od czerwca do sierpnia, zapylana jest przez pszczoły, chrząszcze i motyle. Owoce roznoszone są przez wiatr.
Systematyka i zmienność.
Gatunek zaliczany do monotypowego rodzaju łoczyga "Lapsana" z podplemienia "Crepidinae", plemienia "Cichorieae", podrodziny "Cichorioideae" z rodziny astrowatych "Asteraceae".
Gatunek jest bardzo zmienny, wyróżnianych jest w jego obrębie szereg podgatunków:
W niektórych ujęciach podgatunki bywają podnoszone do rangi odrębnych gatunków – np. subsp. "intermedia" na liście flory Polski ujmowana jest jako łoczyga pośrednia "Lapsana intermedia".
Zastosowanie.
Zgodnie z „doktryną sygnatur” (kształt ziela sugeruje organ, który leczy), ze względu na wygląd pąków kwiatostanowych stosowano łoczygę do leczenia obolałych piersi matek.

</doc>
<doc id="1133833" url="https://pl.wikipedia.org/wiki?curid=1133833" title="AS Roma 2006/2007">
AS Roma 2006/2007

Sezon 2006/2007 klubu AS Roma.
Sezon.
W sezonie 2006/2007 Luciano Spalletti wygrał z Romą dwa trofea: Superpuchar Włoch (1:0 z Interem) oraz Puchar Włoch (6:2, 1:2 z Interem). W lidze Roma nie dogoniła rywali z Mediolanu, ale wywalczyła wicemistrzostwo. W Lidze Mistrzów dotarła do ćwierćfinału, gdzie najpierw wygrała 2:1 z Manchesterem United, by w rewanżu ulec 1:7, co jest najwyższą porażką zespołu w historii występów w europejskich pucharach.

</doc>
<doc id="1133834" url="https://pl.wikipedia.org/wiki?curid=1133834" title="Lapsana communis">
Lapsana communis



</doc>
<doc id="1133835" url="https://pl.wikipedia.org/wiki?curid=1133835" title="John Ostrom">
John Ostrom

John H. Ostrom (ur. 18 lutego 1928 w Nowym Jorku, zm. 16 lipca 2005 w Litchfield) – amerykański paleontolog, badacz wymarłych kręgowców, sformułował tezę o stałocieplności niektórych dinozaurów oraz o pochodzeniu ptaków od dinozaurów. 
Życiorys.
Studiował w Union College. Planował zostać fizykiem, tak jak jego ojciec, ale zmienił zdanie po lekturze książki "The Meaning of Evolution", napisanej przez George'a Gaylorda Simpsona.
Ostrom był profesorem Uniwersytetu Yale, pełnił również funkcję kustosza w Peabody Museum of Natural History.
Był paleontologiem, który zrewolucjonizował pod koniec lat 60. XX wieku spojrzenie na dinozaury. W 1964 odkrył szczątki deinonycha i na ich podstawie wysunął hipotezę, że deinonychy prowadziły aktywny tryb życia i były zwinnymi oraz szybkimi drapieżnikami, a więc zwierzętami charakteryzującymi się szybkim metabolizmem i ciepłokrwistością. Jego student Robert Bakker znacząco przyczynił się do udowodnienia i spopularyzowania tego poglądu.
Ostrom jako pierwszy (w 1976) zwrócił uwagę na fakt, że małe dinozaury drapieżne należące do dromeozaurów są bardziej podobne do ptaków niż do innych dinozaurów. Swoje spostrzeżenia oparł na zrewidowanych osteologicznych i filogenetycznych badaniach skamieniałości prymitywnego ptaka archeopteryksa, które odnalazł w muzealnych zbiorach w 1970. W ten sposób sformułowana została hipoteza, że ptaki są potomkami drapieżnych dinozaurów.

</doc>
<doc id="1133836" url="https://pl.wikipedia.org/wiki?curid=1133836" title="Jan Foltys">
Jan Foltys

Jan Foltys (ur. 13 października 1908 w Svinovie, zm. 11 marca 1952 w Ostrawie) – czechosłowacki szachista, mistrz międzynarodowy od 1950 roku.
Kariera szachowa.
Od połowy lat 30. należał do ścisłej czołówki szachistów Czechosłowacji. Wielokrotnie startował w finałowych turniejach o mistrzostwo kraju, największy sukces odnosząc w roku 1940 w Rakovníku, gdzie zdobył złoty medal. Oprócz tego, na podium stanął jeszcze czterokrotnie: 2 razy na drugim (1936, 1943) i 2 razy na trzecim stopniu (1938, 1946). W latach 1937 i 1939 reprezentował swój kraj na szachowych olimpiadach, zdobywając 22 pkt w 34 partiach.
Pierwszy sukces odniósł w roku 1936, zajmując w Poděbradach III miejsce (za Salomonem Flohrem i Aleksandrem Alechinem) w mistrzostwach Czechosłowacji, rozegranych w obsadzie międzynarodowej. Rok później wystąpił w Juracie w międzynarodowych mistrzostwach Polski (zajmując IX miejsce) oraz na turniejach w Margate (IV m. za Reubenem Fine, Paulem Keresem i Aleksandrem Alechinem) oraz Pradze (dz. III m. wraz z Erichem Eliskasesem, za P. Keresem i Emilem Zinnerem). Kolejne sukcesy odniósł w latach 40. XX wieku: I m. w Trenczyńskich Cieplicach (1941), III m. w Pradze (1942, za A. Alechinem i Klausem Junge), dz. III m. w Monachium (1942, wraz z Jefimem Bogoljubowem i Kurtlem Richterem, za A. Alechinem i P. Keresem), II m. w Zlinie (1943, za Čenkiem Kottnauerem), dz. IV m. w Pradze (1946, wraz z Svetozarem Gligoriciem, za Mieczysławem Najdorfem, Göstą Stoltzem i Petraem Trifunoviciem), I m. w Karlovych Varach (1948, przed Gedeonem Barczą, Vasją Pircem i Milanem Vidmarem), III m. w Budapeszcie (1948, za László Szabó i Svetozarem Gligoriciem, przed Ksawerym Tartakowerem i Ludkiem Pachmanem) oraz dz. I m. w Wiedniu (1949, memoriał Carla Schlechtera, wraz ze Stojanem Pucem).
W latach 1947-1949 reprezentował Czechosłowację w dwunastu międzypaństwowych meczach, wygrywając dwupartiowe pojedynki m.in. z Lodewijkiem Prinsem, Harrym Golombkiem, S.Gligoriciem, Kazimierzem Makarczykiem i Josefem Lokvencem. W roku 1951 udanie wystąpił w turnieju strefowym (eliminacji mistrzostw świata) w Mariánskich Láznach, dzieląc wraz z Pálem Benkő V miejsce (za L. Pachmanem, L. Szabo, G. Barczą i G. Stoltzem) i zdobywając awans do turnieju międzystrefowego, który odbył się w październiku i listopadzie 1952 roku w Sztokholmie.
Jednak w turnieju tym nie wystąpił. W marcu tego roku zmarł na białaczkę.
Według retrospektywnego systemu Chessmetrics, najwyżej sklasyfikowany był w grudniu 1936 r., zajmował wówczas 17. miejsce na świecie.

</doc>
<doc id="1133837" url="https://pl.wikipedia.org/wiki?curid=1133837" title="Reakcja Hecka">
Reakcja Hecka

Reakcja Hecka – reakcja chemiczna substytucji polegająca na przyłączeniu nienasyconego związku organicznego (halogenku, pochodnej triflowej lub silanowej) do alkenu z utworzeniem nowego wiązania węgiel-węgiel lub węgiel-azot. Reakcja ta zachodzi w silnie zasadowych warunkach i wymaga katalizy metaloorganicznej. Najczęściej katalizatorami są kompleksy palladu i rodu.
Nazwa pochodzi od nazwiska odkrywcy, amerykańskiego chemika Richarda Hecka, laureata Nagrody Nobla w dziedzinie chemii w 2010 r.
Reakcja ta zachodzi zwykle w sposób stereoselektywny – prowadząc do powstania większej ilości izomerów "trans" niż "cis".
Mechanizm reakcji.
Mechanizm reakcji Hecka ma dość typowy przebieg dla reakcji chemicznych katalizowanych związkami metaloorganicznymi. Aktywnymi katalitycznie związkami są kompleksy palladu i rodu na zerowym stopniu utlenienia. Związki te jednak są wysoce niestabilne i dlatego zwykle otrzymuje się je "in situ" z prekursorów, w którym metal centralny występuje na II stopniu utlenienia.
Na poniższym przykładowym schemacie w pierwszym etapie reakcji octan palladu(II) jest redukowany przez trifenylofosfinę do palladu(0) (etap I). W II etapie następuje addycja oksydatywna, podczas której atom palladu wchodzi na miejsce dawnego wiązania węgiel-brom. W III etapie powstaje π-kompleks między atomem palladu a alkenem. W etapie IV następuje przekształcenie kompleksu π w σ-kompleks na skutek czego powstaje nowe wiązanie węgiel-węgiel. Czas życia związku przejściowego E jest zwykle na tyle długi, że możliwa jest rotacja wokół wiązania C–C do trwalszego konformeru "anti" (struktura F o naprężeniach sterycznych mniejszych niż w konformerze "syn", tj. E). W etapie V W VI i VII etapie następuje eliminacja z utworzeniem podwójnego wiązania węgiel-węgiel i odtworzeniem wolnego kompleksu palladu(II), który w etapie VIII ulega reakcji z silną zasadą w wyniku czego odtwarza się aktywny katalitycznie kompleks palladu(0).
Zastosowania i odmiany.
Klasyczna postać reakcji.
Klasyczna postać reakcji Hecka jest stosowana do syntezy wielu związków chemicznych ze sprzężonymi wiązaniami podwójnymi węgiel-węgiel. Jest m.in. stosowana do produkcji naproksenu stosowanego jako lek przeciwzapalny i metoksycynamonianiu oktylu stosowanego w kremach do opalania jako filtr UV.
Reakcja ta jest też stosowana do syntezy modyfikacji polisiloksanów, np. w celu uzyskania materiału o wysokim współczynniku załamania światła.
Reakcja w cieczy jonowej.
W środowisku cieczy jonowej reakcja Hecka zachodzi bez udziału ligandów fosforowych w strukturze katalizatora. Gdy katalizator jest osadzony na podłożu z porowatego silikażelu, reakcja może zachodzić w środowisku wodnym, a katalizator można wielokrotnie odzyskiwać.
Utleniające arylowanie.
Za pomocą reakcji Hecka można przeprowadzić utleniające arylowanie, w wyniku którego powstaje pierścień tetrahydrofuranowy ("zaznaczony na czerwono") między dwoma pierścieniami arylowymi. Pierwszy etap procesu przebiega zgodnie z klasycznym cyklem katalitycznym reakcji Hecka, jednak na etapie produktu przejściowego addycji syn następuje substytucja ligandu palladowego przez grupę hydroksylową, co zamyka pierścień tetrahydrofuranowy.
Reakcja z udziałem amin.
W wersji z udziałem amin reakcja Hecka może doprowadzić od powstania wiązania azot-węgiel, zamiast węgiel-węgiel. W przykładowym procesie, oksym zawierający silnie elektronoakceptorową grupę pentafluorobenzoilową reaguje wewnątrzcząsteczkowo z dienem przyłączonym do drugiego końca cząsteczki. Rolę silnej zasady pełni w tej reakcji trietyloamina.

</doc>
<doc id="1133850" url="https://pl.wikipedia.org/wiki?curid=1133850" title="Salamina">
Salamina



</doc>
<doc id="1133851" url="https://pl.wikipedia.org/wiki?curid=1133851" title="Gańczorka">
Gańczorka

Gańczorka (909 m n.p.m.) – wyraźny, prawie w całości zalesiony szczyt w głównym grzbiecie Beskidu Śląskiego, pierwszy na południe licząc od zwornikowej Karolówki.
W kierunku południowo-wschodnim od szczytu Gańczorki odchodzi boczne ramię ze szczytem Postrzedni (Pośredni) Groń (763 m n.p.m.), opadające ku dolinie potoku Janoszka (Janoska). W kierunku zachodnim stoki opadają stromo wprost ku źródłowym ciekom Olzy.
Grzbietem Beskidu Śląskiego przez szczyt Gańczorki biegła dawna granica między księstwami cieszyńskim (na zachodzie) i oświęcimskim (na wschodzie), później między księstwem cieszyńskim a Rzecząpospolitą, następnie między austriackim Śląskiem i Galicją. Z punktu widzenia etnograficznego linia ta oddziela Śląsk Cieszyński (na zachodzie) od Małopolski (Żywiecczyzny) na wschodzie. Dziś stoki wschodnie góry należą do Kamesznicy w powiecie żywieckim, a stoki zachodnie do Istebnej w powiecie cieszyńskim.
Szczyt buduje wielka soczewka gruboławicowych, gruboziarnistych piaskowców ciężkowickich, tworzących pod samym wierzchołkiem wychodnię skalną z niewielką jaskinią, znaną pod nazwą "Groty w Gańczorce".
Nazwa szczytu, według lokalnego podania, pochodzi od garncarza (w miejscowej gwarze: "gańczorza"), który miał tutaj mieszkać w samotności i tu umrzeć samobójczą śmiercią. Inne podania mówią, że miało to być miejsce tracenia skazańców i grzebania samobójców.
Wschodnie stoki Gańczorki trawersują znaki niebieskie szlaku turystycznego ze Zwardonia na Baranią Górę.

</doc>
<doc id="1133852" url="https://pl.wikipedia.org/wiki?curid=1133852" title="(3852) Glennford">
(3852) Glennford

(3852) Glennford – planetoida z pasa głównego asteroid okrążająca Słońce w ciągu 5 lat i 179 dni w średniej odległości 3,11 j.a. Została odkryta 24 lutego 1987 roku w Europejskim Obserwatorium Południowym przez Henriego Debehogne. Nazwa planetoidy została nadana na cześć Glenna Forda, amerykańskiego aktora znanego z westernów. Przed nadaniem nazwy planetoida nosiła oznaczenie tymczasowe (3852) 1987 DR6.

</doc>
<doc id="1133853" url="https://pl.wikipedia.org/wiki?curid=1133853" title="Hala Łabowska">
Hala Łabowska

Hala Łabowska – polana w Beskidzie Sądeckim, w środkowej części Pasma Jaworzyny. Jest to hala w pasterskim rozumieniu tego słowa. 
Nazwa hali wzięła się od góralskiej wsi Łabowa, której mieszkańcy wypasali na niej swoje owce. Gdy po II wojnie światowej w ramach Akcji Wisła Rusini (głównie Łemkowie) zostali przesiedleni, hala przeszła na własność Lasów Państwowych. Część hali stanowi własność PTTK. Obecnie hala jest już dużo mniejsza niż dawniej, gdyż wskutek zaniechania wypasu częściowo zarosła lasem, jednak przed całkowitym zalesieniem chroni ją nadanie jej statusu użytku ekologicznego. Hala znajduje się w Popradzkim Parku Krajobrazowym. Zarastanie polan lasem jest niekorzystne nie tylko z turystycznego punktu widzenia (zanikają punkty widokowe), ale również przyrodniczego; następuje bowiem zmniejszenie różnorodności biologicznej. Dla wielu gatunków roślin polany są właściwym siedliskiem, rośliny te nie mogą rosnąć w lesie i giną po zalesieniu polany, a wraz z nimi niektóre związane z nimi zwierzęta (np. motyle).
Na hali znajdował się kiedyś domek myśliwski dawnego właściciela – hrabiego Adama Stadnickiego. Spalili go podczas II wojny światowej partyzanci, gdyż z domku tego korzystali niemieccy żołnierze. Obecnie funkcjonuje na hali schronisko na Łabowskiej Hali. Na zachód od hali znajduje się zalesiony wierzchołek 1064 m. W lesie pomiędzy tym wierzchołkiem a polaną znajduje się odsłonięty w 1999 kamienny pomnik księdza Władysława Gurgacza – kapelana Polskiej Podziemnej Armii Niepodległościowej, który został w 1949 zastrzelony przez UB. Na hali powyżej schroniska znajduje się pomnik upamiętniający partyzantów 9 kompanii 3 batalionu 1 Pułku strzelców Podhalańskich, którzy w tym rejonie walczyli z hitlerowskim najeźdźcą. 
Łabowska Hala jest dobrym punktem widokowym w kierunku północnym i północno-wschodnim – widać stąd wzniesienia Beskidu Niskiego i pobliskie szczyty Beskidu Sądeckiego. Jest również ważnym węzłem szlaków turystycznych.

</doc>
<doc id="1133854" url="https://pl.wikipedia.org/wiki?curid=1133854" title="Przełęcz Mitla">
Przełęcz Mitla

Przełęcz Mitla (hebr. מיתלה, arab. ممر متلة) – przełęcz na Półwyspie Synaj w muhafazie Synaj Północny (w jego południowo-zachodniej części) w Egipcie, ok. 50 km na wschód od Suezu. Przełęczą biegnie droga z Taby przez Nachl do Suezu. Miały tu miejsce ciężkie walki między armią egipską a izraelską w latach 1956, 1967 i 1973.
29 października 1956 roku o godzinie 17.00 Izrael rozpoczął operację "Kadesz". Izraelczycy wysadzili desant spadochronowy na Przełęczy Mitla (315 km od granic Izraela i 45 km od Kanału Sueskiego). Jednocześnie jedna brygada spadochronowa rozpoczęła lądem marsz w kierunku Przełęczy Mitla. Opanowanie jej odcinało część egipskich oddziałów w rejonie Gazy od możliwości wzmocnienia i przegrupowania ich sił. 
W nocy z 7 na 8 czerwca 1967 r. izraelskie oddziały grupy operacyjnej "Południe" opanowały strategiczne miasto Nachl w centrum półwyspu Synaj. Posuwając się szybkimi kolumnami zmotoryzowanymi Izraelczycy okrążali i likwidowali w ciężkich walkach egipskie pancerne oddziały. Niektóre egipskie oddziały próbowały wyrąbać sobie drogę odwrotu do Kanału Sueskiego. Walki w rejonie Gifgafy i przełęczy Mitla przybrały kształt wielkiej bitwy pancernej, największej od czasów II wojny światowej. Wzięło w niej udział 1 100 wozów bojowych po obu stronach. Wieczorem 8 czerwca 1967 r., wiele wykrwawionych oddziałów egipskich złożyło broń. 8 czerwca 1967 r. izraelskie samoloty zestrzeliły w walkach powietrznych dziewięć egipskich samolotów.

</doc>
<doc id="1133857" url="https://pl.wikipedia.org/wiki?curid=1133857" title="Łabowska Hala">
Łabowska Hala



</doc>
<doc id="1133859" url="https://pl.wikipedia.org/wiki?curid=1133859" title="August Blei">
August Blei

August Blei (ur. 26 sierpnia 1893 w Huesten, zm. 28 maja 1947 w Landsberg am Lech) – zbrodniarz hitlerowski, dowódca kompanii wartowniczej SS w obozie koncentracyjnym Mauthausen-Gusen i SS-Obersturmführer.
Życiorys.
Był członkiem SS o numerze identyfikacyjnym 454747. Od stycznia 1941 do 1 kwietnia 1944 Blei był dowódcą kompanii wartowniczej ("Kompanienführer") w Mauthausen. W tym czasie wielokrotnie przeprowadzał masowe egzekucje więźniów, a także schwytanych pilotów i spadochroniarzy alianckich (między innymi w początkach września 1944 kierował rozstrzelaniem 36 Holendrów, 4 Brytyjczyków i 6 Amerykanów). Dopuszczał się również zbrodni na więźniach pracujących w obozowych kamieniołomach.
Blei został osądzony przez amerykański Trybunał Wojskowy w Dachau w procesie załogi Mauthausen-Gusen (US vs. Johann Altfuldisch i inni). Za swoje zbrodnie skazany został na karę śmierci przez powieszenie, którą wykonano w więzieniu Landsberg w maju 1947.

</doc>
<doc id="1133860" url="https://pl.wikipedia.org/wiki?curid=1133860" title="Nearchos">
Nearchos

Nearchos (; ok. 360 – 300 p.n.e.) – jeden z żeglarzy oficerów armii Aleksandra Wielkiego, z pochodzenia był Kreteńczykiem. Znany jest jako admirał floty 800 okrętów którą poprowadził rzeką Indus do Zatoki Perskiej podczas indyjskiej kampanii wojennej Aleksandra Wielkiego. Wspomnienia z jego podróży z Indii do Suzy zachowały się w dziele "Indike" autorstwa Flawiusza Arriana.
Przebieg podróży morskiej.
Okręty zbudowane zostały nad rzeką Hydaspes najprawdopodobniej przy pomocy miejscowych szkutników. Nearchos wypłynął na morze pod koniec września 325 roku p.n.e. Następnie płynąc wzdłuż wybrzeża Mekranu, pokonując cieśninę Ormuz i zatokę Perską dotarła do ujścia Eufratu i pożeglowała w górę rzeki. Na początku 324 roku p.n.e. w Suzie flota połączyła się z pozostałymi wojskami Aleksandra Wielkiego.

</doc>
<doc id="1133862" url="https://pl.wikipedia.org/wiki?curid=1133862" title="Gubernatorzy Wiktorii">
Gubernatorzy Wiktorii

Gubernator Wiktorii – formalnie najwyższe stanowisko we władzy wykonawczej australijskiego stanu Wiktoria. Urząd ten powstał formalnie w 1855, kiedy Wiktoria otrzymała autonomię w ramach imperium brytyjskiego. Wcześniej, w latach 1851-1855, choć Wiktoria była formalnie osobną kolonią, to jednak najwyższą władzę sprawował w niej urzędnik niższej rangi - tzw. gubernator porucznik - mianowany przez gubernatora Nowej Południowej Walii. 
Gubernator jest osobistym przedstawicielem królowej Australii na terenie stanu. Jest mianowany przez monarchę na wniosek premiera stanowego. Posiada niezwykle szerokie kompetencje, analogiczne do tych, które na szczeblu federalnym dzierży gubernator generalny Australii. Ma prawo m.in. powoływania i odwoływania premiera i ministrów oraz skracania kadencji parlamentu. W praktyce gubernator zawsze mianuje premierem lidera większości w izbie niższej stanowego parlamentu, a następnie korzysta ze swych uprawnień jedynie na jego wniosek. Zwyczajowe prawo konstytucyjne dopuszcza możliwość samodzielnego ich stosowania jedynie w sytuacjach wyjątkowych, np. podczas poważnego kryzysu politycznego. 
Siedzibą gubernatora jest gmach Government House w Melbourne. 

</doc>
<doc id="1133874" url="https://pl.wikipedia.org/wiki?curid=1133874" title="Franciszek Grucza (językoznawca)">
Franciszek Grucza (językoznawca)

Franciszek Krzysztof Grucza (ur. 27 maja 1937 w Mostach koło Gdyni) – polski językoznawca, pedagog, profesor zwyczajny, członek krajowy rzeczywisty Polskiej Akademii Nauk.
Życiorys.
Przewodniczący Rady Upowszechniania Nauki PAN, prezes Polskiego Towarzystwa Lingwistyki Stosowanej, przewodniczący Stowarzyszenia Germanistów Polskich, były kierownik Katedry Teorii Języków i Akwizycji Językowej (nieistniejącej już) na Wydziale Lingwistyki Stosowanej Uniwersytetu Warszawskiego
Zainteresowania naukowe Franciszka Gruczy koncentrują się wokół spraw związanych z germanistyką, językoznawstwem ogólnym, onomastyką i metalingwistyką. Ponadto zajmuje się również teorią i praktyką kształcenia nauczycieli języków obcych.
Jest autorem publikacji z dziedziny glottodydaktyki, lingwistyki i translatoryki, a także serii podręczników do nauki języka niemieckiego „Dein Deutsch”.
W 2003 został odznaczony Krzyżem Oficerskim Orderu Odrodzenia Polski. W 2015 otrzymał tytuł doktora honoris causa Uniwersytetu Opolskiego.

</doc>
<doc id="1133875" url="https://pl.wikipedia.org/wiki?curid=1133875" title="Howard Roffman">
Howard Roffman

Howard Roffman (ur. 18 kwietnia 1955 w Filadelfii) – amerykański prawnik i fotograf.
Życiorys.
Ukończył studia na Uniwersytecie w Pensylwanii. W 1977 uzyskał tytuł prawnika po ukończeniu Wydziału Prawa na Stanowym Uniwersytecie Florydy. Początkową praktykę prawniczą odbywał w Sądzie Apelacyjnym Piątego Okręgu. Pracował w kancelarii prawniczej „Morgan, Lewis &amp; Bockius” w Waszyngtonie. W 1980 rozpoczął współpracę z wytwórnią filmową Lucasfilm jako radca prawny. Kolejno zatrudniany był w różnych działach wytwórni: marketingu, efektów specjalnych, obróbki końcowej, aż w 1986 otrzymał stanowisko wiceprezesa wytwórni.
Mieszka na stałe w San Francisco, wraz ze swoim wieloletnim partnerem, Duane'm Watersem. Karierę fotografa traktuje jako życiowe hobby. Publikuje głównie akty męskie. Publikację swoich zdjęć rozpoczynał w 1991 od wydawania widokówek i kalendarzy o tematyce homoerotycznej. Później opublikował kilkanaście albumów fotograficznych o tematyce gejowskiej, prezentujących pary i grupy młodych ludzi, zarówno ubranych jak i rozebranych. Modeli do swoich prac werbuje poprzez osobiste rozdawnictwo ulotek i wizytówek w miejscach publicznych: ulica, restauracje, dyskoteki. Współpracuje z niemieckimi wydawcami albumów o tematyce gejowskiej, Michaelem Taubenheimem i wydawnictwem Bruno Gmünder Verlag. Modeli do swoich zdjęć zwerbował również w Niemczech, Czechach i na Słowacji.
Od 1999 jest prezesem spółki „Lucas Licensing”, odpowiedzialnej za marketing, dystrybucję i ochronę praw autorskich wytwórni „Lucasfilm” (w tym takich filmów jak „Star Wars” czy „Indiana Jones”).

</doc>
<doc id="1133878" url="https://pl.wikipedia.org/wiki?curid=1133878" title="Jelizawietowskoje">
Jelizawietowskoje

Jelizawietowskoje (ros. Елизаветовское городище – trb. Jelizawietowskoje gorodiszcze), w języku polskim też jako grodzisko Jelizawietowskie – grodzisko scytyjskie, stanowiące pozostałości starożytnego miasta położonego w delcie Donu, 15 km na południowy zachód od Rostowa nad Donem. W starożytności miejsce, gdzie znajdowało się miasto, było wyspą o nazwie Alopecja. Swoją współczesną nazwę grodzisko zawdzięcza położonej w pobliżu stanicy.
Początki osadnictwa datuje się na drugą połowę VI wieku p.n.e. W pierwszej połowie IV wieku p.n.e. wykształciło się tu miasto, otoczone podwójną linią obrony, obejmującą wały ziemne i rowy, z dodatkowo chronioną częścią centralną. W okresie pełnego rozkwitu ważny ośrodek handlowy Greków, Meotów, Scytów i Sarmatów, główne centrum handlowe terenów Dolnego Donu, miejsce wytwórczości rzemieślniczej, zwłaszcza metalurgicznej. Powierzchnia miasta obejmowała obszar 40 ha. Miasto funkcjonowało do połowy III wieku p.n.e., jego rolę ośrodka handlowego przejęło szybko się rozwijające Tanais.
Wśród znalezisk ceramicznych obok wyrobów miejscowych są liczne importy z wielu ośrodków greckich z północnego Nadczarnomorza (amfory, terakotowe figurki, protomy bogini Demeter, Kybele i Persefony). Mieszkańcy miasta zajmowali się również hodowlą i uprawą ziemi. Ludność był mieszana z przewagą scytyjskiej, Meoci, Grecy, a w późnym okresie również Sauromaci stanowili mniejszość.
Obok miasta znajdowała się nekropola kurhanowa. Odkryto na niej kilka grobów pochodzących z V wieku p.n.e., a większość z IV i pierwszej połowy III wieku p.n.e. Wszystkie wcześniejsze grobowce mają charakter scytyjski, groby z późnego okresu wskazują na obecność dużej grupy Sauromatów w mieście.
Wykopaliska archeologiczne rozpoczęły się w 1853.

</doc>
<doc id="1133879" url="https://pl.wikipedia.org/wiki?curid=1133879" title="Julius Ludolf">
Julius Ludolf

Julius Ludolf (ur. 26 marca 1893 w Hamburgu, zm. 28 maja 1947 w Landsbergu) – zbrodniarz hitlerowski, komendant kilku podobozów w kompleksie obozowym Mauthausen-Gusen oraz SS-Obersturmführer.
Członek Waffen-SS od 6 stycznia 1940. W tym samym dniu skierowano do służby w Mauthausen, gdzie był kolejno komendantem podobozów ("Lagerführerem"): "Loiblpass" (do sierpnia 1943), "Gross-Raming" (do maja 1944) i "Melk" (do maja 1945). Ludolf znęcał się nad więźniami i wielokrotnie brał udział w egzekucjach więźniów bądź osobiście (zwłaszcza przez rozstrzelanie i powieszenie), bądź rozkazywał ich dokonywanie (między innymi zastrzykami w serce).
Julius Ludolf został po zakończeniu wojny skazany na karę śmierci przez amerykański Trybunał Wojskowy w Dachau w procesie załogi Mauthausen-Gusen (US vs. Johann Altfuldisch i inni) i stracony przez powieszenie w więzieniu Landsberg 28 maja 1947.

</doc>
<doc id="1133880" url="https://pl.wikipedia.org/wiki?curid=1133880" title="Megastenes">
Megastenes

Megastenes (ok. 350 - 290 p.n.e.) – grecki historyk, geograf i podróżnik urodzony w Jonii. W latach 300-292 p.n.e. przebywał na dworze indyjskiego króla Ćandragupty jako ambasador Seleukosa I, opisując religię, historię, geografię i ustrój społeczny. Dzięki jego pracy zachował się m.in. opis Pataliputry, stolica starożytnego indyskiego królestwa Magadhy.
Prace Megastenesa (niezachowane w oryginale, znane z odpisów) wykorzystał Flawiusz Arrian w swoim dziele "Indica".

</doc>
<doc id="1133881" url="https://pl.wikipedia.org/wiki?curid=1133881" title="Henryk Szwedowski">
Henryk Szwedowski

Henryk Szwedowski (ur. 19 stycznia 1901 w Pilaszkowice, zm. 26 lipca 1946 w Appleton-le-Moors) – chorąży pilot Polskich Sił Powietrznych w Wielkiej Brytanii.
Życiorys.
5 stycznia 1929 pełnił służbę w 3 pułku lotniczym jako podoficer zawodowy w stopniu plutonowego pilota. W kampanii wrześniowej 1939 walczył w składzie 216 eskadry bombowej, w stopniu starszego sierżanta, jako pilot samolotu PZL.37 Łoś.
Poprzez Buczacz i Bukareszt trafił do Polskich Sił Powietrznych na Zachodzie, gdzie otrzymał numer służbowy RAF 780128 i służył w 300 dywizjonie bombowym Ziemi Mazowieckiej i 301 dywizjonie bombowym Ziemi Pomorskiej. 
26 lipca 1946 zginął w wypadku lotniczym podczas ćwiczeń w szkole pilotażu RAF w Leconfield, gdzie był instruktorem. Jego Wellington BJ884 nad Appleton-le-Moors zderzył się w powietrzu z ćwiczącym atak samolotem Spitfire, zginęła cała załoga. Spoczywa na cmentarzu w Newark, mogiła G.322.

</doc>
<doc id="1133884" url="https://pl.wikipedia.org/wiki?curid=1133884" title="Okręg wyborczy Hastings">
Okręg wyborczy Hastings

Okręg wyborczy Hastings powstał w 1366 r. i wysyłał do angielskiej, a później brytyjskiej, Izby Gmin dwóch deputowanych, a od 1885 r. jednego deputowanego. Okręg został zniesiony w 1983 r.

</doc>
<doc id="1133892" url="https://pl.wikipedia.org/wiki?curid=1133892" title="Royal Charleroi S.C.">
Royal Charleroi S.C.



</doc>
<doc id="1133894" url="https://pl.wikipedia.org/wiki?curid=1133894" title="Royal Charleroi Sporting Club">
Royal Charleroi Sporting Club



</doc>
<doc id="1133901" url="https://pl.wikipedia.org/wiki?curid=1133901" title="Puchar Miast Targowych 1969/1970">
Puchar Miast Targowych 1969/1970

XII Puchar Miast Targowych 1969/1970

</doc>
<doc id="1133902" url="https://pl.wikipedia.org/wiki?curid=1133902" title="II liga polska w piłce siatkowej mężczyzn 2007/2008 (grupa II)">
II liga polska w piłce siatkowej mężczyzn 2007/2008 (grupa II)

Rozgrywki Grupy II w II lidze siatkówki mężczyzn 2007/2008 prowadzi 11 męskich drużyn piłki siatkowej.
Grupę II II ligi tworzą kluby z województw:
Według regulaminu, juniorzy ze Spały - mimo że przystępują do rozgrywek jako ich normalny uczestnik - nie podlegają ostatecznej weryfikacji, jak pozostałe kluby. Biorą oni udział wyłącznie w zasadniczej fazie sezonu (tj. mecz i rewanż - każdy z każdym) i niezależnie od miejsca zajętego w końcowej tabeli kończą udział w zmaganiach, pozostając na tym szczeblu przez kolejne sezony (dlatego nie mogą ani awansować do I ligi, ani spaść do III ligi, ani nawet walczyć w turze play-off).
Runda zasadnicza.
1. Kolejka.
29 września 2007:
2. Kolejka.
6 października 2007:
3. Kolejka.
13 października 2007:
4. Kolejka.
20 października 2007:
5. Kolejka.
27 października 2007:
6. Kolejka.
3 listopada 2007:
7. Kolejka.
10 listopada 2007:
8. Kolejka.
17 listopada 2007:

</doc>
<doc id="1133903" url="https://pl.wikipedia.org/wiki?curid=1133903" title="North West England">
North West England

North West England (North West) – jeden z dziewięciu regionów Anglii, obejmujący jej północno-zachodnią część. Zajmuje powierzchnię 14 105 km² (11% terytorium Anglii), w 2021 roku zamieszkany był przez 7 442 300 osób (13% ludności Anglii).
Największe miasta regionu to Liverpool (liczba mieszkańców w 2011 r. – 552 267), Manchester (510 746), Bolton (194 189), Warrington (165 456), Blackpool (147 663), Birkenhead (142 968), Sale (134 022), Blackburn (117 963), Rochdale (107 926), Stockport (105 878), Salford (103 886), Wigan (103 608) i St Helens (102 885).
Podział terytorialny.
Region North West obejmuje pięć hrabstw ceremonialnych. Podzielony jest na 11 jednostek administracyjnych niższego rzędu: 1 hrabstwo niemetropolitalne, 2 hrabstwa metropolitalne i 8 jednostek typu "unitary authority".

</doc>
<doc id="1133904" url="https://pl.wikipedia.org/wiki?curid=1133904" title="Impas kontrolowany">
Impas kontrolowany



</doc>
<doc id="1133912" url="https://pl.wikipedia.org/wiki?curid=1133912" title="Braniccy herbu Gryf">
Braniccy herbu Gryf

Braniccy herbu Gryf (gałąź rodu zwanego czasem "Gryfitami") – polski ród magnacki.
Historia.
Rodzina Branickich, gałąź możnowładczego rodu Gryfitów-Świebodziców, wywodzi się z Branic, dawniej wsi pod Krakowem, obecnie w jego granicach. Przez kilka stuleci Braniccy piastowali wysokie urzędy państwowe. Ostatnim i najbardziej znanym członkiem rodziny był hetman wielki koronny Jan Klemens Branicki, właściciel pałacu Branickich w Białymstoku, jeden z najbardziej wpływowych ludzi w XVIII-wiecznej Polsce.

</doc>
<doc id="1133913" url="https://pl.wikipedia.org/wiki?curid=1133913" title="Seda (Łotwa)">
Seda (Łotwa)

Seda – miasto w północno-wschodniej Łotwie w okręgu Valka. Prawa miejskie ma od 1991 roku.

</doc>
<doc id="1133914" url="https://pl.wikipedia.org/wiki?curid=1133914" title="KS AZS Rafako Racibórz">
KS AZS Rafako Racibórz

KS AZS Rafako Racibórz – klub sportowy działający w Raciborzu, prowadzący siatkarskie szkolenie dzieci i młodzieży w oparciu o klasy sportowe w szkołach: SP nr 18, Gim. nr 3, oraz współpracujący z AZS Racibórz w Państwowej Wyższej Szkole Zawodowej. Drużyny Klubu biorą udział w rozgrywkach we wszystkich kategoriach wiekowych. Drużyna seniorów uczestniczy od sezonu 2002/2003 w rozgrywkach centralnych PZPS – II liga.
Rys historyczny.
Pod koniec 1954 roku w Fabryce Kotłów Rafako utworzono sekcję piłki siatkowej KS Rafako Racibórz której drużyna męska brała udział w rozgrywkach na szczeblu miejskim, w 1962 roku sekcja siatkówki włączona została do Klubu Sportowego „STAL” i I drużyna awansowała do ligo okręgowej w której występowała ze zmiennym szczęściem w latach 1963-1975. Końcówka lat siedemdziesiątych dla sekcji siatkówki była bardzo dobra, mianowicie w latach 1975-79 była najlepszą drużyną III ligi woj. opolskiego i corocznie walczyła o awans do II ligi. Awans drużyna wywalczyła w 1980 roku i w sezonie 1980/81 zajęła 7 miejsce. Drużynę reprezentowali następujący zawodnicy: M.Mitręga, B.Wilczek, M.Mikołajczak, Z.Surtel, M.Michalak, L.Kubica, Z.Zalewski,P.Jastrzębski, L.Kowalski, A.Szafirski, P.Pagacz a grającym trenerem był Józef Kawalec. W 1981 roku klub zawiesił działalność i nie zgłosił drużyny do rozgrywek II ligi w sezonie 1981/82. W 1982 roku reaktywowano działalność klubu a drużyna siatkarzy po sezonie w lidze okręgowej wywalczyła awans do ligi wojewódzkiej. W latach 1985-2001 I drużyna występowała w zajmując wysokie miejsca. Trenerami I drużyna kolejno byli: Mieczysław Skorupa, Jerzy Tomczyk, Marian Janas. W I zespole grali m.in. P. Wrzeszcz, D. Daszkiewicz, G. Ryś, R. Kołodziej. W roku 1997 juniorzy młodsi Klubu w składzie J.Michalak (MVP ćwierćfinału i półfinału MP), T.Surtel, P.Banak, K.Makaryk, A.Kabziński, R.Gora, Szopa, G.Barciak pod wodza trenera D.Daszkiewicza wywalczyli awans do finałów Mistrzostw Polski zajmując 7-miejsce. Zawodnicy ci stanowili trzon zespołu który w sezonie 2001/2002 zdobyli Mistrzostwo Śląska i w turnieju barażowym w Świdniku wywalczyli awans do II ligi. Drużynę trenował Dariusz Daszkiewicz a awans wywalczyli zawodnicy: Przemysław Banak, Jakub Michalak (zdobył nagrodę MVP turnieju barażowego), Tomasz Surtel, Marcin Ratajczak, Mariusz Wąs, Grzegorz Barciak, Tomasz Martyna, Andrzej Śmiatek, Grzegorz Musialik, Dawid Greloch, Marcin Seredyński, Jacek Nowak, Rafał Orłowski, Bartek Rogoziński, Marcin Gonsior.
Bilans sezon po sezonie.
Poziom rozgrywek:

</doc>
<doc id="1133917" url="https://pl.wikipedia.org/wiki?curid=1133917" title="Sabile">
Sabile

Sabile (niem. "Zabeln") – miasto w zachodniej Łotwie w okręgu Talsi. Posiada prawa miejskie od 1917 roku. W Sabile znajduje się najdalej na północ wysunięta winnica na świeżym powietrzu na świecie (zanotowana w Księdze Rekordów Guinnessa).

</doc>
<doc id="1133921" url="https://pl.wikipedia.org/wiki?curid=1133921" title="Wojciech Stefan Wyrobek">
Wojciech Stefan Wyrobek

Wojciech Stefan Wyrobek "Żyłka" (ur. 23 kwietnia 1907 w Utracie, zm. 5 lipca 1971 w Warszawie) – nauczyciel języka polskiego, instruktor harcerski, harcmistrz, organizator konspiracyjnych działań młodzieży na warszawskim Targówku Fabrycznym, żołnierz Narodowej Organizacji Wojskowej i Armii Krajowej, podporucznik, więzień w okresie okupacji hitlerowskiej oraz stalinizmu.
Absolwent filologii polskiej na Uniwersytecie Warszawskim, pracował jako nauczyciel w szkołach przy ul. Otwockiej i kierownik świetlicy. 
Do Związku Harcerstwa Polskiego wstąpił w 1922 w wieku 15 lat. W latach 1926–1931 drużynowy 12 Warszawskiej Drużyny Harcerskiej im. Władysława Warneńczyka, następnie instruktor 18 WŻDH. W 1931 otrzymał stopień podharcmistrza, w 1939 – harcerza Rzeczypospolitej. 
Drużynowy konspiracyjnej 12 WDH i inspirator podziemnych działań zrzeszonej i niezrzeszonej w harcerstwie młodzieży Targówka, organizator akcji bojowych na Targówku Fabrycznym. Więzień obozów na Majdanku, w Gross Rosen i Flossenburgu.
W latach 50. dyrektor Domu Harcerza na Szmulowiźnie (przy ul. Siedleckiej).
Instruktor hufców Praga Centralna, Praga Nowa i Praga Północ, członek komendy hufca, komendant Szczepu 17 WDH oraz wspólnego Szczepu 12 i 17 WDH „Jakobini”. W 1960 otrzymał stopień harcmistrza. Organizator i komendant obozów, opiekun drużyn, namiestnik drużyn młodszoharcerskich, czynny instruktor harcerski do ostatnich dni życia.
Odznaczony Krzyżem Kawalerskim Orderu Odrodzenia Polski, Krzyżem Partyzanckim oraz Medalem Zwycięstwa i Wolności 1945.
Pochowany na cmentarzu Bródzieńskim w kwaterze 14K-V-26.

</doc>
<doc id="1133925" url="https://pl.wikipedia.org/wiki?curid=1133925" title="Wojciech Wyrobek">
Wojciech Wyrobek



</doc>
<doc id="1133928" url="https://pl.wikipedia.org/wiki?curid=1133928" title="Utrata (Warszawa)">
Utrata (Warszawa)

Utrata – obszar MSI w dzielnicy Targówek w Warszawie.
Część obszaru obecnie nazywanego Utratą określano wcześniej nazwą Antoninów.
Wieś i osiedle Utrata.
Dawniej istniała wieś Utrata, leżąca na części obszaru określanego dzisiaj jako Targówek Fabryczny, na południowy wschód od ul. Księcia Ziemowita.
8 kwietnia 1916 generał-gubernator Hans Hartwig von Beseler wydał rozporządzenie włączające do Warszawy (od 1 kwietnia 1916) m.in. Utratę, położoną w tamtym czasie w gminie Bródno.
Zabudowania Utraty znajdowały się wówczas w rejonie dzisiejszych ulic Księżnej Anny, Ludwickiej, Niesulickiej, Beczkowej i Matuszewskiej. 
Po II wojnie światowej przy ul. Matuszewskiej 14 powstały Warszawskie Zakłady Telewizyjne.
Antoninów, obszar MSI Utrata.
W okresie powojennym nazwę Utrata zaczęto stosować do terenów położonych dalej na wschód, w stronę Kanału Bródnowskiego, nowo przyłączonych do Warszawy, a nazywanych wcześniej Antoninowem i Kozią Górką Kawęczyńską. 
Wcześniej, pod koniec XIX w. zbudowano tutaj carski fort XII („Antoninów”), rozebrany w 1909 r. 
Tu powstały kolejne zakłady przemysłowe i magazyny, m.in. w latach 90. XX wieku – Zakład Unieszkodliwiania Stałych Odpadów Komunalnych (spalarnia odpadów) oraz biurowce i inne budynki przedsiębiorstw sektora usług, takich jak Cyfrowy Polsat.
W Miejskim Systemie Informacji wydzielono rejon o nazwie Utrata, który obejmuje właśnie te tereny, wraz z osiedlem (dawną wsią) Kozia Górka Kawęczyńska i dawnym, istniejącym jeszcze przed wojną, folwarkiem Antoninów. Obszar historycznego osiedla Utrata znalazł się w obszarze MSI Targówek Fabryczny.
Osiedle dało nazwę biegnącej tu ulicy oraz przystankom autobusów miejskich "Utrata" i "Zajezdnia Utrata" (dawniejsze nazwy "Gwarków", "Gwarków Skład Opałowy", "Utrata-Skład").

</doc>
<doc id="1133931" url="https://pl.wikipedia.org/wiki?curid=1133931" title="Chłopaki z baraków">
Chłopaki z baraków

Chłopaki z baraków (ang. "Trailer Park Boys") – kanadyjski serial mockumentalny, stworzony przez Mike’a Clattenburga. Premiera pierwszego odcinka miała miejsce 22 kwietnia 2001 na kanadyjskiej stacji Showcase, gdzie do 10 czerwca 2007 wyemitowano pierwsze siedem sezonów oraz odcinek specjalny "Say Goodnight to the Bad Guys" 12 grudnia 2008. Od roku 2013 tworzony jest przez odtwórców trzech głównych ról we współpracy z platformą Netflix, która wyemitowała kolejne pięć sezonów. Na bazie serialu powstały trzy filmy fabularne oraz dwusezonowy serial animowany. 1 stycznia 2021 odbyła się premiera kolejnego sezonu serialu zatytułowanego "Trailer Park Boys: Jail".
Show okazał się wielkim sukcesem. Poza Kanadą emitowano go m.in. w Hiszpanii, Irlandii, Australii, Nowej Zelandii, Holandii, Danii, Izraelu, Portugalii czy Niemczech. W Polsce premierowa emisja odbyła się w roku 2007 na kanale Comedy Central Polska, który wyemitował siedem pierwszych sezonów w wersji z lektorem Rafałem Walentowiczem. Na platformie Netflix dostępne są po polsku wszystkie odcinki włącznie z powstałymi od 2007, jednak wyłącznie w wersji z napisami.
Oprócz wersji serialowej, powstały również dwa sezony animowanej wersji przygód Ricky’ego, Juliana i Bubblesa. Podobnie jak wersję oryginalną, zobaczyć można je na platformie Netflix. W odróżnieniu od aktorskich "Chłopaków z baraków" głosy bohaterów w kreskówce są dubbingowane.
Fabuła.
Głównymi bohaterami serialu są trzej przyjaciele zamieszkujący fikcyjne osiedle barakowozów "Sunnyvale" w Nowej Szkocji – narwany i niezbyt inteligentny Ricky, pomysłowy i nierozstający się z drinkami Julian oraz wrażliwy i rozważny Bubbles noszący charakterystyczne okulary. Celem bohaterów jest szybkie wzbogacenie się, najczęściej metodami nielegalnymi takimi jak uprawa i handel marihuaną czy kradzieże drogich przedmiotów. Z tego powodu stale znajdują się oni na celowniku Jima Laheya – uzależnionego od alkoholu strażnika osiedla, oraz jego partnera Randy’ego, byłej męskiej prostytutki. Życie oraz poczynania tytułowych chłopaków i innych mieszkańców "Sunnyvale" dokumentuje ekipa filmowa zatrudniona przez Juliana. Większość sezonów kończy się powrotem bohaterów (najczęściej Rickiego i Juliana) za kratki, a zaczyna ich wyjściem z więzienia.

</doc>
<doc id="1133934" url="https://pl.wikipedia.org/wiki?curid=1133934" title="St. Clair (rzeka)">
St. Clair (rzeka)

St. Clair – rzeka o długości 64 km wypływająca z południowego końca jeziora Huron i wpadająca do jeziora St. Clair. Wraz z rzeką Detroit tworzy połączenie między Wielkimi Jeziorami Erie i Huron.
Rzeka tworzy granicę między Stanami Zjednoczonymi i Kanadą. Na jej zachodnim brzegu leży amerykańskie miasto Port Huron, a na wschodnim kanadyjskie miasto Sarnia.
Rzeka jest częścią Drogi Wodnej Świętego Wawrzyńca.

</doc>
<doc id="1133936" url="https://pl.wikipedia.org/wiki?curid=1133936" title="Janina Jóźwiak">
Janina Jóźwiak

Janina Jóźwiak (ur. 15 lutego 1948 w Cieślach, zm. 19 lipca 2016 w Warszawie) – polska ekonomistka i nauczyciel akademicki, profesor nauk ekonomicznych, w latach 1993–1999 rektor Szkoły Głównej Handlowej w Warszawie.
Życiorys.
W 1970 ukończyła studia z zakresu ekonometrii w Szkole Głównej Planowania i Statystyki. Na tej samej uczelni uzyskiwała kolejno stopnie naukowe doktora (1976) i doktora habilitowanego (1986) nauk ekonomicznych. 19 listopada 1993 otrzymała tytuł profesora nauk ekonomicznych.
Zawodowo była związana z Instytutem Statystyki i Demografii SGH jako dyrektor tej jednostki. Od 1993 do 1999 przez dwie kadencje pełniła funkcję rektora tej uczelni. Była też współpracownikiem Max-Planck-Institut für demografische Forschung i członkinią rady naukowej Środkowoeuropejskiego Forum. Pełniła funkcje wiceprzewodniczącej Komitetu Badań Naukowych i przewodniczącej Zespołu Nauk Społecznych, Ekonomicznych i Prawnych KBN, prezesa Polskiego Forum Akademicko-Gospodarczego, wiceprezesa Polskiego Towarzystwa Demograficznego, członkini Centralnej Komisji do Spraw Stopni i Tytułów, przewodniczącej rady Fundacji na rzecz Nauki Polskiej, prezesa Stowarzyszenia Edukacji Menedżerskiej (SEM) Forum, honorowej przewodniczącej Komitetu Nauk Demograficznych Polskiej Akademii Nauk, członkini rady Narodowego Centrum Nauki.
Specjalizowała się w zagadnieniach demografii i statystyki, zajmowała się w szczególności modelowaniem dynamiki ludności, metodami ilościowymi analizy demograficznej, badaniem konsekwencji zmian struktur demograficznych. Udzielała się jako ekspertka instytucji i organizacji międzynarodowych, m.in. Komisji Europejskiej. Należała do Towarzystwa Naukowego Warszawskiego.
Odznaczona m.in. Krzyżem Komandorskim (1998) i Krzyżem Komandorskim z Gwiazdą (2011) Orderu Odrodzenia Polski.
Pochowana w grobie rodzinnym na cmentarzu w Bodzanowie.

</doc>
<doc id="1133938" url="https://pl.wikipedia.org/wiki?curid=1133938" title="Win95">
Win95



</doc>
<doc id="1133939" url="https://pl.wikipedia.org/wiki?curid=1133939" title="Win 95">
Win 95



</doc>
<doc id="1133941" url="https://pl.wikipedia.org/wiki?curid=1133941" title="Bob Kerrey">
Bob Kerrey

Joseph Robert "Bob" Kerrey (ur. 27 sierpnia 1943 w Lincoln, Nebraska) – amerykański polityk ze stanu Nebraska, członek Partii Demokratycznej. W latach 1983–1987 był gubernatorem stanu Nebraska, a w latach 1989–2001 reprezentował go w Senacie Stanów Zjednoczonych.

</doc>
<doc id="1133944" url="https://pl.wikipedia.org/wiki?curid=1133944" title="Atari Falcon 030">
Atari Falcon 030



</doc>
<doc id="1133945" url="https://pl.wikipedia.org/wiki?curid=1133945" title="Czarni Rząśnia">
Czarni Rząśnia

LKS Czarni Rząśnia – klub sportowy z Rząśni. Działają w nim sekcje piłki siatkowej i piłki nożnej.
W sezonie 2008/2009 siatkarze grają w II lidze (3. poziom ligowy) i występują pod nazwą LKS Czarni Wirex Rząśnia. Korzystają z hali sportowej należącej do szkoły podstawowej.
W sezonie 2014/2015 siatkarze osiągnęli najlepszy wynik w historii klubu, walczyli w Turnieju o wejście do I ligi w Katowicach, jednak przegrali w 3 turze zawodów.
Piłkarze w 2008 roku wywalczyli awans do nowej IV ligi. Swoje mecze rozgrywają na Kompleksie Sportowo-Rekreacyjnym w Rząśni

</doc>
<doc id="1133946" url="https://pl.wikipedia.org/wiki?curid=1133946" title="Warta Działoszyn (piłka siatkowa)">
Warta Działoszyn (piłka siatkowa)

KS Warta Działoszyn – polska męska drużyna siatkarska z Działoszyna, będąca sekcją klubu sportowego KS Warta Działoszyn.
Historia.
Założenie Klubu Sportowego "Budowlani" w Działoszynie datuje się od 1965 r., a ściślej z dniem 6 kwietnia 1965 r., kiedy to na walnym zebraniu przedstawicieli Ludowych Zespołów Sportowych z Działoszyna i Trębaczewa oraz działaczy z koła sportowego Cementowni "Warta" przy czynnym współudziale miejscowych władz w Działoszynie postanowili założyć pod patronatem Cementowni "Warta" - Klub Sportowy Federacji Budowlanych. Ten moment pozwolił skupić wszystkie dotychczasowe, rozproszone wysiłki w dziedzinie krzewienia sportu na terenie Działoszyna w jeden silny ośrodek sportowy czynnie wspomagany przez całą załogę Cementowni "Warta" jak i Związek Zawodowy Pracowników Budownictwa i Przemysłu Materiałów Budowlanych.
W pierwszym okresie działalność klubu była kierowana przez Radę Klubu, jednakże już w 1966 r. powołano stały zarząd klubu na czele którego stanął Zenon Klin. Od tej chwili datuje się ożywiona działalność sportowa klubu. Nowo wybrany zarząd nie chcąc rozdrobnić i tak bardzo skromnych środków finansowych ograniczył swoją działalność w dziedzinie sportu wyczynowego do dwóch sekcji: sekcji piłki nożnej i sekcji kolarskiej. Obie sekcje osiągnęły w tym czasie bardzo dobre wyniki. Zawodnicy sekcji kolarskiej, biorący udział niezależnie od zawodów wojewódzkich, również w zawodach ogólnopolskich zajmowali czołowe miejsca. Natomiast piłkarze na przełomie lat 1967-1968 awansowali z klasy "C" do klasy "B", a w połowie 1971 r. w wyrównanej stawce przeciwników wywalczyli awans do klasy "A" okręgu łódzkiego w grupie południowej. W tej sytuacji, wymagającej zwiększonego nakładu pracy i szeregu posunięć organizacyjnych w 1971 r. wybrano nowy zarząd klubu na czele którego stanął dyrektor Cementowni "Warta" inż. Andrzej Masior. Od tego czasu datuje się już nowy rozdział w działalności sportowej "Budowlanych" w Działoszynie. Z czasem klub zmienił nazwę na KS "Warta" Działoszyn i tak pozostało aż do dziś.

</doc>
<doc id="1133947" url="https://pl.wikipedia.org/wiki?curid=1133947" title="Alexander Gordon Laing">
Alexander Gordon Laing

Alexander Gordon Laing (ur. 27 grudnia 1793 w Edynburgu, zm. po 22 września 1826 w pobliżu Timbuktu) – szkocki podróżnik i badacz Afryki Zachodniej, oficer armii brytyjskiej.
Życiorys.
Edukację ukończył w Szkocji; w roku 1822 został oficerem armii brytyjskiej w Indiach. W kilka miesięcy później został przeniesiony do kolonii brytyjskiej Sierra Leone w Afryce. Stanął tam na czele ekspedycji prowadzonej z Freetown w głąb terytoriów zamieszkanych przez plemię Mandinka, dla ustanowienia kontaktów handlowych i likwidacji handlu niewolnikami w regionie. W rok później poprowadził ekspedycję karną przeciwko plemieniu Aszanti w zachodniej Ghanie. W czasie tej wyprawy odkrył rzeczywisty kierunek nurtu rzeki Niger, którą (od czasów Herodota) uznawano za górny bieg Nilu. Dokonane przez Lainga obserwacje i pomiary wysokości na terenach dzisiejszego Mali wykazały, że Niger płynie znacznie niżej i w przeciwnym kierunku niż Nil, a więc nie może być jego źródłem.
W roku 1824 został awansowany do stopnia majora armii brytyjskiej i asystenta brytyjskiego sekretarza wojny i spraw kolonialnych sir Bathursta. Z jego rekomendacji stanął na czele ekspedycji poszukującej źródeł Nigru. W tym celu w maju 1825 roku przybył do Trypolisu w Libii, gdzie spotkał i poślubił córkę konsula brytyjskiego, Emmę Warrington.
19 lipca 1825 roku Laing, wraz ze swym hinduskim służącym Jackiem „Honest” Le Bore i dwoma Murzynami, rozpoczął podróż, której pierwszym etapem było saharyjskie miasto Ghadamis, które odwiedził jako pierwszy Europejczyk. W styczniu 1826 roku wędrowcy zostali zaatakowani przez rozbójników pustynnych z plemienia Tuaregów. W trakcie bitwy Laing został poważnie ranny. Podczas dalszej przeprawy przez pustynię śmierć ponieśli jego najwierniejsi współpracownicy, w tym także Jack Le Bore. Mimo to schorowany podróżnik - jako pierwszy biały człowiek - dotarł do Timbuktu, gdzie kupił dom i zamieszkał na okres kilku miesięcy. 
22 września opuścił miasto, zdecydowany poszukiwać źródeł Nigru. Nikt go więcej nie widział. W dwa lata później francuski podróżnik René-Auguste Caillié doniósł – na podstawie zeznań krajowców – że wkrótce po opuszczeniu Timbuktu Laing został zabity przez swych przewodników, którzy uznali go za chrześcijańskiego szpiega.

</doc>
<doc id="1133948" url="https://pl.wikipedia.org/wiki?curid=1133948" title="Co?">
Co?

Co? (także "Dziennik zakazanych marzeń", wł. "Che?", ang. "What?" lub "Diary of Forbidden Dreams") – film fabularny Romana Polańskiego z 1972 roku.
Oryginalny tytuł filmu „Che?” jest włoskim słowem, które na język polski tłumaczy się zazwyczaj jako „że” lub „który”, ale w kolokacji z innymi słowami może oznaczać również „co” i „ale”.
Fabuła.
Do hotelu w nieznanym śródziemnomorskim włoskim kurorcie, uciekając przed gwałcicielami, trafia Nancy, młoda Amerykanka z pokolenia „dzieci kwiatów”. Przygody Nancy w hotelu są analogiczne do przygód "Alicji w Krainie Czarów" Lewisa Carrolla, z podtekstem erotycznym.
Ścieżka dźwiękowa.
W filmie wykorzystano utwory kompozytorów, Ludwiga van Beethovena, Mozarta oraz Schuberta. Jeden z tych utworów to kwartet smyczkowy Schuberta "Śmierć i dziewczyna", który 22 lata później posłużył Polańskiemu jako motyw przewodni do filmu pod tym samym tytułem.
Odniesienia kulturowe w filmie.
Na ścianach hotelu, do którego trafiła Nancy, znajduje się obrazy, m.in. "Studium wg Valazqueza" Francisa Bacona i "Pole pszenicy z cyprysami" Vincenta van Gogha.

</doc>
<doc id="1133953" url="https://pl.wikipedia.org/wiki?curid=1133953" title="Kompania Wirginii">
Kompania Wirginii



</doc>
<doc id="1133967" url="https://pl.wikipedia.org/wiki?curid=1133967" title="Sambar sundajski">
Sambar sundajski

Sambar sundajski ("Rusa timorensis") – gatunek ssaka z rodziny jeleniowatych (Cervidae).
Występowanie.
Naturalnie występuje w Indonezji (Bali i Jawa). W wyniku introdukcji pojawia się także w Australii, Brazylii, Malezji, Nowej Kaledonii, Papui-Nowej Gwinei, Reunion, Timorze Wschodnim i Tajlandii.
Charakterystyka ogólna.
Morfologia.
Sambar sundajski posiada poroże, które ma do 110 cm, z licznymi rozgałęzieniami oraz uperlonymi łodygami. Wyróżnia się obszerna okrywą włosową. Cechą charakterystyczną tego gatunku są spore uszy i jasne kępki włosów nad oczami. W przeciwieństwie do innych jeleniowatych nie trzyma podniesionego ogona podczas ucieczki. W porównaniu z innymi jeleniowatymi młode nie mają jasnych plamek na ciele.
Rozród.
Osobniki tego gatunku uzyskują dojrzałość płciową po koło 1,5–2 latach życia. W zależności od miejsca różnie wygląda okres godowy. W Australii trwa cały rok, ale momentem szczytowym jest czerwiec–sierpień. Na Bali czasem o nasilonych godach są czerwiec-sierpień, a na Jawie lipiec-sierpień.  Ciąża trwa 8 miesięcy, w miocie zazwyczaj 1–2 młode.  Cyklicznie prowadzone pomiary dowiodły, że przed rozrodem w ciele samca odkłada się tkanka tłuszczowa, którą traci podczas i po okresie godowym, zaś samica utrzymuje dodatkową tkankę tłuszczową aż do laktacji.   Samiec aby zaimponować samicy i odstraszyć konkurentów przystraja swoje poroże trawą i gałęziami.
Pożywienie.
"Rusa timorensis" żywi się głównie trawami, ale także krzewami, korzeniami bylin i ziołami. Rzadko kiedy pije wodę, gdyż dzięki spożywanym roślinom jest dobrze nawodniony.
Choroby.
Badania prowadzone w Narodowym Parku Królewskim w Sutherland Shire obok Sydney w Australii dowiodły, że jedynymi pasożytami zewnętrznymi sambara sundajskiego są kleszcze. Morfologia wykazała słabą odporność na choroby takie jak gorączka Q, gorączka efemeryczna, krętkowice czy wirusa akabane.
Wpływ na gospodarkę i znaczenie dla ochrony środowiska.
"Rusa timorensis" ze względu na fakt, iż jest roślinożerny przyczynia się do znacznej defoliacji roślin, a niekiedy nawet do poważnych zniszczeń powodujących obumarcie rośliny. Działa niekorzystnie na uprawy zjadając plony i rozsiewając chwasty. Sambar sundajski jest cennym obiektem dla gospodarki ze względu na mięso i skóry używane do rękodzieła. Jest także surowcem produktów medycznych. Jest to gatunek bardzo bliski znalezieniu się na liście zagrożonych. W Indonezji objęty ochroną.

</doc>
<doc id="1133974" url="https://pl.wikipedia.org/wiki?curid=1133974" title="Front Zakaukaski">
Front Zakaukaski

Front Zakaukaski (ros. "Закавказский фронт") – związek operacyjno-strategiczny Armii Czerwonej o kompetencjach administracyjnych i operacyjnych na południowym terytorium ZSRR, działający podczas wojny z Niemcami w czasie II wojny światowej. 
Formowanie i walki.
Front Zakaukaski utworzony został po raz pierwszy 23 sierpnia 1941. Następnie, 30 grudnia 1941 został przemianowany na Front Kaukaski. Utworzony ponownie został 15 maja 1942 z Zakaukaskiego Okręgu Wojskowego. Front który rozwinął się na linii rzek Terek i Uruch oraz w środkowej części głównego grzbietu Kaukazu. 1 listopada weszła w jego skład utworzona z wojsk Frontu Północno-Kaukaskiego Grupa Czarnomorska. Między sierpniem a grudniem Front prowadził walki przeciw niemieckiej 1 Armii Pancernej, w czasie których wycofywał się na całej szerokości do linii wzdłuż grzbietu Kaukazu, zatrzymując tam natarcie wojsk niemieckich. W styczniu 1943 przeprowadził siłami Północnej Grupy Operacyjnej uderzenie w ogólnym kierunku na Stawropol, który 21 stycznia 1943 został wyzwolony. Po zakończeniu tej operacji 24 stycznia Północna Grupa Operacyjna została wydzielona i przekształcona we Front Północno-Kaukaski. Wojska Grupy Czarnomorskiej nacierały w kierunku Majkopu (wyzwolony 30 stycznia). W okresie 9 lutego - 4 kwietnia uczestniczyły w krasnodarskiej operacji zaczepnej. W maju 1943 Front został rozwiązany.
Dowództwo Frontu.
Dowódcy frontu:

</doc>
<doc id="1133979" url="https://pl.wikipedia.org/wiki?curid=1133979" title="Roman Malinowski (ujednoznacznienie)">
Roman Malinowski (ujednoznacznienie)



</doc>
<doc id="1133981" url="https://pl.wikipedia.org/wiki?curid=1133981" title="Fiodor Abramow (generał)">
Fiodor Abramow (generał)

Fiodor Fiodorowicz Abramow, ros. Фёдор Фёдорович Абрамов (ur. 4 stycznia 1870, zm. 8/9 marca 1963 w Lakewood koło Nowego Jorku) – rosyjski wojskowy (generał lejtnant), emigracyjny działacz antykomunistyczny, członek Komitetu Wyzwolenia Narodów Rosji pod koniec II wojny światowej.
Życiorys.
Ukończył Pietrowski Korpus Kadetów w Połtawie, 3 Aleksandryjską Szkołę Wojskową, a w 1891 r. Nikołajewską Szkołę Inżynieryjną. Służył w baterii artylerii lejbwardii Kozaków dońskich. W 1898 r. ukończył Nikołajewską Akademię Sztabu Generalnego, po czym dostał przydział do sztabu 1 Dywizji Kawalerii Kozaków Dońskich jako starszy adiutant. Następnie przeszedł kurs oficerskiej szkoły kawaleryjskiej z przydziałem do 43 twerskiego pułku dragonów jako dowódca szwadronu. Od 1902 r. był sztabsoficerem w stopniu podpułkownika przy sztabie VI Korpusu Armijnego, a później starszym adiutantem w sztabie Warszawskiego Okręgu Wojskowego. Brał udział w latach 1904–1905 w wojnie rosyjsko-japońskiej. W 1906 r. został w stopniu pułkownika dowódcą 55 finlandzkiego pułku dragonów. Od 1907 r. był szefem sztabu 13 Dywizji Kawalerii, a od 1912 r. – dowódcą sankt-petersburskiego pułku ułańskiego. Od 1914 r. w stopniu generała majora sprawował funkcję komendanta szkoły kawaleryjskiej w Twerze. Od stycznia 1915 r. uczestniczył w I wojnie światowej kolejno jako generalny kwatermistrz w sztabie 12 Armii, dowódca brygady 14 Dywizji Kawalerii Kozaków Dońskich, a następnie 15 Dywizji Kawalerii, szef sztabu Wojska Dońskiego. Po zwycięstwie rewolucji lutowej 1917 r. otrzymał od nowych władz dowództwo 5 Dywizji Kawalerii Kozaków Dońskich. Jednakże komitet żołnierski nie zaakceptował go, w związku z czym został dowódcą 2 Turkiestańskiej Dywizji Kawalerii. W styczniu 1918 r. przybył do Nowoczerkaska, przyłączając się do kozackich wojsk białych atamana Wojska Dońskiego gen. Aleksieja M. Kaledina. Został dowódcą 1 Dywizji Kawalerii Kozaków Dońskich, a następnie w stopniu generała lejtnanta Dońskiego Korpusu Kawalerii. Odrzucił atak wojsk bolszewickich na Nowoczerkask. Od listopada 1919 r. był inspektorem kawalerii Wojska Dońskiego. W kwietniu 1920 r. zorganizował na Krymie korpus kawalerii Kozaków dońskich, stając na jego czele. Po ewakuacji wojsk gen. Piotra N. Wrangla pod koniec 1920 r. do Gallipoli, przebywał na wyspie Lemnos. W 1921 r. zamieszkał w Bułgarii. Wstąpił do miejscowego oddziału Rosyjskiego Związku Ogólnowojskowego (ROWS). W latach 1923–1924 był przedstawicielem ROWS w Serbii. Po 1930 r. sprawował funkcję I zastępcy przewodniczącego ROWS. Wkrótce odszedł z tego stanowiska, po oskarżeniu jego syna, że jest sowieckim szpiegiem. W 1937 r. został przewodniczącym ROWS, pełniąc tę funkcję do marca 1938 r. W okresie II wojny światowej podjął współpracę z Niemcami. Wspierał rosyjski ruch wyzwoleńczy gen. Andrieja Własowa. Pomagał przy formowaniu kozackich oddziałów wojskowych w służbie armii niemieckiej. Pod koniec 1944 r. wszedł w skład Komitetu Wyzwolenia Narodów Rosji, podpisując Praski Manifest KONR. Po zakończeniu wojny wyjechał do USA, gdzie w nocy z 8 na 9 marca 1963 r. zmarł w wyniku potrącenia przez samochód.
Linki zewnętrzne.
Biografia gen. Fiodora F. Abramowa (jęz. rosyjski)

</doc>
<doc id="1133982" url="https://pl.wikipedia.org/wiki?curid=1133982" title="Bibliotheca Palatina">
Bibliotheca Palatina

Bibliotheca Palatina – jedna z najważniejszych niemieckich bibliotek renesansu, mieszcząca się w Heidelbergu do początku XVII w. Posiadała bogate zbiory średniowiecznych rękopisów oraz inkunabułów, nazywana “matką bibliotek”. Obecnie, dawne zbiory "Bibliotheca Palatina" znajdują się m.in. w Bibliotece Watykańskiej i w bibliotece Uniwersytetu w Heidelbergu.
Historia.
Początki biblioteki sięgają pierwszych zbiorów zapisanych w 1421 przez księcia elektora Palatynatu Ludwika III (1410-1436) uniwersytetowi w Heidelbergu. Po śmierci Ludwika zbiory zostały udostępnione profesorom wszystkich fakultetów w kościele św. Ducha w Heidelbergu.
Z inicjatywy księcia Ottona Henryka (1556-1559) zbiory te połączono z biblioteką uniwersytecką oraz biblioteką pałacową, tworząc "Bibliotheca Palatina". Nowa biblioteka powstała na wzór biblioteki uniwersytetu w Wittenberdze, lecz w przeciwieństwie do niej nie znajdowała się na zamku a w centrum miasta, w kościele św. Ducha. Po wprowadzeniu reformacji, konsolidacja biblioteki oraz przemianowanie uniwersytetu na wyższą szkołę ewangelicką, pozwoliły Ottonowi Henrykowi stworzyć potężne centrum edukacji protestanckiej.
Zbiory.
Biblioteka posiadała między innymi: Ewangeliarz z Lorsch (niem. "Lorscher Evangeliar") ze szkoły dworskiej Karola Wielkiego, "Codex Manesse" (cpg 848) oraz "Falkenbuch" ("De arte venandi cum avibus", cpl 1071) cesarza Fryderyka II.
Po śmierci jednego z najbogatszych kupców z Augsburga, Ulricha Fuggera (1526-1584), biblioteka otrzymała 86 cennych manuskryptów, m.in. rękopis Ottfrieda von Weißenburga (cpl 52), dzieło Kopernika "De revolutionibus" oraz ilustrowany manuskrypt Zwierciadła saskiego (cpg 164). Joseph Scaliger uważał, że biblioteka Fuggera posiadała dzieła cenniejsze od papieskiej.
Na początku XVII w. biblioteką zarządzał filolog Jan Gruter (1560-1627), znany jako wydawca "Inscriptiones antiquae totius orbis Romanae". Czynił systematyczne zakupy literatury niemieckiej oraz światowej, m.in. takich autorów jak: Jakob Wimpheling, Eobanus Hessus, Denis Godefroy, Marquard Freher czy Martin Opitz.
Wojna trzydziestoletnia.
Posiadając tak cenne zbiory, biblioteka uchodziła za “matkę wszystkich bibliotek”. Katolicy uważali ją za siedlisko herezji z uwagi na bogatą kolekcję teologicznych dzieł protestanckich. Kiedy w sierpniu 1622 r. Palatynat został zdobyty przez wojska ligi katolickiej pod dowództwem Tilly’ego, książę bawarski Maksymilian I chciał przenieść bibliotekę do Monachium. Musiał jednak odstąpić od tego zamiaru z uwagi na osobistą prośbę papieża Grzegorza XV, który zarządził przewiezienie biblioteki do Rzymu. Jedynie tzw. Biblia Ottona Henryka oraz śpiewnik Ottona Henryka znalazły się w Monachium.
Wywóz zbiorów do Rzymu organizowany był już od grudnia 1622 r. przez wysłańców papieskich oraz późniejszego bibliotekarza Biblioteki Watykańskiej Leo Allatiusa (1586-1669). Do Watykanu zabrano również wybrane egzemplarze ze zbiorów innych bibliotek w Heidelbergu, m.in. z prywatnej biblioteki książęcej, biblioteki uniwersyteckiej, kancelarii książęcej oraz prywatnych zbiorów Jana Grutera ostatniego bibliotekarza "Bibliotheca Palatina".
W sierpniu 1623 r. Biblioteka Watykańska otrzymała 184 skrzynie z ok. 3.500 manuskryptów oraz 12.000 starodruków, w większości pozbawionych okładek, by zmniejszyć ciężar ładunku. Druki te zostały ponownie oprawione w XVII w. Ponieważ już Otto Henryk pooprawiał większość ksiąg, w zbiorach Palatiny rzadko trafiają się egzemplarze z oryginalną okładką sprzed 1550 r.
Zgodnie z postanowieniami traktatu z Tolentino (1797) papież podarował 37 manuskryptów Republice Francuskiej. Podarunek został zdeponowany w Bibliotece Narodowej w Paryżu. Na mocy ustaleń kongresu wiedeńskiego dotyczących zwrotu dzieł sztuki zagrabionych przez Francję, manuskrypty te zwrócono Niemcom a nie Rzymowi. W 1816 r. książę pruski Karl August von Hardenberg oraz Ignaz Heinrich von Wessenberg uprosili papieża Piusa VII, by podarował niemieckojęzyczne manuskrypty uniwersytetowi w Heidelbergu. 852 manuskrypty wróciły do biblioteki uniwersyteckiej w Heidelbergu w 1816 r.
Czasy współczesne.
Liczne starodruki oraz rękopisy w innych językach (niż jęz. niemiecki) znajdują się do tej pory w zbiorach watykańskich. Większość starodruków należy do kolekcji "Stampati Palatini". W latach 1989-95 wydawnictwo Saur-Verlag z Monachium sporządziło mikrofilmy i opublikowało ponad 21.000 mikro-fiszek.
W 1998 r. biblioteki uniwersytecka i miejska w Kolonii odnalazły 67 tomów pochodzących z dawnych zbiorów "Bibliotheca Palatina".
Od 2003 r. 27 ilustrowanych manuskryptów z "Bibliotheca Palatina" jest dostępnych w formacie elektronicznym.

</doc>
<doc id="1133983" url="https://pl.wikipedia.org/wiki?curid=1133983" title="Front Możajskiej Linii Obrony">
Front Możajskiej Linii Obrony

Front Możajskiej Linii Obrony – jedno z wielkich operacyjno-strategicznych ugrupowań wojsk Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Działania bojowe.
Front Możajskiej Linii Obrony został utworzony 18 lipca 1941 roku w celu zorganizowania obrony na odległych podejściach do Moskwy w okolicach Możajska. Jednostki wojskowe Frontu były podporządkowane dowództwu Moskiewskiego Okręgu Wojskowego. Skład frontu:
Rozwiązany 30 lipca 1941 roku. Jednostki frontu zostały przeniesione do Frontu Rezerwowego.
Bibliografia.
Bolszaja Sowietskaja Encykłopedija Moskwa 1978
https://web.archive.org/web/20181218070017/http://bdsa.ru/%D1%84%D1%80%D0%BE%D0%BD%D1%82%D1%8B/863-698

</doc>
<doc id="1133984" url="https://pl.wikipedia.org/wiki?curid=1133984" title="Subpiksel">
Subpiksel

Subpiksel (tzw. triada, podpiksel) − składowa koloru jednego piksela w wyświetlaczach i matrycach CCD. W ekranach LCD każdy piksel zawiera 3 subpiksele: czerwony, zielony i niebieski. Odpowiednie sterowanie intensywnościami świecenia danych subpikseli powoduje powstanie wypadkowego koloru całego piksela. Istnieją również rozwiązania wykorzystujące systemy więcej niż 3 subpikseli na jeden piksel (np. RGBW z dodatkowym subpikselem w kolorze białym), a także stosujące różne ułożenie subpikseli na matrycy czy masce wyświetlacza.

</doc>
<doc id="1133990" url="https://pl.wikipedia.org/wiki?curid=1133990" title="Roman Malinowski (bolszewik)">
Roman Malinowski (bolszewik)

Roman Malinowski (ros. "Роман Вацлавович Малиновский") (ur. 18 marca 1877 w Warszawie, zm. 5 listopada 1918 w Moskwie) – polityk partii bolszewickiej pochodzenia polskiego. Prowokator Ochrany.
Pochodził z rodziny chłopskiej, był synem Wacława. Trzykrotnie karany za kradzież z włamaniem. W 1906 roku wstąpił do Socjaldemokratycznej Partii Robotniczej Rosji, był także działaczem związkowym w Petersburgu, m.in. sekretarzem petersburskiego Towarzystwa Metalurgów. W maju 1910 roku został tajnym współpracownikiem Ochrany (pseudonim "Krawiec"). W 1912 roku wybrany członkiem Komitetu Centralnego SDPRR oraz deputowanym do Dumy Państwowej IV kadencji z ramienia bolszewików w guberni moskiewskiej. Jako agent otrzymywał pensję 500 rubli miesięcznie.
W maju 1914 na polecenie policji zrezygnował z mandatu deputowanego i, wykluczony z partii za "dezercję", opuścił kraj. W 1918 powrócił do Rosji, gdzie został aresztowany i rozstrzelany.

</doc>
<doc id="1133991" url="https://pl.wikipedia.org/wiki?curid=1133991" title="Gospodarka w Mińsku Mazowieckim">
Gospodarka w Mińsku Mazowieckim

Gospodarka w Mińsku Mazowieckim – Mińsk Mazowiecki jest lokalnym, a w pewnych dziedzinach także ponadlokalnym, ośrodkiem gospodarczym.
ZNTK „Mińsk Mazowiecki” jest jednym z 4 największych zakładów produkujących i obsługujących tabor kolejowy. Drugi z nich (Stadler Polska) znajduje się w sąsiednich Siedlcach, co czyni obszar byłego woj. siedleckiego głównym „zagłębiem” kolejowym w kraju.
Struktura podmiotów gospodarczych.
Klasyfikacja przedsiębiorstw według Polskiej Klasyfikacji Działalności, w oparciu o dane Głównego Urzędu Statystycznego.
Handel.
Sklepy.
W sąsiadujących z Mińskiem Stojadłach znajduje się „Centrum Handlowe Carrefour Mińsk Mazowiecki”.
Targowisko.
Targowisko Miejskie funkcjonuje między ul. 11 Listopada, Chełmońskiego, Topolową i Targową. Do połowy 2007 roku istniało także targowisko Gminnej Spółdzielni „Samopomoc Chłopska”. Nie prowadzi się handlu otwartego na historycznych rynkach (Stary Rynek – Mińsk, Plac Kilińskiego – Sendomierz, Plac Lotników – Górki).
Usługi.
Baza noclegowa liczy ogółem 52 pokoje w trzech hotelach (Partner, Stylowa, Zajazd). Około 100 kolejnych znajduje się wokół miasta.
W Mińsku swoją siedzibę ma przedsiębiorstwo PKS w Mińsku Mazowieckim obsługujące przewozy autobusowe.

</doc>
<doc id="1133996" url="https://pl.wikipedia.org/wiki?curid=1133996" title="Chełmianka">
Chełmianka



</doc>
<doc id="1133997" url="https://pl.wikipedia.org/wiki?curid=1133997" title="The Fifth Dimension">
The Fifth Dimension



</doc>
<doc id="1133998" url="https://pl.wikipedia.org/wiki?curid=1133998" title="Stadler Polska">
Stadler Polska

Stadler Polska – polski producent pojazdów szynowych z siedzibą w Siedlcach, należący do szwajcarskiej grupy Stadler Rail.
Przedsiębiorstwo specjalizuje się w produkcji zespołów trakcyjnych z rodziny FLIRT, a także tramwajów i wagonów metra, ponadto wytwarza komponenty elektryczne używane w różnych typach pojazdów oraz serwisuje tabor m.in. Kolei Mazowieckich, PKP Intercity, Kolei Śląskich, Łódzkiej Kolej Aglomeracyjnej i Leo Express. Do końca września 2020 w zakładzie zbudowano ponad 560 pojazdów.
Prezesem spółki jest Tomasz Prejs. W maju 2017 zakład zatrudniał ponad 700 osób. Kapitał zakładowy przedsiębiorstwa wynosi 500 tys. zł i 100% jego udziałów jest w posiadaniu Stadler Rail.
Historia.
Geneza.
W 2004 przedsiębiorstwo Stadler poinformowało, że chce wybudować swoją fabrykę w Polsce. Określono, że ma ona powstać na Mazowszu i trwały poszukiwania odpowiedniej lokalizacji.
Pod koniec czerwca 2006 ogłoszono, że Stadler Bussnang wygrał przetarg na dostawę 10 EZT dla województwa mazowieckiego i 4 dla śląskiego. Zaraz po tym powstała spółka Stadler Polska, a Stadler Rail rozpoczął działania nad ulokowaniem zakładu w Siedlcach. Stadler wydzierżawił od PKP teren dawnej bazy montażu przęseł torowych z halą montażową i w grudniu 2006 rozpoczął jej modernizację. 22 lutego 2007 położono kamień węgielny pod nową fabrykę, a pod koniec maja zakończono prace konstrukcyjne. Równolegle z pracami modernizacyjnymi przedsiębiorstwo zatrudniło pracowników i przeprowadziło ich szkolenie w Szwajcarii. W czerwcu rozpoczęto realizację pierwszego zamówienia, którym było 14 pojazdów dla Polski.
Otwarcie i pierwszy kontrakt.
5 września 2007 dyrektor Stadlera Peter Spuhler dokonał uroczystego otwarcia montowni w Siedlcach, któremu towarzyszyła prezentacja składu FLIRT przewoźnika TILO. Zakład początkowo zatrudniał 70 osób i był w stanie produkować jeden pociąg miesięcznie, natomiast docelową wydajność fabryki określono na trzy składy czterowagonowe. Dwunawowa hala montażowa o długości 100 m i szerokości 50 m była wyposażona w 16 stanowisk montażowych wagonów. Miała ona również powierzchnię do krótkotrwałego składowania dużych elementów. Na terenie zakładu znajdowała się także stolarnia, w której przygotowywano elementy podłogi ze sklejki wodoodpornej. Z zagranicy transportem samochodowym do fabryki dostarczane były polakierowane pudła aluminiowe, czoła pojazdów z tworzyw sztucznych, wózki, dachowe skrzynie elektryczne, drzwi, okna, siedzenia i inne części. Próby stanowiskowe i odbiory końcowe gotowych pociągów przeprowadzano na trzech torach hali.
Zamówienia eksportowe.
Po zakończeniu kontraktu dla Mazowsza i Śląska, ze względu na brak kolejnych zamówień na rynku polskim, do Siedlec przesunięto część zamówień eksportowych. Pierwszym kontraktem zagranicznym polskiej fabryki koncernu Stadler były pojazdy GTW dla Holandii. We wrześniu 2009 zostały przekazane ich pierwsze egzemplarze. W latach 2010–2011 montownia realizowała m.in. pojazdy dla przewoźników z Austrii i Włoch. W lipcu 2011 zakład rozpoczął realizację zamówienia na 38 zespołów GTW dla Arriva Niederlande, a we wrześniu 2011 na 5 zespołów FLIRT dla Leo Express. Fabryka brała również udział w końcowym montażu składów zakupionych w 2012 przez węgiersko-austriackiego przewoźnika GYSEV. W latach 2011–2012 zakład został rozbudowany, dzięki czemu wzrosły jego moce produkcyjne.
Powrót na rynek krajowy.
13 grudnia 2012 spółka podpisała kontrakt na dostawę i serwisowanie przez 15 lat 20 pojazdów 2-członowych FLIRT³ dla Łódzkiej Kolei Aglomeracyjnej. Równolegle z realizacją tego zamówienia zakład budował również pociągi m.in. dla Südtiroler Transportstrukturen i Veolia Verkehr Regio, a także składy szerokotorowe dla Estonii i Białorusi. Do końca czerwca 2013 siedlecki zakład wyprodukował 128 pociągów.
18 listopada 2013 Stadler Polska wraz z Newagiem podpisał z PKP Intercity umowę na dostawę i serwisowanie przez 15 lat 20 dalekobieżnych składów FLIRT³.
W grudniu 2014 Stadler Polska nabył od PKP prawo do wieczystego użytkowania terenu o powierzchni 5,5 ha, na którym zlokalizowany jest zakład. Na początku 2015 siedlecka fabryka Stadlera zatrudniała ponad 500 osób, a jej moce produkcyjne wynosiły 6 składów miesięcznie.
22 kwietnia 2015 holenderskie koleje Nederlandse Spoorwegen zamówiły u Stadlera 58 elektrycznych zespołów FLIRT. Pojazdy mają zostać wyprodukowane do końca 2016 w polskim zakładzie koncernu. W 2015 w siedleckich zakładach realizowany był również kontrakt na dostawę 5 zespołów GTW dla Ferrovie Nord Milano. Do końca 2015 z fabryki wyjechały 252 pojazdy, z których 54 zostały zamówione przez polskich przewoźników, zaś pozostałe trafiły do Holandii, Niemiec, Włoch, Austrii, Czech, Estonii i Węgier.
Pod koniec listopada 2015 zakład zatrudniał ponad 700 osób i wszyscy pracownicy byli Polakami. Wtedy także podjęto decyzję o rozbudowie fabryki o nowe hale produkcyjne oraz biura. Na początku lutego 2016 rozpoczęto prace obejmujące powiększenie powierzchni produkcyjnej o niespełna 6000 m² oraz budowę nowych biur o powierzchni przeszło 2000 m². W listopadzie gotowa była połowa nowej powierzchni biurowej oraz zakładano, że inwestycja zostanie oddana do użytku w połowie 2017.
30 grudnia 2016 Stadler podpisał umowę na dostawę tramwajów z rodziny Metelica dla Ostrawy. W styczniu 2017 poinformowano, że część z 40 zamówionych pojazdów zostanie wyprodukowana w siedleckim zakładzie Stadler Polska.
Do końca maja 2017 w siedleckim zakładzie zbudowano 360 pojazdów. Wówczas w fabryce zatrudnionych było ponad 700 osób.
Wyniki finansowe.
W 2008 spółka przyniosła około 0,5 mln zł zysku, zaś w kolejnych dwóch latach kilkaset tysięcy zł straty. W 2011 przedsiębiorstwo zaczęło notować kilkudziesięciomilionowe zyski, które w 2015 osiągnęły rekordową wartość ponad 31,5 mln zł.

</doc>
<doc id="1133999" url="https://pl.wikipedia.org/wiki?curid=1133999" title="Fifth Dimension">
Fifth Dimension



</doc>
<doc id="1134004" url="https://pl.wikipedia.org/wiki?curid=1134004" title="Front Południowo-Wschodni (radziecki)">
Front Południowo-Wschodni (radziecki)

Front Południowo-Wschodni – jedno z wielkich operacyjno-strategicznych ugrupowań wojsk Armii Czerwonej o kompetencjach administracyjnych i operacyjnych na południowym terytorium ZSRR, działający podczas wojny z Niemcami w czasie II wojny światowej.
Utworzony 5 sierpnia 1942 w wyniku podporządkowania wojsk części Frontu Stalingradzkiego. Dowódca frontu gen. płk Andriej Jeriomienko.
W skład Frontu weszły wojska lewego skrzydła Frontu Stalingradzkiego. 28 września 1942 podporządkowany Frontowi Stalingradzkiemu.

</doc>
<doc id="1134008" url="https://pl.wikipedia.org/wiki?curid=1134008" title="Szczecin Klucz">
Szczecin Klucz

Szczecin Klucz – dawny przystanek kolejowy w Szczecinie, na osiedlu Klucz, w województwie zachodniopomorskim, w Polsce. Po modernizacji toru numer 1 na szlaku Daleszewo Gryfińskie – Szczecin Podjuchy w 2011 roku, nastąpiło całkowite zlikwidowanie pozostałości po peronach i przejściach w poziomie szyn.

</doc>
<doc id="1134009" url="https://pl.wikipedia.org/wiki?curid=1134009" title="Moskiewska Strefa Obrony">
Moskiewska Strefa Obrony

Moskiewska Strefa Obrony – jedno z wielkich operacyjno-strategicznych ugrupowań wojsk Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Utworzony 2 grudnia 1941. Dowódca gen. por. (z 22 stycznia 1942 gen. płk) P. Artiomow. 
Rozwiązany 15 października 1943.
Bibliografia.
Bolszaja Sowietskaja Encykłopedija Moskwa 1978

</doc>
<doc id="1134012" url="https://pl.wikipedia.org/wiki?curid=1134012" title="Kurion">
Kurion

Kurion (starogr. / katharewusa "Κούριον", nowogr. "Κούριο", łac. "Curium") – kompleks archeologiczny w południowej części Cypru, w pobliżu miejscowości Episkopi, na zachód od Limassolu, położony w obszarze brytyjskiego terytorium Akrotiri, administrowany jednak przez cypryjskie Ministerstwo Starożytności. W jego skład wchodzą dwa stanowiska archeologiczne – pozostałości starożytnego miasta Kurion oraz oddalone o dwa kilometry na zachód sanktuarium Apollina.
Historia.
Tereny wokół stanowiska archeologicznego zamieszkane były już prawdopodobnie od neolitu, jednak resztki najstarszych odnalezionych tu budowli datowane są dopiero na okres między XIV a XII wiekiem p.n.e., co wskazuje, że kolonizacja mykeńska była jedynie przedłużeniem istniejącego osadnictwa.
Według Herodota miasto-królestwo Kurion zostało założone przez Argonian z Peloponezu. Późniejszy pisarze utożsamiają toponim Kurion z Kureasem, synem mistycznego króla Kinyrasa. Miasto-królestwo obejmowało najpewniej dolinę rzeki Kurion, przylądek Kotów i część gór Troods. Zachodnie granice mogły pokrywać się ze współczesnymi granicami prowincji Limassol. 
W okresie powstań przeciw władzy Persów w IV wieku p.n.e. Kurion opowiedział się po stronie perskiego imperium i wraz z pobliskim Amathus przyczynił się do klęski powstańców. Za czasów Aleksandra Wielkiego miasto opowiedziało się jednak za przyłączeniem do Macedonii, na co brak jednak bezpośrednich źródeł. Hellenizacja przyniosła powstanie lokalnego samorządu i pierwsze zachowane do dzisiaj budynki (325-50 p.n.e.). 
Największy rozkwit miasta przypadł na czasy Imperium Rzymskiego, od lat 50 p.n.e., oraz początek władzy Bizancjum. Większość mieszkańców Kurionu stanowili wówczas chrześcijanie, a miasto było siedzibą biskupstwa (od III wieku n.e.). 
Okres od I do III wieku n.e. odznaczał się licznymi zmianami w architekturze Kurion. Wynika to z licznych trzęsień ziemi wówczas odnotowanych (w latach: 15, 75, 332, 342, 360, 364 n.e.). 
W II wieku n.e., wraz z podziałem wyspy na 4 okręgi administracyjne, Kurion, wraz z Kition (dzisiejszą Larnaką), znalazł się w okręgu Amathus. 
Kres prosperity położyło potężne trzęsienie ziemi w 365 roku n.e., po którym miasto nigdy całkowicie się nie podniosło, a biskupstwo przeniesiono do pobliskiego Episkopi. Ostatni mieszkańcy opuścili Kurion w VII wieku po najeździe Arabów.
Stanowisko archeologiczne.
Starożytne miasto.
Pozostałości starożytnego miasta wyraźnie dzielą się na dwie części – wschodnią i zachodnią. W części wschodniej zlokalizowana jest większość wykopalisk z czasów rzymskich i greckich. Do naszych czasów zachowały się m.in.:
A także pozostałości stadionu (II do V w. n.e.) i łaźni rzymskich.
Sanktuarium Apollina Hylatesa.
Oddalone o dwa kilometry od starożytnego miasta ruiny sanktuarium greckiego boga Apollina pochodzą z wczesnego okresu rzymskiego (czas największej rozbudowy i znaczenia). Uważana za jedną z najważniejszych świątyń antycznego Cypru. 
Początkowo poświęcona nieznanemu męskiemu bóstwu płodności, później nazwanego Hylates - opiekuna lasów (gr. "hyle" - las). Ówczas kult miał charakter aikoniczny - reprezentacją bóstwa był betyl - stożkowaty kamień. W okresie archaicznym, nawet VIII wieku p.n.e., miejsce kultu nabrało charakteru monumentalnego: powstały dwa niezadaszone ołtarze, otoczone licznymi figurami wotywnymi (przedstawiającymi mężczyzn i zwierzęta). 
W czasach hellenistycznych bóstwo powiązano z Appolinem. Najstarsze inskrypcje potwierdzające kult Appolina datowane są na V wiek p.n.e. (inskrypcje potwierdzające powiązanie Hylatesa z Appolinem pochodzą z III w. p.n.e.). Rozbudowę przypisuje się inicjatywie egipskich Ptolemeuszy. W tym okresie powstało dużo zabudowań, szczególnie we wschodniej części kompleksu. Wówczas powstała jednoizbowa świątyni poświęcona Appolinowi, później nadbudowana świątynią z okresu rzymskiego. W okresie panowania rzymskiego, w I wieku n.e., za panowania Oktawiana Augusta, kompleks przeszedł drugą dużą rozbudowę. Powstał niezadaszony tolos i monumentalny prostyl świątyni Apollina. Kolejna duża rozbudowa, świadcząca również o statusie miejsca, miała miejsce za Trajana, utożsamianego z Appollinem (łaźnie, budynek południowy). Mimo rozbudowy w czasach rzymskich, zachowało charakter cypryjskich świątyń pozamiejskich.
Świątynia uległa poważnym zniszczeniom w czasie trzęsienia ziemi w 365/370 roku, została jednak częściowo zrekonstruowana. W pobliżu świątyni zachowały się także resztki domu kapłanów, a także stadionu i bazyliki z VI wieku.

</doc>
<doc id="1134015" url="https://pl.wikipedia.org/wiki?curid=1134015" title="Nadmorska Grupa Wojsk">
Nadmorska Grupa Wojsk

Nadmorska Grupa Wojsk () – zgrupowanie wojsk Armii Czerwonej na Dalekim Wschodzie.
Nadmorska Grupa Wojsk OKDWA.
Została sformowana w lutym 1932 w składzie Specjalnej Armii Dalekowschodniej odznaczonej Orderem Czerwonego Sztandaru (OKDWA – Особой Краснознамённой Дальневосточной армии). Sztab grupy mieścił się w Nikolsku Ussuryjskim (od 1935 – Woroszyłowie). W lipcu 1938 na bazie tej grupy sformowano 1 Armię odznaczoną Orderem Czerwonego Sztandaru.
Nadmorska Grupa Wojsk (II formowanie).
Sformowana w składzie Frontu Dalekowschodniego w lutym 1943. Pierwotnie w jej skład wchodziła 1 Armia odznaczona Orderem Czerwonego Sztandaru, 25 Armia, 9 Armia Powietrzna. Rozlokowana była wzdłuż pogranicza od Guberowa do granicy z Koreą. 5 sierpnia 1945 została przemianowana w 1 Front Dalekowschodni.

</doc>
<doc id="1134016" url="https://pl.wikipedia.org/wiki?curid=1134016" title="Kourion">
Kourion



</doc>
<doc id="1134017" url="https://pl.wikipedia.org/wiki?curid=1134017" title="VB-4 Razon">
VB-4 Razon

VB-4 Razon – amerykańska bomba kierowana z okresu II wojny światowej.
W 1944 roku USAAF przyjęło na uzbrojenie bombę kierowaną VB-1 Azon. Miała ona jednokanałowy system kierowania pozwalający na korekcję kierunku spadania bomby. Z tego powodu zrzucane bomby spadały w prostokącie o wymiarach 6x60 m, co sprawiało, że nadawały się do niszczenia długich, wąskich celów takich jak mosty czy zapory, ale nadal były mało skuteczne przy zwalczaniu małych celów punktowych. Problemem okazało się także zastosowanie aparatury naprowadzania radiokomendowego, która działała na jednej, ściśle określonej długości fali, co z jednej strony zwiększało ryzyko zakłócenia sygnału, z drugiej sprawiało, że jednocześnie mogła być kierowana tylko jedna bomba Azon.
W marcu 1945 roku rozpoczęto produkcję nowej bomby VB-3 Razon. Podobnie jak VB-1 wykorzystywała ona jako ładunek bojowy bombę burzącą AN-M65 wagomiaru 1000 funtów. Wkrótce postanowiono także opracować cięższą odmianę bomby Razon opartą na bombie burzącej AN-M66 wagomiaru 2000 funtów.
Do bomby AN-M65 w miejscu klasycznego statecznika przymocowany był kontener z aparaturą elektroniczną do którego przymocowane były dwa stateczniki skrzynkowe. Na krawędziach spływu tylnego statecznika znajdowały się stery. Kontener z elektroniką mieścił dwukanałową aparaturę kierowania dzięki czemu możliwa była korekcja zarówno kierunku, jak i odległości. Sygnały korygujące lot bomby mogły być wysyłane na 47 częstotliwościach (ustawianych przed lotem). W czasie testów większość bomb zrzuconych z wysokości 4500 m trafiło w krąg o średnicy 6 m.
Bomby VB-4 nie zostały użyte bojowo podczas II wojny światowej. Po jej zakończeniu pozostały na uzbrojeniu USAF i zostały użyte podczas wojny koreańskiej, głównie do niszczenia mostów.

</doc>
<doc id="1134018" url="https://pl.wikipedia.org/wiki?curid=1134018" title="Port lotniczy Vaasa">
Port lotniczy Vaasa

Port lotniczy Vaasa (fi.: "Vaasan lentoasema", szwed.: "Vasa flygplats", ang.: "Vaasa Airport", kod IATA: VAA, kod ICAO: EFVA) – lotnisko położone 9 km na południowy wschód od centrum Vaasy, w prowincji Finlandia Zachodnia, w Finlandii. W 2006 obsłużyło 306 tys. pasażerów.

</doc>
<doc id="1134021" url="https://pl.wikipedia.org/wiki?curid=1134021" title="Dekanat Biłgoraj Południe">
Dekanat Biłgoraj Południe



</doc>
<doc id="1134024" url="https://pl.wikipedia.org/wiki?curid=1134024" title="Dekanat Biłgoraj Północ">
Dekanat Biłgoraj Północ



</doc>
<doc id="1134027" url="https://pl.wikipedia.org/wiki?curid=1134027" title="Thomas de Keyser">
Thomas de Keyser

Thomas de Keyser, (ur. 1596 w Amsterdamie, zm. 1667 tamże) – holenderski malarz i architekt. Syn Hendricka Cornelisza.
Uczył się przede wszystkim od ojca, a także od A. Pietersza. Zaliczany jest do najwybitniejszych portrecistów holenderskich, specjalizował się zwłaszcza w portrecie zbiorowym. Obrazy Keysera wskazują na wysoki kunszt i umiejętności warsztatowe, a także niezwykłą wrażliwość w zakresie kolorystyki.

</doc>
<doc id="1134028" url="https://pl.wikipedia.org/wiki?curid=1134028" title="Bohdan Radkowski">
Bohdan Radkowski

Bohdan Radkowski (ur. 1923, zm. 5 stycznia 2015) – reżyser, instruktor harcerski, harcmistrz. Kawaler Orderu Uśmiechu. Założyciel (wraz z żoną Aliną) i wieloletni komendant szczepu 88 Warszawskich Drużyn Harcerskich i Zuchowych "Rodło".
Uczestnik kampanii wrześniowej, razem z drużyną harcerską z Krakowa, w której był przybocznym. W czasie okupacji prowadził w Krakowie drużynę konspiracyjną, a następnie działał w partyzantce na Podhalu, m.in. jako radiotelegrafista (ps. "Świerk") przy dowództwie obwodu AK "Murawa". Od 1938 przyboczny, a po wojnie drużynowy 12 Krakowskiej Drużyny Harcerzy im. J. Sobieskiego (1945−1947) i zastępca hufcowego IV Hufca Harcerzy w Krakowie. Za działalność partyzancką aresztowany i więziony w latach 1947-1951, m.in. w Rawiczu.
Po wyjściu z więzienia podjął pracę w teatrze "Baj" w Warszawie kierowanym przez Jerzego Dargiela. W 1956 przeszedł do nowo powstającej telewizji polskiej.
Reżyserował wiele spektakli, głównie lalkowych, w teatrach i telewizji, a także cykliczną audycję dla dzieci "Piątek z Pankracym" (później "Okienko Pankracego", w 2007 wydane także w formie DVD).
Autor m.in. sztuki "Gore gwiazda" (1990, Śląski Teatr Lalki i Aktora "Ateneum", Katowice), reżyser "Szopki Krakowskiej" według scenariusza Tadeusza i Stanisława Estreicherów (1979 i 1997, Teatr "Lalka", Warszawa, premiery także w innych polskich teatrach). "Szopka" (w wersji z 1997) w Teatrze Lalka wystawiana jest co roku w sezonie świątecznym i cieszy się od lat niesłabnącym zainteresowaniem.

</doc>
<doc id="1134030" url="https://pl.wikipedia.org/wiki?curid=1134030" title="Dekanat Hrubieszów Południe">
Dekanat Hrubieszów Południe



</doc>
<doc id="1134031" url="https://pl.wikipedia.org/wiki?curid=1134031" title="Alina Radkowska">
Alina Radkowska

Alina Elżbieta Radkowska z domu Platowska (ur. 4 lipca 1923 we Lwowie, zm. 28 czerwca 2016) – polska nauczycielka, instruktorka harcerska, harcmistrzyni.
Uczestniczka powstania warszawskiego. Sanitariuszka (ps. "Jolanta") w punktach medycznych przy ul. Kredytowej, Wareckiej, Al. Jerozolimskich. Więźniarka obozu jenieckiego Lamsdorf i Zeithein. Po wojnie (w latach 40.) komendantka praskiego hufca ZHP. Po przełomie październikowym drużynowa 42 drużyny harcerek. Wiele lat uczyła w Szkole Podstawowej nr 12 w Warszawie, gdzie m.in. prowadziła (w latach 70. XX w.) nauczanie początkowe metodą harcerską, opracowaną przez siebie według założeń Aleksandra Kamińskiego.
Dama Orderu Uśmiechu. Założycielka (wraz z mężem Bohdanem) i wieloletni instruktor szczepu 88 Warszawskich Drużyn Harcerskich i Zuchowych "Rodło". Organizatorka i drużynowa (1942) konspiracyjnej drużyny harcerek przy Szkole Handlowej w Warszawie.

</doc>
<doc id="1134032" url="https://pl.wikipedia.org/wiki?curid=1134032" title="Dekanat Hrubieszów Północ">
Dekanat Hrubieszów Północ



</doc>
<doc id="1134033" url="https://pl.wikipedia.org/wiki?curid=1134033" title="Agustin Garcia-Gasco y Vicente">
Agustin Garcia-Gasco y Vicente



</doc>
<doc id="1134035" url="https://pl.wikipedia.org/wiki?curid=1134035" title="Dekanat Tomaszów Południe">
Dekanat Tomaszów Południe



</doc>
<doc id="1134036" url="https://pl.wikipedia.org/wiki?curid=1134036" title="3-Metylofentanyl">
3-Metylofentanyl

3-Metylofentanyl ("3-MF", "mefentanyl") – organiczny związek chemiczny, syntetyczny lek opioidowy (pochodna fentanylu) objęty Jednolitą konwencją o środkach odurzających z 1961 roku (wykazy I i IV). W Polsce jest na wykazach I-N i IV-N Ustawy o przeciwdziałaniu narkomanii.
3-Metylofentanyl jest jednym z najsilniejszych leków rozprowadzanych na nielegalnym rynku, do 1000 razy silniejszy niż morfina. Izomer "cis" 3-metylofentanylu jest aktywniejszy. Działanie analgetyczne izomeru cis jest ok. 6700×, a izomeru trans ok. 400× silniejsze niż morfiny.
Właściwości bojowe.
Istnieją podejrzenia, że 3-metylofentanyl i być może fentanyl zostały zastosowane przez rosyjskie siły specjalne „Alfa” i „Wympieł” podczas akcji odbijania zakładników przetrzymywanych w teatrze na Dubrowce dnia 26.10.2002. Środki te zostały rozpuszczone w halotanie aby stały się łatwo lotne. W trakcie tej akcji zginęło około 100 osób. Już po zakończeniu akcji zmarło następne kilkadziesiąt osób. Według władz Rosji przyczyną śmierci nie był sam gaz, lecz osłabienie zakładników.

</doc>
<doc id="1134037" url="https://pl.wikipedia.org/wiki?curid=1134037" title="Dekanat Tomaszów Północ">
Dekanat Tomaszów Północ



</doc>
<doc id="1134040" url="https://pl.wikipedia.org/wiki?curid=1134040" title="African Safari Airways">
African Safari Airways

African Safari Airways – kenijska linia lotnicza z siedzibą w Mombasie. Obsługuje połączenia czarterowe z Europą. Węzłem jest Port lotniczy Mombasa-Moi.

</doc>
<doc id="1134041" url="https://pl.wikipedia.org/wiki?curid=1134041" title="Morfou">
Morfou



</doc>
<doc id="1134047" url="https://pl.wikipedia.org/wiki?curid=1134047" title="Ryan Shawcross">
Ryan Shawcross

Ryan Shawcross (ur. 4 października 1987 w Chesterze w Anglii) – angielski piłkarz, który występował na pozycji obrońcy. Swoją karierę rozpoczynał w drużynie Manchesteru United.
Lata młodości i edukacja.
Mimo iż urodził się w Chesterze, które jest położone w Anglii, Shawcross dorastał w Buckley w Flintshire w Północnej Walii, gdzie także uczęszczał do liceum.
Podczas nauki w szkole podstawowej Shawcross grywał w drużynie "Flintshire Boys", tej samej w której za młodu grywali Gary Speed, Michael Owen czy Ian Rush.
W początkach swojej przygody w "United" (sezon 2003/2004) Shawcross zaliczył 22 występy w drużynie U-17, strzelając gole w meczach przeciwko Nottingham Forest i Blackburn Rovers. W kolejnym sezonie zaliczył pięć występów w rezerwowej drużynie "Diabłów".
Profesjonalna kariera.
W sezonie 2004/2005 Shawcross zaliczył 21 występów w drużynie U-18, strzelając bramkę w meczu przeciwko Evertonowi 5 marca 2005 roku.
Podczas sezonu 2005/2006 zawodnik rozegrał dziesięć spotkań w angielskiej lidze rezerw i był częścią drużyny, która w tymże sezonie zdobyła potrójną koronę.
W styczniu 2007 roku Shawcross został wysłany na wypożyczenie do Royalu Antwerpia, gdzie regularnie pojawiał się na murawie i pomógł drużynie dotrzeć do baraży o pierwszą ligę strzelając trzy bramki.
9 sierpnia 2007 roku ponownie został wypożyczony, tym razem do Stoke City. W pierwszych dwóch meczach strzelił dwie bramki - pierwszą w ligowej potyczce z Cardiff City wygranej 1-0, drugą w Pucharze Ligi z Rochdale A.F.C. przegranym przez Stoke w rzutach karnych. W zimowym okienku transferowym został definitywnie zawodnikiem Stoke.
Reprezentacja.
Shawcross był członkiem reprezentacji Anglii do lat 21. 14 listopada 2012 zadebiutował w dorosłej reprezentacji w przegranym 2:4 towarzyskim meczu ze Szwecją.

</doc>
<doc id="1134048" url="https://pl.wikipedia.org/wiki?curid=1134048" title="Grzbiet Afrykańsko-Antarktyczny">
Grzbiet Afrykańsko-Antarktyczny

Grzbiet Afrykańsko-Antarktyczny - fragment systemu śródoceanicznych grzbietów pomiędzy Afryką i Antarktydą. 
Oddziela on Basen Agulhas od Basenu Afrykańsko-Antarktycznego. Na zachodzie łączy się z Grzbietem Południowoatlantyckim, natomiast na wschodzie z Grzbietem Zachodnioindyjskim.

</doc>
<doc id="1134052" url="https://pl.wikipedia.org/wiki?curid=1134052" title="System AVS">
System AVS

System AVS () – rozwiązanie techniczne stosowane w aparatach grzewczo-wentylacyjnych. Jego zadaniem jest schłodzenie strumienia powietrza wydobywającego się z urządzenia w celu spowodowania równomiernego rozkładu warstw ciepłego powietrza w wysokich pomieszczeniach, dzięki czemu potrzebna jest mniejsza ilość energii do ogrzania dolnych partii pomieszczenia. 
Zasada działania.
System powoduje zasysanie chłodniejszego powietrza z otoczenia urządzenia przez otwory Venturiego, umieszczone w bocznej ściance aparatu, na zasadzie podciśnienia wywoływanego przez specyficzne ustawienie żaluzji. Chłodne powietrze czerpane z otoczenia mieszane jest z ogrzewanym, przez co strumień końcowy osiąga niższą temperaturę. 

</doc>
<doc id="1134057" url="https://pl.wikipedia.org/wiki?curid=1134057" title="Kidimagha">
Kidimagha



</doc>
<doc id="1134059" url="https://pl.wikipedia.org/wiki?curid=1134059" title="Nokardioza ryb">
Nokardioza ryb

Nokardioza ryb ("nocardiosis") – bakteryjna choroba ryb wywołana przez kwasooporne pałeczki z rodzaju Nocardia.
Występowanie.
Bakterie powodujące chorobę występują najczęściej w hodowli akwariowej lub sztucznej hodowli ryb, np. pstrągi. Najczęstszą drogą do zakażenia się jest przewód pokarmowy oraz skrzela.
Gatunkiem bakterii powodującym chorobę jest "Nocardia asteroides". Mogą wystąpić infekcje mieszane bakterii z rodzajów Nocardia i Mycobacterium. Bakterie te przyczyniają się do chorób u różnych ryb ozdobnych (np. neon, tetra), jak również w hodowli ryb łososiowatych (pstrąg tęczowy i pstrąg źródlany).
Objawy.
Objawy podobne są do objawów w przypadku choroby mykobakteriozy. Ryby „stoją” w kącie akwarium bądź też między gęstą roślinnością. Chore ryby stają się osłabione, tracą apetyt, chudną. Powierzchnia ciała ulega przebarwieniom. Pojawiają się obrzęki oraz ubytki w łuskach, skórze. W miejscach tych można znaleźć liczne rodzaje bakterii. Brzegi płetw są postrzępione, czasami zauważyć można ich przekrwienie.
W badaniu mikroskopowym narządów wewnętrznych zaobserwować można zmiany chorobowe występujące przede wszystkim w nerkach, które ulegają martwicy. U chorych ryb zaobserwowano atrofię gonad.
W diagnozie rodzaju choroby należy zwrócić również uwagę na możliwość infekcji bakteriami "Streptomyces".
Leczenie i zapobieganie.
Podobnie jak w przypadku mykobakteriozy ryb jest trudne, akwarium należy w całości odkazić. W leczeniu stosuje się antybiotyki, na które to bakterie te są wrażliwe. Kurację ryby należy przeprowadzać w osobnym zbiorniku.
W leczeniu ryb ozdobnych zalecane są antybiotyki:

</doc>
<doc id="1134064" url="https://pl.wikipedia.org/wiki?curid=1134064" title="Basen Akwitański">
Basen Akwitański

Basen Akwitański – kraina na ogół nizinna w południowo-zachodniej Francji.
Jest ona położona w dorzeczu Garonny, między Pirenejami i Masywem Centralnym nad Zatoką Biskajską.

</doc>
<doc id="1134065" url="https://pl.wikipedia.org/wiki?curid=1134065" title="2,6-Dichlorofenoloindofenol">
2,6-Dichlorofenoloindofenol

2,6-Dichlorofenoloindofenol, DCPIP, DCIP, – organiczny związek chemiczny używany jako barwny utleniacz i wskaźnik przy reakcjach redoks. Utleniony DCPIP jest niebieski (maksimum absorpcji 600 nm), zredukowany bezbarwny.
DCPIP używa się między innymi do oznaczania zawartości kwasu askorbinowego (witaminy C) w materiale roślinnym. Reakcja przebiega według schematu:
DCPIP (niebieskie) + H+ → DCPIPH (różowe)
DCPIPH (różowe) + witamina C → DCPIPH2 (bezbarwne)
DCPIP może być stosowany do pomiarów przebiegu fotosyntezy. Barwnik ten znajdujący się w systemie fotosyntetycznym eksponowanym na światło traci barwę. DCPIP wykazuje większe powinowactwo elektronowe niż ferredoksyna i w fotosyntetycznym łańcuchu transferu elektronu jest redukowany jako odpowiednik NADP+, który jest normalnym przenośnikiem elektronu w fotosyntezie. Jako że zredukowany DCPIP traci barwę, zwiększa się transmisja światła, która może zostać zmierzona przy użyciu spektrofotometru.

</doc>
<doc id="1134067" url="https://pl.wikipedia.org/wiki?curid=1134067" title="DCIP">
DCIP



</doc>
<doc id="1134068" url="https://pl.wikipedia.org/wiki?curid=1134068" title="DCPIP">
DCPIP



</doc>
<doc id="1134075" url="https://pl.wikipedia.org/wiki?curid=1134075" title="Ecik">
Ecik



</doc>
<doc id="1134077" url="https://pl.wikipedia.org/wiki?curid=1134077" title="Droga krajowa B2a (Niemcy)">
Droga krajowa B2a (Niemcy)

Droga federalna B2a (Bundesstraße 2a, B 2a) – niemiecka droga krajowa od roku 1980 w fazie planowania. 
Początkowo planowana była autostrada A77, która miała połączyć Norymbergę przez Schwabach, Roth, Weissenburg, Treuchtlingen z Donauwörth. Jednak zawieszono te plany na rzecz rozbudowy drogi krajowej B2. 
Droga B2a miała być czteropasmową obwodnicą Roth i Schwabach i łączyć je z południem Norymbergi oraz autostradami A6 oraz A73. Z uwagi na unikalność doliny rzeki Rednitz i protesty mieszkańców wstrzymano rozbudowę odcinka pomiędzy skrzyżowaniem A73 "Nürnberg-Hafen" a A6 "Schwabach-Roth". 
Wybudowany już odcinek czteropasmowej B2a pomiędzy autostradą A6 "Schwabach-Roth" a Rothem przemianowano w 1995 na B2.

</doc>
<doc id="1134082" url="https://pl.wikipedia.org/wiki?curid=1134082" title="2 Front Dalekowschodni">
2 Front Dalekowschodni

2 Front Dalekowschodni (ros. "2-й Дальневосточный фронт") – związek operacyjno-strategiczny Armii Czerwonej o kompetencjach administracyjnych i operacyjnych na dalekowschodnim terytorium ZSRR, działający podczas wojny z Japonią w 1945 roku w czasie II wojny światowej.
Utworzony 2 sierpnia 1945 z Frontu Dalekowschodniego. Dowódcą frontu był gen. armii Maksim Purkajew. W skład frontu wchodziły: 2., 15. i 16. Armia, 5 Samodzielny Korpus Piechoty, Kamczacki Rejon Obrony i 10 Armia Lotnicza. Rozwinął się na linii: Błagowieszczeńsk, Babstowo, Woskrieszienskoje naprzeciw japońskiej Armii Kwantuńskiej oraz w rejonie Sowietskaja Gawań na północnym Sachalinie. Uczestniczył częścią sił w operacji kwantuńskiej i wyzwoleniu północnej Korei (9 sierpnia – 2 września 1945). Jego 56 Korpus Piechoty i 16 Armia (dowódca gen. L. Czeremisow) przy współdziałaniu z Flotą Oceanu Spokojnego wykonały operację sachalińską (11–25 sierpnia). Między 18 sierpnia a 1 września siłami Kamczackiego Rejonu Obrony i oddziałów Pietropawłowskiej Bazy Morskiej przeprowadził operację desantową na Wyspy Kurylskie. Oba te działania bojowe prowadzone były przeciw 5. Frontowi japońskiemu.
10 września 1945 na bazie frontu powstał Dalekowschodni Okręg Wojskowy.

</doc>
<doc id="1134085" url="https://pl.wikipedia.org/wiki?curid=1134085" title="Martin MB-1">
Martin MB-1

Martin MB-1, powstały w 1918 pierwszy samolot bombowy zaprojektowany w Stanach Zjednoczonych na zamówienie Korpusu Powietrznego Armii Amerykańskiej (USAAC), był to także jeden z pierwszych projektów firmy Martin która została założona w 1917 przez Glenna L. Martina po jego odejściu z firmy Wright-Martin.
Początkowo w 1918 zamówiono 6 egzemplarzy nowego samolotu, następnie w październiku zamówienie powiększono do 50 sztuk ale ostatecznie w styczniu 1919 zamówienie zmniejszono do 10 sztuk. Pierwszy MB-1 wzbił się w powietrze 17 sierpnia 1918, dziesięć zamówionych samolotów zostało dostarczone do USAAC do lutego 1920, otrzymały one oznaczenie GMB (Glenn Martin Bomber). MB-1 miał dobre osiągi jak na ówczesne czasy jednak wszedł zbyt późno do służby aby został użyty bojowo w czasie I wojny światowej. W okresie międzywojennym używane były jako samoloty obserwacyjne i transportowe - pierwsze cztery egzemplarze samolotu zostały zbudowane jako samoloty obserwacyjne, następne trzy jako bombowce. Ósmy MB-1 został zbudowany w wersji "dalekiego zasięgu", otrzymał oznaczenie GMT ("Glenn Martin Transcontinental"), a jego zasięg wynosił 1500 mil. Dziewiąty egzemplarz otrzymał oznaczenie GMC ("Glenn Martin Cannon") i został uzbrojony w armatę 37 mm. Ostatni egzemplarz oznaczony początkowo GMP ('"Glenn Martin Passenger"), a później T-1 to pasażerska wersja tego samolotu z całkowicie osłoniętym kokpitem, bez wyposażenia wojskowego i z podniesionym grzbietem kadłuba gdzie mieściła się kabina pasażerska. Sześć MB-1 używanych też było przez krótki okres przez amerykańską pocztę (US Postal Service).
Martin MB-1 był dwupłatowym samolotem o konstrukcji drewnianej krytej płótnem napędzanym dwoma silnikami Liberty 12A o mocy 400 KM każdy, zawieszonymi pomiędzy skrzydłami. Załoga składała się z pilota, bombardiera i strzelca tylnego. Uzbrojenie obronne to pięć karabinów maszynowych 7,62 mm - jeden podwójnie sprzężony w stanowisku bombardiera na przodzie samolotu, jeden podwójnie sprzężony w tylnym stanowisku na grzbiecie samolotu i jeden pojedynczy strzelający w dół, umieszczony pod stanowiskiem tylnego strzelca. Maksymalny ładunek bomb lotniczych wynosił 1040 funtów (471 kg).

</doc>
<doc id="1134089" url="https://pl.wikipedia.org/wiki?curid=1134089" title="Konrad Niewolski">
Konrad Niewolski

Konrad Niewolski (ur. 31 grudnia 1972 w Warszawie) – polski reżyser samouk i scenarzysta filmowy związany z nurtem kina niezależnego.
Życiorys.
W 1995 roku ukończył studia na Wydziale Administracji i Stosunków Międzynarodowych Wyższej Szkoły Biznesu i Administracji w Warszawie. W 2000 roku został międzynarodowym sędzią snowboardu FIS. W 2002 debiutował jako reżyser, scenarzysta i jednocześnie producent filmu "D.I.L." Niewolski przyznał się do półrocznego pobytu w więzieniu (za nielegalne posiadanie broni) – doświadczenia te wykorzystał w filmie " Symetria" (2003).
Podczas pandemii COVID-19 Niewolski rozpoczął zdjęcia do "Asymetrii", drugiej części swojego najsłynniejszego filmu. Został upomniany przez Gildię Reżyserów Polskich i dziennikarkę Karolinę Korwin Piotrowską, jednak stwierdził, że wirus nie istnieje, a fałszywa pandemia jest początkiem nowego porządku świata. Po skończonych zdjęciach reżyser uznał, że nie chce, by jego film oglądano w maseczkach w kinie. W tym celu powołał własną platformę VOD – 22bit.tv, która równocześnie miała być formą promocji kryptowaluty Krypton X, której Niewolski jest twórcą.

</doc>
<doc id="1134093" url="https://pl.wikipedia.org/wiki?curid=1134093" title="Nurzaniec błotny">
Nurzaniec błotny

Nurzaniec błotny ("Pelodytes punctatus") – gatunek płaza z rodziny nurzańcowatych.
Występowanie.
Zachodnia Europa, Hiszpania, Francja, Belgia, północno-zachodnie Włochy. Żyje na lądzie, na wilgotnych łąkach, wrzosowiskach, oraz wśród zarośli w dolinach rzek. Występuje na terenach nizinnych. Nie potrafi zagrzebywać się w ziemi.
Opis.
Osiąga długość około 5 cm. Ciało jest krępe głowa płaska, skóra pokryta brodawkami. Źrenice oczu szparkowate, pionowo ustawione. Rezonatory bardzo słabo rozwinięte, niewidoczne na zewnątrz. Brak modzeli podeszwowych. U samców w okresie godowym występują jedynie niewielkie, ciemno ubarwione, modzele godowe na 2 pierwszych palcach przednich kończyn, na przedramieniu i ramieniu oraz na brzuchu w okolicy mostka. Ubarwienie grzbietu bardzo zmienne, zazwyczaj szare, brązowe lub oliwkowe z zielonkawymi, nieregularnymi plamami. brzuch biały.
Odżywianie.
Głównie owady i dżdżownice.
Rozród.
Na czas godów wchodzi do wody. Odbywają się one wiosną, w silnie zarośniętych, niewielkich, stojących zbiornikach. Na południowym obszarze występowania ma miejsce druga pora godowa przypadająca jesienią.
Głos samców jest bardzo słaby. Skrzek w ilości od 1 000 do 1 600 jaj składany jest w postaci krótkiego, grubego, pojedynczego rulonu mocowanego do roślin wodnych. Kijanki osiągają zwykle 3, maksymalnie 6 cm długości.

</doc>
<doc id="1134094" url="https://pl.wikipedia.org/wiki?curid=1134094" title="Marcin Kudej">
Marcin Kudej

Marcin Kudej (ur. 29 marca 1943 w Otfinowie, zm. 20 marca 2007 w Mikołowie) – polski prawnik, konstytucjonalista, znawca prawa parlamentarnego, profesor nauk prawnych, profesor zwyczajny Uniwersytetu Śląskiego w Katowicach.
Wykształcenie.
W 1966 ukończył studia prawnicze na Wydziale Prawa Uniwersytetu Jagiellońskiego w Krakowie, gdzie następnie był asystentem w Katedrze Doktryn Politycznych i Prawnych UJ pod patronatem profesora Konstantego Grzybowskiego.
20 marca 1972 na Wydziale Prawa i Administracji Uniwersytetu Śląskiego otrzymał stopień naukowy doktora nauk prawnych na podstawie napisanej pod kierunkiem Kazimierza Nowaka rozprawy pt. "Obowiązki i prawa posłów na Sejm PRL jako środki wykonywania mandatu przedstawicielskiego". W 1982 na tym samym wydziale na podstawie dorobku naukowego i rozprawy pt. "Pojęcie woli państwowej w ustroju socjalistycznym" uzyskał stopień doktora habilitowanego nauk prawnych w zakresie prawa, specjalności: prawo konstytucyjne, historia ustroju, historia doktryn polityczno-prawnych. W 1996 prezydent RP Aleksander Kwaśniewski nadał mu tytuł profesora nauk prawnych. Następnie objął stanowisko profesora zwyczajnego.
Działalność akademicka.
Od 1968 rozpoczął pracę w Zakładzie Prawa Konstytucyjnego, powstającego wówczas Uniwersytetu Śląskiego, gdzie pracował aż do śmierci.
W latach 1990–1993 pełnił funkcję dziekana Wydziału Prawa i Administracji Uniwersytetu Śląskiego w Katowicach. Był też kierownikiem Katedry Prawa Konstytucyjnego na tym Wydziale. 
Działalność naukowa.
Jego zainteresowania badawcze koncentrowały się na problematyce prawa parlamentarnego, zagadnieniu prawnej pozycji posła na Sejm. Badania w tej dziedzinie, podjęte między innymi przez Kudeja, prowadziły zarówno do ujawnienia fikcji ówczesnej rzeczywistości politycznej okresu PRL-u.
Po habilitacji (1982) Marcin Kudej kontynuował zainteresowania teoretycznymi zagadnieniami parlamentaryzmu polskiego okresu PRL-u, jak również zachodnioeuropejskim prawem parlamentarnym. Wyniki swoich pierwszych badań w tym zakresie przedstawił w postaci jedynego powojennego komentarza do regulaminu Sejmu PRL (1974). 
Był wieloletnim członkiem zespołu redakcyjnego "Przeglądu Sejmowego".

</doc>
<doc id="1134096" url="https://pl.wikipedia.org/wiki?curid=1134096" title="Piekło Kobiet">
Piekło Kobiet



</doc>
<doc id="1134097" url="https://pl.wikipedia.org/wiki?curid=1134097" title="Dmitrij Siłkin">
Dmitrij Siłkin

Dmitrij Aleksiejewicz Siłkin, ros. Дмитрий Алексеевич Силкин (ur. 22 października 1889 r. w Nowoczerkasku, zm. po 1945 r. w ZSRR) – rosyjski wojskowy (pułkownik), emigracyjny działacz wojskowy, dowódca pułku piechoty Kozaków dońskich, 1 kozackiej brygady piechoty i 1 kozackiej dywizji piechoty w ramach Kozackiego Stanu podczas II wojny światowej.
Ukończył szkołę realną w Nowoczerkasku, a w 1912 r. – nowoczerkaską szkołę wojskową. Dostał przydział do 4 pułku kawalerii Kozaków dońskich w stopniu podesauła. Brał udział w I wojnie światowej. W 1918 r. wstąpił do kozackich oddziałów wojsk białych. Od czerwca tego roku dowodził sotnią 2 oficerskiego pułku kawalerii, a następnie pełnił funkcję zastępcy dowódcy pułku. 2 listopada został ciężko ranny. 7 grudnia awansował do stopnia esauła, zaś już 3 dni później – starsziny. W lipcu 1920 r. w stopniu pułkownika objął dowództwo 2 oficerskiego pułku kawalerii, zaś 8 sierpnia tego roku – samodzielnego dywizjonu kawalerii gen. Drozdowskiego. W listopadzie wraz z pozostałymi wojskami białych ewakuował się z Krymu do Gallipoli. Zamieszkał w Bułgarii, a następnie we Francji. Pracował m.in. jako szofer w Paryżu. W 1931 r. powołał w stolicy Francji grupę Drozdowskiego pułku kawalerii. W okresie II wojny światowej podjął współpracę z Niemcami. W maju 1944 r. wstąpił do oddziałów wojskowych Kozackiego Stanu, rozlokowanego w północnych Włoszech. Dowodził kolejno pułkiem piechoty Kozaków dońskich (do czerwca), 1 kozacką brygadą piechoty (do początku 1945 r.), 1 kozacką dywizją piechoty (do końca wojny). Po poddaniu się Brytyjczykom na początku maja został wybrany zastępcą atamana marszowego wojsk kozackich w stopniu generała majora. Został osadzony w obozie w Lienz w Austrii. 29 maja wraz z innymi oficerami kozackimi został w Judenburgu przekazany Sowietom (próbował nieskutecznie popełnić samobójstwo). Po aresztowaniu i przewiezieniu do ZSRR został skazany na uwięzienie w łagrze, gdzie zmarł w niewiadomym roku.
Linki zewnętrzne.
Biografia płk. Dmitrija A. Siłkina 

</doc>
<doc id="1134103" url="https://pl.wikipedia.org/wiki?curid=1134103" title="Alfred Znamierowski">
Alfred Znamierowski

Alfred Znamierowski, pseudonim „Jacek Gryf” (ur. 21 czerwca 1940 w Warszawie, zm. 23 października 2019 w Pradze) – polski dziennikarz, heraldyk i weksylolog.
Życiorys.
Jest wnukiem Czesława Znamierowskiego. Studiował geografię na Uniwersytecie Warszawskim.
W pierwszej połowie lat 60. publikował artykuły o flagach i banderach m.in. w „Dookoła Świata”, „Skrzydlata Polska”, „Morze”, „Kontynenty”. Następnie emigrował, w 1966 uzyskał azyl polityczny we Francji. W latach 1966–1978 pracował w monachijskim Radio Wolna Europa, w 1985–1994 w sekcji polskiej Głosu Ameryki, m.in. jako jej korespondent w Rzymie. Współpracował z paryską Kulturą i innymi pismami emigracyjnymi. Był członkiem najwyższych władz Ruchu Społeczno-Politycznego POMOST i jego przedstawicielem w Waszyngtonie, członkiem Solidarności Walczącej.
W Niemczech współpracował z niemieckim heraldykiem Ottfriedem Neubeckerem, będąc wykonawcą ilustracji – rysunków herbów do jego leksykonu Wappen Bilder–Lexikon oraz encyklopedii Brockhaus Encyklopädie.
W 1978 założył w San Diego (Stany Zjednoczone) ośrodek The Flag Design Center, zajmujący się projektowaniem flag dla miast, hrabstw oraz osób prywatnych, a także badaniami weksylologicznymi. Następnie został dyrektorem artystycznym w Annin &amp; Co w New Jersey, przedsiębiorstwie zajmującym się produkcją flag. Równocześnie był też głównym ilustratorem amerykańskiego pisma The Flag Bulletin.
Po przemianach roku 1989 w Polsce powrócił do kraju. W 1992 był współzałożycielem Polskiego Towarzystwa Weksylologicznego. Wykonuje ilustracje przedstawiające flagi i herby dla czasopism oraz wydawnictw, w tym dla PWN. W 1997 założył Instytut Heraldyczno-Weksylologiczny, zajmujący się badaniami herbów i flag oraz projektujący znaki dla polskich jednostek samorządowych.
Członek Polskiego Towarzystwa Heraldycznego, Komisji Heraldycznej przy Ministerstwie Spraw Wewnętrznych i Administracji i Rady Numizmatycznej przy NBP, w latach 1998–2000 prezes, następnie wiceprezes PTW.
Odznaczenia.
15 czerwca 2007 roku został odznaczony Złotym Krzyżem Zasługi za zasługi w dokumentowaniu prawdy historycznej o dziejach Narodu Polskiego.
28 lipca 2016 otrzymał Krzyż Oficerski Orderu Odrodzenia Polski za wybitne zasługi na rzecz przemian demokratycznych w Polsce.
W 2016 został wyróżniony Krzyżem Solidarności Walczącej.

</doc>
<doc id="1134104" url="https://pl.wikipedia.org/wiki?curid=1134104" title="Pakt trzech (1940)">
Pakt trzech (1940)



</doc>
<doc id="1134108" url="https://pl.wikipedia.org/wiki?curid=1134108" title="Felicjan Plato Bałaban">
Felicjan Plato Bałaban

Felicjan Plato Bałaban (ur. 20 października 1891 w Husiatynie, zm. 1 lutego 1975 we Wrocławiu) – pułkownik żandarmerii Wojska Polskiego.
Życiorys.
Felicjan Plato Bałaban urodził się 20 października 1891 w Husiatynie, w rodzinie Karola i Sydonii (lub Stefanii). W latach 1898–1901 uczęszczał do Szkoły Ludowej w Tłumaczu, a w latach 1901–1902 do Gimnazjum Wyższego w Stanisławowie. W latach 1902–1907 pobierał nauki w Gimnazjum Jezuitów w Bąkowicach. W 1910 ukończył VIII klasę i zdał egzamin dojrzałości w C. K. Gimnazjum w Brzeżanach. W latach 1910–1914 studiował na Wydziale Prawa i Nauk Politycznych Uniwersytetu Lwowskiego. Absolutorium uzyskał w 1917. Przed I wojną światową rozpoczął pracę w Powiatowej Kasie Oszczędności w Brzeżanach w charakterze bilansisty. Był członkiem Związku Walki Czynnej i „Strzelca”. Występował wówczas pod pseudonimem „Felek”. W 1935 ożenił się z Wandą Nowak.
Służba w Legionach Polskich i c. k. armii.
4 sierpnia 1914 rozpoczął służbę w Legionach Polskich. Do 25 marca 1915 walczył w 2 kompanii I batalionu 1 pułku Legionów. Następnie przeniesiony został do Oddziału Żandarmerii Polowej I Brygady Legionów Jana Jur-Gorzechowskiego. Posługiwał się wtedy pseudonimem „Orszuł”. Do 24 lipca 1915 był szefem Ekspozytury Etapowej Żandarmerii w Kętach. W sierpniu i wrześniu tego roku, w Lublinie pod kierownictwem ppor. Adama Koca ps. „Witold” prowadził nielegalną działalność agitacyjno-werbunkową do Legionów. Od 26 listopada do 15 lutego 1916 dowodził posterunkiem żandarmerii w Kowlu. 24 marca 1917 został przeniesiony do Żandarmerii II Brygady Legionów. 1 kwietnia tego roku rozpoczął miesięczne szkolenie na Wyższym Kursie Szkoły Żandarmerii w Warszawie. Był to kurs dla starszych podoficerów przewidzianych do objęcia stanowisk oficerskich. Uzyskał pierwszą lokatę na 24 słuchaczy i jednego hospitanta. 1 lipca 1917 został dowódcą posterunku żandarmerii przy 2 pułku ułanów w Mińsku Mazowieckim. Po kryzysie przysięgowym znalazł się w Żandarmerii Polowej Polskiego Korpusu Posiłkowego (niem. "Feldgendarmerie des Polnischen Hilfskorps"). Do korpusu wcielony został z innymi legionistami pochodzącymi z Galicji, którzy złożyli przysięgę na wierność cesarzowi Wilhelmowi II. W żandarmerii korpusu dowodził posterunkiem Nr 7 w Medyce przy 2 pułku ułanów. W październiku 1917 wraz z korpusem skierowany został na front do Bukowiny. W nocy z 15 na 16 lutego 1918 część II Brygady Legionów przeszła na stronę ententy (zobacz biogram Romana Góreckiego). Pozostali, którym nie udało się przebić przez linię frontu austriacko-rosyjskiego zostali internowani lub uwięzieni. Felicjan Platon Bałaban do 10 kwietnia 1918 był internowany w obozie Talaborfalva na Węgrzech. Następnie został wcielony do cesarsko-królewskiej armii i skierowany na front włoski. Do 30 października dowodził plutonem w 27 batalionie strzelców.
Służba w Wojsku Polskim.
2 listopada 1918 wstąpił do Wojska Polskiego w stopniu podchorążego i wziął udział w obronie Lwowa. Walczył na Odcinku I, a następnie Odcinku V (Szkoła Sienkiewicza). Po reorganizacji oddziałów wojskowych walczących o Lwów został oficerem prowiantowym II batalionu 1 pułku Strzelców Lwowskich. Do 1 lutego 1920 uczestniczył w walkach z Ukraińcami i bolszewikami.
1 lutego 1920 został przeniesiony z korpusu piechoty do korpusu żandarmerii i wyznaczony na stanowisko szefa Sekcji I Organizacyjno-Mobilizacyjnej (później Wydziału Organizacyjnego) Dowództwa Żandarmerii Polowej przy Naczelnym Dowództwie WP. 1 marca został awansowany na podporucznika, a już 1 kwietnia został zweryfikowany w stopniu rotmistrza. W Dowództwie Żandarmerii Polowej pełnił służbę do 24 maja 1921 po czym został skierowany na Górny Śląsk z zadaniem zorganizowania i wyszkolenia żandarmerii powstańczej. Został kierownikiem wyszkolenia żandarmerii w Naczelnym Dowództwie III powstania śląskiego. 27 lipca 1921 został dowódcą plutonu żandarmerii Wejherowo wchodzącego w skład 8 dywizjonu żandarmerii w Toruniu. W okresie od 1 listopada 1921 do 1 października 1922 był oddelegowany do Grupy Operacyjnej generała Szeptyckiego, której zadaniem było zajęcie Górnego Śląska. W dowództwie grupy pełnił obowiązki szefa bezpieczeństwa. Po rozformowaniu grupy operacyjnej przeniesiony został do 6 dywizjonu żandarmerii we Lwowie, w którym kolejno zajmował stanowiska: komendanta oddziału szkolnego (do 30 kwietnia 1923), kierownika Kadry (do 31 grudnia 1925) i zastępcy dowódcy dywizjonu (do 30 listopada 1926). Z dniem 1 grudnia 1926 został przeniesiony do Głównej Komendy Policji Państwowej na przeciąg sześciu miesięcy. Pełnił tam obowiązki naczelnika Wydziału IV – Centrala Służby Śledczej. Termin powrotu do wojska przesuwano mu co sześć miesięcy. Z dniem 13 listopada 1928 został przeniesiony z 6 dywizjonu żandarmerii do kadry oficerów żandarmerii i równocześnie wyznaczony na stanowisko w Dowództwie Żandarmerii Ministerstwa Spraw Wojskowych w Warszawie.
11 kwietnia 1929 powierzono mu pełnienie obowiązków dowódcy żandarmerii Ministerstwa Spraw Wewnętrznych, a po awansie na podpułkownika wyznaczono na to stanowisko. Równocześnie w latach 1936–1938 piastował funkcję prezesa Zarządu Polskiego Związku Szermierczego.
1 września 1939 mianowany został naczelnym szefem żandarmerii w Sztabie Naczelnego Wodza. W czasie kampanii wrześniowej ewakuował się do Rumunii, gdzie został internowany w obozie Târgovişte. 8 lutego 1941 przetransportowany z Rumunii do Austrii, a następnie osadzony w Oflagu VI B w Dössel, w którym przebywał do końca II wojny światowej w Europie. Po wyzwoleniu przez Amerykanów powrócił do kraju.
Zmarł 1 lutego 1975 we Wrocławiu. Pochowany na Cmentarzu Lipowym w Gliwicach (sektor C2-II-13).

</doc>
<doc id="1134109" url="https://pl.wikipedia.org/wiki?curid=1134109" title="Rajmund Oppeln-Bronikowski">
Rajmund Oppeln-Bronikowski

Rajmund Oppeln-Bronikowski herbu własnego (ur. 11 sierpnia 1787 we Wschowie, zm. 26 grudnia 1869 w Ostrowie Wielkopolskim) – oficer wojsk Księstwa Warszawskiego, powstaniec listopadowy.
Rajmund Bronikowski pochodził z najzamożniejszej gałęzi polskiej linii swego starego polsko-niemieckiego rodu. Ojciec Antoni (zm. 1807), żonaty z Anastazją z Rogalińskich (zm. 1835), posiadał trzy okazałe folwarki koło Krobi i Rawicza: Czestram, Sworowo i Golejewko. Po zakończeniu nauk w rodzinnym domu Rajmund Bronikowski zapisał się do szkoły budowlanej we Wrocławiu, ale przerwał naukę po wkroczeniu wojsk napoleońskich do Poznańskiego (1807). Obaj starsi bracia, Wiktor i Roman, wstąpili do wojska francuskiego, a Rajmund powrócił w rodzinne strony, by zająć się owdowiałą matką. Finanse rodziny były już wtedy nadszarpnięte przez złą gospodarkę ojca i rozrzutność brata Romana, więc Bronikowski przyjął pracę w administracji cywilnej Księstwa Warszawskiego. W roku 1808 wysłano go z Poznania do Warszawy w celu nauki zasad Kodeksu Napoleona. W stolicy zajął się nim wpływowy krewny, generał Mikołaj Oppeln-Bronikowski i skłonił go do przejścia do służby wojskowej. Jako porucznik Rajmund Bronikowski odznaczył się w bitwie pod Raszynem i został mianowany adiutantem gen. Dąbrowskiego. W roku 1809 wstąpił jako kapitan do (II) Legii Nadwiślańskiej, na czele której stał Mikołaj Bronikowski, wkrótce jednak wziął urlop, by zająć się sprawami majątkowymi rodziny i nie brał udziału w walkach lat 1809-1814.
W roku 1819 Rajmund Bronikowski spłacił braci i przejął rodzinne folwarki, które jednak przez fatalną gospodarkę obu braci były obciążone wielkimi długami hipotecznymi, zaskarżonymi przez wierzycieli w sądach. W roku 1830 udał się do Warszawy na proces sądowy. W stolicy zastał go wybuch powstania listopadowego, do którego bezzwłocznie się przyłączył. W stopniu majora zorganizował w nadgranicznych Pyzdrach batalion piechoty złożony z ochotników z Poznańskiego i walczył wraz z nim przy obronie Warszawy. Po upadku powstania dostał się do niewoli pruskiej, uciekł z transportu jeńców i powrócił do rodzinnych majątków, na które w międzyczasie nałożony został sekwestr. W następnych latach udało mu się spłacić część długów, ale żądanie zapłaty kosztów procesu i administracji państwowej w czasie przymusowego zarządu majątków doprowadziło do ponownego sekwestru pod koniec lat 30. XIX wieku. W roku 1840 majątki, bardzo niekorzystnie wycenione, zostały sprzedane na przymusowej licytacji, tzw. subhastacji, i Bronikowski znalazł się w obliczu nędzy.
Po dwuletnich staraniach, po osobistym spotkaniu w Poznaniu z królem Fryderykiem Wilhelmem IV Bronikowskiemu udało się uzyskać roczną rentę dla weteranów wojsk napoleońskich w wys. 120 talarów, wypłacaną z osobistej szkatuły króla. Renta przysługiwała według ustaleń z Fontainebleau przy pierwszej abdykacji Napoleona wszystkim weteranom, również narodowości niefrancuskiej, ale władze pruskie wstrzymały wypłaty dla uczestników powstania listopadowego. Renta Bronikowskiego nie była wysoka, ale wystarczała przy ówczesnych kosztach utrzymania na roczny czynsz za dwupokojowe mieszkanie oraz roczne utrzymanie. Starość Bronikowski spędził w Ostrowie Wlkp. w domu bratanka, Antoniego. Rodziny nie założył. Pochowany został w Golejewku. Pozostawił wspomnienia, "Pamiętnik Rajmunda Bronikowskiego", drukowane w 1879 r. w Poznaniu.

</doc>
<doc id="1134112" url="https://pl.wikipedia.org/wiki?curid=1134112" title="VB-5">
VB-5

VB-5 – amerykańska bomba kierowana z okresu II wojny światowej. Nie produkowana seryjnie.
W marcu 1945 roku rozpoczęto produkcję nowej bomby VB-3 Razon. Podobnie wykorzystywała ona jako ładunek bojowy bombę burzącą AN-M65 wagomiaru 1000 funtów. Do bomby w miejscu klasycznego statecznika przymocowany był kontener z aparaturą elektroniczną do którego przymocowane były dwa stateczniki skrzynkowy. Na krawędziach spływu tylnego statecznika znajdowały się stery. Kontener z elektroniką mieścił dwukanałową aparaturę kierowania radiokomendowego dzięki czemu możliwa była korekcja zarówno kierunku jak i odległości. Odmianą tej bomby była VB-5 która wyposażono w telewizyjną głowicę samonaprowadzającą bombę na cel. Próby wykazały, że poziom ówczesnej technologii nie pozwala na skonstruowanie głowicy potrafiącej skutecznie wyodrębnić obraz celu z otoczenia. Z tego powodu prace nad bomba VB-5 przerwano.

</doc>
<doc id="1134113" url="https://pl.wikipedia.org/wiki?curid=1134113" title="Orang-pendek">
Orang-pendek

Orang-pendek (indonez. „niski człowiek”) – tajemnicze zwierzę lub reliktowy hominid występujący podobno w górskich lasach Sumatry. Był podobno widziany i opisany przez co najmniej stu ludzi, w tym naukowców i podróżników. Według relacji świadków jest to podobny do orangutana, rudawo owłosiony „małpolud” poruszający się na dwóch nogach. Osiąga wysokość od 80-170 cm. Zgodnie z opisami, jest pokryty rudobrązowym futrem, lśniącym w promieniach słońca, porusza się na dwóch nogach i przypomina niskiego człowieka o mocnej budowie. Ma potężną klatkę piersiową, bardzo silne ramiona i krótkie, szczupłe nogi. Nie ma ogona. Jego głowa przypomina nieco głowę goryla: ma cofnięte czoło, szeroko rozstawione oczy, małe uszy, wyraźny, wąski, przypominający ludzki, nos i wąskie usta z szerokimi siekaczami i długimi, wystającymi kłami. Taki wygląd odróżnia go od wszystkich znanych naczelnych. 
Od 1993 roku badania nad Orang-pendek prowadzi brytyjska podróżniczka i badaczka Debbie Martyr. Zebrała ona wiele relacji tubylców ze spotkań ze stworzeniem, udało jej się również wykonać odlewy stóp zwierzęcia oraz zdobyła fragmenty jego sierści. Odciski stóp małpoluda wyraźnie różnią się od śladów człowieka, orangutana czy gibbona, choć posiadają niektóre ludzkie i małpie cechy. Ludzką jest spłaszczona podeszwa, małpią - wyraźnie cofnięty i odstający pod znacznym kątem paluch. Dr David Chivers z Cambridge University przyznał, że należą one do nieznanego nauce zwierzęcia. Włosy małpy poddano nawet analizie DNA, jednak ich niezwykła ruda pigmentacja zakłóciła standardową analizę DNA.
Według zwolenników kryptozoologii może to być relikt gatunku "Homo erectus". Zainteresowanie fenomenem "Orang-pendek" wzrosło po odkryciu w 2004 r. na wyspie Flores kopalnych szczątków "Homo floresiensis", żyjącego tam jeszcze 12 tys. lat temu.

</doc>
<doc id="1134116" url="https://pl.wikipedia.org/wiki?curid=1134116" title="Shunka warak'in">
Shunka warak'in

Shunka warak'in lub Shunka warakin – stworzenie, rzekomo przypominające wilka, hienę lub ich krzyżówkę, byt z pogranicza kryptozoologii i mitu. Opisane w latach 80. XX wieku przez Lorena Colemana w cyklu artykułów, trafiło także do jego książki: "Cryptozoology A to Z". Opowieści o "shunka warak'in" pochodziły zarówno od Indian z Wielkich Równin, jak i od pionierów - osadników europejskiego pochodzenia. Autorem jednej z relacji o tym stworzeniu był zoolog Ross Hutchins. Zawarł ją w napisanej 1977 książce pt.: "Tropy tajemnic natury: życie pracującego przyrodnika". Według jego opisu, zwierzę to jest "prawie całkowicie czarne, z wysokimi przednimi łapami, z tylnymi o wiele niższymi, podobnie jak u hien". Według dalszej relacji, jedno z takich zwierząt zostało zastrzelone, a następnie wypchane i podarowane właścicielowi zajazdu. Ślad po tym okazie jednak zaginął.
Z kolei według spisanej przez Colemana relacji Indianina z plemienia Iowa, Lance'a Fostera, w jego plemieniu żywy był mit o zwierzęciu zwanym "shunka warak'in" ("zabierający psy"), które wydaje dźwięki jak człowiek, kiedy się je zabija. Ten opis przypominał bardzo hienę i zwierzę wystawione w muzeum w Idaho.
Coleman spekulował, że zwierzę jest prehistorycznym ocaleńcem z rodzaju znanego jako Borophagus (tzw. psy-hieny), pojawiły się również teorie mówiące, że mogło to być inne uznane za wymarłe zwierzę, przypominający hienę "Hyaenodon montanus".
Według amerykańskiej prasy od grudnia 2005 do listopada 2006 r. niezidentyfikowane zwierzę podobne do hieny lub wilka zabiło łącznie 120 owiec na farmach w Montanie.

</doc>
<doc id="1134117" url="https://pl.wikipedia.org/wiki?curid=1134117" title="ABVD">
ABVD

ABVD – schemat chemioterapii używany do leczenia pierwszego rzutu chłoniaka Hodgkina. Składa się z czterech leków o działaniu cytostatycznym: doksorubicyny (adriamycyny), bleomycyny, winblastyny i dakarbazyny. 
Wskazania.
Zgodnie z zaleceniami Europejskiego Towarzystwa Onkologii Klinicznej (ESMO) (2018), schematy ABVD oraz BEACOPP (również w skojarzeniu z radioterapią), stosuje się jako podstawową metodę leczenia nowozdiagnozowanego chłoniaka Hodgkina. 
Podawanie.
Planowo każdy cykl ABVD trwa cztery tygodnie, w trakcie których odbywają się dwa podania leków (dnia 1 i 15). Wszystkie cztery leki podawane są we wlewie dożylnym. 
Dawki leków w 28-dniowym cyklu ABVD to:
Liczba cykli zależy od tolerancji chemioterapii, ale przede wszystkim od stadium choroby. Maksymalnie podaje się 8 cykli ABVD. 
Efekty uboczne.
Większość efektów ubocznych podczas stosowania ABVD jest przejściowa. Do najczęstszych z nich należą:

</doc>
<doc id="1134118" url="https://pl.wikipedia.org/wiki?curid=1134118" title="Felicjan Plato-Bałaban">
Felicjan Plato-Bałaban



</doc>
<doc id="1134119" url="https://pl.wikipedia.org/wiki?curid=1134119" title="Indicium">
Indicium

Indicium – zespół z pogranicza nurtu muzyki metalowej i progresywnego rocka pochodzący z Poznania. Powstał w roku 1990 w Kożuchowie, przez wiele lat działał w Poznaniu. W 2008 roku przekształcony w grupę Aneke. Nazwa zespołu pochodzi z łac., gdzie "indicium" oznacza doniesienie, podanie, zeznanie.
Historia zespołu.
Zespół powstał na początku lat dziewięćdziesiątych. Zmieniała się przez ten czas muzyka oraz skład personalny zespołu. Pierwszy skład tworzyli:
Zmiany w składzie zespołu zaowocowały wydaniem demo w 1995 roku. Skład od roku 1994 to:
Niebawem do składu dołączył Tomek Bezulski, a odszedł Jacek 'Angus' Nowakowski. W roku 1996 powstało demo „Nobody Sees...”, natomiast „Lost Children” (w 1999 roku) powstała już we współpracy z Krzysztof Guzowski, z którym w tym czasie zespół wystąpił w półfinale drugiej edycji programu „Idol”. Pierwsza płyta „Innocent Dreams” została wydana w 2002 roku.
Kolejne lata przyniosły znowu poważne zmiany w składzie, który wyglądał następująco:
3 stycznia 2005 ukazała się płyta zespołu – „Colours Of Life”. Premierowy materiał, wydawnictwo absolutnie niezależne, trwające 46 minut i zawierające 10 utworów. Zespół po wydaniu płyty zawiesza swoją działalność. Powraca wraz z wymianą składu w kwietniu 2005. Wówczas to zespół udanie koncertuje na ziemi lubuskiej i w Wielkopolsce. Październik 2006 to koncerty we Wrocławiu i Poznaniu przed Closterkeller i Artrosis.
Początek roku 2007 przynosi kolejne zmiany personalne, zespół rozstaje się z wokalistą Krzysztofem Guzowskim. W marcu 2007 na przesłuchaniach pojawia się Ania Spławska i zostaje nową wokalistką zespołu. Po niespełna miesiącu zespół rejestruje 3 utwory na „Demo 2007”, a niecałe 2 miesiące od momentu pojawienia się Ani jest gotowy by ruszyć na koncerty.
Pełnometrażowa sesja nagraniowa z nową wokalistką planowana była na początek grudnia 2007.

</doc>
<doc id="1134121" url="https://pl.wikipedia.org/wiki?curid=1134121" title="Hordenina">
Hordenina

Hordenina - fenetylaminowy alkaloid o słabym działaniu stymulującym. Występuje w niektórych kaktusach i akacjach. Udowodniono, że hordenina blokuje działanie 18 gatunków odpornych na penicylinę bakterii "Staphylococcus".
Występowanie w naturze.
Hordenina głównie występuje w kaktusach San Pedro ("Trichocereus pachanoi"), Peyotl ("Lophophora williamsii"), Peruvian Torch ("Trichocereus peruvianus"). Wszystkie te kaktusy produkują też znaczne ilości meskaliny.

</doc>
<doc id="1134123" url="https://pl.wikipedia.org/wiki?curid=1134123" title="Geopolimer">
Geopolimer

Geopolimer – termin obejmujący klasę nowoczesnych, badanych od lat 50. XX wieku nieorganicznych, amorficznych, syntetycznych polimerów – glinokrzemianów o specyficznym składzie i właściwościach. Badania nad geopolimerami prowadzone są głównie w celu zastąpienia nimi cementu portlandzkiego, a w konsekwencji użycia ich na szeroką skalę w budownictwie. Dotychczas nie udało się osiągnąć tego celu, głównie ze względu na relatywnie wysokie koszty niektórych ich składników, jednak materiały tego typu znajdują zastosowanie w specyficznych dziedzinach, gdzie znaczenie mają ich unikalne właściwości, jak np. bardzo wysoka ogniotrwałość.
Struktura fizykochemiczna.
Geopolimery składają się z długich łańcuchów – kopolimerów tlenków krzemu i glinu i stabilizujących je kationów metali, najczęściej sodu, potasu, litu lub wapnia, oraz związanej wody. Oprócz dobrze zdefiniowanych łańcuchów polimerycznych, w materiale występują z reguły różne przemieszane fazy: tlenek krzemu, nieprzereagowany substrat glinokrzemianowy oraz niekiedy wykrystalizowane glinokrzemiany typu zeolitu.
Charakterystyczna część geopolimeru – łańcuch polimerowy, składa się z czworościennych struktur SiO4 i AlO4- połączonych między sobą przez wspólne atomy tlenu w dwu- lub trójwymiarową, skomplikowaną sieć. Ujemny ładunek fragmentów zawierających glin jest równoważony przez kationy metali. Empiryczny wzór liniowej cząsteczki (pojedynczego łańcucha) geopolimeru to Mn[(SiO2)zAlO2]n·kH2O, gdzie M to metal lub kilka metali, zaś liczby n, z i k zależą od składu i sposobu przygotowania konkretnej próbki.
Przyjmuje się, że geopolimery są amorficznymi ciałami stałymi, jednak jest to kwestia dyskusyjna. Głównie dlatego, że podczas analizy (np. NMR) geopolimery wykazują obecność struktur typu Q3 i Q4, a więc występują w nich tetraedry krzemo-tlenowe trzecio- i czwartorzędowe. Wskazuje to na występowanie rozbudowanych struktur przestrzennych (jak w zeolitach), jednak dokładna struktura geopolimerów nie została określona.
Główną trudnością jest synteza geopolimerów, ponieważ nie wiadomo, czy powstały materiał jest geopolimerem, czy też kompozytem złożonym z faz amorficznych (C-S-H lub C-A-S-H) i krystalicznych (zeolity, hydrogranaty itp.).
Podobnie sytuacja wygląda z porowatością (mezoporowatość), nie wiadomo jaka jest, bo nie wiadomo jakiego materiału porowatość jest badana. Istnieją materiały zawierające geopolimery, które są bardzo zwarte (o niskiej porowatości), jak i takie, których porowatość jest znaczna.
Struktura fizykochemiczna geopolimerów jest bardzo zróżnicowana w zależności od proporcji pierwiastków, pochodzenia materiałów surowcowych (szczególnie pucolany) oraz warunków syntezy. Badania tego tematu są jak na razie w początkowej fazie.
Rodzaje geopolimerów.
Geopolimery dzielone są na trzy główne klasy:
Innym kryterium klasyfikacji geopolimerów jest pochodzenie pucolanowego materiału glinokrzemianowego. Pod tym względem wyróżnia się zasadniczo dwie klasy:
Własności fizyczne.
Geopolimery są najczęściej twardymi, odpornymi mechanicznie ciałami stałymi przypominającymi naturalny kamień lub beton.
Wszystkie odmiany geopolimerów charakteryzują się bardzo wysoką ogniotrwałością.
Synteza.
Większość metod syntezy geopolimerów sprowadza się do jednego procesu: rozdrobniony, wysuszony materiał pucolanowy (metakaolin lub popiół lotny) mieszany jest z wodnym roztworem odpowiedniego krzemianu (np. krzemianu sodu lub potasu) z dodatkiem silnej zasady – z reguły stężonego wodorotlenku sodu lub potasu. Powstająca pasta zachowuje się podobnie, jak cement – zastyga do twardej masy w ciągu kilku godzin.
Alternatywną metodą przygotowania geopolimerów jest wypalanie materiału pucolanowego z wodorotlenkiem metalu do uzyskania jednorodnego proszku, który bardzo dobrze wiąże wodę – podobnie, jak cement portlandzki. Metoda ta jest jednakże problematyczna ze względu na dużo gorsze własności mechaniczne powstałego materiału.
Jeszcze inna, niedawno zaproponowana metoda jest podobna do tradycyjnej syntezy z zastosowaniem metakaolinu, roztworu krzemianu i wodorotlenku, dodatkowo używana jest jednak krzemionka koloidalna. Pozwala to na zredukowanie zużycia pucolany oraz zwiększenie zawartości krzemu w geopolimerze poza maksymalną wartość osiągalną w tradycyjnych metodach preparatywnych.
Do półpłynnych mas powstających po wymieszaniu składników geopolimeru można dodawać różnego rodzaju agregaty i domieszki zmieniające własności fizykochemiczne (jak np. superplastyfikatory), uzyskując w ten sposób całą gamę materiałów kompozytowych – betonów, zapraw murarskich itp.
Ekonomia i ekologia.
Według różnych szacunków, synteza geopolimerów pochłania 2-3 razy mniej energii, niż cementu portlandzkiego oraz powoduje wydzielenie 4-8 razy mniejszej ilości dwutlenku węgla, podejrzewanego o negatywny wpływ na środowisko (efekt cieplarniany). Biorąc pod uwagę fakt, że przemysł cementowy odpowiedzialny jest obecnie za ok. 10% antropogenicznej emisji CO2, zwolennicy zastosowania cementów geopolimerowych widzą w nich sposób na istotne zmniejszenie obciążenia środowiska.
Na drodze masowego zastosowania tych nowoczesnych materiałów stoi głównie koszt wodorotlenku sodu, którego w syntezie geopolimerów zużywana jest relatywnie duża ilość (zarówno w postaci czystej, jak i krzemianu sodu), co powoduje, że mimo znacznie mniej energochłonnego i prostszego procesu produkcji, cement geopolimerowy jak dotychczas nie jest konkurencją dla cementu portlandzkiego.
Zastosowania.
Głównym proponowanym zastosowaniem dla geopolimerów jest przygotowywanie różnego rodzaju materiałów budowlanych, przede wszystkim betonu oraz produktów z betonu i jego pochodnych. W warunkach laboratoryjnych betony takie charakteryzują się szeregiem pozytywnych własności:
W praktyce zastosowanie betonów geopolimerowych jest bardzo ograniczone ze względu na ich wyższą cenę (na którą decydujący wpływ ma zastosowanie relatywnie dużych ilości wodorotlenku sodu oraz wodnych roztworów krzemianów), niż betonów tradycyjnych, co w większości sytuacji nie jest rekompensowane ich lepszymi własnościami. Stosowane są one jednakże w niektórych, specyficznych przypadkach, gdzie wymagana jest wysoka ogniotrwałość (np. izolacje ogniowe w lotnictwie) lub bardzo szybkie osiągnięcie wysokiej twardości (np. przy awaryjnych naprawach pasów startowych).
Geopolimery są też stosowane jako materiał nośny do utylizacji toksycznych odpadów, szczególnie substancji radioaktywnych.

</doc>
<doc id="1134135" url="https://pl.wikipedia.org/wiki?curid=1134135" title="Metakaolin">
Metakaolin

Metakaolin, metakaolinit – minerał powstający w procesie odwodnienia w temperaturze 700-800 °C naturalnego kaolinitu. Znajduje zastosowanie w syntezie geopolimerów.

</doc>
<doc id="1134138" url="https://pl.wikipedia.org/wiki?curid=1134138" title="Autostrada A71 (Niemcy)">
Autostrada A71 (Niemcy)

Autostrada A71 (niem. "Bundesautobahn 71 (BAB 71)" także "Autobahn 71 (A71)") – autostrada w Niemczech prowadząca od miejscowości Sangerhausen przez Sömmerda, Erfurt, Ilmenau, Suhl, Bad Kissingen do Schweinfurtu. Łączy autostradę A38 z autostradą A4 i autostradą A70. A71 znana jest również jako "Thüringer-Wald-Autobahn".
Budowę rozpoczęto w 1996 roku w ramach programu DEGES (Deutsche Einheit Fernstraßenplanungs- und -bau GmbH) mającego na celu rozwinięcie infrastruktury drogowej byłego NRD. Z uwagi na dużą liczbę wiaduktów i tuneli jest to jedna z najdroższych inwestycji w Niemczech oraz najdroższą autostradą w Niemczech pod względem ceny za kilometr (ok. 10 milionów euro za km.).
Przy okazji budowy ustanowiono kilka rekordów. Wiadukt "Wilde Gera" o rozpiętości 252 m jest największym stalowo-betonowym wiaduktem w Niemczech. Tunel "Rennsteig" o długości 7916 m. jest najdłuższym dwururowym tunelem drogowym w Niemczech i czwartym w Europie. Największe skupisko dzieł sztuki inżynieryjnej znajduje się w obrębie "Thüringer Wald" i są to:
Możliwe jest przedłużenie autostrady w kierunku A14 i połączenie Erfurtu z Magdeburgiem.

</doc>
<doc id="1134141" url="https://pl.wikipedia.org/wiki?curid=1134141" title="Free State">
Free State



</doc>
<doc id="1134144" url="https://pl.wikipedia.org/wiki?curid=1134144" title="Zagadnienia Hilberta">
Zagadnienia Hilberta



</doc>
<doc id="1134145" url="https://pl.wikipedia.org/wiki?curid=1134145" title="Rozcięgno">
Rozcięgno

Rozcięgno (, , ) – mocne pasmo tkanki łącznej zbitej o utkaniu regularnym, cienkie i płaskie, w kształcie błony, ubogie w naczynia krwionośne, przez które szerokie i płaskie mięśnie łączą się z kością.
U człowieka rozciągają się np. między elementami szkieletu dłoni (rozcięgno dłoniowe) i podeszwy stopy, stanowiąc płaszczyznę przyczepu dla ich wewnętrznych mięśni. Rozcięgno mięśnia skośnego brzucha zewnętrznego stanowi przednią ścianę kanału pachwinowego. Istnieją ponadto rozcięgna: mięśnia poprzecznego brzucha, mięśnia dwugłowego ramienia, języka, podniebienia i inne.
Rozcięgna u człowieka.
Rozcięgna mięśni dłoni i stopy.
Rozcięgna grzbietowe palców II–V ręki (łac. ', l. poj. ') – przedłużenia poszczególnych ścięgien mięśnia prostownika palców znajdujące się na grzbiecie ręki. Włókna biegną w nim dystalnie wachlarzowato w stronę podstaw palców.
Rozcięgno dłoniowe ręki (łac. ") – przedłużenie ścięgna mięśnia dłoniowego długiego, silne wzmocnienie powięzi dłoniowej. Leży pod skórą i tkanką podskórną (tkanka tłuszczowa i tkanka łączna). Rozpoczyna się na troczku zginaczy, biegnie dalej wachlarzowato, dochodzi do więzadeł pochwowych i skóry okolicy stawów śródręczno-paliczkowych.
Warstwę głębszą budują włókna poprzeczne, przebiegające u podstaw paliczków dalszych palców II–V, tworzą silniejsze pasmo zwane dawniej więzadłem pływackim ("). Pod rozcięgnem leży powięź dłoniowa ręki. Rozcięgno dłoniowe chroni zatem tkanki znajdujące się pod nim (mięśnie, naczynia, nerwy) przed uciskiem przy pracy dłonią.
Rozcięgno podeszwowe (łac. ") – rozcięgno analogiczne do rozcięgna dłoniowego, z pewnymi różnicami. Z powodu prostopadłego ustawienia stopy do całej kończyny oraz rozrostu guza piętowego rozcięgno podeszwowe utraciło połączenie z mięśniem podeszwowym i przyczepia się na guzie piętowym. Biegnie dalej wachlarzowato w kierunku palców dzieląc się na pięć pasm, kończą się one na pochewkach ścięgien i torebkach stawów śródstopno-palcowych (w ten sposób rozcięgno zapobiega spłaszczaniu łuku sklepienia podłużnego stopy, gdyż łączy jego oba końce).
Od pasm podłużnych odchodzą pasma poprzeczne łączące pasma podłużne ze sobą. Odchodzą również pasma pionowe oddzielające od siebie grupę mięśni palucha, grupę mięśni palca małego i grupę środkową mięśni stopy (grupa środkowa łączy się przez kanał zginaczy palców i palucha z komorą zginaczy goleni). Na podeszwie pod rozcięgnem leży mięsień zginacz krótki palców, odpowiadający zginaczowi powierzchownemu palców ręki.
Rozcięgna mięśni brzucha.
Rozcięgno mięśnia skośnego brzucha zewnętrznego (łac. ") – dolny przyczep ścięgnisty mięśnia skośnego brzucha zewnętrznego łączący się z więzadłem pachwinowym i wchodzące w skład przedniej ściany pochewki mięśnia prostego brzucha.
Rozcięgno mięśnia skośnego brzucha wewnętrznego (łac. ") – przedni przyczep ścięgnisty włókien mięśnia skośnego brzucha wewnętrznego przyczepiających się bliżej do przodu od innych. Rozcięgno rozwarstwia się na dwie blaszki, które poniżej pępka wchodzą w skład ściany przedniej pochewki mięśnia prostego brzucha, natomiast powyżej rozdzielają się i wchodzą w skład odpowiednio przedniej i tylnej ściany tej pochewki.
Rozcięgno mięśnia poprzecznego brzucha (łac. ") – włókna mięśnia skośnego brzucha zewnętrznego na linii bocznego brzegu mięśnia prostego brzucha w rozcięgno. Rozcięgno to powyżej pępka wchodzi w skład tylnej ściany pochewki mięśnia prostego brzucha, a na wysokości pępka przechodzi w ścianę tylną.
Inne rozcięgna.
Rozcięgno mięśnia dwugłowego ramienia (łac. ") – część włókien ścięgna dystalnego mięśnia dwugłowego ramienia skierowanych przyśrodkowo w stronę łokciową przedramienia. Rozcięgno to przyczepia się na brzegu tylnym kości łokciowej.
Rozcięgno języka (łac. ") – mocna warstwa łącznotkankowa, która łączy się ściśle z błoną śluzową powodując, że jest ona nieprzesuwalna wobec rozcięgna. Przyczepia się do niego większość mięśni grzbietu i trzonu języka.
Rozcięgno podniebienia (łac. ") – warstwa tkanki łącznej pod błoną śluzową podniebienia, poprzeplatane licznymi włóknami mięśniowymi.
Rozcięgno mięśnia najszerszego grzbietu (łac. ") – przyczep przyśrodkowy tego mięśnia, przyczepia się na wyrostkach kolczystych kręgów poniżej Th7 (włącznie). Stanowi blaszkę tylną powięzi piersiowo-lędźwiowej.
Zaburzenia związane z rozcięgnami.
Najczęściej spotykanymi zaburzeniami są

</doc>
<doc id="1134150" url="https://pl.wikipedia.org/wiki?curid=1134150" title="Tapir górski">
Tapir górski

Tapir górski ("Tapirus pinchaque") – ssak należący do rzędu
nieparzystokopytnych z rodziny tapirowatych, najmniejszy spośród czterech gatunków i jedyny który może żyć na wolności poza regionem lasów tropikalnych.
Inne określenia: Tapir kordyleryjski ("danta cordilleriana"), tapir wełnisty ("danta lanuda"), tapir czarny ("danta negra"), tapir ze wzgórz ("tapir de altura") lub wielka bestia.
Nazwa gatunku pochodzi od „La Pinchaque” – wyimaginowanego stwora, który mógł zamieszkiwać niektóre regiony górskie.
Ogólny wygląd i charakterystyka.
Tapir górski jest rozpoznawalny dzięki swojej wełnistej sierści i białej dolnej wardze. Może on mieć futro w kolorze szaro-czarnym lub brązowym, zależy to od miejsca gdzie żyje. Zwykle włosy wokół twarzy są jaśniejsze. Dorosłe osobniki mają ok. 1,8 metra długości i 0,75-1 metra wysokości. Ważą ok. 150–225 kg. Osobniki płci żeńskiej są zwykle większe. Tak jak inne tapiry mają krótki i gruby ogonek oraz długi i giętki nos. Mają cztery palce na przednich raciczkach i trzy na tylnych.
Występowanie.
T. górskiego można spotkać w naturze w lasach Andów na terenie Kolumbii i Ekwadoru. Istnieją doniesienia o występowaniu na terenie północno-zachodniego Peru. Ten gatunek potrzebuje rozległych mglistych lasów do przetrwania gatunku i prawidłowego rozwoju. Tapir górski żyje na wysokości 1950–4400 m n.p.m. Podczas pór deszczowych zamieszkuje lasy Andów, natomiast podczas miesięcy suchych przenosi się do „paramo”.
Cykl życiowy.
Ciąża trwa około 400 dni, po tym okresie rodzi się zwykle jedno młode, bardzo rzadko zdarza się poród mnogi. Młode waży około 7 kg i tak jak pozostałe gatunki ma czerwono-brązowe futerko z białymi prążkami i plamkami. W odróżnieniu od innych młodych tapirów posiada tak jak dorosły osobnik wełniste futerko. Prążki znikają po około roku, po trzech latach osiąga dojrzałość seksualną, może dożyć 30 lat.
Zachowanie.
Tak jak inne gatunki tapirów komunikuje się za pomocą wysokotonowych gwizdów. Czasami osobnik płci męskiej atakuje samicę w okresie rui przez podgryzanie nóg. W większości tapiry to samotniki, są ciche, czas w ciągu dnia spędzają na wędrówce w poszukiwaniu pożywienia ich dobrze znanymi ścieżkami. Tapir górski zwykle zaczyna aktywność od zachodu słońca, a większą część dnia przesypia. Gdy chce dosięgnąć wysokich roślin może wspiąć się na tylnych nogach i chwycić ryjkiem gałązkę. Często szuka soli naturalnych, aby zaspokoić swoje potrzeby na podstawowe minerały. Osobnik męski często zaznacza swoje terytorium za pomocą moczu, kału lub pocieraniem drzew. Takie terytorium może mieć do 8 km kwadratowych powierzchni.
Ochrona gatunku.
Tapir górski jest najbardziej zagrożonym spośród czterech gatunków, wpisany na listę w 1996 roku przez IUCN. Może być tylko 2500 osobników żyjących na wolności. Kilka tapirów górskich żyje w zoo na świecie (USA i Kanada) są to Zoo w Los Angeles, Cheyenne Mountain Zoo w Colorado Springs, San Francisco Zoo. 9 osobników żyjących w wyżej wymienionych ogrodach zoologicznych pochodzi od jednej pary. Naturalni wrogowie tapira to jaguar i puma.

</doc>
<doc id="1134151" url="https://pl.wikipedia.org/wiki?curid=1134151" title="Mieczysław Milecki-Loretz">
Mieczysław Milecki-Loretz



</doc>
<doc id="1134157" url="https://pl.wikipedia.org/wiki?curid=1134157" title="Pelodytes punctatus">
Pelodytes punctatus



</doc>
<doc id="1134165" url="https://pl.wikipedia.org/wiki?curid=1134165" title="Hrabstwo Nottingham">
Hrabstwo Nottingham



</doc>
<doc id="1134172" url="https://pl.wikipedia.org/wiki?curid=1134172" title="Tapirus pinchaque">
Tapirus pinchaque



</doc>
<doc id="1134175" url="https://pl.wikipedia.org/wiki?curid=1134175" title="Boris Połozow">
Boris Połozow

Boris Nikołajewicz Połozow, ros. Борис Николаевич Полозов (ur. 1 kwietnia 1888 roku w Charkowie, zm. 23 października 1966 roku w Buenos Aires) – rosyjski wojskowy (generał major), wyższy oficer Rosyjskiego Korpusu Ochronnego, a następnie komendant 1 kozackiej szkoły junkrów podczas II wojny światowej
Ukończył gimnazjum w Charkowie, a następnie kozacką szkołę wojskową w Nowoczerkasku. Służył w 17 pułku dragonów. Od 1913 roku był oficerem w 7 białoruskim pułku kawalerii. Brał udział w I wojnie światowej. W 1917 roku awansował do stopnia rotmistrza. 20 listopada tego roku przystąpił do kozackich oddziałów wojsk białych. Od 5 marca 1918 roku dowodził 2 sotnią kawalerii uderzeniowego pułku korniłowskiego. Następnie służył w czerkieskim pułku kawalerii i pułku piechoty. Pod koniec 1918 roku w stopniu pułkownika objął dowództwo kałmuckiego pułku kawalerii. Od 12 sierpnia 1919 roku był dowódcą 1 pułku piechoty Kozaków dońskich, zaś od początku 1920 roku – 2 samodzielnej brygady Kozaków dońskich. 25 października tego roku awansował do stopnia generała majora. Po ewakuacji w listopadzie wojsk białych z Krymu do Gallipoli, zamieszkał w Turcji. W 1921 roku przeniósł się do Jugosławii. Po jej zajęciu przez wojska niemieckie w 1941 roku, podjął współpracę z okupantami. W 1942 roku wstąpił ochotniczo do Rosyjskiego Korpusu Ochronnego, który walczył na Bałkanach z partyzantami. Od 6 grudnia 1944 roku do 4 lutego 1945 roku pełnił funkcję komendanta 1 kozackiej szkoły junkrów, znajdującej się w Villa Santina w północnych Włoszech. Po zakończeniu wojny udał się na emigrację do Argentyny, gdzie zmarł 23 października 1966 roku.

</doc>
<doc id="1134178" url="https://pl.wikipedia.org/wiki?curid=1134178" title="12 Pułk Piechoty Liniowej">
12 Pułk Piechoty Liniowej

12 Pułk Piechoty Liniowej – polski pułk piechoty okresu powstania listopadowego
Formowanie i zmiany organizacyjne.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Krakowie. Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. 12 pułk piechoty tworzony był w województwie sandomierskim pierwotnie pod nazwą: 2 Pułk Województwa Sandomierskiego.
Według etatu pułk miał liczyć 2695 ludzi, rekrutowanych (podobnie jak 11 PPL) z Gwardii Ruchomej Województwa Sandomierskiego. Pułk składał się z trzech batalionów. Jeden z nich sformowano w Opatowie, a dwa pozostałe w Staszowie i Klimontowie. Zgodnie z raportem Regimentarza Lewego Brzegu Wisły z 9 stycznia 1831 Gwardia Ruchoma w tym województwie liczyła 6041 rekrutów. Pod koniec stycznia pułk liczył 1797 żołnierzy. W wykazach Komisji Wojskowej Rządu "Stan obecnych do boju" pojawia się 31 marca 1831 roku w liczbie 1433 żołnierzy (3 bataliony) w składzie korpusu rezerwowego Paca, gdzie jest wykazywany w niezmienionej liczebności 4 i 20 kwietnia, lecz już jako pułk 2-batalionowy. 26 kwietnia pozostaje w korpusie Paca w liczbie 1607 ludzi. Od 8 maja wchodzi w skład 1 Dywizji Piechoty Rybińskiego, licząc 1547 żołnierzy. 5 czerwca, po bitwie ostrołęckiej w składzie dywizji liczy tylko 707 ludzi, ale dodatkowo 695 jest wykazywanych w garnizonie warszawskim. 6 lipca, nadal w składzie IDP osiągnął stan 1672 ludzi w 3 batalionach, 22 sierpnia stopniał do 1205 ludzi + 134 w garnizonie praskim. Przed przekroczeniem granicy pruskiej, 8 października liczył 948 żołnierzy.
W marcu 1831 roku pułk wszedł w skład Korpusu Obserwacyjnego gen. Paca. 26 kwietnia 1831 przeprowadzono kolejną reorganizacje piechoty armii głównej dzieląc ją na pięć dywizji. Pułk wszedł w skład 2 Brygady 1 Dywizji Piechoty.
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki:
Pułk otrzymał w ciągu wojny 52 ordery Virtuti Militari, w tym: 1 krzyż kawalerski, 25 krzyży złotych i 26 srebrnych.
Uzbrojenie.
Uzbrojenie podstawowe piechurów stanowiły kosy i piki oraz karabiny skałkowe, a także tasaki, czyli "pałasze piechoty". Z magazynów Komisji Rządowej Wojny nowe pułki piechoty otrzymywały początkowo przeciętnie 430 karabinów. Zapewne były to karabiny francuskie wz. 1777 (kaliber 17,5 mm), być może rosyjskie z fabryk tulskich wz. 1811 (kaliber 17,78 mm), z bagnetami. W późniejszym okresie uzbrojenie poprawiało się dzięki broni zdobycznej i dostawom karabinów własnej produkcji. Wyposażenie żołnierzy, uzbrojonych w karabiny, uzupełniała ładownica na 40 naboi (czasem zastępowana torbą płócienną) oraz pochwa na bagnet.
Umundurowanie.
Umundurowanie początkowo było niejednolite i powinno składać się, zgodnie ze wspomnianym rozkazem, z:
W późniejszym okresie, po przejściu na etat Komisji Rządowej Wojny, umundurowanie zostało ujednolicone i składało się z białej wołoszki z karmazynowymi (być może amarantowymi) wyłogami rękawów, naramiennikami i kołnierzem, szarych spodni oraz szarej furażerki z karmazynowym otokiem. Pasy czarne, trzewiki czarne. Lejbiki szarobrunatne z karmazynowymi wyłogami rękawów i kołnierzem.
Wyłogi żółte.

</doc>
<doc id="1134180" url="https://pl.wikipedia.org/wiki?curid=1134180" title="Short Music for Short People">
Short Music for Short People

Short Music for Short People – składanka wydana przez Fat Wreck Chords. Na albumie znajduje się 101 krótkich, około trzydziestosekundowych utworów różnych wykonawców. Ze względów technicznych (na płycie CD możne znajdować się tylko 99 utworów) na ostatniej ścieżce zapisano trzy utwory. Większość utworów nagrano specjalnie na tę płytę.

</doc>
<doc id="1134205" url="https://pl.wikipedia.org/wiki?curid=1134205" title="Pagony">
Pagony



</doc>
<doc id="1134206" url="https://pl.wikipedia.org/wiki?curid=1134206" title="Sterowanie adaptacyjne">
Sterowanie adaptacyjne

Sterowanie adaptacyjne – metoda sterowania, w której regulator dopasowuje parametry (które ulegają zmianie lub na początku są niepewne). Przykładowo podczas lotu masa samolotu, na skutek zużycia paliwa, powoli zmniejsza się - potrzebna jest więc zasada sterowania, która sama się dostosuje do takich zmiennych warunków. 
Charakterystyka układu sterowania.
Sterowanie adaptacyjne różni się od sterowania krzepkiego w ten sposób, że nie potrzebuje informacji "a priori" o granicach tych niepewnych lub zmiennych parametrów. Sterowanie krzepkie gwarantuje, że jeśli zmiany leżą w pewnych granicach nie trzeba zmieniać przyjętej zasady sterowania, podczas gdy w przypadku sterowania adaptacyjnego przyjęta zasada sterowania dostosowuje się sama. 
Układ regulacji adaptacyjnej jest układem regulacji, w którym nastawy regulatora muszą być każdorazowo dostosowywane (adaptowane), w przypadku zmian właściwości obiektu. Regulator adaptacyjny charakteryzuje się więc nastawialnymi parametrami i zawiera w sobie mechanizm, który pozwala na nastawę tych parametrów. Przykładowo dla regulatora PID, aby zapewnić odpowiednią jakość układu regulacji, można dostosować do zmieniających się właściwości obiektu regulacji: wzmocnienie układu, czas całkowania i czas różniczkowania.
Należy też zauważyć, że z uwagi na mechanizm adaptacji parametrów regulatory adaptacyjne są regulatorami nieliniowymi.
Początki sterowania adaptacyjnego.
Historycznie (lata 50. XX wieku) pierwszymi układami o charakterze adaptacyjnym były:
Z czasem opracowane zostały: 
U podstaw teorii sterowania adaptacyjnego leżą zagadnienia związane z estymacją parametrów (zob. też. teoria estymacji). Najbardziej rozpowszechnione metody estymacji parametrów to między innymi: rekurencyjna metoda najmniejszych kwadratów (ang. "Recursive Least Squares", "RLS", zob też. metoda najmniejszych kwadratów) i metoda gradientu. Obie metody określają zasady sterowania, które wykorzystywane są do modyfikacji estymat w czasie rzeczywistym (to jest w czasie pracy układu). Do wyprowadzenia tych zasad sterowania i określenia ich kryteriów zbieżności (zwykle w oparciu o sygnały wszechpobudzające ang. "persistent excitation") wykorzystywane są metody Lapunowa. Dla poprawy krzepkości algorytmów estymacji korzysta się często z rzutowania i normalizacji.
Ogólna klasyfikacja metod sterowania adaptacyjnego.
W ogólności można wyróżnić:
W drugiej z powyższych grup można wyróżnić kilka szerokich kategorii adaptacyjnych układów sterowania (poniższe klasyfikacje mają jednak dość luźny charakter):
Dobór parametrów.
Wymienione wyżej regulatory adaptacyjne parametryczne mogą być implementowane na bazie różnych regulatorów klasycznych:

</doc>
<doc id="1134207" url="https://pl.wikipedia.org/wiki?curid=1134207" title="Szma Izrael">
Szma Izrael



</doc>
<doc id="1134209" url="https://pl.wikipedia.org/wiki?curid=1134209" title="Obserwatorium Jodrell Bank">
Obserwatorium Jodrell Bank

Obserwatorium Jodrell Bank (ang. "Jodrell Bank Observatory") – obserwatorium radioastronomiczne należące do Uniwersytetu w Manchesterze, położone koło Macclesfield, w hrabstwie Cheshire, w Wielkiej Brytanii. Założone w 1945 z inicjatywy sir Bernarda Lovella.
Obserwatorium jest również centrum operacyjnym sieci teleskopów MERLIN, działającej od 1980 i rozszerzonej w 1991. Składa się nań 7 polowych radioteleskopów (2 z nich znajdują się w Jodrell Bank) mających wspólną czułość w paśmie radiowym zbliżoną do czułości Kosmicznego Teleskopu Hubble'a w paśmie optycznym.
Jodrell Bank bierze udział w sieci obserwacyjnej VLBI.
Obserwatorium posiada też radioteleskopy na Teneryfie.
W 2019 roku obserwatorium wpisane zostało na listę światowego dziedzictwa UNESCO.
Teleskop Lovella (Mark I).
Od 1957 działa tam ruchomy radioteleskop o średnicy 76,2 metrów używany w łączności z satelitami i sondami kosmicznymi. W latach 2001–2002 przeszedł gruntowny remont – czasza radioteleskopu została pokryta nową powierzchnią odbijającą. Umożliwia ona pracę z częstotliwościami powyżej 5 GHz.
Podstawowe dane liczbowe o teleskopie:

</doc>
<doc id="1134216" url="https://pl.wikipedia.org/wiki?curid=1134216" title="15 Pułk Piechoty Liniowej">
15 Pułk Piechoty Liniowej

15 Pułk Piechoty Liniowej – polski pułk piechoty okresu powstania listopadowego.
Formowanie i zmiany organizacyjne.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Radomiu. Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. 15 pułk piechoty tworzony był w województwie lubelskim pierwotnie pod nazwą: 1 Pułk Województwa Lubelskiego. Zgodnie z etatem pułk miał składać się ze sztabu i trzech batalionów piechoty liniowej po cztery kompanie. Winien liczyć 57 oficerów, 216 podoficerów, 40 muzykantów, i 2355 szeregowych frontowych i 27 żołnierzy niefrontowych. W sumie w pułku miało służyć 2695 żołnierzy.
W marcu 1831 roku pułk wszedł w skład Korpusu Obserwacyjnego gen. Paca. 26 kwietnia 1831 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 1 Brygadzie 4 Dywizji Piechoty.
Jego dowódcą był ppłk Jan Łempicki. Pułk walczył pod Jędrzejowem 13 maja 1831.
Walki pułku.
W lutym 1831 dwa bataliony 15 pułku przeszły z Warki pod Górę Kalwarię celem obrony przepraw. Marsz był dla nich pierwszym sprawdzianem gotowości bojowej, mimo że do bitwy nie doszło. Do końca kwietnia pułk pozostawał w składzie brygady płk. Jakuba Krasickiego w korpusie obserwacyjnym gen. Ludwika Paca, dozorującym Wisłę od Potyczy do Gniewoszowa. 3 maja pułk w sile dwóch batalionów włączony został w skład armii czynnej i podporządkowany I brygadzie gen. Umińskiego 4 Dywizji Piechoty. W jej składzie wziął udział w wyprawie na gwardię rosyjską. Nocą z 12 na 13 maja 15 pułk piechoty wraz z pułkiem grenadierów gwardii i artylerią dywizyjną stanął w Jędrzejowie koło Kałuszyna. O świcie Rosjanie pod dowództwem feldmarsz. Dybicza wyparli z Kałuszyna dwa bataliony 3 pułku strzelców pieszych 15 pułk piechoty bronił się w drugim rzucie wraz z 4 kompanią artylerii pozycyjnej. Osłaniał odwrót pułku grenadierów. Za męstwo w boju dowódca pułku udekorowany został Złotym Krzyżem Virtuti Militari. Około południa I brygada w składzie pułk grenadierów i 15 pułk piechoty liniowej wycofała się do Brzezin.
W połowie czerwca pułk wziął udział w wyprawie łysobyckiej (Jeziorzany) przeciwko rosyjskiemu korpusowi gen. Rudigera. Pułk maszerował przez Mienię, Wodyń, Osiny do Gułowa. Dalej działając w składzie lewej kolumny przez Serokomię i Kock dążył do okrążenia przeprawiających się przez Wieprz Rosjan. Tymczasem 20 czerwca gen. Rudiger wykonał uderzenie uprzedzające na zachodnią kolumnę gen. Karola Tumy. Możliwość koncentrycznego uderzenia przybyłej właśnie polskiej grupy gen. Ramorino oraz 4 DP i grupy kawalerii gen. Tumy została zaprzepaszczona. Dowodzący polskim korpusem gen. Jankowski wydał rozkaz wycofania się do Woli Gułowskiej. Pod Potyczą przeprawiono się przez Wisłę i 23 czerwca pułk wrócił do Warszawy.
W lipcu 4 DP i 2 DK gen. Tumy skierowane zostały do Modlina celem obserwacji ruchów wojsk armii rosyjskiej. 10 lipca pułk wyszedł z podporządkowania 4 DP i włączony został do załogi twierdzy Modlin. W twierdzy przystąpił do umacniania przydzielonego mu odcinka obrony oraz budowy szałasów, ziemianek i namiotów, w których miał kwaterować. Wieści o upadku Warszawy i o przejściu armii polskiej do Prus, a także fatalne warunki kwaterowania podczas jesiennych chłodów stały się przyczyną wielu dezercji. W tych warunkach oficerowie zwrócili się do komendanta o podjęcie rozmów kapitulacyjnych. 9 października twierdza skapitulowała na warunkach honorowych. 15 pułk ustawił broń w kozły na terenie twierdzy i pomaszerował do Wyszogrodu. Tam został rozwiązany.
W 1831 roku, w czasie wojny z Rosją, pułk otrzymał 1 złoty krzyż Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły kosy i piki oraz karabiny skałkowe. Zapewne były to karabiny francuskie wz. 1777 (kaliber broni 17,5 mm), być może rosyjskie z fabryk tulskich wz. 1811 (kaliber 17,78 mm), z bagnetami. W późniejszym okresie uzbrojenie poprawiało się, dzięki broni zdobycznej i dostawom karabinów własnej produkcji. Poza kosami lub karabinami piechurzy posiadali siekiery, a w późniejszym okresie niekiedy także tasaki (pałasze piechoty). Oficerowie byli uzbrojeni w szable i pistolety. Wyposażenie żołnierzy, uzbrojonych w karabiny, uzupełniała ładownica na 40 naboi (czasem zastępowana torbą płócienną) oraz pochwa na bagnet.
Umundurowanie początkowo było niejednolite i powinno składać się z:
Wyłogi żółte, naramienniki granatowe z wypustką.

</doc>
<doc id="1134217" url="https://pl.wikipedia.org/wiki?curid=1134217" title="Frankizm">
Frankizm

Frankizm – doktryna polityczna i społeczna wywodząca się od hiszpańskiego wojskowego i dyktatora Francisca Franco, czerpiąca z ideologii faszystowskiej i przez dużą część badaczy klasyfikowana jako hiszpańska gałąź tej ideologii, choć nie przez wszystkich. Rządy frankistowskie zakończyły się w 1975 w momencie rozpoczęcia transformacji ustrojowej w Hiszpanii.
Cechy frankizmu.
Istotnymi składnikami frankizmu były:
W polityce wewnętrznej reżim generała Franco przede wszystkim zwalczał wszelkie ruchy komunistyczne i socjalistyczne, nie cofając się przed najostrzejszymi środkami. Przeciwdziałał wszelkim ruchom autonomistycznym. Państwo Hiszpańskie stało się państwem ściśle unitarnym, a Katalonię i Kraj Basków na pewien czas objęto specjalnym statusem okupacyjnym. Generał Franco rządził osobiście – mimo iż był monarchistą, nie zdecydował się na przywrócenie monarchii. Miała być ona wprowadzona na nowo ("instaurada", a nie "restaurada") dopiero po jego śmierci. W życiu gospodarczym Hiszpanii frankistowskiej z początku dominował szeroki interwencjonizm państwowy. W obliczu coraz słabszych wyników gospodarczych w latach 60. XX wieku nastąpił zwrot ku gospodarce zdecydowanie wolnorynkowej (hiszpański cud gospodarczy).
Polityka zagraniczna frankistowskiej Hiszpanii była przede wszystkim pochodną frankistowskiego radykalnego antykomunizmu. W latach wojny domowej oddziały nacjonalistów korzystały z wojskowej pomocy Włoch i Niemiec. Podczas II wojny światowej Hiszpania zachowywała dogodną dla aliantów neutralność i mimo niemieckich nacisków nie przystąpiła do wojny po stronie Osi. W ramach „antybolszewickiej krucjaty” jednostki hiszpańskich ochotników („Błękitna Dywizja”, później „Błękitny Legion”) walczyły ramię w ramię z wojskami niemieckimi (i wielu innych państw Europy) przeciwko Związkowi Radzieckiemu. W latach zimnej wojny frankistowska Hiszpania współpracowała wojskowo i politycznie ze Stanami Zjednoczonymi, pozostając jednak poza NATO. Jednym z priorytetów, wynikającym z idei "hispanidad", były również dobre stosunki z krajami kręgu kultury iberyjskiej.

</doc>
<doc id="1134218" url="https://pl.wikipedia.org/wiki?curid=1134218" title="13 Pułk Piechoty Liniowej">
13 Pułk Piechoty Liniowej

13 Pułk Piechoty Liniowej – polski pułk piechoty okresu powstania listopadowego
Formowanie i zmiany organizacyjne.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Poznaniu. Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. 13 pułk piechoty tworzony był w województwie kaliskim pierwotnie pod nazwą: 1 Pułk Województwa Kaliskiego.
Wg etatu pułk miał liczyć 2695 ludzi, rekrutowanych (podobnie jak 14 ppl) z Gwardii Ruchomej Województwa Kaliskiego. Zgodnie z raportem Regimentarza Lewego Brzegu Wisły z 9 stycznia 1831 Gwardia Ruchoma w tym województwie liczyła 9717 rekrutów. Pod koniec stycznia pułk liczył 2018 żołnierzy. W wykazach Komisji Wojskowej Rządu "Stan obecnych do boju" pojawia się 26 kwietnia 1831 w liczbie 1316 żołnierzy (2 bataliony) w odrębnej komendzie, stojącej w Piasecznie w osłonie Warszawy. Ponadto kompania grenadierska w liczbie 141 żołnierzy wykazana była w korpusie Umińskiego. 8 maja pozostawał (1316 ludzi) w garnizonie Warszawy. 5 czerwca dwa bataliony (1221 żołnierzy) wykazano w składzie 6 DP Bielskiego, a trzeci batalion (695 ludzi) w garnizonie warszawskim. 6 lipca dwa bataliony (1094 ludzi) wchodziły w skład 4 DP Milberga, a trzeci batalion (703 ludzi) w skład garnizonu warszawskiego. Podobnie było 22 sierpnia, tylko liczebność pułku stopniała do 957 ludzi w 4 DP i 660 w Warszawie; ponadto odrębna kompania w sile 112 osób stacjonowała na Pradze. 9 października, przed przekroczeniem granicy pruskiej, w składzie pułku pozostawało jedynie 360 żołnierzy.
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego.
Bitwy i potyczki:
W 1831 roku, w czasie wojny z Rosją, żołnierze pułku otrzymali 2 kawalerskie, 19 złotych i 27 srebrnych krzyży Orderu Virtuti Militari .
Uzbrojenie.
Uzbrojenie podstawowe piechurów stanowiły kosy i piki oraz karabiny skałkowe, a także niekiedy tasaki, czyli pałasze piechoty. Z magazynów Komisji Rządowej Wojny nowe pułki piechoty otrzymywały początkowo przeciętnie 430 karabinów. Zapewne były to karabiny francuskie wz. 1777 (kaliber 17,5 mm), być może rosyjskie z fabryk tulskich wz. 1811 (kaliber 17,78 mm), z bagnetami. W późniejszym okresie uzbrojenie poprawiało się, dzięki broni zdobycznej i dostawom karabinów własnej produkcji. Wyposażenie żołnierzy, uzbrojonych w karabiny, uzupełniała ładownica na 40 naboi (czasem zastępowana torbą płócienną) oraz pochwa na bagnet.
Umundurowanie.
Umundurowanie początkowo było niejednolite i powinno składać się, zgodnie ze wspomnianym rozkazem, z:
W późniejszym okresie, po przejściu na etat Komisji Rządowej Wojny, umundurowanie zostało ujednolicone i składało się z szarej wołoszki z zielonymi(jasnozielonymi) wyłogami rękawów, naramiennikami i kołnierzem, szarych spodni oraz szarej furażerki z zielonym otokiem. Pasy białe, trzewiki czarne. Lejbiki granatowe z zielonymi wyłogami rękawów i kołnierzem.
Wyłogi niebieskie.

</doc>
<doc id="1134219" url="https://pl.wikipedia.org/wiki?curid=1134219" title="Wielkie mariańskie polowanie na indyki">
Wielkie mariańskie polowanie na indyki



</doc>
<doc id="1134223" url="https://pl.wikipedia.org/wiki?curid=1134223" title="Grigorij Jawlinski">
Grigorij Jawlinski

Grigorij Aleksiejewicz Jawlinski, ros. Григорий Алексеевич Явлинский (ur. 10 kwietnia 1952 we Lwowie) – rosyjski ekonomista i polityk, współtwórca i wieloletni lider partii Jabłoko. Planował start w wyborach w 2008 roku. W czerwcu 2008 na stanowisku szefa partii zastąpił go Siergiej Mitrochin.

</doc>
<doc id="1134228" url="https://pl.wikipedia.org/wiki?curid=1134228" title="Hualian">
Hualian

Hualian () – miasto i port na wschodnim wybrzeżu Tajwanu, u podnóża Gór Tajwańskich, siedziba powiatu Hualian. W 2010 roku miasto liczyło 109 251 mieszkańców. 
Geografia.
Miasto leży we wschodniej części wyspy Tajwan, nad Oceanem Spokojnym, w północnej części doliny ryftowej Taidong, która oddziela łańcuch górski Zhongyang Shanmai od stromych i urwistych wzgórz na wybrzeżu wyspy, ciągnących się w kierunku południowym, aż do miasta Taidong. Hualian jest położone na terenie aktywnym sejsmicznie i jest narażone na wstrząsy sejsmiczne. Do najsilniejszego trzęsienia doszło w 1951 roku .
W pobliżu miasta przepływa rzeka Hualian Xi. Bezpośrednio na północ od miasta przepływa rzeka Liwu, w wąwozie, który stanowi największą atrakcję turystyczną miasta Park Narodowy Taroko.
Historia.
Pierwsze osady powstały na terenie miasta w XIX w. W 1910 roku, w czasie okupacji japońskiej, utworzono w Hualian lokalny ośrodek administracyjny. Nastąpił wzrost osadnictwa japońskich rolników, którzy trudnili się produkcją ryżu, trzciny cukrowej, juty i kamfory. W 1945 roku miasto przekazano władzom chińskim. W latach 70. XX w. unowocześniono port, tak aby mógł przyjmować statki towarowe.
Zobacz też.
Port Hualian

</doc>
<doc id="1134233" url="https://pl.wikipedia.org/wiki?curid=1134233" title="14 Pułk Piechoty Liniowej">
14 Pułk Piechoty Liniowej

14 Pułk Piechoty Liniowej – polski pułk piechoty okresu powstania listopadowego.
Formowanie i zmiany organizacyjne.
Po abdykacji Napoleona, car Aleksander I wyraził zgodę na odesłanie oddziałów polskich do kraju. Miały one stanowić bazę do tworzenia Wojska Polskiego pod dowództwem wielkiego księcia Konstantego. 13 czerwca 1814 roku pułkowi wyznaczono miejsce koncentracji w Kaliszu. Pułk nie został jednak odtworzony, bowiem etat armii Królestwa Polskiego przewidywał tylko 12 pułków piechoty. Nowe pułki piechoty sformowano dopiero po wybuchu powstania listopadowego. Rozkaz dyktatora gen. Józefa Chłopickiego z 10 stycznia 1831 roku nakładał obowiązek ich organizowania na władze wojewódzkie. 14 pułk piechoty tworzony był w województwie kaliskim pierwotnie pod nazwą: 2 Pułk Województwa Kaliskiego. Zgodnie z etatem pułk miał składać się ze sztabu i trzech batalionów piechoty liniowej po cztery kompanie. Winien liczyć 57 oficerów, 216 podoficerów, 40 muzykantów, i 2355 szeregowych frontowych i 27 żołnierzy niefrontowych. W sumie w pułku miało służyć 2695 żołnierzy. 
W marcu 1931 roku pułk wszedł w skład Korpusu Obserwacyjnego gen. Paca. 26 kwietnia 1931 przeprowadzono kolejną reorganizacje piechoty armii głównej dzieląc ją na pięć dywizji. Pułk znalazł się w 1 Brygadzie 5 Dywizji Piechoty.
Kres powstania był jednocześnie końcem istnienia 14 pułku piechoty liniowej.
W Wojsku Polski II RP tradycje 14 pułku piechoty liniowej kontynuował 14 pułk piechoty Ziemi Kujawskiej. W 1930 roku, na terenie koszar 14 pp wmurowano tablicę upamiętniającą walki 14 pułku piechoty liniowej w powstaniu listopadowym.
W Siłach Zbrojnych Rzeczypospolitej Polskiej tradycje pułku kontynuowała 14 Brygada Obrony Terytorialnej.
Żołnierze pułku.
Pułkiem dowodzili:
Walki pułku.
Pułk brał udział w walkach w czasie powstania listopadowego. Walczył w ramach 5 Dywizji między innymi w bitwie pod Nurem nad Bugiem. Pod Ostrołęka uczestniczył w przeciwnatarciu na lewą flankę piechoty feldmarszałka Iwana Dybicza. Spowodowało to chwilowe zatrzymanie wojsk nieprzyjaciela, dzięki czemu armia gen. dyw. Jana Skrzyneckiego uniknęła klęski. 
Bitwy i potyczki:
W 1831 roku, w czasie wojny z Rosją, żołnierze pułku otrzymali 12 złotych i 16 srebrnych krzyży Orderu Virtuti Militari .
Uzbrojenie i umundurowanie.
Uzbrojenie podstawowe piechurów stanowiły karabiny skałkowe. Pierwotnie było to karabiny francuskie wz. 1777 (kaliber 17,5 mm), później zastąpione rosyjskimi z fabryk tulskich wz. 1811 (kaliber 17,78 mm). Poza karabinami piechurzy posiadali bagnety i tasaki (pałasze piechoty). Wyposażenie uzupełniała łopatka saperska, ładownica na 40 naboi oraz pochwa na bagnet. 
Umundurowanie piechura składało się z granatowej kurtki i sukiennych, białych spodni. Poszczególne pułki miały odmienne kolory naramienników, wyłogów oraz kołnierzy. Używano czapek czwórgraniastych. Po reformie w roku 1826 wprowadzono pantalony zapinane na guziki. Czapki czwórgraniaste zastąpiono kaszkietami z czarnymi daszkami i białymi sznurami. Na kaszkiecie znajdowała się blacha z orłem, numer pułku oraz ozdobny pompon.
Wyłogi niebieskie, naramienniki granatowe z wypustką.

</doc>
<doc id="1134236" url="https://pl.wikipedia.org/wiki?curid=1134236" title="Hipotetyczne planety Układu Słonecznego">
Hipotetyczne planety Układu Słonecznego

Hipotetyczne planety – planety których istnienie nie zostało potwierdzone. Na przestrzeni wieków astronomowie spekulowali istnienie wielu planet, często spekulacje owe szły w parze z odkryciami naukowymi. Do najczęściej wymienianych planet hipotetycznych należą Wulkan, Terraluna, Faeton, Uraneptun i Planeta X.
Wulkan.
Wulkan był hipotetyczną planetą bądź planetoidą, która miała krążyć bliżej Słońca niż Merkury. Jego zakładana orbita miała znajdować się nie bliżej Słońca niż 0,03 j.a., gdyż poniżej tej granicy orbita byłaby zbyt niestabilna i doprowadziłaby do nieuchronnego zderzenia ze Słońcem. Dokładne obserwacje tych rejonów Układu Słonecznego wykluczyły jednak istnienie planety lub nawet planetoidy tak blisko Słońca, gdyż przy obecnym stanie wiedzy dawno można by je zauważyć (albo są tak małe, że kwalifikują się do kategorii pyłu kosmicznego). Do dziś jednak nazwa Wulkan pozostaje nieużywana w oficjalnej nomenklaturze astronomicznej „na wszelki wypadek”.
Terraluna i Thea.
Terraluna to hipotetyczna planeta, która miała istnieć w miejscu Ziemi przed jej rozpadem na Ziemię i Księżyc. Hipoteza ta zakłada fakt, że oba wyżej wymienione ciała były kiedyś jedną planetą, która rozpadła się w wyniku bądź to zderzenia z innym ciałem niebieskim – Theą, wielkości Marsa, bądź też rozpadła się w wyniku samoistnej rotacji. Hipotezy tej do dziś nie da się wykluczyć, chociaż bardziej popularne wśród astronomów są inne tezy na temat powstania Księżyca. Jednym z poważniejszych argumentów przeciwko tej tezie jest to, że siła zderzenia z obiektem o takiej masie najprawdopodobniej rozrzuciłaby protomateriał planety na kawałki, nie dopuszczając do powstania jakiegokolwiek większego ciała, co może być z kolei prawdopodobne w wypadku Faetona.
Faeton.
Faeton to hipotetyczna planeta, która miała się znajdować pomiędzy Marsem a Jowiszem w miejscu, gdzie dziś znajduje się pas planetoid. Istnienie planety na wyżej wymienionej orbicie przewiduje reguła Titiusa-Bodego, która oblicza odległość planety od Słońca na podstawie numeru kolejnego jej orbity. Zgodnie z tą regułą, między Marsem a Jowiszem powinna się znajdować jeszcze jedna planeta. Gdy w XIX wieku odkryto ciało niebieskie, które krążyło na orbicie pasującej do opisu (odległość od Słońca ok. 2,7 j.a.) ochrzczono je Ceres i dumnie okrzyknięto planetą. Jednak następne dziesięciolecia przyniosły rozczarowanie: domniemana planeta okazała się bardzo mała, a w pobliżu odkryto zdumiewająco wiele podobnych obiektów, dzięki którym wprowadzono do nomenklatury astronomicznej nową kategorię ciał – planetoidy. Nie zakończyło to jednak spekulacji z powodu mnogości ciał, niektórzy astronomowie zaczęli podejrzewać, jakoby powstały one w wyniku rozpadu większej planety, która miała istnieć w tym miejscu w bliżej nieokreślonej przeszłości. Planetę tę „ochrzczono” mianem Faetona na cześć nieszczęsnego syna Słońca, którego Zeus strącił swym piorunem. Jednak dalsze badania wykluczyły także istnienie tego ciała niebieskiego ze względu na zbyt małą masę całkowitą pasa planetoid. Mimo łączenia tej planety w jedność z Marsem hipoteza nie zyskała od tamtej pory popularności.
W 2006 roku, gdy oficjalnie pozbawiono Plutona prawa do tytułu planety, utworzono nową kategorię planety karłowatej. Jakby rehabilitując Ceres, nadano jej również ów tytuł, w imię pamięci po obalonej teorii Faetona.
Uraneptun.
Kolejną planetą, która wyłamywała się z reguły Titiusa-Bodego, był Neptun. Krąży on po nieregularnej orbicie, a sam Uran jest nienaturalnie przewrócony na bok. To nienaturalne ułożenie ciał niebieskich na peryferiach Układu Słonecznego zasugerowało hipotezę, jakoby doszło tam niegdyś do potężnej katastrofy – bliżej nieokreślona kometa miała zderzyć się z hipotetyczną planetą wielkości Jowisza lub Saturna (nazwaną nieoficjalnie Uraneptunem), która rozpadła się na dwa mniejsze kawałki – przyszłego Urana i Neptuna. W wyniku tego zderzenia Uran miał przewrócić się na bok, a Neptun odlecieć na peryferia Układu. W zderzeniu miała także ucierpieć Miranda, księżyc Urana, który wygląda jakby rozpadł się, a następnie pozbierał się z kilku kawałków w przypadkowy sposób. Do dziś nie wykluczono oficjalnie tej hipotezy, choć są znane pośrednie dowody przeciwko niej.
Planeta X.
Od czasu odkrycia Urana i Neptuna podejrzewano, że jeszcze dalej mogą znajdować się inne, odleglejsze planety. Sprawę utrudniało to, że gdy Neptun wyłamał się z reguły Titiusa-Bodego, może się z niej wyłamać także kolejna, dziewiąta planeta, w związku z czym nie wiadomo było, jak daleko szukać hipotetycznej dziewiątej planety. Dowodem na jej istnienie miały być nienaturalne zaburzenia w orbitach Urana i Neptuna. Mimo długiego okresu bez odkrycia owej hipotetycznej planety, zwolennicy tej teorii nie poprzestawali w wysiłkach, gdyż sugerowano, że skoro wciąż nie odnaleźliśmy planety X, jest ona najprawdopodobniej bardzo daleko i bardzo masywna. Po latach poszukiwań udało się zwieńczyć je czasowym sukcesem – w 1930 roku amerykański astronom Clyde Tombaugh odkrył ciało niebieskie, które zdawało się pasować do oczekiwań. Nazwano je Plutonem i szumnie, podobnie jak w wypadku Ceres, włączono je do grona planet. Jednak nadchodzący wiek miał przynieść degradację Plutonowi – okazało się, że zaburzenia orbit Urana i Neptuna można wyjaśnić inaczej, a ciał podobnych do Plutona w owej sferze znajduje się również bardzo dużo, co zaowocowało skatalogowaniem drugiego pasa planetoid – Pasa Kuipera. W roku 2006 oficjalnie pozbawiono Plutona tytułu planety, w wyniku odkrycia większego od niego ciała w Pasie Kuipera – planety karłowatej Eris.
Niektórzy naukowcy wciąż nie pogodzili się z takim rozwiązaniem sprawy i wciąż uparcie poszukują na peryferiach Układu ciała niebieskiego poza Pasem Kuipera, wystarczająco dużego, by można było je definitywnie nazwać planetą. Na obecny stan wiedzy, poszukiwania owe skończyły się fiaskiem.

</doc>
<doc id="1134243" url="https://pl.wikipedia.org/wiki?curid=1134243" title="CL">
CL



</doc>
<doc id="1134244" url="https://pl.wikipedia.org/wiki?curid=1134244" title="Droga wojewódzka nr 905">
Droga wojewódzka nr 905

Droga wojewódzka nr 905 (DW905) – droga wojewódzka o długości 19 km leżąca w całości w powiecie lublinieckim województwa śląskiego, łącząca miejscowości Herby i Piasek.

</doc>
<doc id="1134249" url="https://pl.wikipedia.org/wiki?curid=1134249" title="Gmina Duplek">
Gmina Duplek

Gmina Duplek (słoweń.: "Občina Duplek") – gmina w Słowenii. W 2002 roku liczyła 5900 mieszkańców.
Miejscowości.
Miejscowości wchodzące w skład gminy Duplek:

</doc>
<doc id="1134250" url="https://pl.wikipedia.org/wiki?curid=1134250" title="59 Times the Pain">
59 Times the Pain

59 Times the Pain to zespół szwedzki zespół grający hardcore punk. Grupa powstała w 1992 roku w mieście Fagersta. W roku 1993 zespół został przyjęty do Burning Heart Records. Nazwa zespołu pochodzi od tytułu piosenki grupy Hüsker Dü z płyty "New Day Rising". Grupa rozpadła się w 2001 roku. W 2008 roku zespół reaktywował się na potrzeby występu na belgijskim festiwalu Groezrock.

</doc>
<doc id="1134255" url="https://pl.wikipedia.org/wiki?curid=1134255" title="JAS 39 Gripen">
JAS 39 Gripen



</doc>
<doc id="1134256" url="https://pl.wikipedia.org/wiki?curid=1134256" title="Mrówczan wapnia">
Mrówczan wapnia

Mrówczan wapnia, Ca(HCOO)2 - (numer katalogowy dodatku do żywności: E238) związek organiczny, sól kwasu mrówkowego i wapnia.
Właściwości.
Mrówczan wapnia jest w warunkach normalnych białym ciałem stałym o lekkim zapachu. Jest rozpuszczalny w wodzie; pH jego wodnych roztworów wynosi około 8.
Zastosowanie.
Jest stosowany jako dodatek do żywności, w przemyśle chemicznym i paszowym.
Działanie na organizm.
Wysokie stężenie mrówczanu wapnia ma właściwości moczopędne.

</doc>
<doc id="1134267" url="https://pl.wikipedia.org/wiki?curid=1134267" title="Firefly">
Firefly



</doc>
<doc id="1134268" url="https://pl.wikipedia.org/wiki?curid=1134268" title="Chemosit">
Chemosit



</doc>
<doc id="1134269" url="https://pl.wikipedia.org/wiki?curid=1134269" title="Rasburykaza">
Rasburykaza

Rasburykaza (Fasturtec, Elitek, ATC V03AF07) – organiczny związek chemiczny, rekombinowana oksydaza moczanowa produkowana przez genetycznie zmodyfikowany szczep "Saccharomyces cerevisiae". Rasburykaza jest tetramerycznym białkiem z identycznymi podjednostkami o masie molekularnej około 34 kDa.
Mechanizm działania leku.
Rasburykaza katalizuje reakcję przekształcenia kwasu moczowego w alantoinę.
Wskazania.
Leczenie i zapobieganie ostrej hiperurykemii, w celu zapobiegania ostrej niewydolności nerek u pacjentów z nowotworem złośliwym układu krwiotwórczego z dużą całkowitą masą nowotworu i z ryzykiem wystąpienia zespołu lizy guza.
Ciąża i laktacja.
Kategoria C. Stosowanie rasburykazy w ciąży i okresie karmienia piersią jest niezalecane ze względu na brak odpowiednich badań klinicznych.
Dawkowanie.
Preparat rasburykazy należy podawać pod kontrolą specjalisty w zakresie chemioterapii nowotworów złośliwych układu krwiotwórczego. Fasturtec stosowany jest tylko bezpośrednio przed i na początku chemioterapii, ponieważ nie ma wystarczających danych pozwalających na zalecanie wielokrotnego podawania leku. Zalecana dawka preparatu Fasturtec to 0,20 mg/kg masy ciała/dobę. Fasturtec podawany jest raz na dobę w 30 minutowym wlewie dożylnym w 50 ml roztworu 0,9% chlorku sodu.
Czas leczenia preparatem powinien wynosić do 7 dni, dokładny czas należy określić na podstawie kontrolowanych stężeń kwasu moczowego w osoczu krwi i oceny klinicznej. Podawanie rasburykazy nie pociąga za sobą zmian w doborze czasu rozpoczęcia i schematu chemioterapii.

</doc>
<doc id="1134270" url="https://pl.wikipedia.org/wiki?curid=1134270" title="Fasturtec">
Fasturtec



</doc>
<doc id="1134272" url="https://pl.wikipedia.org/wiki?curid=1134272" title="Elitek">
Elitek



</doc>
<doc id="1134281" url="https://pl.wikipedia.org/wiki?curid=1134281" title="Rzut sędziowski">
Rzut sędziowski

Rzut sędziowski – termin odnoszący się do różnych sytuacji występujących w koszykówce oraz w piłce nożnej.
Osobne artykuły:

</doc>
<doc id="1134282" url="https://pl.wikipedia.org/wiki?curid=1134282" title="Aleksander Gleichgewicht">
Aleksander Gleichgewicht

Aleksander Gleichgewicht (ur. 2 sierpnia 1953 w Pierwomajsku) – polski opozycjonista, działacz Studenckiego Komitetu Solidarności we Wrocławiu, współpracownik KSS „KOR”, działacz NSZZ „Solidarność”.
Życiorys.
Jest synem Bolesława Gleichgewichta i Ewdokii z domu Odrzyńskiej.
Ukończył fizykę na Uniwersytecie Wrocławskim w roku 1977, następnie pracował w Instytucie Niskich Temperatur i Badań Strukturalnych PAN we Wrocławiu. Był współpracownikiem Komitetu Obrony Robotników i KSS „KOR”, działaczem SKS we Wrocławiu. W lipcu 1978 został z przyczyn politycznych powołany do zasadniczej służby wojskowej; odbywał ją do lipca 1979. 28 sierpnia 1980 został aresztowany w grupie członków i współpracowników KSS „KOR”, pod zarzutem "przynależności do związku mającego na celu przestępstwo", ale 1 września 1980 został zwolniony na mocy tzw. porozumień sierpniowych w Gdańsku.
Od września 1980 – członek NSZZ „Solidarność”, od stycznia 1981 – etatowy pracownik Międzyzakładowego Komitetu Założycielskiego „S” we Wrocławiu, a następnie Zarządu Regionu Dolny Śląsk. Był członkiem redakcji tygodnika „Solidarność Dolnośląska” (organu MKZ), a także odpowiedzialnym z ramienia MKZ za stworzenie Radia „Solidarność” we Wrocławiu, gdzie następnie był redaktorem naczelnym.
Internowany w stanie wojennym od 16 grudnia 1981 do 4 grudnia 1982. Następnie pozostawał bez pracy, angażował się w działalność podziemnych struktur „Solidarności”, należał do Solidarności Polsko-Czechosłowackiej. W czerwcu 1984 wyemigrował do Norwegii, wspierał tam polską opozycję w organizacji „Solidaritet Norge-Polen”, gdzie był wiceprzewodniczącym. Do Polski powrócił w 1991, pracował w Ministerstwie Spraw Zagranicznych, następnie w Fundacji Batorego. Od początku 1993 ponownie mieszkał w Norwegii, gdzie w latach 1996–2000 był zatrudniony w „Orkla-Media” AS w Oslo. W 2001 kolejny raz powrócił do Polski. Podjął pracę w zależnym od „Orkli” Dolnośląskim Wydawnictwie Prasowym we Wrocławiu (2001–2003), następnie był m.in. pracownikiem Urzędu Miejskiego Wrocławia (2004–2005 i od 2009), doradcą wojewody dolnośląskiego (2007–2008). W 2006 startował bez sukcesu w wyborach samorządowych do Rady Miasta Wrocławia. W latach 2012–2018 był przewodniczącym Gminy Wyznaniowej Żydowskiej we Wrocławiu.
Żoną Aleksandra Gleichgewichta jest piosenkarka i aktorka Bente Kahan.
Odznaczenia.
W 2006 został odznaczony Krzyżem Oficerskim Orderu Odrodzenia Polski. W 2022 roku otrzymał Złotą Odznakę Honorową Wrocławia.

</doc>
<doc id="1134284" url="https://pl.wikipedia.org/wiki?curid=1134284" title="Parafia św. Maksymiliana Marii Kolbe w Kępkach">
Parafia św. Maksymiliana Marii Kolbe w Kępkach



</doc>
<doc id="1134286" url="https://pl.wikipedia.org/wiki?curid=1134286" title="Droga krajowa B6n (Niemcy)">
Droga krajowa B6n (Niemcy)

Droga krajowa 6n () – niemiecka droga krajowa planowana początkowo jako autostrada A36. Dwujezdniowa droga ekspresowa ma połączyć ze sobą autostradę A395 koło Vienenburga z A14 koło Bernburg (Saale). Jednocześnie ma tworzyć obwodnicę dla Wernigerode, Blankenburga, Quedlinburga i Aschersleben.
Obecnie dostępne fragmenty są częściowo oznakowane jako B6.
Planowane jest przedłużenie drogi jako północnej obwodnicy Bernburg (Saale) a rozważane nawet do autostrady A9.
W Bremie znajduje się jeszcze jedna droga oznakowana jako B6n. Służy jako droga dojazdowa do autostrady A1. Rozważane było jej rozbudowanie jako obwodnicy dla pobliskich miejscowości jednak nigdy nie doszło nawet do fazy projektowej.

</doc>
<doc id="1134303" url="https://pl.wikipedia.org/wiki?curid=1134303" title="Cmentarz żydowski w Żywcu">
Cmentarz żydowski w Żywcu

Cmentarz żydowski w Żywcu – znajduje się przy ul. Stolarskiej w dzielnicy Zabłocie, sąsiaduje z cmentarzem rzymskokatolickim. 
Historia.
Nekropolia powstała w XIX wieku. Ma powierzchnię 0,5 ha. Znajduje się tutaj około 500 zachowanych macew, najstarsza należy do Zymela, pochowanego w 1853 roku, a ostatnia – z 1946 roku. Nagrobki wykonane są głównie z piaskowca, granitu i wapienia. 
Na cmentarzu pochowany został Walter Munk, podporucznik artylerii Cesarskiej i Królewskiej Armii i Wojska Polskiego, odznaczony pośmiertnie orderem Virtuti Militari za udział w obronie Zamościa.
W trakcie II wojny światowej cmentarz został zdewastowany, a najcenniejsze ze znajdujących się na nim nagrobków (przede wszystkim wykonane z czarnego marmuru) zostały zrabowane. Część z nich została wykorzystana przy umocnieniu brzegów nieodległego strumienia. Niszczenie i rozkradanie nekropolii konturowano również w okresie powojennym.
Wznosił się tu także budynek domu przedpogrzebowego, który w 2005 został zniszczony w wyniku pożaru i uległ zawaleniu, a pozostałe ruiny rozebrano.
Cmentarz został uporządkowany w 2002, odnowiono wówczas niektóre z nagrobków oraz wybudowano nowe ogrodzenie. W latach 2018-2020 został przeprowadzony kolejny remont, sfinansowany ze środków jednego z miejscowych przedsiębiorców.

</doc>
<doc id="1134306" url="https://pl.wikipedia.org/wiki?curid=1134306" title="Bodrogkeresztúr">
Bodrogkeresztúr

Bodrogkeresztúr – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.
W miejscowości znajduje się muzeum motocykli ().

</doc>
<doc id="1134307" url="https://pl.wikipedia.org/wiki?curid=1134307" title="Bodrogkisfalud">
Bodrogkisfalud

Bodrogkisfalud – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134308" url="https://pl.wikipedia.org/wiki?curid=1134308" title="Csobaj">
Csobaj

Csobaj – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134310" url="https://pl.wikipedia.org/wiki?curid=1134310" title="Szegi">
Szegi

 Szegi – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134313" url="https://pl.wikipedia.org/wiki?curid=1134313" title="Szegilong">
Szegilong

 Szegilong – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134314" url="https://pl.wikipedia.org/wiki?curid=1134314" title="Taktabáj">
Taktabáj

 Taktabáj – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134316" url="https://pl.wikipedia.org/wiki?curid=1134316" title="Harry Potter i Książę Półkrwi (film)">
Harry Potter i Książę Półkrwi (film)

Harry Potter i Książę Półkrwi (ang. "Harry Potter and the Half-Blood Prince") – amerykańsko-brytyjski film, którego premiera odbyła się 15 lipca 2009 (polska premiera 24 lipca 2009), wyreżyserowany przez Davida Yatesa, oparty na książce J.K. Rowling o tym samym tytule. W filmie występują, tak jak we wcześniejszych częściach: Daniel Radcliffe jako Harry Potter, Emma Watson jako Hermiona Granger i Rupert Grint jako Ron Weasley.
Film został zadedykowany brutalnie zamordowanemu Robertowi Knoxowi, odtwórcy roli Marcusa Belby'ego.
Serwis Rotten Tomatoes przyznał mu wynik 83%.
Fabuła.
Śmierciożercy na czele z Bellatriks Lestrange i Fenrirem Greybackiem terroryzują świat mugoli i czarodziejów. Nigdzie już nie jest bezpiecznie, nawet w Hogwarcie. Harry domyśla się, iż niebezpieczeństwo znajduje się poza murami zamku. Dumbledore, czując zbliżającą się ostateczną bitwę, skupia swą uwagę na przygotowaniu Harry’ego do walki z Czarnym Panem, do której dojdzie prędzej czy później. Wspólnie poszukują słabego punktu Voldemorta, czegoś, co będzie kluczem, by zwiększyć szanse Harry’ego. Dyrektor rekrutuje swojego starego dobrego kolegę i przyjaciela – profesora Horacego Slughorna, który, mimo iż ceni spokój i ciszę, posiada bardzo istotne informacje. Harry odkrywa w sobie coraz większy pociąg do Ginny, która jednocześnie zdaje sobie sprawę z istnienia Deana Thomasa. Lavender Brown czuje, że tym jednym jedynym jest Ron, ale mimo wszystko odpuszcza sobie stosowanie takich „prymitywnych” metod jak czekoladki Romildy Vane. Jest również zdominowana przez zazdrość Hermiona, zdeterminowana w tym, co robi, by nie ukazać swych prawdziwych uczuć. Tylko jeden uczeń pozostaje powściągliwy – Draco Malfoy. Miłość wisi w powietrzu, jednak na pierwszym planie dominuje tragedia. Hogwart może już nie pozostać taki sam, jak kiedyś.

</doc>
<doc id="1134317" url="https://pl.wikipedia.org/wiki?curid=1134317" title="Tarcal">
Tarcal

 Tarcal – wieś i gmina w północno–wschodniej części Węgier, w pobliżu miasta Tokaj.
Podział administracyjny.
Gmina leży na terenie Wielkiej Niziny Węgierskiej, administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.
Historia.
Tutaj, w trakcie wywózek na przymusowe roboty do ZSRR pod koniec drugiej wojnie światowej, znanych w historiografii węgierskiej jako málenkij robot, ksiądz János Szerednyei dobrowolnie dołączył do grupy wywożonych parafian. Ksiądz Szerednyei zginął później w wypadku w kopalni węgla, gdzie pracował.
W 2015 roku na wzgórzu nad starym cmentarzem postawiono 8,5 metrową kamienną figurę Jezusa autorstwa Sándora Szabó.
18 listopada 2016 roku przy ulicy Fő (skrzyżowanie z ulicą Klapka) odsłonięto pomnik wodza Tarcala autorstwa Sándora Makoldi.

</doc>
<doc id="1134318" url="https://pl.wikipedia.org/wiki?curid=1134318" title="Tiszaladány">
Tiszaladány

 Tiszaladány – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134319" url="https://pl.wikipedia.org/wiki?curid=1134319" title="Tiszatardos">
Tiszatardos

 Tiszatardos – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134322" url="https://pl.wikipedia.org/wiki?curid=1134322" title="Erdőbénye">
Erdőbénye

Erdőbénye – wieś i gmina w północno-wschodniej części Węgier, w pobliżu miasta Tokaj.
Gmina leży na terenie Wielkiej Niziny Węgierskiej, a administracyjnie wchodzi w skład powiatu () Tokaj, należącego do komitatu Borsod-Abaúj-Zemplén i jest jedną z jego 11 gmin.

</doc>
<doc id="1134323" url="https://pl.wikipedia.org/wiki?curid=1134323" title="Sparta Lwów">
Sparta Lwów

Sparta Lwów (pełna nazwa: Lwowski Klub Sportowy Sparta Lwów) – polski klub piłkarski we Lwowie
Historia.
Został założony w 1910, prawdopodobnie przez żołnierzy 6 pułku lotniczego, stacjonującego w Skniłowie. Finalista pierwszej edycji Pucharu Polski (1925/1926). Klub został rozwiązany.
Sparta nie posiadała własnego boiska, grając na różnych lwowskich obiektach.

</doc>
<doc id="1134327" url="https://pl.wikipedia.org/wiki?curid=1134327" title="Piotr Szmitke">
Piotr Szmitke

Piotr Szmitke, także Piotr Schmidtke (ur. 14 czerwca 1955 w Katowicach, zm. 15 sierpnia 2013 w Krakowie) – polski artysta interdyscyplinarny, twórca i teoretyk sztuk wizualnych, scenograf, kompozytor, dramatopisarz i reżyser.
Jest autorem i propagatorem nowego pojęcia w sztuce – metaweryzmu. W trakcie blisko dziesięcioletniego pobytu w Paryżu ogłosił w 1988 roku „metawerystyczny manifest”, w myśl którego tworzywem artystycznym jest sama historia sztuki, artysta zaś kuratorem, ustalającym jej przestrzeń. Metaweryzm zakłada tworzenie wirtualnych osobowości artystów posiadających swoje biografie i skrajnie różne style artystycznej wypowiedzi, wynikłe z określonego kontekstu społeczno-kulturowego. W doktrynie metawerystycznej kluczową rolę odgrywa perspektywa optymentalna, według której prawdziwa wiedza o przedmiocie rodzi się w akcie jego postrzegania. Opierając się na mechanice kwantowej, zakłada, iż reprezentacja przedmiotu nie jest możliwa bez obrazu jego interpretatora. Metaweryzm jako nurt krytyczny i społecznie zaangażowany przestrzega przed inwazją świata wirtualnego. Odsłania świat symulakrów, faktów, obrazów i autorytetów fikcyjnie preparowanych, zawłaszczających umysły ludzi w celu wyparcia z nich chęci aktywnego współkreowania realnej rzeczywistości.
Życiorys.
Urodził się w Katowicach, gdzie rozpoczął edukację muzyczną pod kierunkiem matki i artystyczną w Państwowym Liceum Sztuk Plastycznych w Katowicach pod kierunkiem Henryka Wańka. Pod jego wpływem w 1973 roku założył z Romanem Maciuszkiewiczem, Tadeuszem Ginko i Jerzym Kosałką grupę artystyczną MESA – później META ("Młodzi Entuzjaści Twórczości Afirmatywnej"). Za nielegalne powielanie i dystrybucje podziemnej gazety "META" grupa została rozwiązana przez dyrekcję szkoły. Studiował malarstwo w krakowskiej Akademii Sztuk Pięknych w pracowniach profesorów: Włodzimierza Sawulaka, Jerzego Nowosielskiego i Andrzeja Strumiłły (dyplom w 1980 r. pod kier. prof. Andrzeja Strumiłły). Jego praca dyplomowa – "Kobieta medium symboliczne" – zdobyła wyróżnienie.
W 1979 podjął pracę nauczyciela malarstwa i rysunku w Liceum Sztuk Plastycznych w Katowicach. Do jego uczniów należeli m.in. prof. Zbigniew Blukacz, prof. Krzysztof Kula oraz prof. Ireneusz Walczak. 1981 – otrzymał II nagrodę w konkursie „Postawy Twórcze” zorganizowanym przez Związek Polskich Artystów Plastyków. W 1981 w przeddzień ogłoszenia stanu wojennego wyjechał do Francji na zaproszenie Stowarzyszenia "Art. Aujourd’hui" jako przedstawiciel młodej polskiej sztuki postępowej. Związał się z galerią Galerie du Sagittaire w Strasbourgu, gdzie wystawiał w latach 1982–1984. We Francji odbył kursy kompozytorskie pod kier. Jean-Claude’a Ferry’ego, studiował reżyserię teatralną, a także prowadził kursy przygotowawcze do Academie des Arts Decoratifs w Strasbourgu. W 1987 objął stanowisko dyrektora artystycznego Muzeum Surrealizmu w Melun Veux le Penil pod Paryżem, pod patronatem Pierre’a Argilet’a. W 14 lipca 1988 w Paryżu odbyła się I Konferencja Metawerystyczna, w toku której ogłoszony został pierwszy manifest metaweryzmu. W 1990 roku powrócił do kraju. W 2005 roku wystawił w Operze Śląskiej w Bytomiu autorską operę pt. Muzeum Histeryczne Mme Eurozy. W 2009 roku odbyła się premiera filmu (w reżyserii Szmitkego) Zbrodnia Ikara. W tym samym roku Piotr Szmitke trafił na listę 10 najbardziej wszechstronnych twórców w Europie.
Teatr.
2004–2007 – pracuje nad pierwszą multimedialną kurtyną teatralną w Teatrze Śląskim im. Stanisława Wyspiańskiego (oficjalne odsłonięcie nastąpiło 18.11.2007)
2007– pracuje przy realizacji autorskiego teatru MIT opartego na improwizacjach interdyscyplinarnych
Muzyka.
Tworzy słuchowiska, komponuje i wykonuje swe utwory oraz monodramy muzyczne – "Rainbow music" (1991), "Dni muzyki Karola Szymanowskiego" (1996), "Radio Katowice" (2000).
Dramat.
Jego dramaty zaistniały na scenach m.in. Teatru Śląskiego im. St. Wyspiańskiego, na Festiwalach Teatru Wizji i Plastyki oraz w Teatrze Polskiego Radia.

</doc>
<doc id="1134330" url="https://pl.wikipedia.org/wiki?curid=1134330" title="Historia fotografii">
Historia fotografii

Fotografia (gr. "φως", "phōs", D. "phōtós" – światło; "gráphō" – piszę, "graphein" – rysować, pisać; rysowanie za pomocą światła) – zbiór wielu różnych technik, których celem jest zarejestrowanie trwałego, pojedynczego obrazu za pomocą światła. Potoczne znaczenie zakłada wykorzystanie układu optycznego, choć nie jest to konieczne np. przy rayografii.
Początki.
Fotografia jest rezultatem łączenia różnych wynalazków w jedną całość. Na długo przed pierwszą trwałą fotografią Ibn al-Hajsam (965–1040) opisał camera obscura, Albert Wielki (ur. 1193/1205 w Lauingen (Szwabia), zm. 15 listopada 1280 w Kolonii) odkrył azotan srebra, natomiast Georges Fabricius (1516-1571) wynalazł chlorek srebra. Daniel Barbaro opisał przysłonę w 1568 roku. Wilhelm Homberg w roku 1694 opisał jak światło przyciemnia niektóre chemikalia (efekt fotochemiczny).
Rozwój fotografii tradycyjnej (chemicznej).
Proces monochromatyczny.
Pierwszą trwałą fotografią był obraz wyprodukowany w 1826 lub 1827 roku przez Josepha-Nicéphore'a Niépce'a, francuskiego wynalazcę. Obraz powstał na wypolerowanej cynkowej płytce pokrytej asfaltem syryjskim. Produkcja tego zdjęcia wymagała przynajmniej ośmiogodzinnej ekspozycji w słoneczny dzień (przy próbach odtworzenia eksperymentu uzyskiwano zwykle czasy rzędu kilkunastu godzin, a w ekstremalnych przypadkach nawet 40–60 godzin).
Bitum twardnieje pod wpływem ekspozycji na światło. Nieutwardzony materiał może być zmyty olejkiem lawendowym, otrzymany w ten sposób negatyw można pokryć farbą litograficzną i odcisnąć na papierze tworząc druk. Później Niépce eksperymentował ze związkami srebra, bazując na odkryciu Johanna Heinrich Schultza z 1724 roku. Odkrycie to polegało na tym, że chlorek srebra zmieszany z kredą ciemnieje po wystawieniu na działanie światła.
Joseph-Nicéphore Niépce wraz z Louisem Jacques'em Daguerre'em udoskonalili proces fotochemiczny z udziałem srebra. Niépce zmarł w 1833 roku na apopleksję, a swoje notatki zostawił Jacques'owi Daguerre'owi. Nie posiadając naukowego wykształcenia Daguerre dokonał dwóch zasadniczych odkryć. Mianowicie odkrył, że wystawiając najpierw srebro na działanie par jodu przed ekspozycją, a następnie po zrobieniu zdjęcia na opary rtęci, mógł uzyskać obraz utajony. Obraz utajony to inaczej mówiąc negatyw, ale jeszcze przed wywołaniem. Natomiast utrwalenie wywołanego obrazu uzyskał poprzez kąpiel w roztworze soli kuchennej.
7 stycznia 1839 roku Louis Jacques Daguerre ogłosił, że używając srebra i miedzianej płytki wynalazł proces zwany dagerotypem. Podobny proces jest nadal używany w aparatach Polaroid. Rząd francuski natychmiast wykupił patent i uczynił z niego własność publiczną. 25 stycznia 1839 roku William Fox Talbot zaprezentował proces zwany kalotypem. Pokrył on kartkę papieru chlorkiem srebra, żeby uzyskać natychmiastowy negatyw. George Eastman udoskonalił ten proces, który obecnie jest główną technologią wytwarzania filmów fotograficznych. W 1851 roku Frederick Scott Archer wynalazł proces kolodionowy.
Upowszechnienie.
Podczas rewolucji przemysłowej dagerotyp stał się popularnym sposobem robienia fotografii portretowej w klasach średnich. Dagerotypista Augustus Washington brał od 50 centów do 10 dolarów za odbitkę. Jednakże odbitki dagerotypowe były bardzo delikatne i nie umożliwiały kopiowania (powielania). Toteż fotografowie naciskali na chemików by ci udoskonalili proces wykonywania odbitek na większą skalę i obniżyli jego koszty. To z kolei przywiodło ich do procesu kalotypii stworzonego przez Williama Talbota.
Nowoczesny proces fotograficzny powstał w ciągu pierwszych dwudziestu lat poprzez udoskonalanie i ulepszanie znanych wcześniej procesów.
W 1884 roku George Eastman wynalazł suchy żel, który nakładał na papier lub film, dzięki temu fotografowie nie musieli nosić już fotograficznych płytek i innych ciężkich chemikaliów. W czerwcu 1888 roku aparat Kodak Eastmana wszedł na rynek ze sloganem reklamowym: „You press the button, we do the rest” (). Rok 1901 był rokiem, kiedy fotografia zaczęła być dostępna dla amatorów, a w całym XX wieku fotografia rozwinęła się bardzo szybko jako usługa komercyjna.
Film kolorowy.
Mimo iż fotografia barwna była rozwijana w wieku XIX, to jednak początkowe eksperymenty nie zdołały zapobiec blednięciu kolorów. Do około lat 70. XIX wieku dostępne emulsje nie były „wrażliwe” na światło zielone i czerwone. Pierwsze trwałe zdjęcie kolorowe zostało zrobione w 1861 roku przez szkockiego fizyka Jamesa Clerka Maxwella. Kilka nadających się do patentu sposobów produkcji zdjęć zostało stworzonych w 1862 roku przez dwóch francuskich wynalazców, pracujących oddzielnie – Louisa Ducosa du Hauron oraz Charlesa Crosa. Praktyczne metody na uczulenie halogenków srebra na zielone i później pomarańczowe światło zostały wynalezione w 1873 i 1884 roku przez Hermana Vogela (pełna czułość filmu na barwę czerwoną nie została odkryta do wczesnych lat XX wieku).
W pełni kolorowa płytka zwana autochromem została wprowadzona na rynek po 1907 roku. W autochromie szklana płytka pokryta była barwną mozaiką (swego rodzaju rastrem) mikroskopijnych ziarenek skrobi ziemniaczanej w kolorach czerwonym, zielonym i niebieskim, a całość pokryta była emulsją panchromatyczną do fotografii czarno-białej. Podczas ekspozycji światło przenikało przez różnokolorowe ziarenka, a po wywołaniu do pozytywu powstawał barwny obraz w naturalnych kolorach. Wadą tego rozwiązania była konieczność stosunkowo długiego czasu naświetlania płyt autochromowych oraz mała czułość i duże ziarno. Wierność oddawania barw i trwałość była problematyczna. Wszelkie wady wyeliminowano w 1935 kiedy wynaleziono w USA kolorowy film fotograficzny Kodak Kodachrome idealnie odzwierciedlający kolory otoczenia, trwały i zapewniający doskonałą ostrość obrazu. Siergiej Prokudin-Gorski wynalazł natomiast inny system fotografii kolorowej polegający na trzech oddzielnych monochromatycznych naświetleniach nieruchomych scen poprzez czerwony, zielony i niebieski filtr. Podobny pomysł był wykorzystany w kamerze Bermpohla, która zaopatrzona w układ filtrów i zwierciadeł półprzepuszczalnych pozwalała na jednoczesne naświetlenie trzech negatywów, dla trzech barw podstawowych. Ten system podziału został też zastosowany w kamerach filmowych systemu Technicolor z lat trzydziestych XX w. Obecnie także istnieją profesjonalne kamery, w których obraz rejestrowany jest na podobnej zasadzie.
Rozwój fotografii cyfrowej.
Głównym elementem pozwalającym na rejestrowanie obrazu w postaci cyfrowej jest matryca światłoczuła. Tego typu matryce są w ogólności produkowane w dwóch odmiennych technologiach jako matryce CCD i matryce CMOS.
Matryca CCD została wynaleziona w 1969 roku przez Willarda Boyla i George'a E. Smitha w Bell Telephone Laboratories. Laboratorium pracowało nad telefonem z aparatem i nad pamięcią półprzewodnikową. Łącząc te dwie inicjatywy Boyle i Smith doszli do wynalazku zwanego „Charge "Bubble" Devices”. Kwintesencją jego była możliwość przesyłania ładunku po powierzchni półprzewodnika. Pierwsza profesjonalna, kolorowa fotografia cyfrowa została wykonana przez Brytyjczyka Michaela Tompsetta w 1972 roku.

</doc>
<doc id="1134331" url="https://pl.wikipedia.org/wiki?curid=1134331" title="Pająk (dekoracja)">
Pająk (dekoracja)

Pająk – ludowa ozdoba wnętrz mieszkalnych wieszana na środku izby, także żyrandol lub kierec.
Pająki należały do tradycyjnych form zdobniczych. Prawdopodobnie jest to ozdoba znacznie wcześniejsza niż wycinanki. Jest bardzo ściśle powiązana z obrzędowością i wykonana z łatwo dostępnych surowców pochodzenia miejscowego: słomy, fasoli, grochu, piór, włóczki, postrzępionego płótna oraz – później wprowadzonych kolorowych bibułek i papierów. Pająki pełniły funkcje dekoracyjne, wieszane na środku sufitu lub w tzw. świętym kącie. Tam też wieszano pająki na każde święta Bożego Narodzenia lub/i Wielkanocy (wtedy z ozdobionymi wydmuszkami jaj), zawsze na nowo wykonane. Stanowiły symbol urodzaju i szczęścia w nowym roku.
Pająki przybierały różne kształty. Najprostsze to patyczki, druty wbijane w burak albo seler i podczepiane do sufitu. Występowały też formy od krystalicznych – ze słomy, od bardzo prostych, złożonych z kilku połączonych ze sobą ażurowych graniastosłupów, aż po bardzo skomplikowane konstrukcje, również ze słomy – pająki w kształcie kuli, z grochu lub fasoli – zazwyczaj w kształcie żyrandoli, z włóczki i ze słomy w kształcie cztero-, sześcio- i ośmiobocznych tarcz. Na przełomie XIX i XX w. do wszystkich typów pająków wprowadzono ozdoby bibułkowe i papierów w formie kul, jeżyków, harmonijek, gwiazdek lub po prostu strzępionych tasiemek. 
Pająki występowały powszechnie na terenie całej Polski, a obecnie są popularnym przedmiotem warsztatów rękodzielniczych, stanowią też inspirację dla dekoratorów wnętrz i animatorów miejskich, włączone w nurt etnodizajnu.
Kolekcja pająków znajduje się m.in. w Państwowym Muzeum Etnograficznym w Warszawie: są to obiekty m.in. z etnograficznego regionu kurpiowskiego i łowickiego.

</doc>
<doc id="1134335" url="https://pl.wikipedia.org/wiki?curid=1134335" title="Lis i Pies 2">
Lis i Pies 2

Lis i Pies 2 (ang. "The Fox and the Hound 2") – amerykański film animowany z 2006 roku produkcji The Walt Disney Company. Sequel filmu "Lis i Pies".
Premiera filmu miała miejsce 12 grudnia 2006. W Polsce premiera na kanale Disney Channel odbyła się 16 listopada 2007 roku o godz. 11.30.
Opis fabuły.
W okolicę gdzie dorastają i beztrosko się bawią Tod i Miedziak przyjeżdża wesołe miasteczko. O zachodzie słońca ma odbyć się pokaz fajerwerków. Podczas występu zespołu muzycznego pod nazwą Bezpański Band - Dixie która jest wokalistką tego zespołu obraża się na resztę zespołu i odmawia wystąpienia przed publicznością, niespodziewanie na scenie pojawia się szczeniak Miedziak i robi furorę. Szef zespołu Jazz w miejsce Dixie proponuje wspólne występy Miedziakowi a jego kompanowi Todowi stanowisko asystenta solisty. Miedziak musi trenować przed występem i ma coraz mniej czasu dla swojego kompana Toda. Dixie nie pozwala się jednak tak łatwo usunąć z zespołu i używa różnych podstępów aby utrudnić występ Miedziakowi.
Wersja polska.
Wersja polska: Start International Polska
Reżyseria: Marek Robaczewski
Tekst polski: Kuba Wecsile
Teksty piosenek: Marek Robaczewski
Wystąpili:
oraz
i inni
Wokaliści: 
Odbiór.
Film otrzymał negatywne recenzje; serwis Rotten Tomatoes przyznał mu wynik 20%.

</doc>
<doc id="1134345" url="https://pl.wikipedia.org/wiki?curid=1134345" title="Emerica">
Emerica

Emerica – amerykańska firma obuwnicza z siedzibą w Lake Forest w Kalifornii, należąca do Sole Technology, Inc., która także produkuje odzież.
Idea marki.
Emerica została stworzona przez skaterów dla skaterów.
Historia.
Emerica została założona w 1996, przez właściciela Sole Technology, Pierre-André Senizergues. Emerica skupia się na rynku skateboardingu. Obecni skaterzy: Andrew Reynolds, Leo Romero, Heath Kirchart, Ed Templeton, evin „Spanky” Long i Bryan Herman posiadają swoje promodele w kolekcji. Riderzy sami biorą udział w projektowaniu butów nie tylko od strony technicznej, ale również od strony graficznej.

</doc>
<doc id="1134346" url="https://pl.wikipedia.org/wiki?curid=1134346" title="Herb gminy Długołęka">
Herb gminy Długołęka

Herb gminy Długołęka – jest ukształtowany w formie podzielonej na trzy pola śląskiej, średniowiecznej tarczy. Dolne pole jest złote, w rozpiętości tarczy szersze i przedstawia czarnego orła zwróconego w prawo, ze złotą półksiężycową przepaską przechodzącą przez pierś i skrzydła.
Dwa górne pola są koloru błękitnego, pierwsze przedstawia srebrne godło napieczętne Długołęki – wychodzące z traw trzy kwiaty w pąkach, drugie, srebrne godło napieczętne Szczodrego – wyrastające z wysepki trawy wysokie drzewo z koroną w trzy strefy, na mocnym konarze.

</doc>
<doc id="1134355" url="https://pl.wikipedia.org/wiki?curid=1134355" title="Robert Węgrzyn">
Robert Węgrzyn

Robert Węgrzyn (ur. 15 września 1968 w Kędzierzynie-Koźlu) – polski polityk, przedsiębiorca i samorządowiec, poseł na Sejm VI kadencji.
Życiorys.
Ukończył średnie studium zawodowe. Później uzyskał tytuł magistra na Wydziale Stosunków Międzynarodowych Uniwersytetu Jagiellońskiego. W latach 90. prowadził własną działalność gospodarczą. Później podjął pracę w prywatnych firmach, będąc m.in. dyrektorem handlowym w koncernie budowlanym. Przystąpił do Platformy Obywatelskiej. W wyborach parlamentarnych w 2005 bezskutecznie ubiegał się o mandat poselski. W 2006 kandydował na stanowisko prezydenta Kędzierzyna-Koźla, przegrywając w drugiej turze z ubiegającym się o reelekcję Wiesławem Fąfarą z SLD. W tym samym roku został radnym miasta Kędzierzyn-Koźle, w 2007 przez kilka miesięcy zajmował stanowisko przewodniczącego rady.
W wyborach parlamentarnych w 2007 uzyskał mandat poselski jako kandydat z listy PO. Startując w okręgu opolskim, otrzymał 10 132 głosy. Jako poseł zasiadł w sejmowej Komisji Sprawiedliwości i Praw Człowieka. 13 grudnia 2009 został także członkiem komisji śledczej do zbadania sprawy zarzutu nielegalnego wywierania wpływu na funkcjonariuszy policji, służb specjalnych, prokuratorów i osoby pełniące funkcje w organach wymiaru sprawiedliwości.
Przewodniczył PO w powiecie kędzierzyńsko-kozielskim, zasiadał we władzach krajowych partii. W marcu 2011 regionalny sąd koleżeński PO pozbawił Roberta Węgrzyna z członkostwa w partii po jego publicznej wypowiedzi na temat homoseksualistów: "Z gejami to dajmy sobie spokój, ale z lesbijkami, to chętnie bym popatrzył (...)". Wypowiedź miała być cytatem z prywatnej wypowiedzi Andrzeja Czumy o charakterze żartobliwym. Robert Węgrzyn odwołał się od tej decyzji do krajowego sądu koleżeńskiego, który w maju tego samego roku podtrzymał decyzję o wykluczeniu go z PO. Poseł wystąpił następnie z klubu parlamentarnego tej partii, zrezygnował także z członkostwa w komisji śledczej (został odwołany z jej składu 9 czerwca 2011). W 2011 jako niezależny bez powodzenia ubiegał się o mandat senatora. W 2014 powołał komitet Razem z Robertem Węgrzynem w wyborach do rady Kędzierzyna-Koźla i został zarejestrowany jako jego kandydat na prezydenta miasta. Wycofał jednak swoją kandydaturę z powodu choroby. Otwierał natomiast listę komitetu Gospodarne Opolskie w wyborach do sejmiku opolskiego, jednak komitet ten nie uzyskał mandatów.
W 2018 jako kandydat PO z ramienia Koalicji Obywatelskiej uzyskał mandat radnego województwa. W styczniu 2019 ponownie został przyjęty do PO. W tym samym roku z jej rekomendacji ubiegał się ponownie o mandat poselski. W marcu 2021 został pełniącym obowiązki sekretarza regionu opolskiego Platformy Obywatelskiej. W listopadzie tegoż roku rada regionalna PO wybrała go na sekretarza regionu oraz na członka rady krajowej.
Życie prywatne.
Żonaty, ma dwoje dzieci.

</doc>
<doc id="1134363" url="https://pl.wikipedia.org/wiki?curid=1134363" title="Port lotniczy Hamilton-John C. Munro">
Port lotniczy Hamilton-John C. Munro

Port lotniczy Hamilton-John C. Munro (ang.: "John C. Munro Hamilton International Airport" lub "Hamilton International Airport", marketingowo nazywany przez niektóre linie lotnicze w rozkładach lotów "Toronto Hamilton International Airport", kod IATA: YHM, kod ICAO: CYHM) – międzynarodowe lotnisko w Hamiltonie, w prowincji Ontario, w Kanadzie.
Lotnisko nosi patronat Johna Munro, kanadyjskiego polityka z Hamiltonu (byłego Członka Parlamentu i ministra Kanady).
Port lotniczy obsługuje m.in. rejsowe loty transatlantyckie z Wielkiej Brytanii, m.in. przez 3050-metrową drogę startową (o szerokości 60 m) przystosowaną do użytkowania przy niskiej widoczności, jak i krótszą, 1830-metrową (o szerokości 45 m). Port w Hamiltonie spełnia również rolę lotniska zastępczego lub nadprzepustowego dla pobliskiego portu lotniczego Toronto-Pearson w Toronto.
Na terenie portu lotniczego działa Canadian Warplane Heritage Museum.

</doc>
<doc id="1134368" url="https://pl.wikipedia.org/wiki?curid=1134368" title="Droga krajowa B7a (Niemcy)">
Droga krajowa B7a (Niemcy)

Droga krajowa 7a () – niemiecka droga krajowa powstała jako droga łącząca zachodnie dzielnice przemysłowe Eisenach, położone przy drodze B7 z autostradą A4 przy Herleshausen.

</doc>
<doc id="1134369" url="https://pl.wikipedia.org/wiki?curid=1134369" title="Port lotniczy Hamilton">
Port lotniczy Hamilton

port lotniczy Hamilton może być odniesieniem do jednego z następujących lotnisk:

</doc>
<doc id="1134371" url="https://pl.wikipedia.org/wiki?curid=1134371" title="Flaga województwa łódzkiego">
Flaga województwa łódzkiego

Flaga województwa łódzkiego – symbol województwa łódzkiego. Flaga została przyjęta 25 czerwca 2002 roku przez sejmik województwa łódzkiego uchwałą nr XLIV/514/2002.
Flaga jest płatem o proporcjach 5:8, na którym pięć pasów pionowych na przemian czerwonych i złotych. Pasy skrajne i środkowy są czerwone. Województwo posiada również flagę urzędową, na której umieszczone jest również godło województwa łódzkiego. Autorem projektu flagi jest dr Marek Adamczewski.

</doc>
<doc id="1134372" url="https://pl.wikipedia.org/wiki?curid=1134372" title="Iva Zanicchi">
Iva Zanicchi

Iva Zanicchi (wym. []; ur. 18 stycznia 1940 w Ligonchio) – włoska piosenkarka i polityk, eurodeputowana VI oraz VII kadencji.
Życiorys.
Pod koniec lat 50. ukończyła szkołę muzyczno-wokalną w Reggio nell'Emilia. Od początku lat 60. kontynuuje karierę muzyczną. Pierwszy album ("Iva Zanicchi") wydała w 1965. Wcześniej brała udział w festiwalach w Castrocaro (1962) i w Zurychu (1963). W tym samym roku wystąpiła w nowojorskim Carnegie Hall. Trzykrotnie wygrywała Festiwal Piosenki Włoskiej w San Remo (w 1967, 1969 i 1974). W 1969 reprezentowała Włochy podczas finału 14. Konkursu Piosenki Eurowizji z utworem „Due grosse lacrime bianche”, z którym zajęła 13. miejsce. W trakcie kariery muzycznej współpracowała m.in. z Mikisem Theodorakisem.
Opublikowała książki "Polenta di Castagne" (w 2000) i "I Prati di Sara" (w 2004).
W wyborach w 2004 bez powodzenia z ramienia Forza Italia kandydowała do Parlamentu Europejskiego. Mandat europosła objęła jednak w 2008 w miejsce innego z deputowanych, wybranego w tym samym roku do parlamentu włoskiego. Utrzymała go także po wyborach europejskich w 2009. Należała do Ludu Wolności. Po faktycznym rozwiązaniu PdL została członkinią reaktywowanej w 2013 partii Forza Italia. W 2014 nie uzyskała europarlamentarnej reelekcji.

</doc>
<doc id="1134373" url="https://pl.wikipedia.org/wiki?curid=1134373" title="Rezerwat przyrody Odrzysko">
Rezerwat przyrody Odrzysko

Rezerwat przyrody Odrzysko – florystyczny rezerwat przyrody w południowo-zachodniej Polsce na Nizinie Śląskiej, w woj. dolnośląskim, gmina Wołów.
Rezerwat położony jest na pograniczu trzech mezoregionów: Pradoliny Wrocławskiej, Wysoczyzny Rościsławskiej i Obniżenia Ścinawskiego, pomiędzy Lubiążem a Glinianami, ok. 1 km na północny zachód od Lubiąża. Rozciąga się na długości ok. 3 km w dolinie rzeki Odry, po prawej stronie koryta Odry.
Rezerwat znajduje się w granicach Nadleśnictwa Wołów, w obrębie obszarów Natura 2000 PLB020008 i PLH020018 Łęgi Odrzańskie.
Obszar rezerwatu florystycznego stanowi objęty ochroną rezerwatową fragment doliny obejmujący: brzeg Odry z wysoką skarpą będącą silnie pofałdowanym grzbietem Wysoczyzny Rościsławskiej, porośniętą lasem grądowym "Galio sylvatici-Carpinetum" starorzecze Odry oraz lasy łęgowe z dominującym łęgiem wiązowo-jesionowym "Ficario-Ulmetum minoris" i bór sosnowy. Samo starorzecze jest płytkim zbiornikiem o długości około 800 m i szerokości około 30 m, stanowiącym siedlisko roślin wodnych i szuwarowych. W okresach suszy jego powierzchnia znacząco się zmniejsza, a teren ulega przesuszeniu.
Rezerwat przyrody Odrzysko został utworzony na podstawie Zarządzenia Ministra Ochrony Środowiska i Zasobów Naturalnych z dnia 18 lutego 1987 r. (). Jest to rezerwat obejmujący lasy, wody płynące oraz grunty leśne o łącznej powierzchni 5,15 ha, utworzony dla ochrony wielu rzadkich gatunków roślin chronionych oraz naturalnych zbiorowisk leśnych. Rezerwat utworzono głównie dla ochrony stanowiska rzadkiej kotewki orzecha wodnego i wolffii bezkorzeniowej oraz wodnej paproci salwinii pływającej.
Jest to obszar o wysokich walorach przyrodniczych, zaliczany do najcenniejszych rezerwatów w dolinie całej Odry. Obszar charakteryzuje się dużą lesistością, dużą liczbą rzadkich gatunków oraz największą ilością starorzeczy. Brzegi meandrującej tu niegdyś rzeki mają ok. 10 m wysokości. Występuje tu mozaika biotopów, mikrośrodowisk i siedlisk: starorzecza, podmokłe łąki, a przy samej rzece namuliska. Od mozaikowości tych biotopów jest uzależniona obecność wielu gatunków roślin i zwierząt, rzadkich i zagrożonych wyginięciem.
Starorzecze porasta zróżnicowana roślinność wodna i bagienna. Na powierzchni lustra wody występują fitocenozy roślin zakorzenionych w dnie zbiornika, głównie kotewki orzecha wodnego "Trapetum natantis". Znajdziemy tu również zbiorowiska roślin wolnopływających z występującym tu zespołem rzęsy drobnej i salwinii pływającej "Lemno minoris-Salvinietum natantis" (oba gatunki objęte ochroną gatunkową).
Obecnie starorzecze zarasta w wyniku sukcesji roślinnej. W pasie szuwarów występuje trzcina pospolita, pałka szerokolistna, manna mielec i jeżogłówka gałęzista. Na podmokłych brzegach zbiornika rosną turzyce, m.in. turzyca błotna i turzyca brzegowa.
Na terenie rezerwatu występuje bardzo rzadki zespół leśny – łęg wierzbowy w okolicy Lubiąża oraz najdalej wysunięte na północ stanowisko buczyny i związane z nią rośliny górskie. Rośnie tu także konwalia majowa oraz dzika czereśnia.
Bogaty jest również świat zwierzęcy rezerwatu i jego okolic. Na terenie rezerwatu stwierdzono występowanie ok. 40 gatunków ptaków lęgowych. Dobre warunki bytowe znalazły tu ptaki zagrożone wyginięciem. Stare koryto Odry zamieszkują łabędzie nieme, gągoły i zimorodki, polują tu błotniaki stawowe, a w lesie gniazdują dzięcioły średnie. Bogata jest fauna mniejszych ssaków. Żyją tu m.in. bobry i wydry. Na skarpie porośniętej grabami gnieździ się borsuk. Rezerwat stanowi także ostoję dużej populacji nietoperzy, m.in. nocka rudego i borowca wielkiego. Odbywają tu gody różne gatunki płazów, w tym żaba moczarowa, kumak nizinny, rzekotka drzewna i traszka grzebieniasta.
Turystyka.
Przez rezerwat przechodzi znakowany szlak turystyczny

</doc>
<doc id="1134375" url="https://pl.wikipedia.org/wiki?curid=1134375" title="Masakry wrześniowe">
Masakry wrześniowe

Masakry wrześniowe (fr. "Massacres de Septembre") – fala samosądów wymierzonych przeciwko aresztowanym przedstawicielom szlachty i duchowieństwa, jaka miała miejsce w czasie rewolucji francuskiej we wrześniu 1792.
Tło polityczne i społeczne.
Na początku września 1792 do Paryża dotarły wieści o agresji ze strony Prus i upadku twierdzy Verdun. Dowództwo pruskiej armii pompatycznie zapowiadało położenie kresu panującej we Francji „anarchii” i przywrócenie monarchii absolutnej. Wydany z tej okazji manifest zapowiadał również surowe kary dla wszystkich, którzy będą bronić osiągnięć rewolucji.
W Paryżu, dodatkowo nękanym klęską głodu, zapanowała histeria. Krążyły niesprawdzone wiadomości o swoistej „piątej kolumnie”, jaką mieli tworzyć wewnątrz kraju arystokraci i księża, którzy nie złożyli przysięgi na wierność państwu. Ponieważ dotychczasowy parlament – Legislatywa dopiero co zakończył swoje prace, a nowy – Konwent Narodowy – jeszcze nie odbył pierwszego posiedzenia, faktyczną władzę w mieście przejęła Komuna Paryża, ludowy samorząd grupujący najbardziej radykalnych polityków. Organ ten już w czasie masakr nie zrobił nic, by je powstrzymać, może poza werbalnymi wezwaniami do spokoju.
Przebieg masakr 2–7 września 1792.
Pierwszym udokumentowanym atakiem na więźniów było morderstwo dwudziestu czterech księży niekonstytucyjnych w czasie przewożenia ich do innego więzienia. Tłum zaatakował konwój i zmasakrował więźniów. Wieść o tym wypadku rozniosła się po całym mieście i posłużyła jako zachęta do kolejnych ataków na zakłady karne. Więźniowie pochodzenia arystokratycznego i księża byli mordowani, głównie przy pomocy prymitywnej broni białej, a ich ciała masakrowane. Przesadzone są jednak – w większości wypadków – informacje o mordowaniu więźniów w szczególnie wymyślny i okrutny sposób, na przykład poprzez nabijanie na pal.
Najbardziej znaną ofiarą masakr była księżniczka de Lamballe, przyjaciółka uwięzionej królowej Marii Antoniny. Napastnicy odcięli jej głowę, zatknęli na pice i w pochodzie przed więzieniem Temple pokazali ją byłej królowej. Samego Temple jednak nie zaatakowali.
Bilans ofiar.
Historycy szacują liczbę ofiar masakr na około 200 księży katolickich i trzech biskupów, do tego między tysiącem a 1400 zabitych więźniów. Choć pierwotny gniew tłumu skierowany był przeciw arystokratom, w liczbie tej ponad połowa to pospolici przestępcy, osadzeni za przestępstwa kryminalne, a nie kontrrewolucję.
Na mniejszą skalę do podobnych morderstw zbiorowych doszło poza Paryżem.

</doc>
<doc id="1134382" url="https://pl.wikipedia.org/wiki?curid=1134382" title="Flaga województwa podlaskiego">
Flaga województwa podlaskiego

Flaga województwa podlaskiego – symbol województwa podlaskiego. Flaga została przyjęta uchwałą Nr LIV/448/02 sejmiku województwa podlaskiego z dnia 30 sierpnia 2002 r. Płat flagi województwa podlaskiego ma kształt prostokąta o proporcjach 5:8 (stosunek szerokości do długości), składa się z czterech pasów poziomych, równej szerokości w następujących barwach, kolejno od góry: biały, czerwony, żółty, i błękitny. Pas górny biały odnosi się do godeł herbu Orła i Pogoni; czerwony do barwy tarczy herbowej; pas żółty do złotej korony, dzioba i łap Orła, krzyża na tarczy rycerza, rękojeści miecza, ostrogi rycerza, i uprzęży końskiej; dolny błękitny do tarczy jeźdźca, siodła i czapraka końskiego.

</doc>
<doc id="1134384" url="https://pl.wikipedia.org/wiki?curid=1134384" title="North Somerset">
North Somerset

North Somerset – unitary authority w hrabstwie Somerset w Anglii z centrum w Weston-super-Mare. Do 1996 roku dystrykt niemetropolitalny hrabstwa Avon, noszący nazwę Woodspring. W 2011 roku dystrykt liczył 202 566 mieszkańców.
Inne miejscowości.
Abbots Leigh, Backwell, Banwell, Barrow Gurney, Blagdon, Bleadon, Brockley, Burrington, Butcombe, Churchill, Clapton in Gordano, Cleeve, Congresbury, Dundry, Easton in Gordano, Failand, Flax Bourton, Hutton, Kenn, Kewstoke, Kingston Seymour, Locking, Long Ashton, Lower Langford, Loxton, Pill, Portbury, Puxton, Redhill, St. Georges, Sandford, Tickenham, Uphill, Walton in Gordano, Weston in Gordano, Wick St. Lawrence, Winford, Winscombe, Worle, Wraxall, Wrington, Yatton.

</doc>
<doc id="1134387" url="https://pl.wikipedia.org/wiki?curid=1134387" title="Landscape Arch">
Landscape Arch

Landscape Arch – jeden z największych wolno stojących, naturalnych łuków skalnych na świecie. Znajduje się w stanie Utah w Stanach Zjednoczonych, w północnej części Parku Narodowego Arches znanej jako Devil’s Garden.
Dokładna rozpiętość zbudowanego z piaskowca łuku budzi pewne kontrowersje i zależy od metody pomiarów. Niektóre źródła, w tym również National Park Service podają jego długość nawet jako 93 m na podstawie pomiarów dokonanych w latach 80. XX wieku, jednak nie była to rozpiętość mierzona w poziomie. Na tej podstawie czasami bywa określany jako najdłuższy naturalny łuk skalny na świecie, o które to miano rywalizuje z łukiem Kolob Arch położonym również w Utah na obszarze Parku Narodowego Zion, którego długość według niektórych źródeł wynosi 95 metrów. Jednak najnowsze pomiary wykonane w 2004 roku przez "The Natural Arch and Bridge Society" wyznaczyły rozpiętość łuku na 88 m, o metr więcej niż Kolob Arch. W związku z tym Landscape Arch jest obecnie uważany przez "The Natural Arch and Bridge Society" za najdłuższy naturalny łuk skalny na świecie.
Landscape Arch znajduje się w stosunkowo łatwo dostępnej części parku. Z parkingu do punktu widokowego, z którego dobrze widać łuk prowadzi dobrze utrzymany i często zatłoczony szlak pieszy o długości około 3,2 km tam i z powrotem. Przejście nim do łuku i z powrotem zajmuje przeciętnie około 30–60 minut. W przeszłości istniał również szlak, który prowadził bezpośrednio pod łukiem, jednak 1 września 1991 roku z łuku odpadł blok skalny o wielkości 22 m. Podobne wydarzenia miały miejsce 5 oraz 21 czerwca 1995 roku. Na skutek tych wydarzeń National Park Service postanowił zamknąć szlak przechodzący pod łukiem ze względu na bezpieczeństwo turystów. Obecnie Landscape Arch w najwęższym miejscu ma zaledwie około 2 m grubości i istnieje ryzyko, że może ulec zawaleniu w każdej chwili.

</doc>
<doc id="1134389" url="https://pl.wikipedia.org/wiki?curid=1134389" title="Droga krajowa B11a (Niemcy)">
Droga krajowa B11a (Niemcy)

Droga krajowa 11a () – niemiecka droga krajowa służąca jako droga dojazdowa do A95 i zarazem jako południowa obwodnica Wolfratshausen.

</doc>
<doc id="1134400" url="https://pl.wikipedia.org/wiki?curid=1134400" title="Ciołek Poniatowskiego">
Ciołek Poniatowskiego

Byk Poniatowskiego (łac. "Taurus Poniatovii") – historyczny gwiazdozbiór, nazwany na cześć króla Polski Stanisława Augusta Poniatowskiego przez polskiego astronoma, rektora Akademii Wileńskiej Marcina Poczobutta-Odlanickiego w 1777 roku. Tworzyły go gwiazdy z północno-wschodniej części gwiazdozbioru Wężownika i zachodniej części gwiazdozbioru Orła. Poczobutt zauważył, że gwiazdy leżące na bok od postaci Wężownika układały się w kształt litery V, podobny do układu w gwiazdozbiorze Byka. Obok Tarczy Sobieskiego była to jedyna konstelacja powiązana z rzeczywistą postacią z polskiej historii nowożytnej. Nazwa odnosi się do herbu Ciołek Poniatowskich.
Wprowadzenie gwiazdozbioru ogłosił Poczobutt w wydanym w 1777 roku dziele "Cahiers des observations astronomiques faites à l’observatoire royal de Vilna en 1773", wymieniając tam 16 gwiazd wchodzących w jego skład. Johann Elert Bode wprowadził łacińską nazwę gwiazdozbioru w 1801 roku.
165 lat wcześniej gwiazdy Wężownika, które weszły w skład Ciołka Poniatowskiego, wraz z gwiazdami konstelacji Liska, wchodziły w skład innego historycznego gwiazdozbioru o nazwie "Tigris" (rzeka Tygrys).

</doc>
<doc id="1134402" url="https://pl.wikipedia.org/wiki?curid=1134402" title="Ołtarz Bamberski">
Ołtarz Bamberski

Ołtarz Salwatora, nazywany często Ołtarzem Bamberskim – późnogotycki tryptyk wykonany przez Wita Stwosza dla kościoła pw. Najświętszego Salwatora (karmelitów) w Norymberdze. Obecnie znajduje się w katedrze w Bambergu.
Dzieje.
Andrzej Stwosz, jeden z synów Wita prowadził życie duchowne. Przyjął habit, został karmelitą. Wkrótce został przeorem norymberskiego klasztoru. Ambicje Andrzeja i pokrewieństwo ze sławnym rzeźbiarzem mogły być impulsem do zrealizowania jednej z większych inwestycji – wyrzeźbienia nowego ołtarza głównego. Przeor zawarł ze Stwoszem kontrakt na wykonanie w ciągu trzech lat nowego ołtarza opiewający na 400 florenów. W kontrakcie uwzględniono szczegółowe dane dotyczące wyglądu. Jednym z ogniw kontraktu jest zachowany w muzeum UJ w Krakowie rysunek (MUJ, nr inw. 2617/II.), przedstawiający projekt ołtarza, datowany na 1520 rok. Już wkrótce po wykonaniu dzieła los dla ołtarza nie był łaskawy. Do Norymbergi przenikały idee Marcina Lutra i szybko, bo w marcu 1525 miasto opowiedziało się za reformacją. Andrzej Stwosz, głośny obrońca katolicyzmu, wkrótce musiał opuścić klasztor. Chociaż wydał specjalne pismo (dotyczące m.in. terminów otwierania ołtarza, zakazu pokrywania rzeźb polichromią oraz zabezpieczenia ołtarza) nie udało mu się zatrzymać dzieła, które przeszło wraz z majątkami kościelnymi Norymbergi w ręce Rady Miasta. Sprawę Ołtarza Salwatora skomplikowała kwestia niewypłaconej części należności. Andrzej Stwosz, za swojego przeoratu dał Witowi niemal połowę należności, resztę sumy miał otrzymać od Rady Norymbergi, która przejęła ołtarz, "de facto" rzeźbiarz nie otrzymał nic, ponieważ radni tłumaczyli się, iż Wit zawarł prywatnie umowę z Andrzejem, a nie z karmelitami, co za tym idzie kontrakt nie zobowiązywał członków klasztoru. Oburzeni sytuacją karmelici byli skłonni przejąć sprawę i zwrócić artyście dopiero co wykonane dzieło. Sam artysta był zbulwersowany sytuacją, przez co rozgorzał spór prawny między artystą i miastem, który za życia Wita i Andrzeja nie został rozwiązany. Artysta nie otrzymał ani zaległej sumy, ani ołtarza. Dopiero decyzją Rady z roku 1543 ołtarz otrzymali spadkobiercy Wita i Andrzeja – Florian Stwosz i Sebald Gero, przy czym nie mogli go wnieść do kościołów norymberskich. Poliptyk znalazł swoje miejsce w kościele NMP w Bambergu. Na podstawie sztychu z 1787 oraz opinii XIX-wiecznych historyków sztuki dowiadujemy się o poważnych zniszczeniach w wyniku zaniedbań, modyfikowania kompozycji, zdejmowania figur na bożonarodzeniowe jasełka. Gruntowna konserwacja w 1933 przywróciła ołtarzowi pierwotną formę, pozostałe elementy zwieńczenia i predelli zostały zdemontowane i przeniesione do skarbca katedralnego, zaś Ołtarz Salwatora został umieszczony przy wschodniej ścianie transeptu katedry w Bambergu.
Opis i analiza.
Jest to tryptyk wykonany z drzewa jodłowego (elementy konstrukcyjne) oraz drzewa lipowego. Część środkowa przedstawia scenę nazywaną mianem Adoracji Dzieciątka, ukazanej Świętej Rodzinie towarzyszą liczne anioły. Wszystkie te postacie są ukazane w sposób pełnoplastyczny, w rozmaitych pozach, niektóre anioły posiadają instrumenty muzyczne, zaś stojący po prawej stronie anioł trzyma w rękach krzyż. Stojący pośrodku głównej kompozycji anioł wspiera się na ustawionym w samym środku filarze, który dzieli kompozycję na dwie części. Maria oraz wyłaniający się z grupy św. Józef klęczą spoglądając na leżące na poduszce Dzieciątko.
Tło tworzy płaskorzeźbiona, rozbudowana sceneria architektoniczno-krajobrazowa, z pojedynczymi scenami figuralnymi (np. pasterz pasący owce). W umieszczonych na górze części środkowej narożnikach znajdują się dwie pełnoplastyczne figury aniołów.
Sceny na skrzydłach bocznych są płaskorzeźbione. Cechuje je szeroka skala głębokości reliefu. Są to sceny Ucieczki do Egiptu (z wątkiem Strącenia bożków pogańskich w Sottingen), Narodzin Marii (lewe skrzydło) Pokłonu Trzech Króli, Ofiarowania Dzieciątka w Świątyni (prawe skrzydło). Sceny figuralne są wzbogacone bogatym tłem – w przypadku sceny Ucieczki do Egiptu tło stanowi skalisty krajobraz. Widzimy także drobne elementy architektoniczne, takie jak zburzona kolumna czy most nad rwącym potokiem. Tłem do pozostałych scen są wnętrza, gdzie dostrzegamy zderzenie elementów gotyckich (gotycka kapliczka w scenie Pokłonu Trzech Króli) oraz wczesnorenesansowych (np. arkadowe okna, z których widać fragmenty krajobrazu).
Jak zostało wspomniane, ołtarz zachował się częściowo, co wzbudziło liczne dyskusje wśród naukowców. Były opinie o niedokończeniu przez Stwosza dzieła, m.in. pokłosie sporów artysty z Radą Norymbergi ale przekonania o niedokończeniu realizacji należy wykluczyć. Przeważa opinia o skończeniu dzieła oparta przede wszystkim na źródłach m.in. wspomnianego przeora Andrzeja o terminach otwierania Ołtarza oraz figurująca na jednej z rzeźb data i gmerk artysty.
Od strony stylistycznej Ołtarz Bamberski, jako ostatnie dzieło wymieniane w twórczości Stwosza, jest kontynuacją późnogotyckiej tradycji rzeźbiarskiej, choć wówczas w dobie reformacji w rzeźbie niemieckiej wystąpił już renesans. Późnogotyckie są wymowa ideowa, ikonografia, struktura, oraz forma figur i płaskorzeźb. Widzimy tutaj pewien konserwatyzm stylowy, wierność rozwiązaniom które Stwosz, realizował w Ołtarzu Mariackim (szczególnie sceny boczne). W strukturze przestrzennej, pełnej podniosłego nastroju sceny głównej, widzimy relacje z krakowską rzeźbą Ogrojca z cmentarza mariackiego (krajobrazowo-architektoniczne tło) oraz grafikami Stwosza (sceny figuralne). Wielość wątków oraz bogactwo podtekstów, zawarte w jednym dziele, świadczą o inteligencji ówczesnego duchowieństwa. Takie zjawisko dostrzegamy w wielu dziełach późnogotyckich niemal we wszystkich kręgach artystycznych w Europie.
Zasadniczym tematem Ołtarza jest wątek Wcielenia, który skupia się przede wszystkim w scenie głównej, a następnie w pierwotnych scenach awersów skrzydeł bocznych. Wątek ten jest ukazany w kontekście dogmatycznym, obrazuje pierwszy akt Zbawienia, przywracającego Królestwo Niebieskie upadłej ludzkości. Mocno jest tu zaznaczony wątek maryjny – rozwijający myśl Boskiego Macierzyństwa – Maria jest obecna na wszystkich scenach tryptyku. Ponadto dostrzegamy zapowiedzi Męki Chrystusa (kolumna nawiązuje do kolumny Biczowania, jeden z aniołów ze sceny głównej trzyma mały krzyż – charakterystyczna dla ikonografii w sztuce niderlandzkiej zapowiedź Ukrzyżowania). Sens zbawczej Ofiary poświadcza nieistniejąca figura Chrystusa ukazującego rany stojąca niegdyś na szczycie środkowego naczółka.
Próba rekonstrukcji.
Zachowany w Krakowie rysunek Ołtarza Bamberskiego daje asumpt do wyobrażenia pierwotnej formy poliptyku. Między rysunkiem a Ołtarzem dostrzegamy szereg niewielkich różnic, które wynikały z natury twórczej artysty, natomiast Stwosz zachował ogólną koncepcję i kompozycję dzieła i zawarte w nim treści ideowe.
Obecny Ołtarz Bamberski jest to montaż zachowanych elementów: z awersów skrzydeł bocznych zachowały się jedynie sceny Pokłonu Trzech Króli i Ofiarowanie w Świątyni, a przedstawienia Ucieczki do Egiptu i Narodzin Marii znajdują się na miejscu nieistniejących scen Zwiastowania oraz Nawiedzenia. W scenie głównej brakuje figur, które zdobiły łuk obramowujący główną scenę (kolejne nawiązanie do kompozycji krakowskiego Ołtarza Mariackiego). Predellę zdobiły trzy sceny z Księgi Rodzaju – Stworzenie Ewy, Wygnanie Adama i Ewy z Raju, oraz Ofiara Izaaka.
Nie zachowały się również naczółki wieńczące ołtarz: półokrągłe – powyżej skrzydeł bocznych, trójlistny – powyżej sceny głównej. Na szczytach naczółków znajdowały się pełnoplastyczne figury: Chrystusa, Marii i Św. Jana (środkowy naczółek) oraz dwóch proroków – w tym Eliasza.
Datowanie.
Sprawę datowania powszechnie opiera się na dokumencie umowy przeora karmelitów Andrzeja Stwosza ze swoim ojcem, gdzie figuruje data 1520. Ukończenie dzieła poświadcza wyryta obok gmerku data 1523.
Linki zewnętrzne.
Projekt Ołtarza Bamberskiego ze zbiorów Muzeum Uniwersytetu Jagiellońskiego

</doc>
<doc id="1134405" url="https://pl.wikipedia.org/wiki?curid=1134405" title="Pasek zadań">
Pasek zadań

Pasek zadań (ang. "taskbar") – element interfejsu graficznego, znajdujący się zwykle przy dolnej krawędzi ekranu.
Pasek zadań jest charakterystyczny dla systemów rodziny Windows, od wersji Windows 95. Wzorowane na Windows, paski zadań istnieją także dla innych systemów, np. Linux.
Pasek zadań w systemach Microsoft Windows składa się z trzech części:
Możliwa jest integracja innych programów z paskiem narzędzi np. Windows Media Player (wyświetlenie miniodtwarzacza).
W systemie Windows 7 wraz z wprowadzeniem interfejsu Aero nieznacznie zmienił się sposób i wygląd działania paska zadań.

</doc>
<doc id="1134407" url="https://pl.wikipedia.org/wiki?curid=1134407" title="Parafia św. Józefa Oblubieńca Najświętszej Maryi Panny i Podwyższenia Krzyża Świętego w Ozorkowie">
Parafia św. Józefa Oblubieńca Najświętszej Maryi Panny i Podwyższenia Krzyża Świętego w Ozorkowie

Parafia pw. Świętego Józefa Oblubieńca Najświętszej Maryi Panny i Podwyższenia Krzyża Świętego w Ozorkowie należąca do dekanatu ozorkowskiego, archidiecezji łódzkiej, metropolii łódzkiej. Siedziba i kościół parafialny znajdują się w Ozorkowie przy pl. Jana Pawła II.
Historia.
Parafię erygowano w roku 1660, natomiast w Słowniku Geograficznym Królestwa Polskiego data utworzenia parafii w Ozorkowie nie została podana, określona jako niewiadoma. Podawano również datę 1794 r., jak i argumenty, jakoby parafia nie mogła powstać przed 1807 r, opierając się m.in. na opisie kościoła z 1811 r. oraz braku wiarygodnych dokumentów.
XVI wiek.
Według rejestru podatkowego z 1552 r. oraz rejestru poborowego w 1576 roku, Ozorków znajdował się w granicach parafii Solca Wielka. Wieś znajdowała się wtedy na pograniczu porośniętej puszczą wysoczyzny oraz nizinnej pradoliny o zabagnionych rozlewiskach Bzury, licząc dwa łany powierzchni, obsadzona dwoma zagrodnikami, dwoma osadnikami, młyn i karczmę.
XVII wiek.
Prawdopodobnie pod koniec XVI wieku, Mikołaj Szczawiński, kasztelan brzeziński i łęczycki, uposażył kościół i klasztor, o czym informuje napis na pomniku grobowym:
Pomimo to, ufundowanie klasztoru w Ozorkowie w owym czasie nie doszło do skutku, z przyczyn nie sprecyzowanych. Jednak według innej wersji, zapis ów dotyczył jednak fundacji kościoła i klasztoru w Łęczycy w 1603 r.:
Według zapisu z 1654 r. Jan Szymon Szczawiński, właściciel Ozorkowa, nakazał wybudować kościół murowany z cegły, jako kaplicę dworską. Dzięki temu nie musiał przemieszczać się do parafialnego kościoła w Solcy Wielkiej, który do owego czasu, był najbliżej położonym kościołem, a dojazd bywał uciążliwy z powodu wpływu warunków atmosferycznych na ówczesne drogi. Według podań, miało się to stać po ocaleniu podczas polowania na dziki.
Pierwotny kościół zachował się jako prezbiterium i część nawy głównej obecnego (w XXI w.) kościoła. Na ten cel, na dobrach Strzeblew jako darowiznę zabezpieczono 5 tys. ówczesnych zł, a także przekazano place pod budowę kościoła, szkołę, budynki parafialne, grunty uprawne, ogrody, dwóch zagrodników i kilka przywilejów. Żona Szczawińskiego, Regina z Sierakowskich, wraz z córką Barbarą Donicellą, wzbogaciła zapis fundacji. Realizacja została zahamowana na skutek wojny polsko-szwedzkiej. Budowę kościoła zrealizowano po śmierci J. S. Szczawińskiego, staraniem jego żony.
Uroczystej konsekracji kościoła dokonał biskup Jan Różycki, biskup chełmski, 15 kwietnia 1668 roku. Po lewej stronie znajdował się dom z ogrodem i polem uprawnym plebanii.
XIX wiek.
W 1807 r. za sprawą starań Ignacego Starzyńskiego, do Ozorkowa zaczęli napływać koloniści. Wpierw głównie ewangelicy, następnie, gdy rozwinął się przemysł, rzymskokatoliccy migranci z okolicy. W 1816 r., Ozorków otrzymał prawa miejskie i powstawał ośrodek przemysłu włókienniczego. Miasto się rozwijało, wzrosła liczba wiernych parafii. Naonczas kościół wymagał prac remontowych lub przebudowy. Do tego czasu przetrwał bez większych zmian.
Według wykazu hipotecznych dóbr ziemskich z 9 maja 1820 r., posiadanych przez Ignacego Starzyńskiego, parafii w Ozorkowie przysługiwało 13 720 ówczesnych złotych polskich dziesięciny rocznej. Sąsiedniej parafii w Solcy Wielkiej zapisano 30 ówczesnych złotych polskich. Dofinansowywano również klasztor Norbertanek i kapitułę w Łęczycy.
W połowie XIX wieku parafia prowadziła szkołę niedzielno-robotniczą, gdzie m.in. ksiądz proboszcz Starzyński uczył religii w niedzielę, a Urząd Miasta utrzymywał nauczyciela tkactwa, historii, polskiego i rachunków. Katolicy stanowili w tym czasie najmniej liczną i najbardziej ubogą grupę wyznaniową.
Oficjalny remont kościoła rozpoczął się w 1883 r. Niewielka zamożność parafian nie pozwoliła na wcześniejsze prace. W 1887 roku (lub 1885) wydłużono nawy, zbudowano wieżę, dobudowano kaplicę"", Wymieniono obraz „"Świętej Rodziny”" na obraz "„Świętego Józefa z dzieciątkiem Jezus”", a nad ołtarzem głównym umieszczono obraz "„św. Katarzyny”".
XX wiek.
Okres I wojny światowej.
Pod koniec I wojny światowej, w 1918 r., żołnierze niemieccy rozebrali zarekwirowali organy kościelne, pomimo odmowy proboszcza. Skutkiem tego szemranie mieszkańców miasta, jakoby miało się to stać za zezwoleniem duchownych, urosło do tego stopnia, że aż Konsystorz Generalny Archidiecezji Warszawskiej wystosował pismo, w którym zaprotestował przeciw tym pomówieniom.
Okres II RP.
Podczas wojny polsko-bolszewickiej, na terenie parafii znajdował szpital wojskowy – zmarłych żołnierzy pochowano na parafialnym cmentarzu.
W 1920/1921 r. powstał Domu Zgromadzenia Sióstr Urszulanek w Ozorkowie, jako trzecia placówka tego Zgromadzenia.
Po odzyskaniu niepodległości po I wojnie światowej, nastąpiły liczne inwestycje w celu upiększenia świątyni oraz pomieszczeniu licznych, przybywających tłumnie wiernych, którzy nie mieścili się w dotychczasowym, ciasnym wnętrzu świątyni.
W 1925 r. zelektryfikowano kościół oraz otrzymano nowe dzwony. W 1930 r. zamontowano nowe organy w kościele. W okresie 1932–1934, dokonano rozbudowy kościoła: wybudowano dwie nawy, kaplicę (wg zapisu na stronie kurii – dwie), a także zakrystię i skarbiec. Ponadto powstała wikariatka i kino parafialne i zakupiono teren pod nowy cmentarz.
Dnia 14 maja 1932 r. skradziono dwie platerowane puszki z tabernakulum w kościele parafialnym.
W 1936 r. budowano salę parafialną (w której następnie skupiało się życie kulturalne i religijne parafii), przy powstaniu której pomagały dziewczęta z Katolickiego Stowarzyszenia Młodzieży Żeńskiej. 3 sierpnia tegoż roku wyruszyła kilkusetosobowa pielgrzymka na Jasną Górę.
W 1937 r., doszło do kolejnego konfliktu między właścicielami a pracownikami największej fabryki włókienniczej (fabryki Schlössera) w Ozorkowie. Robotnicy, doprowadzeni do ostateczności, w ramach strajku, przez 6 tygodni okupowali fabrykę z powodu krzywdzących warunków pracy. Ówczesny właściciel fabryki, Mayer Floger, wymówił pracę wszystkim pracownikom, a podczas strajku, przy pomocy kordonu policyjnego, odcięto strajkujących od dostaw żywności, aby tym sposobem przerwać strajk pracowników. Staraniem i pod przewodnictwem proboszcza, ks. Leona Stypułkowskiego, społeczność w Ozorkowie zorganizowała i dostarczyła żywność głodującym strajkującym. Nim tak się stało, brama była zamknięta, lecz proboszcz mową przełamał opór kordonu policyjnego. Dostawy trwały kilka dni. Proboszcz, broniąc robotników przed wyzyskiem ze strony fabrykantów, pisał listy do ówczesnych władz – do premiera Sławoja Składkowskiego. Sprawa została nagłośniona w kraju. Ze strony rządu przybył delegat premiera – dr Wrona. Po tych wydarzeniach doszło do rokowań i ugody między zwaśnionymi stronami, a strajk zakończono.
W 1937 r. (lub w 1938 r.), staraniem proboszcza założono nowy cmentarz, znajdujący się przy ul. Podleśnej.
Okres II wojny światowej.
W obronie Ozorkowa, podczas walk we wrześniu 1939 r., poległo wielu mieszkańców, w tym dzieci. Niektórzy mieszkańcy uczestniczyli w obronie Warszawy.
W 1941 r. kościół został zamknięty przez okupanta oraz sprofanowany. Posłużył jako magazyn zbożowy. W 1942 r. Niemcy zrabowali i przetopili trzy dzwony. Pewnej nocy zniszczono, znajdującą się na rogu Zgierskiej i Krzeszewskiej, figurkę przedstawiającą Jezusa Chrystusa z krzyżem na ramieniu.
Księża zostali wysłani do niemieckiego obozu koncentracyjnego Dachau. Wśród nich znajdował się:
Okres PRL.
Po zakończeniu wojny, kościół wrócił do właścicieli. Rozpoczęły się kolejne inwestycje, m.in. zainstalowano nową radiofonię w dniu 6 grudnia 1981 r. Sala parafialna (zwana też domem parafialnym) została przejęta i zamieniona w Kino „Ludowe” przez władze komunistyczne, zarządzana przez OPRF w Łodzi.
Dnia 5 sierpnia 1946 r. uroczyście poświęcono autocysternę, a 1 lutego 1947 r. również drugi, już zmontowany samochód oraz sztandar należące do OSP w Ozorkowie.
W 1962 r., parafianie ufundowali tablicę, upamiętniającą ks. kan. Leon Stypułkowski, która została wmurowana w kościół parafialny. Została odnowiona w latach 80. XX w.
4 maja 1982 r. rozpoczęto budowa kaplicy pw. Najświętszej Maryi Panny Bolesnej (pw. Matki Boskiej Miłosierdzia) na starym cmentarzu, która powstała z pomocą wiernych. Dnia 31 października 1982 r., ksiądz proboszcz sprawował w niej pierwszą Mszę świętą. Bp Józef Rozwadowski (ówczesny ordynariusz) dnia 13 października 1984 roku dokonał poświęcenia tejże kaplicy. Bp Władysław Ziółek (kolejny ordynariusz) w roku 1986 poświęcił cztery, nowe dzwony wykonane w Przemyślu, a ufundowane przez wiernych, które zamontowano przy kaplicy.
Budowa nowej plebanii i sal przeznaczonych na spotkania młodzieży trwała 2 i pół roku. Przy pracach budowlanych znacznie zaangażowali się parafianie.
Okres III RP.
W 1990 r. parafia odzyskała budynek przedwojennej sali parafialnej, służącej w PRL jako kino i wyremontowanej w połowie lat 70. Budynek ów oddano w dzierżawę p. Gołębiowskiemu z Łodzi (na rok), a następnie (w dniu 1 listopada 1991 r.) spółce cywilnej „ARANDA”.
Między 1990 a 1994, podczas transformacji systemowej, Urząd Miejski w Ozorkowie dokonał zmian nazw niektórych ulic.
11 stycznia 1991 r. do Szkoły Podstawowej nr 2 w Ozorkowie przybył ks. bp Władysław Ziółek. Odbyło się spotkanie opłatkowe z nauczycielami wraz z księżmi dekanatu ozorkowskiego. Dzieci zaprezentowały program artystyczny pt. „Aby w Waszych sercach było zawsze Boże Narodzenie”.
W grudniu 1991 r. Rada Miasta przyjęła ustawę o zawieszeniu krzyża w sali posiedzeń, który to ksiądz proboszcz uroczyście poświęcił miesiąc później.
19 marca 1992 r. uroczystości odpustowe celebrował ks. dr Andrzej Świątczak – pierwszy dyrektor (od 13 września 1988 r. do dnia śmierci dnia 8 stycznia 2004 r.) łódzkiej filii UKSW.
Z racji piątej rocznicy II Kongresu Eucharystycznego i wizyty Jana Pawła II, dnia 14 czerwca 1992 r., odbyła się tradycyjna procesja ulicami Łodzi, w której wzięła udział asysta kościelna wraz z osobami towarzyszącymi.
2 sierpnia 1992 r. abp Władysław Ziółek erygował parafię pw. Najświętszej Maryi Panny Królowej Polski w Ozorkowie, wyłączając ją z części tej parafii. Został również poświęcony plac pod budowę nowego kościoła. Obok budowanej świątyni wzniesiono prowizoryczny kościół, a parafianie nowej parafii mogli dalej korzystać z posług religijnych w dotychczasowej świątyni.
4 kwietnia 1995 r. do Ozorkowa przybył ks. bp Adam Lepa, zaproszony przez nauczycieli oraz siostry Urszulanki. Po mszy świętej w kościele przy ul. Łęczyckiej odbyło się spotkanie dyskusyjne nt. propagandy w mediach. Księdzu biskupowi wręczono także Drogę Krzyżową, którą 31 marca tegoż roku, nauczyciele przeprowadzili w kaplicy na Starym Cmentarzu.
18 czerwca 1995 r., z racji obchodów 75-lecia istnienia Zgromadzenia Sióstr Urszulanek w Ozorkowie, w kościele przy Łęczyckiej odbyła się uroczysta msza święta Jubileuszowa z Procesją Eucharystyczną, która była sprawowana przez ks. bpa Adam Lepę.
Dnia 7 czerwca 1999 r. papież Jan Paweł II udzielił błogosławieństwa strażakom i poświęcił nowy sztandar Ochotniczej Straży Pożarnej w Ozorkowie, która obchodziła jubileusz 100-lecia.
XXI wiek.
W czerwcu 2001 r., staraniem proboszczów i parafian obu parafii istniejących w Ozorkowie, rozpoczęto budowę kaplicy na nowym cmentarzu. Ks. abp Władysław Ziółek poświęcił ją dnia 28 września 2002 r.,
W piątek 16 listopada 2001 r. odbyła się, sprawowana przez ks. bpa Adama Lepę, uroczysta msza święta z poświęceniem nowego sztandaru I Liceum Ogólnokształcącego im. Stefana Żeromskiego w Ozorkowie, które obchodziło jubileusz 50-lecia. We mszy wzięły udział również poczty sztandarowe z okolicznych szkół.
14 października 2005 r. abp metropolita Władysław Ziółek poświęcił, stworzony przez prof. Czesława Dźwigaja, pomnik papieża Jana Pawła II, który postawiono przed wejściem do kościoła, aby był:
Lista ofiarodawców pomnika spoczęła w kruchcie kościoła.
Miejsca święte.
Kościół parafialny.
Od czasu wybudowania (i konsekracji) w 1668 r. nie został przeniesiony, nie uległ konwersji, ani nie został doszczętnie zniszczony, pomimo sprofanowania i zdewastowania przez okupanta w trakcie II wojny światowej. Jest najstarszym zabytkiem architektonicznym w mieście.
Kościoły filialne i kaplice.
Kościół pw. Najświętszego Serca Jezusowego w Ozorkowie.
Kościół pw. Najświętszego Serca Jezusowego w Ozorkowie – kościół rektoralny sióstr Urszulanek na Bugaju, w Domu Zakonnym Sióstr Urszulanek SJK na ul. Łęczyckiej 30.
Wybudowany w latach 1928–1929 w co zaangażował się „Komitet Budowy”, utworzonego przez władze miejskie. Konsekrowany dnia 1 grudnia 1929 r. przez ks. bp Wincentego Tymienieckiego.
Kaplica pw. Najświętszej Maryi Panny Bolesnej w Ozorkowie.
Kaplica pw. Najświętszej Maryi Panny Bolesnej w Ozorkowie (pw. Matki Boskiej Miłosierdzia) – zbudowana na starym cmentarzu grzebalnym, na miejscu dawnego domu grabarza z kostnicą.
4 maja 1982 r. rozpoczęto budowę kaplicy, która powstała z pomocą wiernych, określanego jako „spontaniczny czyn społeczny”. Według kierownika budowy p. Kałkowskiego, nieraz zgłaszało się po 300 osób chętnych do pracy. Ksiądz proboszcz sprawował w niej pierwszą mszę świętą dnia 31 października 1982 r. Ks. bp Józef Rozwadowski dnia 13 października 1984 roku dokonał jej poświęcenia.
Ks. bp Władysław Ziółek w roku 1986 poświęcił cztery nowe dzwony wykonane w Przemyślu, w pracowni Jana Felczyńskiego, a ufundowane przez wiernych, które zamontowano przy kaplicy.
Na frontowej elewacji znajduje się tablica informująca o dacie budowy kaplicy. Drugą tablica głosi:
Kaplica pw. św. Marcina w Ozorkowie.
Kaplica pw. św. Marcina w Ozorkowie – zbudowana w latach 2000–2002 na nowym cmentarzu grzebalnym
Dawniej posiadane lub użytkowane przez parafię świątynie.
Przez krótki czas po II wojnie światowej, parafia posiadała kościół parafii protestanckiej, który został przejęty po okresie funkcjonowania jako obóz przejściowy dla ewangelików (powyżej 14 roku życia) z Ozorkowa, którzy to później zostali przeprowadzeni do obozu na Sikawie w Łodzi. Obóz w Ozorkowie został zamknięty, a kościół przekazany w administrację parafii rzymskokatolickiej w Ozorkowie. Jako kościół pw. św. Tadeusza w Ozorkowie był miejscem sprawowania nabożeństw dla dzieci i młodzieży. Kościół ten, w wyniku procesu sądowego został zwrócony parafii protestanckiej w 1953 r.
Ołtarze.
W parafii, oprócz ołtarzy stałych w kościołach, na terenie parafii znajdowały się ołtarze m.in.:
Cmentarze.
Nowy cmentarz.
Nowy Cmentarz miejski w Ozorkowie przy ul. Podleśnej – o powierzchni 4,8 ha (4,7731 ha). Założony w 1938 r. staraniem ks. Leona Stypułkowskiego. Na cmentarzu tym pochowano m.in.: uczestników kampanii wrześniowej 1939 r.
Stary cmentarz.
Cmentarz parafialny tzw. „stary” w Ozorkowie – mieści się przy ul. Zgierskiej 37, między ul. Dolną i ul. Cmentarną. Rozciąga się na powierzchni 2,7 ha (2,6362 ha). Znajduje się na stoku wysoczyzny, opadającym ku południu i zachodowi. Z cmentarza roztacza się widok na dolinę Bzury z Zalewem Ozorkowskim i Nowe Miasto z zauważalnym kościołem, zabudową przemysłową oraz wielorodzinną zabudową mieszkaniową.
Cmentarz jest otoczony stylowym ogrodzeniem z przełomu XIX/XX w., wykonanym z nieotynkowanej od wewnątrz cegły, zdobione arkadowym fryzem podokapowym oraz z zadaszeniem wykonanym z ocynkowanej blachy. Na cmentarzu zachowało się 5 dębów, w tym dwa będące pomnikami przyrody.
Historia cmentarza.
Według zapisków w dokumentach parafialnych, istniał od niepamiętnych czasów.
Zmarłych zaczęto chować na tym cmentarzu zapewne w latach 30. XIX w., po zapełnieniu przestrzeni cmentarza przykościelnego.
Na początku XIX w., Geometra August Dornstein wytyczył działkę u zbiegu ul. Dolnej i ul. H. Sienkiewicza (ówczesna ul. Śmiertelna), wyznaczoną na pochówek dla katolików, przez Ignacego Starzyńskiego, właściciela Ozorkowa. Działka miała wtedy powierzchnię jednej morgi chełmińskiej, tj. ok. 0,56 ha. Z biegiem lat, zmarłych grzebano w coraz wyższych partiach stoku wysoczyzny, przesuwając granicę w kierunku północno-wschodnim. Obszar cmentarza osiągnął swą maksymalną powierzchnię w 1964 r., kiedy to wykupiono i przyłączono pas ziemi wzdłuż ul. Zgierskiej między bramą a ul. Dolną, który wymagał wyrównania z powodu istnienia stromego, pięciometrowego pagórka.
Katolicki (i ewangelickie, na cmentarz sąsiedni) kondukty żałobne przemierzały trasę na cmentarz ulicą Śmiertelną do czasu utworzenia i otwarcia bram od ul. Zgierskiej. Od tamtej pory ul. Śmiertelną przemierzały jeszcze kondukty żałobne wyznawców judaizmu. Dawna brama znajdowała się w południowo-zachodnim, ostrokątnym krańcu cmentarza i prowadziła również na cmentarz ewangelicki. Mały pas terenu zajmowały miejsca pochówku dla wiernych wyznania prawosławnego (przeważnie pochodzenia rosyjskiego), których liczba zamieszkujących w Ozorkowie nie przekraczała 50 osób.
Za czasów proboszcza ks. Ignacego Wypyskiego, za jego przyczyną cmentarz zyskał dom grabarza mieszczący kostnicę, żeliwną bramę oraz murowany parkan w miejsce poprzedniego, drewnianego płotu, który był rozkradany na opał.
Dnia 30 sierpnia 1911 r. dokonano uroczystego poświęcenia cmentarza przez ks. bp Kazimierza Ruszkiewicza.
Po wschodniej stronie bramy znajdował się dom grabarza mieszczący kostnicę. W 1982 r. na jego miejscu postawiono kaplicę pw. Najświętszej Maryi Panny Bolesnej w Ozorkowie (lub pw. Matki Boskiej Miłosierdzia lub Miłosiernej).
Groby.
Na cmentarzu tym pochowano m.in.: uczestników powstania styczniowego; żołnierzy zmarłych w szpitalu wojskowym podczas wojny polsko-bolszewickiej; poległych w obronie Ozorkowa, podczas walk we wrześniu 1939 r. Jako że parafianie stanowili głównie ubogą warstwę społeczną miasta, więc dominowały ubogie mogiły ziemne.
Na cmentarzu tym znalazły się m.in. groby:
Otoczenie.
W pobliżu, na południe od tego cmentarza, znajdują się niekatolickie cmentarze:
Cmentarz przy kościele parafialnym.
Dawniej, po wschodniej stronie kościoła parafialnego, znajdował się cmentarz przykościelnych. W XX wieku w tym rejonie powstał budynek kina „Ludowe”, czyli przedwojennej sali parafialnej. Obszar dawnego cmentarza, rozciągał się prawdopodobnie po miejsce, gdzie wybudowano budynek mieszczący restaurację „Stylowa”. Cmentarz ten zniwelowano na początku XIX w. – w okresie przekształcania i rozbudowy miejscowości w miasto przemysłowe.
Duszpasterze.
Proboszczowie.
Od dnia 28 października 1925 r., w którym utworzono dekanat ozorkowski, każdy proboszcz nowo mianowany do tej parafii, równocześnie piastuje funkcję dziekana tegoż dekanatu (wg artykułu P. Górnego, piastowanie funkcję dziekana rozpoczęło się jeszcze w dniu przyłączenia parafii do diecezji łódzkiej dnia 10 grudnia 1920 r.).
Działalność parafialna.
Msze Święte i nabożeństwa.
Msze Święte.
W parafii tradycyjnie, corocznie odbywają się Msze Święte w intencji stolarzy i cieśli, strażaków i sukienników. Do tradycji należy również coroczna pielgrzymka maturzystów na Jasną Górę, aby prosić Matkę Bożą Jasnogórską, o opiekę podczas egzaminów.
Dokumenty parafialne.
Najstarsze dokumenty parafialne, to akta sześciu chrztów św. (pierwsze 23 stycznia) z 1729 r. W okresie II wojny światowej, wiele dokumentów zniszczono lub zostały rozproszone. W archiwum parafii znajduje się wiele dokumentów z XIX i XX wieku. Zachował się m.in. spis inwentarza parafii z 1937 r. i księga nawróconych (Liber conwersorum), w której opisano 65 przypadków nawróceń na katolicyzm z okresu od roku 1893 do dnia 17 kwietnia 1970. Wśród nawróconych znaleźli się dotychczasowi mariawici, luteranie, a także ukraińscy żołnierze i oficerowie wyznania prawosławnego (w trakcie i po wojnie wojnie polsko-bolszewickiej mieszkali przy baonie białostockiego pułku piechoty).
W parafia prowadzone następujące księgi metrykalne:
Grupy parafialne i formy duszpasterstwa.
W okresie pod zaborami i w II RP działały m.in.:
W okresie II RP spotykały się grupy parafialne, działał chór pod kierownictwem p. Szmagaja, wystawiano Mękę Pańską (od Środy Popielcowej), Jasełka.
W okresie III RP działają:
Obszar parafii.
Zmiany administracyjne.
Zmiany przynależności w strukturach kościelnych.
Do 1660 r. Ozorków znajdował się w granicach parafii w Solcy Wielkiej. W 1660 r. erygowano parafię w Ozorkowie. 30 czerwca 1818 r. zakończyła się przynależność parafii do archidiecezji gnieźnieńskiej i archidiakonatu łęczyckiego. W okresie od 30 czerwca 1818 do 10 grudnia 1920, parafia należała do archidiecezji warszawskiej (przyłączona doń bullą papieża Piusa VII „Ex Imposita Nobis”). Od dnia 10 grudnia 1920 r. parafia znalazła się w nowo utworzonej diecezji łódzkiej (włączona doń bullą papieża Benedykta XV „Christi Domini”). Od dnia 28 października 1925 r. parafia znalazła się w nowo utworzonym dekanacie ozorkowskim (włączona doń bullą papieża Piusa XI „Vixdum Poloniae unitas”).
Wydzielenie parafii pw. Najświętszej Maryi Panny Królowej Polski w Ozorkowie.
2 sierpnia 1992 r. ks. abp Władysław Ziółek erygował parafię pw. Najświętszej Maryi Panny Królowej Polski w Ozorkowie, wyłączając ją z części tej parafii. Wydzielono obszar w granicach:
Miejscowości i ulice.
W granicach parafii znajdują się miejscowości:
oraz ulice Ozorkowa:

</doc>
<doc id="1134409" url="https://pl.wikipedia.org/wiki?curid=1134409" title="Knattspyrnudeild Keflavík">
Knattspyrnudeild Keflavík

Knattspyrnudeild Keflavíkur - islandzki klub piłkarski z siedzibą w mieście Keflavík.
Historia.
Klub założony został 29 września 1929 roku pod nazwą "UMFK Keflavík". W 1956 roku doszło do fuzji z "KFK Keflavik" i zmiany nazwy na "ÍBK Keflavík". W 1965 roku klub zadebiutował w europejskich pucharach i wystąpił w Pucharze Mistrzów 1965/66. Klub jest 4-krotnym mistrzem Islandii i 4-krotnym zdobywcą Pucharu Islandii.

</doc>
<doc id="1134412" url="https://pl.wikipedia.org/wiki?curid=1134412" title="Słomkowy kapelusz">
Słomkowy kapelusz

Słomkowy/Słomiany kapelusz – kapelusz ze słomy, trzciny lub liści palmy (panama).

</doc>
<doc id="1134414" url="https://pl.wikipedia.org/wiki?curid=1134414" title="HMS Victorious">
HMS Victorious

Pięć okrętów Royal Navy nosiło nazwę HMS "Victorious" (z ang. „zwycięski”):

</doc>
<doc id="1134427" url="https://pl.wikipedia.org/wiki?curid=1134427" title="Dil Kya Kare">
Dil Kya Kare

Dil Kya Kare – indyjski dramat z 1999 roku wyreżyserowany przez Prakash Jha, autora filmu "Apaharan" z 2005 roku. W rolach głównych Kajol, Ajay Devgan i Mahima Chaudhry.
Fabuła.
Architekt Anand Kishore (Ajay Devgan) i jego żona Kavita (Mahima Chaudhry) wraz z córeczką Nehą żyją bardzo szczęśliwie w Delhi, dopóki Kavitę nie zaczynają niepokoić wieści o tajemniczej "cioci", która obdarowuje Nehę prezentami odprowadzając ją po szkole do domu. Kawicie udaje się z nią porozmawiać i dowiaduje się, że Nandita Rai (Kajol) jest biologiczną matką adoptowanej Nehy. Nadita oddała kiedyś do adopcji dziecko – owoc jednej przypadkowej nocy spędzonej w pociągu z nieznanym jej mężczyzną. Mężczyzną tym okazuje się Anand.

</doc>
<doc id="1134430" url="https://pl.wikipedia.org/wiki?curid=1134430" title="IFK Keflavik">
IFK Keflavik



</doc>
<doc id="1134431" url="https://pl.wikipedia.org/wiki?curid=1134431" title="Międzynarodowy Festiwal Muzyki Gospel Camp Meeting">
Międzynarodowy Festiwal Muzyki Gospel Camp Meeting

Międzynarodowy Festiwal Muzyki Gospel Camp Meeting odbywa się co roku w sierpniu w miejscowości Osiek w województwie pomorskim.
W 2012 roku festiwal i warsztaty odbędą się po raz pierwszy w pobliskim Gniewie - w dniach 15-19 sierpnia.
Formuła festiwalu.
Misją Festiwalu jest popularyzacja i rozwój muzyki chrześcijańskiej ze szczególnym uwzględnieniem muzyki gospel.
Corocznie w ramach Festiwalu odbywają się:
Historia.
Pierwsza edycja Festiwalu miała miejsce w 1997 roku. Pomysłodawcą i twórcą przedsięwzięcia był proboszcz parafii pw.św. Rocha w Osieku ks. dr Zdzisław Ossowski. W latach 1997-1999 organizacją zajmowały się wspólnie parafia pw. św. Rocha oraz Wojewódzki Ośrodek Kultury w Krakowie. W tym czasie koncerty festiwalowe odbywały się pod egidą Festiwalu Muzyki Country Ciemnogród, organizowanego w Osieku przez Wojciecha Cejrowskiego.
Od roku 2000 organizatorem Festiwalu jest Stowarzyszenie Miłośników Muzyki Chrześcijańskiej Gospel z siedzibą w Osieku.
Obecnie zasięg imprezy nie ogranicza się do jednej miejscowości - festiwalowe koncerty odbywają się również w Gdańsku, Malborku, Gniewie i Świecku.
Edycje.
1997 - I edycja.
Konkurs chórów – laureaci:
Warsztaty teoretyczne – cykl wykładów o historii muzyki gospel. Prowadzący - Roman Michalin.
Koncerty:
Ewa Uryga z zespołem, Stanisław Sojka, Violetta Villas, The Willows Revival Singers, Janusz Cedro, Ryczące dwudziestki, Fair Play, Liga, Fiat Singers, Bryza Jazz Band, Spirituals Singers Band, Marek Bałata.
1998 - II edycja.
Konkurs chórów – udział wzięło 5 zespołów. 
Warsztaty teoretyczne 
Koncerty:
Ewa Uryga, Mieczysław Szcześniak, Marek Bałata, Janusz Cedro, Tomasz Żółtko.
1999 - III edycja.
Konkurs chórów – laureaci:
Warsztaty wokalno-muzyczne – po raz pierwszy odbyły się warsztaty wokalno-muzyczne. Instruktor - Włodzimierz Szamański.
Koncerty:
Ewa Uryga, Janusz Cedro, zespół Teofil, Marta Siczek &amp; The Company, Marek Bałata, Tadeusz Leśniak, Dorota Boczkowska, zespół Camerata, The Willows Revival Singers, Big Band Boom, Beata Bednarz, Jerzy Michał Bożyk oraz Riverboard Ramblers.
2000 - IV edycja.
Konkurs chórów – laureaci:
Warsztaty wokalno-muzyczne – instruktorzy: Ruth Lynch z Londynu - czarnoskóra wokalistka i instruktorka chórów gospel, oraz Peter Steinvig z Danii
Koncerty:
Ewa Uryga, Grażyna Łobaszewska, Jackson Singers z USA, Marek Bałata, Spirituals Singers Band, Tadeusz Leśniak, Beale Street Band, Kefas Gospel Choir, Ryczące Dwudziestki i The Willows Revival Singers. 
2001 - V edycja.
Konkurs chórów – laureaci:
Warsztaty wokalno-muzyczne – instruktorzy: Ruth Lynch i Peter Steinvig
Koncerty:
Missa Gospel's Włodzimierza Szomańskiego, Siona Neale z Kanady, Janina Harrington z USA, Sherlyn Whittiker z USA, Ewa Uryga z Przemyskim Chórem Gospel, Gospel Rain, Spirituals Singers Band, The Willows Revival Singers, Marek Bałata, Tadeusz Leśniak, Ricerboat Ramblers z Ukrainy, Ryczące Dwudziestki.
2002 - VI edycja.
Konkurs chórów – laureaci:
Warsztaty wokalno-muzyczne – instruktorzy: Ruth Lynch i Peter Steinvig
Koncerty:
Krystyna Prońko, Janice Harrington i Jazz Band Ball Orchestra, Sherlyn Whittker, Ruth Lynch, Ewa Uryga, Marek Bałata, The Willows Revival Singers.
2003 - VII edycja.
Konkurs chórów – laureaci:
Warsztaty wokalno-muzyczne – instruktor: Clive Brown z Londynu
Koncerty:
Mieczysław Szcześniak z chórem Trzecia Godzina Dnia, Mfa Kera i Black Haritage z USA, Ewa Uryga w duecie z Ruth Lynch, Clive Brown i jego zespół The Shekinah Singers, Marek Bałata z zespołem, Julita Starbala, Schola Cantorum Gospel Choir.
2004 - VIII edycja.
Konkurs chórów – laureaci:
Warsztaty wokalno-muzyczne – instruktorzy: Ruth Lynch, Peter Steinvig, Clive Brown, Volney Morgan
Koncerty: Edyta Geppert, Janice Harrington, Clive Brown i jego zespół The Shekinah Singers, Ewa Uryga, Marek Bałata, Opole Gospel Choir, Pop-oratorium Miłosierdzie Boże Zbigniewa Małkowicza, Agnieszka Fatyga, Tadeusz Leśniak.
2005 - IX edycja.
Konkurs chórów – laureaci:
Warsztaty wokalno-muzyczne – instruktorzy: Ruth Lynch, Peter Steinvig, Vernetta Meade Lynch, Ayo Oyerinde
Warsztaty teoretyczne – sens i interpretacja gospelowych pieśni - ks.dr Roman Tkacz
Koncerty: Oslo Gospel Choir, The Peoples Christian Fellowship Choir z Londynu, Emma Nichols, Mieczysław Szcześniak, Trzecia Godzina Dnia, Marek Bałata, Lumen.
2006 - X edycja.
Konkurs chórów – laureaci:
Warsztaty wokalno-muzyczne – instruktorzy: Ruth Lynch, Karen Gibson, Emmanuel Waldron, Lars Jochimsen 
Koncerty: Skaldowie, A Plane Voix z Martyniki, The London Community Gospel Choir, The Kingdom Gospel Choir, Emma Nichols i Thomas Easley, The Willows Revival Singers, Kraków Gospel Choir
2007 - XI edycja.
Konkurs chórów – laureaci:
Warsztaty wokalno-muzyczne – instruktorzy: Ruth Waldron, Peter Steinving, Karen Gibson, Emmanuel Waldron
Koncerty: Maryla Rodowicz z Młodzieżowym Chórem Juventus oraz Gdańskim Chórem Gospel, Przemyski Chór Gospel, Harriet Lewis z Jazz Band Ball Orchestra, Clive Brown &amp; The Shekinah Singers, Highly Favored Music, Gospel Rain.

</doc>
<doc id="1134437" url="https://pl.wikipedia.org/wiki?curid=1134437" title="IBK Keflavik">
IBK Keflavik



</doc>
<doc id="1134440" url="https://pl.wikipedia.org/wiki?curid=1134440" title="Keflavík Íþrótta- og ungmennafélag">
Keflavík Íþrótta- og ungmennafélag



</doc>
<doc id="1134448" url="https://pl.wikipedia.org/wiki?curid=1134448" title="Íþrótta- og ungmennafélag Keflavíkur">
Íþrótta- og ungmennafélag Keflavíkur



</doc>
<doc id="1134449" url="https://pl.wikipedia.org/wiki?curid=1134449" title="Parafia św. Jakuba w Mechnicy">
Parafia św. Jakuba w Mechnicy

Parafia św. Jakuba w Mechnicy – parafia rzymskokatolicka należąca do dekanatu Koźle diecezji opolskiej w metropolii katowickiej. Kościół parafialny zbudowany w 1794, mieści się przy ulicy Młyńskiej 13. 
Historia parafii.
Początkowo mieszkańcy wsi, których źródła historyczne wymieniają w 1243 w dokumencie księcia opolskiego Mieszka II Otyłego, byli pod patronatem zakonu bożogrobców z Miechowa. W 1418 jak podają źródła historyczne kurii opolskiej, w Mechnicy istniał już kościół, a wierni przynależeli wówczas do archiprezbiteratu kozielskiego. Źródła parafialne podają z kolei, że kościół drewniany pod wezwaniem św. Jakuba Apostoła zbudowano później, bo w 1629. Następnie w XVIII wieku kościół drewniany po pożarze rozebrano, a na jego miejscu w 1794 zbudowano kościół murowany, obecnie w stylu późnobarokowym. 
Stopniowo powiększająca się z upływem lat ludność wsi, była powodem starań o ustanowienie samodzielnej parafii, celem posługi duchowej. Warto dodać, że w obrębie parafii znajduje się wybudowany w latach 1989–1990, filialny kościół Marii Magdaleny w Poborszowie, poświęcony 7 października 1990 przez bp. Gerarda Kusza oraz kaplica św. Floriana z XIX wieku w pobliskiej Kamionce. Parafia liczy około 1200 wiernych. 
Gazetka parafialna.
Gazetka parafialna o nazwie „Co u nas nowego?” ukazuje się od marca 1994, początkowo jako miesięcznik, a obecnie tygodnik, w którym znajdują się m.in. informacje o tygodniowym porządku mszy świętych wraz z poleconymi intencjami oraz pozostałe informacje parafialne.

</doc>
<doc id="1134450" url="https://pl.wikipedia.org/wiki?curid=1134450" title="Lot bierny">
Lot bierny

Lot bierny polega na wykorzystaniu przez zwierzę nieruchomych płaszczyzn nośnych ciała. Duże płaskie powierzchnie umożliwiają przemieszczanie się (np. przedłużanie skoków pomiędzy drzewami lotem ślizgowym) lub utrzymywanie się w powietrzu lotem szybowcowym przy niskim wydatku energetycznym. Niektóre zwierzęta wykorzystują przy tym wstępujące prądy powietrzne. Do ptaków latających w ten sposób należą bocianowate. Lot bierny wykorzystują wiewiórki, latawce, jaszczurki z rodzaju "Draco" oraz niektóre ciężkie ptaki (kaczka domowa, kura, indyk).

</doc>
<doc id="1134451" url="https://pl.wikipedia.org/wiki?curid=1134451" title="Lot aktywny">
Lot aktywny

Lot aktywny – lot zwierząt, który odbywa się dzięki mięśniom poruszającym skrzydła. Do zwierząt aktywnie latających należą: owady, ptaki i nietoperze. Przystosowaniem do lotu aktywnego jest zmniejszenie masy ciała. Ptaki mają spneumatyzowane, czyli wypełnione powietrzem, kości długie i okrągłe w przekroju. Kości płaskie są cienkie, w dziobie brak zębów. Samice ptaków mają tylko jeden jajnik i jeden jajowód. Samce nie posiadają narządu kopulacyjnego. Wszystkie ptaki są dlatego jajorodne, czyli ciężkie jajo jest składane na zewnątrz organizmu samicy i tu następuje jego rozwój. Ptaki mają też skrócone jelito i nie posiadają pęcherza moczowego. Wszystkie te cechy wpływają na obniżenie masy ciała. Jest to istotne, bowiem pewne inne cechy ptaka, pomocne w locie, zwiększają jego masę.

</doc>
<doc id="1134459" url="https://pl.wikipedia.org/wiki?curid=1134459" title="Blitzkrieg Bop">
Blitzkrieg Bop

Blitzkrieg Bop – pierwszy singel amerykańskiego zespołu punkrockowego Ramones, promujący album "Ramones", wydany w kwietniu 1976 roku przez wytwórnię Sire Records.
Utwór sklasyfikowany został na 92. miejscu listy 500 utworów wszech czasów czasopisma „Rolling Stone”.

</doc>
<doc id="1134462" url="https://pl.wikipedia.org/wiki?curid=1134462" title="Andrzej Zagórski">
Andrzej Zagórski

Andrzej Zagórski herbu Ostoja ps. "Mścisław" (ur. 21 kwietnia 1926 w Bochni, zm. 8 października 2007 w Krakowie) – polski historyk, żołnierz Armii Krajowej. 
Życiorys.
Jego ojciec Franciszek Zagórski, ps. "Ostoja" od rodzinnego herbu był oficerem AK, organizatorem tajnej uczelni. Brat Janusz ps. "Mściciel" był również oficerem AK.
Od lutego 1943 do rozwiązania AK w styczniu 1945 był żołnierzem plutonu dyspozycyjno-dywersyjnego komendy Obwodu AK Przeworsk. 
Później był więziony przez UB i NKWD w Przeworsku. Od początku lat 60. zbierał dokumenty i relacje dotyczące działalności konspiracji niepodległościowej w Małopolsce w latach 1939–1956. Stworzył jedną z największych w Polsce kolekcji tego typu – zgromadził w niej ponad 2500 relacji, ok. 25 000 stron dokumentów (oryginałów lub ich kopii) oraz ponad 4500 wycinków prasowych.
Napisał ok. 250 publikacji związanych z Polskim Państwem Podziemnym i antykomunistycznych działaniach niepodległościowych. Był autorem siedmiu książek. W strukturze Okręgowej Komisji Badania Zbrodni Hitlerowskich Przeciw Narodowi Polskiemu – Instytut Pamięci Narodowej w Rzeszowie na początku 1991 został wybrany do składu Zespołu Badania Zbrodni Komunistycznych popełnionych na Rzeszowszczyźnie w latach 1944–1989. Był pomysłodawcą i pierwszym redaktorem „Zeszytów Historycznych WiN-u” wydawanych od 1992. Był redaktorem wydawnictwa seryjnego: "Małopolski słownik biograficzny uczestników działań niepodległościowych 1939–1956", wydawanego w Krakowie przez Towarzystwo Sympatyków Historii od 1997.
Zmarł 8 października 2007 w Krakowie. Został pochowany na Cmentarzu Rakowickim w Krakowie (kwatera FD, rząd 10, miejsce 20).

</doc>
<doc id="1134468" url="https://pl.wikipedia.org/wiki?curid=1134468" title="Predrag Ostojić">
Predrag Ostojić

Predrag Ostojić, cyr. Предраг Остојић (ur. 22 lutego 1938 w Kraljevie, zm. 5 lipca 1996 w Moguncji) – serbski szachista, arcymistrz od 1975 roku.
Kariera szachowa.
W roku 1963 w Budvie reprezentował Jugosławię na drużynowych mistrzostwach świata studentów, zdobywając złoty (za indywidualny wynik na VI szachownicy) oraz srebrny medal (wraz z drużyną). Wielokrotnie wystąpił w finałach indywidualnych mistrzostw kraju, dwukrotnie dzieląc I miejsca: w roku 1968 (w Čateškich Toplicach) wraz z Janezem Stupicą, a w 1971 (w Portorožu) – z Milanem Vukiciem.
Odniósł szereg sukcesów w międzynarodowych turniejach, m.in. w:
Najwyższy ranking w karierze osiągnął 1 stycznia 1976 r., z wynikiem 2495 punktów dzielił wówczas 85-91. miejsce na światowej liście FIDE, jednocześnie zajmując 11. miejsce wśród jugosłowiańskich szachistów.
Śmierć.
W dniu 5 lipca 1996 roku popełnił samobójstwo.

</doc>
