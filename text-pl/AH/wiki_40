<doc id="1139865" url="https://pl.wikipedia.org/wiki?curid=1139865" title="Komunistyczna Partia Białorusi (1996)">
Komunistyczna Partia Białorusi (1996)

Komunistyczna Partia Białorusi, KPB () – białoruska partia polityczna o profilu komunistycznym, założona w 1996. Partia uważa się za spadkobierczynię istniejącej do 1991 Komunistycznej Partii Białorusi rządzącej w BSRR. Obecnym przewodniczącym ugrupowania jest Aleksiej Sokoł, natomiast organem kierowniczym partii jest jej Komitet Centralny. Od 2019 KPB posiada 11 deputowanych w Izbie Reprezentantów Zgromadzenia Narodowego oraz 17 deputowanych w Radzie Republiki Zgromadzenia Narodowego. Partia jest jedną z najważniejszych sił politycznych współczesnej Białorusi.
Historia.
7 grudnia 1991, po zawieszeniu działalności Komunistycznej Partii Białorusi przez Radę Najwyższą Białorusi, część działaczy komunistycznych powołała do życia nowe ugrupowanie polityczne Partię Komunistów Białorusi z Siarhiejem Kalakinem na czele. Partia kontynuowała tradycje ideowe swojej poprzedniczki, bazując na zasadach marksizmu i leninizmu. W wyborach prezydenckich w 1994 kandydatem komunistów na najwyższy urząd był jeden z liderów partii – Wasil Nowikau. Władze partii w latach 1994–1995 popierały politykę prezydenta Alaksandra Łukaszenki (np. w kwestii przywrócenia radzieckich symboli państwowych). Z czasem jednak coraz bardziej się jej sprzeciwiały, w wyniku czego w 1996 doszło w partii do rozłamu. Część członków lojalnych wobec prezydenta odtworzyła Komunistyczną Partię Białorusi, podczas gdy PKB Kalakina przeszła do opozycji i stopniowo została zepchnięta na margines polityki przez Łukaszenkę.
Oficjalnie partia utworzona została 2 listopada 1996 roku, zarejestrowana 21 listopada 1996. Pomyślnie przeszła obowiązkową ponowną rejestrację 9 września 1999. W wyborach parlamentarnych zdobywała kolejno następującą liczbę mandatów:
Wybory w latach 2000, 2004 i 2008 zostały uznane przez OBWE za niedemokratyczne, zatem ich oficjalne wyniki nie muszą odzwierciedlać rzeczywistego poparcia dla partii w białoruskim społeczeństwie.
15 lipca 2006 KPB zaproponowała Partii Komunistów Białoruskiej ponowne zjednoczenie. Propozycja została odrzucona, ponieważ Kalakin uznał ją za spisek służb specjalnych mający na celu zniszczenie jego partii i osłabienie opozycji.
Podczas protestów w 2020 Komunistyczna Partia Białorusi wyraziła poparcie dla prezydenta Aleksandra Łukaszenki.
Program.
Deklarowanym celem partii jest "orientacja społeczeństwa na socjalistyczną drogę rozwoju, wiodącą ku budowie społeczeństwa sprawiedliwości socjalnej, opartą na zasadach kolektywizmu, wolności i równości, występującą za władzą ludu; umocnienie białoruskiej państwowości; odnowienie na zasadach dobrowolności państwowego związku narodów wchodzących wcześniej w skład Związku Socjalistycznych Republik Radzieckich".
W polityce zagranicznej partia zajmuje zdecydowanie prorosyjskie i proradzieckie stanowisko. Popiera wzmacnianie białorusko-rosyjskiego państwa związkowego i postuluje odbudowę na zasadach dobrowolności "Związku Radzieckich Narodów". W listopadzie 2004 przewodnicząca KPB, wraz z szefami innych partii i organizacji proprezydenckich, podpisała "Odezwę do narodu rosyjskiego". W dokumencie tym wyrażono jednoznaczne poparcie dla integracji Republiki i Federacji Rosyjskiej, w ostrych słowach krytykując siły prozachodnie w kraju.
Zdaniem Ihara Lalkoua, partia we wszystkich aspektach życia społeczno-politycznego popiera stanowisko prezydenta Białorusi Aleksandra Łukaszenki.

</doc>
<doc id="1139866" url="https://pl.wikipedia.org/wiki?curid=1139866" title="Monaster Narodzenia Matki Bożej w Grodnie">
Monaster Narodzenia Matki Bożej w Grodnie

Monaster Narodzenia Matki Bożej – prawosławny stauropigialny żeński klasztor w Grodnie, w jurysdykcji Egzarchatu Białoruskiego. Zajmuje obiekty po skasowanym w 1839 unickim klasztorze bazylianek.
Historia.
Na miejscu dzisiejszego monasteru już w XII w. istniała drewniana prawosławna cerkiew Narodzenia Matki Bożej. W 1633 obiekt ten został przejęty przez unitów, którzy założyli przy nim żeński klasztor bazylianek. W 1654 klasztor został spalony przez wojska moskiewskie. Odbudowany kompleks funkcjonował do 1720 r., gdy uległ zniszczeniu w wyniku pożaru. W latach 1720–1726 na miejscu drewnianej cerkwi i klasztoru wzniesiono murowane budynki – świątynię monasterską i dwupiętrowy obiekt mieszkalny na planie litery L. Zabudowania zaprojektował Józef Fontana, zaś inwestycję sfinansował metropolita Leon Kiszka.
W 1839, po synodzie w Połocku, który zlikwidował unię na ziemiach litewskich i białoruskich, włączając struktury Kościoła unickiego do Rosyjskiego Kościoła Prawosławnego, klasztor w Grodnie stał się żeńską wspólnotą prawosławną. W 1842 zbudowano w jego kompleksie nowy budynek gospodarczy, w latach 1865–1866 – drugą cerkiew św. Sergiusza z Radoneża, zaś w 1891 – kolejny obiekt gospodarczy. Wspólnota miała status monasteru II klasy.
W 1900 mniszki z Grodna przeniosły się do nowego klasztoru w Krasnymstoku (ob. Różanystok), do zabudowań skasowanego przez władze carskie klasztoru dominikańskiego. W dotychczasowej siedzibie pozostawiono filialny skit. W czasie I wojny światowej, gdy wspólnota z Krasnegostoku udała się na bieżeństwo, mniszki z Grodna pozostały w klasztorze. Mimo to główna cerkiew została w czasie działań wojennych całkowicie zdewastowana, m.in. spłonął dach, jeden z hełmów wież oraz barokowe zwieńczenie kopuły. Wobec rewindykacji obiektów w Różanymstoku na rzecz zakonu salezjanów główną siedzibą wspólnoty ponownie stały się obiekty w Grodnie. Cały majątek monasteru został przy tym upaństwowiony. Wspólnota liczyła w tym momencie pięć mniszek i 33 riasoforne posłusznice, które opiekowały się czternaściorgiem dzieci i grupą kilkudziesięciu uchodźców z Rosji Radzieckiej.
Sytuacja klasztoru w okresie międzywojennym była trudna. Chociaż w 1932 sąd potwierdził prawa monasteru do majątku Kalno, uzyskiwane dochody nie wystarczały na utrzymanie wspólnoty i prowadzonych przez nią instytucji charytatywnych (ochronki dla sierot i domu starców). W latach 30. XX wieku mniszki musiały zaciągnąć pożyczki pod zastaw posiadanych budynków. Wyposażenie monasterskich świątyń było poważnie zdekompletowane, nawet świece ofiarne były darmowo przekazywane do klasztoru przez miejscowe prawosławne parafie. Z powodu trudnych warunków materialnych część mniszek stale przebywała na terenie męskiego monasteru w Żyrowiczach.
W 1959 w monasterze przebywało 28 mniszek i 30 posłusznic. Rok później władze radzieckie zmusiły zakonnice do opuszczenia Grodna i przeniesienia się do Żyrowicz. Część budynków monasterskich w Grodnie została zwrócona Rosyjskiemu Kościołowi Prawosławnemu w 1992. W tym samym roku miało miejsce ponowne poświęcenie cerkwi św. Sergiusza z Radoneża, a w roku następnym – głównej cerkwi klasztornej.

</doc>
<doc id="1139868" url="https://pl.wikipedia.org/wiki?curid=1139868" title="Charles Mortram Sternberg">
Charles Mortram Sternberg

Charles Mortram Sternberg (1885 – 1981), amerykański paleontolog i kolekcjoner skamieniałości, który wsławił się odkryciem i opisaniem skamieniałości z rodzajów: "Brachylophosaurus", "Edmontonia", "Parksosaurus" i "Pachyrhinosaurus".
Był synem innego znanego poszukiwacza skamieniałości Charlesa Hazeliusa Strenberga.

</doc>
<doc id="1139869" url="https://pl.wikipedia.org/wiki?curid=1139869" title="Druskenniki">
Druskenniki



</doc>
<doc id="1139872" url="https://pl.wikipedia.org/wiki?curid=1139872" title="Angels Landing">
Angels Landing

Angels Landing – formacja skalna znajdująca się w parku narodowym Zion w stanie Utah w Stanach Zjednoczonych. Pochodzenie nazwy, którą można przetłumaczyć na język polski jako "Podest aniołów", obrosło legendą. Według niej pochodzi ona z 1916 roku, gdy pastor Frederick Fisher zobaczył monolit po raz pierwszy i wykrzyknął „Tylko anioł mógłby na nim wylądować”.
Szlak turystyczny na Angels Landing.
Z doliny na wierzchołek Angels Landing znajdujący się na wysokości 1765 m n.p.m. prowadzi szlak pieszy o długości około 2,5 km i różnicy poziomów około 450 metrów. Ze względu na niezwykłe widoki jakie można podziwiać na jego całej długości, powszechnie uważany jest on za jeden z najpiękniejszych szlaków pieszych w całych Stanach Zjednoczonych i jest niezwykle popularny, szczególnie w sezonie letnim. Pokonanie całego odcinka tam i z powrotem zajmuje przeciętnie od 3 do 4 godzin. Znaczne części szlaku zostały wykute w litej skale w 1926 roku.
Szlak bierze swój początek w dolinie przy przystanku autobusowym "Grotto Trailhead". Natychmiast prowadzi mostem na drugi brzeg rzeki Virgin i zakręca w prawo na północ wznosząc się stopniowo do zacienionego i chłodnego "Refrigerator Canyon". Stamtąd seria krótkich i stromych zakosów nazywana "Walters Wiggles" prowadzi na przełęcz znaną jako "Scout Lookout". Odcinek ten choć stosunkowo stromy nie jest trudny technicznie, gdyż nawierzchnia szlaku jest utwardzona.
Na przełęczy szlak rozdziela się. Dalej na północ prowadzi szlak "West Rim Trail", zaś szlak na wierzchołek Angels Landing zawraca na południe. Wiedzie dalej przepaścistą granią i w wielu miejscach ubezpieczony jest przy pomocy łańcuchów. Trudność tego odcinka oceniana jest na 3 w amerykańskiej skali trudności dróg skalnych, co oznacza, że wymaga wspinaczki z użyciem rąk. Ścieżka miejscami ma zaledwie kilkadziesiąt centymetrów szerokości z kilkusetmetrowymi przepaściami po obu stronach. W historii parku zanotowano tu co najmniej 5 wypadków śmiertelnych spowodowanych upadkiem w przepaść. Mimo że wierzchołek znajduje się poniżej krawędzi kanionu, z wierzchołka w każdym kierunku rozciąga się piękny widok.
Na wierzchołek wytyczono również kilka dróg wspinaczkowych o stopniu trudności od 5.8 do 5.11.

</doc>
<doc id="1139875" url="https://pl.wikipedia.org/wiki?curid=1139875" title="Klasztor Bazylianów w Grodnie">
Klasztor Bazylianów w Grodnie



</doc>
<doc id="1139876" url="https://pl.wikipedia.org/wiki?curid=1139876" title="II liga polska w piłce siatkowej kobiet">
II liga polska w piłce siatkowej kobiet

II liga polska w piłce siatkowej kobiet jest trzecią w hierarchii - po TAURON Lidze i I lidze (dawnej I lidze Serii B) - klasą kobiecych ligowych rozgrywek siatkarskich w Polsce, będąc jednocześnie trzecim i ostatnim szczeblem poziomu centralnego (III poziom ligowy). Rywalizacja w niej toczy się - co sezon, systemem ligowym wraz z play-offami w czterech równorzędnych grupach rozgrywkowych - o awans do I ligi, a za jej prowadzenie odpowiada Polski Związek Piłki Siatkowej (PZPS). Najsłabsze drużyny każdej z grup są relegowane do III ligi.

</doc>
<doc id="1139878" url="https://pl.wikipedia.org/wiki?curid=1139878" title="Krzepów">
Krzepów

Osiedle Krzepów w Głogowie – od 1984 r. dzielnica mieszkaniowa na terenie miasta Głogowa, pierwotnie przedmieście. Charakteryzuje się zabudową jednorodzinną. Na terenie osiedla znajduje się stacja kolejowa oraz planowana jest budowa Trasy Obwodowej z węzłem przy ul. Rudnowskiej.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Crzepowo".
Historia.
Z uwagi na katastrofalne zniszczenia Głogowa po oblężeniu w 1945 i brak odpowiednich budynków w mieście, w Krzepowie mieścił się od 28 maja 1945 Zarząd Miejski (w gospodarstwie nr 35). Pierwszym polskim burmistrzem po wojnie był Eugeniusz Hoinka.
W latach 1954–1964 wieś należała do gromady Nosocice, po jej zniesieniu z powodu przeniesienia siedziby, należała i była siedzibą władz gromady Krzepów.
Zabytki.
Do wojewódzkiego rejestru zabytków wpisany jest obiekt:
Granice osiedla.
Północ - Nosocice, Piastów Śląskich
Południe - Gmina Głogów
Wschód - Gmina Głogów
Zachód - Górkowo

</doc>
<doc id="1139880" url="https://pl.wikipedia.org/wiki?curid=1139880" title="Waterford Football Club">
Waterford Football Club



</doc>
<doc id="1139883" url="https://pl.wikipedia.org/wiki?curid=1139883" title="Apteka jezuicka w Grodnie">
Apteka jezuicka w Grodnie

Apteka jezuicka w Grodnie (także: "apteka Adamowicza", "apteka farna", "apteka Stępniewskiego") – apteka zbudowana przy rynku w Grodnie w 1709 roku i nadbudowana w 1763 roku - najstarszy tego typu budynek na terytorium obecnej Białorusi.
Historia.
Apteka została założona w 1687 i początkowo znajdowała się w budynku kolegium jezuickiego – służyła bowiem mnichom oraz uczniom i wykładowcom grodzieńskiej szkoły. Celem przygotowania medykamentów wykorzystywano dziko rosnące zioła i rośliny hodowane w specjalnych ogrodach położonych przy aptece. 
W 1700 roku założono fundamenty, na których w 1709 wybudowano murowaną parterową aptekę przy Rynku, a w 1763 roku nadbudowano ją o piętro. Po likwidacji zakonu jezuitów apteka przeszła pod zwierzchnictwo Komisji Edukacji Narodowej, a po utworzeniu w Grodnie Akademii Medycznej w 1775 stała się placówką zarządzaną przez grodzieńską uczelnię. Pracował w niej wówczas francuski uczony, botanik i wykładowca Akademii Jan Emanuel Gilibert, który w budynku apteki prowadził zajęcia. 
Po III rozbiorze Polski i włączeniu Grodna do Rosji apteka została sprzedana prywatnym właścicielom, m.in. Janowi Adamowiczowi, który wyposażył ją w laboratorium chemiczne. Apteka pod jego kierownictwem uczestniczyła w badaniach właściwości leczniczych roślin oraz wody mineralnej w pobliskich Druskienikach. 
Od 1881 apteka należała do lokalnej parafii luterańskiej, a w 1906 kupił ją pochodzący z Kielecczyzny farmaceuta Edward Stępniewski, późniejszy prezydent Grodna. W rękach Stępniewskiego pozostała do wybuchu II wojny światowej. 
Po włączeniu miasta w skład ZSRR w 1939 placówkę upaństwowiono – działała wówczas pod nazwą "Państwowa apteka nr 3 w Grodnie". W czasie okupacji niemieckiej (1941–1944) znaczna część pracowników apteki została zamordowana przez Niemców jako "nieczysta rasowo", z kolei syna właściciela Zbigniewa Stępniewskiego NKWD rozstrzelało już w 1940 w Piatichatkach. 
Po powrocie Grodna do ZSRR apteka została ograbiona z kosztownych i zabytkowych mebli oraz urządzeń, a sam budynek przekształcono w magazyn aptekarski, a później salon meblowy i dom nauczyciela. 
Prace nad powołaniem Muzeum Farmacji rozpoczęły się po międzynarodowej konferencji z 1987 (w 300–rocznicę utworzenia apteki). W niepodległej Białorusi budynek przekazano w dzierżawę spółce "Biotest" pod warunkiem przekształcenia budynku w Muzeum. W jego zbiorach znajdują się dokumenty i zdjęcia świadczące o przeszłości apteki, kolekcje naczyń i sprzętu aptekarskiego oraz leki z ubiegłych stuleci.
Budynek.
Budynek apteki został przebudowany w 1763 i bardzo znacznie w 1885. Wskutek zmian, całkowitemu zatarciu uległy jej barokowe cechy i obecnie nie wyróżnia się spośród otaczającej ją zabudowy. Budynek apteki przylega do kościoła oraz klasztoru jezuitów. 

</doc>
<doc id="1139884" url="https://pl.wikipedia.org/wiki?curid=1139884" title="Fińska Rada Ekonomiczna">
Fińska Rada Ekonomiczna

Fińska Rada Ekonomiczna to organ, który wspomaga współpracę pomiędzy rządem, bankiem centralnym Finlandii i innymi zainteresowanymi grupami. Jej głównym zadaniem jest analiza zjawisk ekonomicznych zachodzących w państwie w celu podejmowania skutecznych decyzji bieżących związanych ze wzrostem, równowagą i strukturą gospodarki kraju. Rada Ekonomiczna może być także forum dyskusyjnym dla rządu, partnerów z sektora publicznego oraz banku centralnego w sprawach związanych z polityka monetarną Europejskiego Banku Centralnego. Rada współpracuje również z innymi organami doradczymi krajów Unii Europejskiej.
Rada należy do Międzynarodowego Zrzeszenia Rad Ekonomicznych i Społecznych oraz Podobnych Instytucji (International Association of Economic and Social Councils and Similar Institutions).
Zagadnienia, którymi zajmuje się Rada, są związane z następującymi kwestiami:
Rada Ekonomiczna spotyka się zazwyczaj raz w miesiącu. Dyskusje te są tajne.
Członkowie.
Na czele Rady stoi premier. Dodatkowo, rząd wyznacza od 10 do 20 członków Rady, którzy mogą pochodzić z Rady Ministrów. Są oni wybierani na dwuletnią kadencję - wyjątek stanowią ministrowie wchodzący w skład rady, którzy przestają być jej członkami w momencie odebrania im teki ministerialnej. Obecna kadencja Rady trwa od 8 maja 2006 roku do 7 maja 2008 roku.
Obecnie w skład Rady Ekonomicznej wchodzą:
Dodatkowo stali doradcy:
Linki zewnętrzne.
Strona internetowa: http://www.vnk.fi (fiński)

</doc>
<doc id="1139892" url="https://pl.wikipedia.org/wiki?curid=1139892" title="Kościół Świętych Apostołów Piotra i Pawła w Sławsku">
Kościół Świętych Apostołów Piotra i Pawła w Sławsku

Kościół Świętych Apostołów Piotra i Pawła w Sławsku – zabytkowy kościół, Parafii św. Piotra i Pawła w Sławsku. 
Historia.
Od XII wieku Sławsko było stolicą Księstwa Sławieńskiego i prawdopodobnie już wtedy istniał tu kościół parafialny, przynależny do archidiecezji gnieźnieńskiej. W 1248 wzmiankowano miejscowego plebana.
Kościół wzmiankowano w 1489 r. Forma sklepień, łuki portali i blend, a także podobieństwo rozwiązań przestrzennych z innych regionów pozwalają datować kościół w jego obecnej, trójnawowej formie nie wcześniej, niż na czwarte ćwierćwiecze XV w. Istniejące źródła w większości określają okres budowy kościoła na początku XV w.
Od czasów reformacji do 1945 roku była to świątynia ewangelicka. Przebudowana na przełomie XIX i XX wieku. W 1966, przy okazji remontu, odkryto gotyckie malowidła na sklepieniu, a w 1992 fragmenty gotyckiej posadzki. Gotycki charakter świątyni podkreśla portal oraz posadowiona w kruchcie kamienna chrzcielnica. Przy kościele funkcjonował cmentarz.
Architektura.
Kościół jest orientowany, wymurowany z cegły o wymiarach 8–8,5 × 12–13 × 27–28,5 cm i posadowiony na nierównym fundamencie z przełamanych głazów, licujących z ceglanym murem. Wątek układania muru ma charakter bardzo nieregularny.
Kościół halowy, 3-nawowy, 3-przęsłowy, bez wydzielonego prezbiterium, z trójbocznym zamknięciem od wschodu, oraz węższą, poprzecznie prostokątną wieżą od strony zachodniej, równoczesną z korpusem nawowym. Szerokość korpusu 10,9 m, wieży 7,5 m; długość korpusu 20,1 m, w tym trójbocznego zamknięcia 4,4 m, wieży 4,05 m, całego kościoła 24,15 m, szerokość wnętrza nawy głównej między filarami 4,3 m, naw bocznych 2,15 m, całego korpusu 8,25 m.
Portal wieży ostrołukowy, ujęty w ościeżach dwoma, w archiwolcie trzema uskokami, z łukiem okalającym z wozówek. W części wschodniej ściany północnej ślad zamurowanego przejścia portalu do zakrystii. Okna z XIX w. w formie bliźniaczych otworów z małym okulusem między łukami; bez śladów okien pierwotnych.
Rozwiązanie przestrzenne kościoła kontrastuje z innymi miastami Pomorza Zachodniego, w których organizacja wnętrza kościołów farnych jest zawsze jasno określona, z czytelnym podziałem na nawy i wyodrębnionymi obejściami chórów. Bezkierunkowość wnętrza kościoła w Sławsku posiada natomiast analogie w późnogotyckich kościołach miast wschodniej Saksonii i Łużyc oraz w Wielkopolsce (Dolsko, Nowe Miasto nad Wartą).

</doc>
<doc id="1139893" url="https://pl.wikipedia.org/wiki?curid=1139893" title="MKS Kutno">
MKS Kutno

Miejski Klub Sportowy "Kutno" – klub sportowy z siedzibą w Kutnie. Powstał 30 czerwca 1993 poprzez połączenie dwóch kutnowskich klubów: Kutnowianki i Stali Kutno. 2 sierpnia 2004 MKS połączył się z Czarnymi Kutno i w sezonie 2004/05 występował pod nazwą MKS Kutno/Czarni. 1 lipca 2014 MKS przestał istnieć z powodu zadłużenia, a w jego miejsce powstał nowy klub "KS Kutno".

</doc>
<doc id="1139904" url="https://pl.wikipedia.org/wiki?curid=1139904" title="Sławomir Preiss">
Sławomir Preiss

Sławomir Piotr Preiss (ur. 26 lipca 1952 w Stargardzie Szczecińskim) – polski polityk, samorządowiec, artysta plastyk, poseł na Sejm VI kadencji, senator VIII kadencji.
Życiorys.
Ukończył studia na Akademii Sztuk Pięknych w Krakowie. W 1997 został dyrektorem Muzeum Miejskiego w Stargardzie. W latach 1990–1998 zasiadał w radzie miejskiej, następnie radzie powiatu stargardzkiego, od 2006 do 2007 przewodnicząc radzie powiatu.
W latach 1990–1994 należał do Komitetów Obywatelskich, następnie do Partii Konserwatywnej i do Stronnictwa Konserwatywno-Ludowego, potem (w latach 1998–2001) do Ruchu Społecznego AWS, a od 2001 działał w Platformie Obywatelskiej. W 2004 i 2009 bezskutecznie ubiegał się o mandat europosła w okręgu gorzowskim. W 2004 uzyskał 5615 głosów, a w 2009 otrzymał 8682 głosy.
W wyborach parlamentarnych w 2007 uzyskał mandat poselski z listy Platformy Obywatelskiej. Kandydując w okręgu szczecińskim, dostał 10 153 głosy. W wyborach w 2011 z powodzeniem ubiegał się o mandat senatora z ramienia PO w okręgu wyborczym nr 98, otrzymując 64 833 głosy. We wrześniu 2015 został wykluczony z partii za ubieganie się o reelekcję z własnego i konkurencyjnego wobec PO komitetu wyborczego (nie uzyskał senatorskiej reelekcji). Powrócił następnie do pracy w muzeum, obejmując funkcję kierownika działu dokumentacji zabytków.

</doc>
<doc id="1139911" url="https://pl.wikipedia.org/wiki?curid=1139911" title="Traganek jasny">
Traganek jasny

Traganek jasny ("Astragalus australis" (L.) Lam.) – gatunek rośliny należący do rodziny bobowatych. Łacińska nazwa rodzaju pochodzi od greckiego słowa "astragalos" oznaczającego kostkę do gry i odnosi się do kształtu nasion.
Rozmieszczenie geograficzne.
Występuje w Azji (Syberia, Rosja, Mongolia), środkowej, wschodniej i południowej Europie oraz w Ameryce Północnej (Kanada i północne i wschodnie obszary USA). Gatunek występujący w subarktycznej strefie klimatycznej. W Polsce występuje wyłącznie w Tatrach i Pieninach. Z Tatr podany był z następujących stanowisk: Kominiarski Wierch, Stoły, Raptawicka Grań, Raptawicka Turnia, Wąwóz Kraków, Pisaniarski Żleb, Wysoka Turnia, Rzędy Tomanowe, Ciemniak od strony Rzędów, Gładkie Upłaziańskie, Twardy Upłaz, Chuda Turnia, Mała Świstówka, Wielka Świstówka nad Wantulami, Długi Giewont, Łysanki, Kalacki Upłaz, Wielki Giewont, Mały Giewont, Dolina Mułowa. W Pieninach występuje tylko w najwyższych, skalistych partiach Trzech Koron na wysokości 845–980 m.
Został znaleziony w kopalnej florze w Krościenku. Występował tutaj w tundrze w okresie zlodowaceń.
Biologia i ekologia.
Bylina, hemikryptofit. Rośnie w murawach na skałach i upłazach, głównie o ekspozycji południowej i południowo-zachodniej, rzadko północnej, spotkać go można także na piargach u podnóży skał. W Tatrach występuje wyłącznie na wapiennym podłożu. Najwyżej występuje na Wielkim Giewoncie (1890 m n.p.m.). Kwitnie w czerwcu i lipcu. Rozmnaża się przez nasiona, zawiązuje ich dość dużo. Podczas wilgotnego lata w 2001 w Pieninach nasiona kiełkowały w strąku. Liczba chromosomów 2n = 48. Gatunek charakterystyczny dla klasy (Cl.) "Seslerietea variae".
Występuje w dwu odmianach:
W Polsce występuje tylko odmiana "australis".
Zagrożenia i ochrona.
Kategorie zagrożenia gatunku:
Występuje wyłącznie na chronionych obszarach parków narodowych: Pienińskiego i Tatrzańskiego i w obydwu tych parkach znajduje się na liście gatunków specjalnej troski. Największym zagrożeniem jest niszczenie jego stanowisk znajdujących się przy szlakach turystycznych (poprzez zadeptywanie lub zbieranie roślin przez kolekcjonerów). Aby zminimalizować to zagrożenie w obrębie Trzech Koron w Pieninach w 2001 zmodyfikowano dojście do galerii widokowej na tym szczycie. Jest też uprawiany w Górskim Ogrodzie Botanicznym PAN w Zakopanem, Ogrodzie Botanicznym w Warszawie i w ogródku przy budynku dyrekcji Pienińskiego Parku Narodowego.

</doc>
<doc id="1139914" url="https://pl.wikipedia.org/wiki?curid=1139914" title="Charles Hazelius Sternberg">
Charles Hazelius Sternberg

Charles Hazelius Sternberg (ur. 15 czerwca 1850, zm. 20 lipca 1943) – amerykański kolekcjoner kości i paleontolog amator, ojciec Charlesa Mortrama Sternberga.
Życiorys.
W czasie „wojny o kości” wraz ze swoimi dwoma synami, George'em i Levim, pracował dla Edwarda Drinkera Cope'a, poszukując skamieniałości dinozaurów w stanie Kansas. W 1911 rozpoczął pracę dla Geological Survey of Canada. Wraz z synami miał duży udział w badaniu bogatych w skamieniałości złoży w dolinie rzeki Red Deer w Albercie.
Skamieniałości kolekcjonowane przez Charlesa H. Sternberga, obejmujące dinozaury odkryte w zachodniej części USA i Kanady, znajdują się na wystawach i w zbiorach czołowych muzeów w Ameryce Północnej i Europie.

</doc>
<doc id="1139917" url="https://pl.wikipedia.org/wiki?curid=1139917" title="Obwodnica Hetmańska w Zamościu">
Obwodnica Hetmańska w Zamościu

Obwodnica Hetmańska – obwodnica Zamościa, która jest położona niemal w całości w mieście.
Obiega ona północno-wschodnimi obrzeżami miasta i tylko na północy, w dwóch niewielkich fragmentach zajmuje teren wsi Sitaniec. Stanowi ona ciągłość drogi krajowej 17 i częściowo drogi krajowej 74, oddalając konieczność jazdy przez centrum miasta.
Budowa Obwodnicy Hetmańskiej ma długą historię, ponieważ jeszcze w okresie PRL-u powstał projekt obwodnicy (1980). Pierwotnie obwodnica miała łączyć się z ul. Lubelską przez osiedle Powiatowa, biegnąc na terenie dzisiejszej ul. W. Sikorskiego i włączając się na ul. Lubelską przez rondo. Jednak do realizacji tejże obwodnicy doszło dopiero w latach 1992–1993, kiedy to zbudowano dwa etapy tej drogi: I etap – al. Jana Pawła II i II etap – ul. Legionów na południe od ul. Starowiejskiej. Tranzyt odbywał się wówczas dodatkowo ulicami Starowiejską, Wojska Polskiego i Lubelską, co przyczyniało się znacznie do nasilenia i utrudnień w ruchu, stwarzając jednocześnie problemy także dla mieszkańców jednej z tych ulic. III etap ruszył dopiero w latach 2001–2004, kiedy to powstał projekt (zmieniający przebieg drogi z obszaru osiedla Powiatowa na teren osiedla Rataja), a później rozpoczęły się roboty budowlane. Obwodnica Hetmańska została oddana w pełni do użytku pod koniec 2004 roku.
Od strony Lublina, przy wjeździe do miasta (ul. Lubelska) przejazd odbywa się przez wiadukt, pod którym biegnie linia LHS-u. Zaraz za wiaduktem znajduje się rondo, na którym skręcamy w lewo, gdzie zaczyna się obwodnica z ulicami:
Przy wjeździe w ul. Lwowską działa sygnalizacja świetlna, która w 2006 roku została przebudowana podczas budowy pobliskiego hipermarketu Carrefour. Na całej Obwodnicy Hetmańskiej jest siedem skrzyżowań, w tym 4 ronda, 4 sygnalizacje świetlne i jeden przejazd kolejowy. Główną przyczyną, która spowalnia tranzyt przez Zamość jest przejazd kolejowy i światła. Z obwodnicy nie tylko korzystają kierowcy jeżdżący tranzytem, ale i mieszkańcy miasta, którzy chcą szybko przebyć część miasta.
Inna obwodnica służąca do płynnego przejazdu przez miasto, to przebiegająca w zachodniej części Zamościa Obwodnica Zachodnia.

</doc>
<doc id="1139919" url="https://pl.wikipedia.org/wiki?curid=1139919" title="Don Gilmore">
Don Gilmore

Don Gilmore – amerykański producent muzyczny produkujący muzykę w stylu rock. Współpracował i współpracuje z takimi wykonawcami jak Linkin Park, Dashboard Confessional, Avril Lavigne, Eve 6, Good Charlotte, TRUSTcompany, Duran Duran, Trapt, Hollywood Undead, Scary Kids Scaring Kids, Korn.

</doc>
<doc id="1139921" url="https://pl.wikipedia.org/wiki?curid=1139921" title="Alles Wieder Offen">
Alles Wieder Offen



</doc>
<doc id="1139922" url="https://pl.wikipedia.org/wiki?curid=1139922" title="Kościół św. Katarzyny w Oppenheim">
Kościół św. Katarzyny w Oppenheim

Kościół pw. Świętej Katarzyny Aleksandryjskiej w Oppenheim – jedno z ważniejszych dzieł architektury gotyckiej w Niemczech.
Historia.
Położone nad Renem miasteczko, od XIII do XVI stulecia Wolne Miasto Rzeszy, znane jest z długiej tradycji uprawy winorośli oraz handlu winem. Kościół powstał na terenie założonego w 1234 Nowego Miasta, sąsiadującego z najstarszą częścią miasta skupioną wokół kościoła św. Sebastiana. Ponieważ o władzę świecką w Oppenheim ubiegali zarówno jak biskupi Wormacji, jak arcybiskupi Moguncji wywołało to spór. Interweniował Ryszard z Kornwalii, który w 1256 podzielił Oppenheim pomiędzy zwaśnionymi biskupstwami. Nowe Miasto otrzymał Zygfryd III z Eppsteinu. Nie korzyści gospodarcze, silne aspiracje miasta, wzrost ludności a ambitne aspiracje arcybiskupa mogunckiego były powodami aby zrealizować, jak się okazało, jedną z największych inwestycji w okresie gotyku na terenie arcybiskupstwa mogunckiego. To wielkie przedsięwzięcie wymagało zdolnych architektów, kamieniarzy oraz strzechy budowlanej.
Budowę rozpoczęto w pierwszej połowie XIII w., od wzniesienia nawy z dwuwieżową fasadą. Od 1262 rozpoczęto budowę wschodniego chóru. Na początek XIV wieku przypada gruntowna rozbudowa korpusu nawowego, 20 lat wymagała budowa i dekoracja nawy południowej (1317 – ok. 1340). Około 1350 wzniesiono transept. W latach 1414–1439 wzniesiono chór zachodni. W wyniku walki Ludwika XIV o palatynat kościół poniósł poważne zniszczenia.
Aż do XIX wieku kościół znajdował się w stanie ruiny. Po odbudowie i gruntownej renowacji połączonej z regotyzacją wnętrza przywrócono kolegiacie dawną świetność.
Architektura.
Struktura kościoła.
Stojący na "plateau" góry porośniętej winem zbudowany z czerwonego piaskowca kościół jest ważnym przykładem dojrzałego gotyku katedralnego. Składa się z dwóch części, starszej – którą stanowi trójnawowa bazylika z transeptem, czteroprzęsłowym korpusem nawowym zamkniętym od zachodu dwuwieżową fasadą, oraz młodszej – jest nią chór zachodni, dwuprzęsłowy, zamknięty wielobocznie. Starsza część budowana na planie krzyża łacińskiego, do naw bocznych przylegają kaplice, o niewielkiej wysokości. Na skrzyżowaniu naw wznosi się wysoka zbudowana na planie oktogonu wieża. Chór zachodni jest wyższy od części wschodniej. Do północnej elewacji chóru przylegają kaplice.
Architektura wnętrza.
Nawy i chór zachodni nakryte są sklepieniem krzyżowo-żebrowym, które dźwigają smukłe w kształcie gotyckich kolumienek służki przylegających do ścian (prezbiterium, transept) i rombowych filarów, które są zdobione kapitelami (korpus nawowy). Olbrzymie okna wypełniają niemal w całości (szczególnie w korpusie nawowym) ściany elewacji, posiadają bardzo wyszukaną dekorację maswerkową. Maswerki od strony zewnętrznej są zaakcentowane wypukłym profilowaniem. Podobnie jak zewnątrz, widoczne są tu odmienne formy architektoniczne które sugerują kilkuetapową budowę kościoła.
Architekturę wnętrza poszczególnych partii cechuje klarowna artykulacja ścian za pomocą filarów i służek, zaś w korpusie nawowym został tutaj mocno podkreślony rytm arkad międzynawowych. Stosunkowo niskie dwuprzęsłowe kaplice oddzielone są od nawy bocznej parzystymi arkadami. Wysoki, XV-wieczny chór zachodni cechuje znajomość ówczesnego kunsztu architektonicznego, nakryty jest sklepieniem sieciowym.
Elewacje zewnętrzne.
Bardzo przejrzysta artykulacja ścian we wnętrzu kontrastuje z architekturą elewacji zewnętrznych. Mnogość wyszukanych środków wyrazu, detalu architektonicznego, plastyczność elewacji jest połączona z elementami konstrukcyjnymi jednolitą materią, czerwonym piaskowcem. Na zewnątrz ściany naw i prezbiterium są oszkarpowane, ponadto nawa główna jest wsparta łękami oporowymi spojonymi z monumentalnymi przyporami naw bocznych, z wysokimi aediculami zwieńczonymi graniastymi sterczynami. W przeciwieństwie do masywnych, skromniej dekorowanych elewacji prezbiterium, transeptu (ściany czołowe są jedynie ozdobione schodkowymi szczytami oraz maswerkami okien) i zachodniego chóru elewacje korpusu posiadają bardzo wyszukaną dekorację którą tworzą takie elementy jak maswerki (niektóre ze stylizowanym motywem rozety) bogato profilowane laskowania, niemal całkowicie wypełniające lica ścian, przypór itp. Okna nawy głównej są zwieńczone strzelistymi wimpergami. Należy wskazać, iż dekoracja korpusu nawowego składa się niemal całkowicie z elementów architektonicznych, zaś dekoracje rzeźbiarskie są niewidoczne.
Wnętrze.
Wnętrze jest nader skromne, jeżeli chodzi o stan wyposażenia. W celu odsłonięcia gotyckiej architektury, dawne, pochodzące z doby baroku wyposażenie zostało usunięte.
Rzeźba architektoniczna.
Na dekorację rzeźbiarską składają się przede wszystkim kapitele filarów i służek, wsporniki oraz zworniki. Kapitele zdobi ornamentyka roślinna, przede wszystkim liście winorośli, a także winogrona nawiązujące do tradycji winobrania w mieście. Z kolei zworniki posiadają rzeźbione maski, główki starców i młodzieńców o bardzo naturalistycznych twarzach, niektóre główki są ułożone w formie czworoliścia.
W chórze zachodnim jest widoczne główne wejście do kościoła. Jest to ostrołukowy portal z dwoma ościeżami, o dekorowanych motywem liścia winnej latorośli archiwoltach. Portal flankują filary, zaś na zwieńczeniu wśród laskowań dostrzegamy scenę Zwiastowania na narożach płaskorzeźby Marii i Archanioła Gabriela.
Rzeźba sepulkralna.
Bogaty i zróżnicowany repertuar plastyki kamiennej prezentuje duży zespół płyt nagrobnych, głównie z XIV i XV wieku. Wśród nich wyróżniają się: nagrobek Anny von Dalburg (+1410) jest, płaskorzeźbionym, całopostaciowym przedstawieniem zmarłej w pozie modlitewnej, o pogodnej, uśmiechniętej twarzy. Ponadto posiada bogata dekorację architektoniczną, na którą składają się filary z herbami zwieńczone fialami, oraz baldachim. Podobny kształt ma XV-wieczny nagrobek Thana Knebela von Katzenelnbogen (+1401), oraz nagrobek Johana von Dahlberga (+1415) i jego małżonki Anny. Postaci zmarłych odzianych w dworskie stroje depczą lwy, ponad parą ozdobny baldachim z programem heraldycznym. Rzeźbiony w formie płaskiego reliefu płyta nagrobna Johannesa von Drocka (+1425) przedstawia wizerunek świętego Jana Ewangelisty, pisana minuskułą inskrypcja znajduje się na bordiurze. Podobną formę posiada wcześniejsza płyta nagrobna upamiętniająca Philippa von Wannenberg (+1362) ukazującego zmarłego w zbroi.

</doc>
<doc id="1139924" url="https://pl.wikipedia.org/wiki?curid=1139924" title="Tharbad">
Tharbad

Tharbad (sin. "Skrzyżowanie") – miasto i port rzeczny ze stworzonej przez J.R.R. Tolkiena mitologii Śródziemia, położone w południowym Eriadorze.
Tharbad położony był nad Gwathló, łączył Stary Gościniec Południowy z Zielonym Traktem. Założony został przez Númenorejczyków przed 1700 rokiem Drugiej Ery. Miasto zostało zniszczone podczas wielkiej powodzi, która nawiedziła Enedwaith i Minhiriath w 2912 Trzeciej Ery.

</doc>
<doc id="1139928" url="https://pl.wikipedia.org/wiki?curid=1139928" title="Placówka (Hajnówka)">
Placówka (Hajnówka)

Placówka − dzielnica Hajnówki położona między linią kolejową do Cisówki, ulicami Sportową, Nadbrzeżną, Wróblewskiego i Tamary Sołoniewicz.
W obrębie dzielnicy znajduje się Cerkiew Św. Trójcy, Ośrodek Sportu i Rekreacji, Hajnowski Dom Kultury a także Szkoła Podstawowa nr 2. W dzielnicy dominuje zabudowa jednorodzinna.
Historia.
Dzielnica znajduje się na obszarze dawnego uroczyska Skarbosławka, w którym założono straż (Straż Hajnowska), która dała początek miastu.
Placówka to dawniej samodzielna wieś. Za II RP należała do gminy Łosinka w powiecie bielskim w województwo białostockim. 13 kwietnia 1929 weszła w skład nowo utworzonej gminy Hajnówka w tymże powiecie, której 1 kwietnia 1930 nadano status gminy wiejskiej o miejskich uprawnieniach finansowych. Gmina Hajnówka przetrwała tylko ponad rok, bo już 30 czerwca 1930 zniesiono ją, a Placówka powróciła do gminy Łosinka.
16 października 1933 roku Placówka wraz z Fabryką Chemiczną utworzyły gromadę Placówka w gminie Łosinka.
1 października 1934 po raz drugi utworzono gminę Hajnówka, w związku z czym Placówkę ponownie odłączono od gminy Łosinka (którą zniesiono) i włączono do gminy Hajnówka.
Po II wojnie światowej Placówka zachowała przynależność administracyjną. 1 lipca 1952 gromadę Placówkę (z Fabryką Chemiczną) zniesiono, włączając ją do miasta Hajnówki.
Ulice.
Główne ulice: Białostocka, Lipowa, Nadbrzeżna, W. Wróblewskiego

</doc>
<doc id="1139932" url="https://pl.wikipedia.org/wiki?curid=1139932" title="Serie A (1963/1964)">
Serie A (1963/1964)

Serie A 1963/1964 – 62. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 14 września 1963 do 31 maja 1964. Mistrzem została , zdobywając swój siódmy tytuł.
Organizacja.
Liczba uczestników pozostała bez zmian (18 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Play-off.
Mistrzostwo.
 – 2:0
 została mistrzem Włoch.
Spadek.
 – 0:2
 spadła do Serie B.

</doc>
<doc id="1139933" url="https://pl.wikipedia.org/wiki?curid=1139933" title="Władysław Gębik">
Władysław Gębik

Władysław Gębik (ur. 14 czerwca 1900 w Szczyrzycu, zm. 23 marca 1986 w Krakowie) – doktor nauk filozoficznych, pedagog, pisarz, literat (pisał pod pseudonimem "Andrzej Borowik"), działacz społeczno-kulturalny spod znaku Rodła, członek Związku Polaków w Niemczech, etnograf.
Życiorys.
Urodził się 14 czerwca 1900 w Szczyrzycu koło Limanowej (ojciec Jan – pisarz gminny, matka Anna z domu Trzódka). Ukończył gimnazjum w Myślenicach, studiował na Uniwersytecie Jagiellońskim w Krakowie.
W latach 1923–1932 był nauczycielem w Miejskim Gimnazjum Matematyczno-Przyrodniczym w Katowicach. W Poznaniu w 1932 obronił pracę doktorską zakresu biologii i uzyskał tytuł doktora nauk filozoficznych. W marcu 1933 roku został nauczycielem biologii i chemii w Polskim Gimnazjum w Bytomiu, gdzie pracował do listopada 1937 roku, a od 8 listopada tegoż roku został pierwszym dyrektorem Gimnazjum Polskiego w Kwidzynie (otwarte w 1937, 25 sierpnia 1939 uczniów i nauczycieli władze hitlerowskie internowały, nauczycieli przewieziono do obozów koncentracyjnych), funkcję tę powierzył mu Związek Polaków w Niemczech. W 1934 przystąpił do tworzenia polskiego szkolnictwa średniego w Prusach Wschodnich. Zasłużył się w opracowaniu programu nauczania w szkołach polskich w Niemczech. 
26 sierpnia 1939 roku został aresztowany przez Gestapo wraz z innymi nauczycielami.
Władysław Gębik trafił do obozu koncentracyjnego w Tapiau, Grunhof, Hohenbruch, potem Stutthof, Sachsenhausen i w końcu do Mauthausen-Gusen. W obozach koncentracyjnych przebywał od 20 września 1939 do 5 maja 1945. Nawet w tak trudnych warunkach wykazywał się postawą humanisty, opiekował się starszymi więźniami. Był prezesem Polskiej Rady Obozowej oraz Międzynarodowego Komitetu Więźniów.
W 1945 wrócił na teren Polski, na Mazury i podjął pracę w gimnazjum w Szczyrzycu. Niebawem przyjechał do Olsztyna i objął stanowisko naczelnika Wydziału Średnich Kuratorium Mazurskiego, Okręgu Szkolnego w Olsztynie.
W Olsztynie dr Gębik założył: Oddział Towarzystwa Teatrów i Muzyki Ludowej. W latach 1948–1950 był kierownikiem Inspektoratu Kulturalno-Oświatowego Spółdzielni Wydawniczej „Czytelnik” w Olsztynie. Był prezesem Zarządu Wojewódzkiego Towarzystwa Wiedzy Powszechnej. W latach 1950–1957 był kierownikiem olsztyńskiej delegatury Państwowego Instytutu Sztuki i zajmował się zbieraniem rodzimego folkloru.
Był współzałożycielem „Słowa na Warmii i Mazurach” – regionalnego dodatku do „Słowa Powszechnego” i przez wiele lat był kierownikiem literackim tego pisma. Był współzałożycielem „Posłańca Warmińskiego”
Brał udział w tworzeniu Klubu Literackiego (1953), przekształconego później w Klub Literatury Regionalnej przy Zarządzie Głównym Związku Literatów Polskich. Brał udział w tworzeniu Oddziału Związku Literatów Polskich w Olsztynie (1955), prezesem był w latach 1961–1971.
Uczestniczył w działaniach Polskiego Towarzystwa Ludoznawczego, Towarzystwa Rozwoju Ziem Zachodnich, Ośrodka Badań Naukowych im. W. Kętrzyńskiego oraz Związku Szczyrzyczan.
Był człowiekiem o szerokich zainteresowaniach. Zachęcał pisarzy i historyków do podejmowania tematów regionalnych, wielu udzielił pomocy. Wydawał książki starszym pisarzom i pomagał im w pozyskiwaniu środków do życia (np. Michał Lengowski i Jan Dopatka). Zmarł 23 marca 1986 w Krakowie i został pochowany na cmentarzu w Szczyrzycu.
Działalność literacka.
Pierwsze utwory pisał na potrzeby zespołów teatralnych.
Książki:

</doc>
<doc id="1139937" url="https://pl.wikipedia.org/wiki?curid=1139937" title="Traganek wytrzymały">
Traganek wytrzymały

Traganek wytrzymały ("Astragalus frigidus" (L.) A. Gray) – gatunek roślin należący do rodziny bobowatych.
Zasięg występowania.
Gatunek euroazjatycki. Występuje w rozproszeniu, na izolowanych obszarach, głównie w górach i na dalekiej północy. W Europie występuje tylko w Alpach, Karpatach, północnych regionach Niżu Wschodnioeuropejskiego i w Skandynawii. Na terenie Polski występuje w Tatrach i to tylko w Tatrach Zachodnich na nielicznych stanowiskach: Dolina Litworowa, Dolina Mułowa, Kobylarz, Kobylarzowa Igła, Kobylarzowy Żleb, Kozi Grzbiet, Mała Świstówka, Skrajna Małołącka Turnia, Rzędy Tomanowe, Wielka Świstówka, Wielka Turnia, Żleb Kirkora.
Biologia i ekologia.
Bylina, hemikryptofit. Kwitnie od lipca do sierpnia, rozmnaża się przez nasiona. Około 40-60% pędów zakwita, pozostałe to pędy płonne. W Tatrach występuje głównie w piętrze halnym, zazwyczaj na świetlistych i skalistych miejscach, wyłącznie na podłożu wapiennym. Gatunek charakterystyczny dla Ass. "Festuco versicoloris-Seslerietum". Liczba chromosomów 2n = 16 Ga 3, 4, 5, 6
Zagrożenia.
Kategorie zagrożenia gatunku:
Wszystkie stanowiska traganka wytrzymałego w polskich Tatrach znajdują się na obszarze Tatrzańskiego Parku Narodowego i to w większości na obszarze ochrony ścisłej. Najliczniejsze populacje były na Kobylarzu (ok. 600 pędów) i w Kobylarzowym Żlebie (ok. 500 pędów). Nie istnieją czynniki bezpośrednio mu zagrażające, jednak niewielka liczba stanowisk i niewielki obszar, na którym występuje uzasadniają zaliczenie go do gatunków zagrożonych.

</doc>
<doc id="1139939" url="https://pl.wikipedia.org/wiki?curid=1139939" title="Jan Jargoń">
Jan Jargoń

Jan Jargoń (ur. 23 czerwca 1928 w Pawłowie, zm. 31 października 1995 w Krakowie) – organista i kompozytor.
Życiorys.
Naukę muzyki rozpoczął w Średniej Szkole Muzycznej w Zabrzu. W latach 1947-1952 studiował grę na organach w klasie Bronisława Rutkowskiego, a od 1950 do 1956 kompozycję pod kierunkiem Stanisława Wiechowicza w Państwowej Wyższej Szkole Muzycznej w Krakowie. Jako student w 1950 uzyskał I nagrodę na Ogólnopolskim Konkursie Bachowskim w Poznaniu. Od 1948 do 1951 uczył w Państwowej Średniej Szkole Muzycznej w Bytomiu, a od 1954 w Państwowym Liceum Muzycznym w Krakowie. W 1956 rozpoczął działalność pedagogiczną w Katedrze Organów Państwowej Wyższej Szkoły Muzycznej w Krakowie. Tam pełnił kolejno funkcje prodziekana Wydziału Wychowania Muzycznego (1966-1969), dziekana Wydziału Instrumentalnego (1969-1972) oraz prorektora (1972-1975). W 1976 objął funkcję kierownika Katedry Organów i pełnił ją aż do śmierci. W 1981 uzyskał tytuł profesora nadzwyczajnego, a w 1987 profesora zwyczajnego. W latach 1973–1976 i 1979-1982 był członkiem Rady Wyższej Ministerstwa Kultury i Sztuki, a także członkiem Archidiecezjalnej Komisji ds. Muzyki Kościelnej przy Kurii Metropolitalnej w Krakowie, działając przez szereg lat w podkomisji do spraw budowy organów.
Od 2004 r. w Krakowie corocznie odbywają się Zaduszki Organowe im. prof. Jana Jargonia
Życie prywatne.
Żona Jana Jargonia miała na imię Ewa. Pochodziła z Brzuchowic kolo Lwowa. Była skrzypaczką. Po śmierci męża nadal mieszkała w Krakowie i udzielała korepetycji z muzyki. Zmarła przeżywszy męża.
Koncerty.
Koncertował m.in. w Austrii, Bułgarii, Czechosłowacji, Danii, Francji, Hiszpanii, Holandii, Niemczech i na Węgrzech. Brał też aktywny udział w różnych międzynarodowych festiwalach i konkursach muzycznych poświęconych twórczości organowej (im. Johanna Sebastiana Bacha w Lipsku oraz Norymberdze i Pradze), a także w wielu nagraniach płytowych i radiowo-telewizyjnych w kraju i za granicą. W 1971 stał się inicjatorem i współorganizatorem Pracowni Konserwacji Zabytkowych Organów przy krakowskim oddziale PKZ. Jako jej stały konsultant naukowy współpracował przy renowacji kilkunastu obiektów, wśród których znajdowały się najcenniejsze polskie zabytkowe organy w Kazimierzu Dolnym nad Wisłą, Olkuszu, Jędrzejowie). Przy jego udziale i konsultacji dokonano szeregu renowacji zabytkowych instrumentów istniejących w kościołach krakowskich (m.in. Kościół św. Mikołaja w Krakowie, Ojców Paulinów na Skałce, bazylice Mariackiej oraz Ojców Karmelitów na Piasku). Był także autorem wielu projektów założeń brzmieniowych nowo budowanych organów (m.in. w Filharmonii Krakowskiej, krakowskiej Akademii Muzycznej).

</doc>
<doc id="1139940" url="https://pl.wikipedia.org/wiki?curid=1139940" title="Robert Bilitewski">
Robert Bilitewski

Robert Bilitewski pseudonim "J. Wierzba" (ur. 19 grudnia 1859 w Patrykach, zm. 29 maja 1935 w Klebarku Wielkim) – ksiądz katolicki, doktor filozofii, działacz narodowy na Warmii. 
Życiorys.
Syn piekarza i właściciela dużego gospodarstwa. Po ukończeniu gimnazjum w Olsztynku odbył studia filozoficzno-teologiczne w Liceum Hosianum w Braniewie i Kolegium Polskim w Rzymie, zakończone licencjatem z teologii i doktoratem z filozofii. Święcenia kapłańskie przyjął 5 marca 1886. Był wikariuszem w Benowie na Powiślu, Barczewie, Biskupcu (1890), Sztumie i Dzierzgoniu (1891), a od 1894 administratorem parafii w Gryźlinach. W 1903 biskup Andreas Thiel za jawne poparcie starań działaczy polskich skupionych wokół Gazety Olsztyńskiej o przywrócenie języka polskiego w nauczaniu religii w szkole, przeniósł go w rejon niemieckiej Warmii do Wilczkowa. Od 1915 roku mieszkał w Olsztynie, a od 1917 w Klebarku Wielkim.
Przez wiele lat współpracował z „Gazetą Olsztyńską”. Do 1914 był współorganizatorem Towarzystwa Czytelni Ludowych na Warmii, protestował przeciwko zniesieniu nauki religii w języku polskim. Za swoją propolską działalność został pozbawiony funkcji lokalnego inspektora szkół. Współuczestniczył w zakładaniu Banku Ludowego w Olsztynie. Brał udział w wiecach plebiscytowych, napisał pieśń "„Jeszcze Warmia nie zginęła”" (11 zwrotek na melodię Mazurka Dąbrowskiego). Współpracował z Polsko-Katolickim Towarzystwem Szkolnym na Warmię. Był aktywny także po przejściu na emeryturę.

</doc>
<doc id="1139946" url="https://pl.wikipedia.org/wiki?curid=1139946" title="Podróż apostolska Jana Pawła II do Meksyku i Curaçao">
Podróż apostolska Jana Pawła II do Meksyku i Curaçao

47 Podróż Apostolska Jana Pawła II miała miejsce w dniach 6 – 14 maja 1990 roku. Papież Jan Paweł II odwiedził podczas niej Meksyk oraz Curaçao.
Przebieg pielgrzymki.
Meksyk:
Curaçao:
Przesłanie pielgrzymki.
Podczas podróży do Meksyku Jan Paweł II poruszał kwestie związane z ewangelizacją. Podnosił również kwestię problemów społecznych w tym kraju. W Villahermosa papież mówił także o zjawisku prozelityzmu wśród sekt oraz namawiał do powrotu do Kościoła.

</doc>
<doc id="1139948" url="https://pl.wikipedia.org/wiki?curid=1139948" title="Serie A (1962/1963)">
Serie A (1962/1963)

Serie A 1962/1963 – 61. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 16 września 1962 do 26 maja 1963. Mistrzem został , zdobywając swój ósmy tytuł.
Organizacja.
Liczba uczestników pozostała bez zmian (18 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.

</doc>
<doc id="1139952" url="https://pl.wikipedia.org/wiki?curid=1139952" title="Walońska Strzała 2007">
Walońska Strzała 2007



</doc>
<doc id="1139954" url="https://pl.wikipedia.org/wiki?curid=1139954" title="La Fleche Wallonne 2007">
La Fleche Wallonne 2007



</doc>
<doc id="1139955" url="https://pl.wikipedia.org/wiki?curid=1139955" title="Flowers (album The Rolling Stones)">
Flowers (album The Rolling Stones)

Big Hits (High Tide and Green Grass) – pierwszy album kompilacyjny brytyjskiej grupy The Rolling Stones, został wydany 28 marca 1966 roku w USA, a 4 listopada 1966 roku w Wielkiej Brytanii.

</doc>
<doc id="1139956" url="https://pl.wikipedia.org/wiki?curid=1139956" title="Zespół Younga">
Zespół Younga

Zespół Younga (ang. Young's syndrome, azoospermia sinopulmonary infections, sinusitis-infertility syndrome, Barry-Perkins-Young syndrome) – rzadki zespół, objawiający się rozstrzeniami oskrzeli, zakażeniami zatok przynosowych i oskrzeli, oligospermią i azoospermią. Zespół Younga jest rzadką przyczyną niepłodności u starszych mężczyzn. 
Azoospermia w zespole Younga spowodowana jest zablokowaniem przewodów najądrza poprzez masy białkowe. Niepłodność w tym zespole rozwija się wraz z wiekiem i wielu młodych chorych posiada potomstwo. Wydaje się, że początkowo drożny przewód najądrza ulega stopniowemu zablokowaniu poprzez zbyt gęstą wydzielinę. W zespole Younga nie obserwuje się żadnych anomalii rozwojowych układu moczowo‑płciowego. Poziomy gonadotropin we krwi, fruktozy (z pęcherzyków nasiennych) i NAG (obojętna α‑glukozydaza; ang. neutral α‑glucosidase - wydzielina z najądrzy) w spermie oraz wielkość jąder są prawidłowe. U mężczyzn z zespołem Younga znacznie częściej obserwuje się zaburzenia ruchliwości plemników oraz upośledzoną ruchliwość rzęsek w nabłonku rzęskowym głowy i trzonu najądrza oraz dróg oddechowych. 
Jednostkę chorobową opisał urolog Young w 1970 roku. 
Przyczyną tego zespołu jest zaburzenie budowy centralnej pary centriol i ramion dyneinowych nabłonka rzęskowego oraz plemników. Prowadzi to do pogorszenia ruchliwości plemników in vivo, mimo że w warunkach in vitro częstość wychyleń bocznych witki plemnika jest prawidłowa. Ponadto stwierdza się upośledzoną czynność nabłonka w najądrzu i drogach oddechowych (zbyt powolne oczyszczanie ze śluzu), co jest prawdopodobnie przyczyną zablokowania przewodu najądrza masami białkowymi wraz z wiekiem oraz nawracających infekcji dróg oddechowych. 
Sugerowano, że może mieć ona związek z ekspozycją na rtęć w dzieciństwie.

</doc>
<doc id="1139957" url="https://pl.wikipedia.org/wiki?curid=1139957" title="Traganek zwisłokwiatowy">
Traganek zwisłokwiatowy

Traganek zwisłokwiatowy ("Astragalus penduliflorus" Lam.) – gatunek roślin należący do rodziny bobowatych. 
Rozmieszczenie geograficzne.
Gatunek arktyczno-alpejski. Występuje w rozproszeniu tylko w górach Europy; w Alpach, Pirenejach, Karpatach oraz w Szwecji i na Syberii. Wszędzie jest bardzo rzadki. W Karpatach występuje na kilku tylko stanowiskach w Wielkiej Fatrze, Górach Rodniańskich, górach Bucegi i Tatrach. W polskiej części Tatr znany jest tylko z dwóch stanowisk. Obydwa znajdują się w Dolinie Smytniej; jedno w górnej części doliny w masywie Kominiarskiego Wierchu, drugie w dolnej części doliny. 
Biologia i ekologia.
Bylina, hemikryptofit. Kwitnie od lipca do sierpnia, rozmnaża się przez nasiona. Około 40-60% pędów zakwita, pozostałe to pędy płonne. W Tatrach występuje w reglu górnym i w piętrze kosodrzewiny w murawach lub na skalnych półkach. Liczba chromosomów 2n = 16 Ga 3, 4, 5, 6 
Zagrożenia.
Kategorie zagrożenia gatunku:
Populacja w polskich Tatrach liczyła w 2008 tylko około 40 osobników. Znajduje się poza szlakami turystycznymi, na obszarze ochrony ścisłej i nie jest zagrożona przez ludzi, jednak zagrożeniem dla niej są sarny i jelenie, które chętnie zgryzają jej pędy (jako roślina motylkowa ma duże wartości odżywcze). Czasami, gdy śnieg spada wczesną jesienią, jej owoce nie dojrzewają. Populacja jest monitorowana. Liczba pędów z roku na rok zmienia się. Podjęto próbę powiększenia populacji. W latach 1998-2000 z zebranych nasion wyhodowano 120 osobników, które następnie wysadzono w Dolinie Smytniej. Przetrwało tylko 8 osobników. Nasiona tego gatunku przechowuje się w banku nasion PAN w Warszawie-Powsinie.

</doc>
<doc id="1139964" url="https://pl.wikipedia.org/wiki?curid=1139964" title="Main Tour">
Main Tour



</doc>
<doc id="1139966" url="https://pl.wikipedia.org/wiki?curid=1139966" title="Centralizacja Stronnictw Demokratycznych, Socjalistycznych i Syndykalistycznych">
Centralizacja Stronnictw Demokratycznych, Socjalistycznych i Syndykalistycznych

Centralizacja Stronnictw Demokratycznych, Socjalistycznych i Syndykalistycznych – porozumienie polityczne powstałe 25 lutego 1944, skupiające ugrupowania lewicowe: Robotniczą Partię Polskich Socjalistów, Polskie Stronnictwo Demokratyczne (polityczna przybudówka KOP), PLAN, Związek Syndykalistów Polskich oraz Syndykalistyczną Organizację „Wolność” i Bund, który przeszedł z PPS WRN do Centralizacji w kwietniu-maju 1944 r. Organem wykonawczym organizacji był Centralny Komitet Ludowy (CKL), a siłą zbrojną Polska Armia Ludowa.
Z inicjatywy Naczelnego Komitetu Ludowego doszło do porozumienia przedstawicieli Zjednoczonych Stronnictw Demokratycznych i Socjalistycznych z przedstawicielami Patriotycznego Frontu Lewicy Polskiej. Na skutek porozumienia tych bloków utworzony został blok pod nazwą Centralizacja Stronnictw Demokratycznych, Socjalistycznych i Syndykalistycznych.
W zebraniu założycielskim Centralnego Komitetu Ludowego na początku lutego wzięły udział delegacje SPD z inż. Romualdem Millerem na czele, PSD - z Henrykiem Boruckim, RPPS i NKL z Teofilem Głowackim, ZSP ze Stefanem Szwedowskim. Przewodniczącym CKL został Romuald Miller, sekretarzem Teofil Głowacki, zastępcą sekretarza Ferdynand Arczyński, przedstawicielem ZSP - Stefan Szwedowski. Przewodniczący NKL Wacław Barcikowski nie wszedł do CKL, pozostając przewodniczącym PLAN, która do Komitetu wydelegowała Feliksa Wiesenberga.
Centralizacja w swej deklaracji programowej zajęła negatywne stanowisko zarówno wobec RJN jak i KRN i wysuwała propozycje wyłonienia szerokiej reprezentacji, która objęła by ugrupowania od centrum po skrajną lewicę z PPR włącznie.
W końcu lipca 1944 r. , już po powstaniu Polskiego Komitetu Wyzwolenia Narodowego, została podjęta decyzja w sprawie wejścia CKL do KRN, a 4 sierpnia miała się odbyć konferencja połączeniowa. Przeszkodził temu wybuch Powstania warszawskiego. Dopiero w końcu września PPS-Lewica weszła wraz z CKL i Radą Obrony Narodu, jednocząc kilkanaście mniejszych organizacji konspiracyjnych w skład Powstańczego Porozumienia Demokratycznego, które uznało KRN i PKWN.

</doc>
<doc id="1139967" url="https://pl.wikipedia.org/wiki?curid=1139967" title="Centralny Komitet Ludowy">
Centralny Komitet Ludowy



</doc>
<doc id="1139969" url="https://pl.wikipedia.org/wiki?curid=1139969" title="Andrzej Nowakowski (ur. 1971)">
Andrzej Nowakowski (ur. 1971)

Andrzej Jacek Nowakowski (ur. 23 października 1971 w Sierpcu) – polski polityk, samorządowiec, nauczyciel, poseł na Sejm RP VI kadencji, od 2010 prezydent Płocka.
Życiorys.
Syn Eugeniusza i Barbary. Ukończył studia z zakresu filologii polskiej na Uniwersytecie Mikołaja Kopernika w Toruniu. Pracował jako nauczyciel dyplomowany w Liceum Ogólnokształcącym im. Władysława Jagiełły w Płocku. W latach 2002–2007 zasiadał w płockiej radzie miasta. Należał do Unii Polityki Realnej. Kandydował z jej listy w wyborach do Parlamentu Europejskiego w 2004. W 2005 przystąpił do Platformy Obywatelskiej. W 2006 kandydował na stanowisko prezydenta Płocka, przegrywając w drugiej turze z ubiegającym się o reelekcję Mirosławem Milewskim.
W wyborach parlamentarnych w 2007 uzyskał mandat poselski z listy PO. Kandydując w okręgu płockim, otrzymał 11 608 głosów. W 2010 ponownie startował w wyborach na stanowisko prezydenta Płocka, wygrywając tym razem w drugiej turze z Mirosławem Milewskim (uzyskując 52,34% głosów). Kadencję rozpoczął 13 grudnia 2010 po złożeniu ślubowania. W 2014 i 2018 z powodzeniem ubiegał się o reelekcję, wygrywając w pierwszej turze głosowania.
Odznaczony Srebrnym Medalem za Zasługi dla Policji (2012) oraz Srebrną Odznaką „Zasłużony dla Ochrony Przeciwpożarowej” (2015)

</doc>
<doc id="1139974" url="https://pl.wikipedia.org/wiki?curid=1139974" title="Markiz Willingdon">
Markiz Willingdon

Markizowie Willingdon 1. kreacji (parostwo Zjednoczonego Królestwa)

</doc>
<doc id="1139978" url="https://pl.wikipedia.org/wiki?curid=1139978" title="26 Dywizja Pancerna (III Rzesza)">
26 Dywizja Pancerna (III Rzesza)

26 Dywizja Pancerna (niem. "26. Panzer-Division") – niemiecka dywizja pancerna z okresu II wojny światowej
Historia.
Dywizja została zorganizowana rozkazem z dnia 14 września 1942 roku we Francji na bazie niedobitków 23 Dywizji Piechoty. Do lipca 1943 roku stacjonowała na terenie Francji, będąc w odwodzie Grupy Armii „D”. 
W związku z kapitulacją Włoch w lipcu 1943 roku została przerzucona na południe Włoch, gdzie weszła w skład LXXVI Korpusu Pancernego Grupy Armii „C” i od sierpnia walczyła na terenie Kalabrii. Od września do listopada 1943 roku walczyła w rejonie Salerno przeciwko wojskom alianckim. 
W styczniu 1944 roku w związku z lądowaniem wojsk alianckich pod Anzio została przerzucona do walki z lądującymi oddziałami. W maju 1944 roku część sił dywizji wzięła udział w walkach w rejonie Monte Cassino. 
Następnie prowadziła walki obronne i cofała się na północ, walczyła wtedy w rejonie Nettuno, Rimini, Ravenny. Od stycznia 1945 roku broniła obszaru wzdłuż wybrzeża Adriatyku. W kwietniu 1945 roku wzięła udział w walkach o Bolonię, gdzie walczyła przeciwko oddziałom 2 Korpusu Polskiego. Po zdobyciu Bolonii wycofała się na północ i ostatecznie w maju 1945 roku skapitulowała.

</doc>
<doc id="1139981" url="https://pl.wikipedia.org/wiki?curid=1139981" title="Psychiatria sądowa">
Psychiatria sądowa

Psychiatria sądowa – dziedzina psychiatrii łącząca się ściśle z sądownictwem. Zadaniem biegłych sądowych z zakresu psychiatrii jest najczęściej ocena poczytalności, zdolności do odbywania kary, czy do uczestnictwa w postępowaniu sądowym osób podejrzanych, czy oskarżonych. Psychiatra sądowy ocenia też zdolność do kierowania swoim postępowaniem, dotyczy to spraw o ubezwłasnowolnienie, a także zdolność do świadomego i swobodnego wyrażania woli - dotyczy to spraw sądowych o unieważnienie testamentu. Zadania psychiatry sądowego mogą być też w szczególnych przypadkach jeszcze inne, zależne od szczegółowych zleceń sądu (bądź prokuratury).

</doc>
<doc id="1139982" url="https://pl.wikipedia.org/wiki?curid=1139982" title="Bożena Szydłowska">
Bożena Szydłowska

Bożena Szydłowska (ur. 11 kwietnia 1951 w Poznaniu) – polska polityk, samorządowiec, doradca podatkowy, posłanka na Sejm VI, VII i VIII kadencji.
Życiorys.
Studiowała na Uniwersytecie im. Adama Mickiewicza, następnie w Wyższej Szkole Zarządzania i Bankowości w Poznaniu. Początkowo pracowała w księgowości m.in. w Poznańskich Zakładach Zielarskich Herbapol. Od początku lat 90. wykonywała zawód doradcy podatkowego, zasiadała też we władzach samorządu zawodowego tej korporacji.
W latach 2002–2006 pełniła funkcję przewodniczącej rady miejskiej w Swarzędzu. W wyborach parlamentarnych w 2005 kandydowała bez powodzenia do Sejmu z listy Platformy Obywatelskiej. W wyborach samorządowych w 2006 wybrana została na urząd burmistrza miasta i gminy Swarzędz. W wyborach parlamentarnych w 2007 uzyskała mandat poselski z listy Platformy Obywatelskiej. Kandydując w okręgu poznańskim, otrzymała 12 309 głosów.
W 2011 kandydowała w wyborach parlamentarnych z 5. miejsca na liście komitetu wyborczego Platformy Obywatelskiej w okręgu wyborczym nr 39 w Poznaniu i uzyskała ponownie mandat poselski. Oddano na nią 14 352 głosy (3,59% głosów oddanych w okręgu).
W wyborach w 2015 została ponownie wybrana do Sejmu, otrzymując 15 596 głosów. W Sejmie VIII kadencji została członkinią Komisji Finansów Publicznych oraz Komisji do Spraw Kontroli Państwowej. W 2019 nie ubiegała się o reelekcję.

</doc>
<doc id="1139987" url="https://pl.wikipedia.org/wiki?curid=1139987" title="Emily Strange">
Emily Strange



</doc>
<doc id="1139990" url="https://pl.wikipedia.org/wiki?curid=1139990" title="Robin (postać)">
Robin (postać)

Robin – szereg fikcyjnych postaci, będących pomocnikami superbohatera (ang. "sidekick"), znanych z serii komiksów wydawanych przez DC Comics oraz z wszelkich adaptacji związanych z postacią Batmana. Postać pierwszego Robina (Richarda „Dicka” Graysona) została stworzona przez Billa Fingera, Boba Kane’a oraz Jerry’ego Robinsona, zadebiutował on w "Detective Comics vol. 1 #38" (kwiecień 1940). Nazwa postaci pochodzi od angielskiego słowa oznaczającego rudzika. W zamyśle twórców Robin miał pełnić identyczną rolę, jaką w książkach o przygodach Sherlocka Holmesa autorstwa sir Arthura Conana Doyle’a pełni postać doktora Watsona. Był również częściowo inspirowany postacią Robin Hooda, bohatera angielskich podań ludowych. Robin jest nastoletnim pomocnikiem Batmana, razem tworzą duet samozwańczych pogromców zbrodni znany jako "Dynamiczny Duet" ("Dynamic Duo"). Znany jest także jako "Cudowny chłopiec" ("The Boy Wonder"). W późniejszych komiksach zaczęły pojawiać się kolejne postacie bazujące na tym pomyśle. Po odejściu Richarda Graysona w stan spoczynku, a później przyjęciu przez niego pseudonimu Nightwing, jego miejsce zajął Jason Todd (twórcy: Gerry Conway i Don Newton), który zadebiutował w magazynie "Batman vol. 1 #357" z marca 1983, pierwszy raz jako Robin w "Batman vol. 1 #368". Tragiczna śmierć Jasona Todda była głównym wątkiem historii komiksowej "Batman: A Death in the Family" (oryginalnie wydanej w "Batman vol. 1 #426-429"), po zmartwychwstaniu stał się antybohaterem o pseudonimie Red Hood. Trzecim Robinem był Timothy „Tim” Drake, stworzony przez Marva Wolfmana i Pata Brodericka (debiut w "Batman vol. 1 #436" z sierpnia 1989, pierwszy raz jako Robin w "Batman vol. 1 #457" z grudnia tego samego roku). Po rezygnacji Tima Drake’a z roli Robina, jego miejsce zajęła jego dziewczyna – Stephanie Brown (wcześniej znana pod pseudonimem Spoiler, obecnie Batgirl), która została stworzona przez Chucka Dixona i Toma Lyle'a (debiut w "Detective Comics vol. 1 #647" z sierpnia 1992, pierwszy raz jako Robin w "Robin vol. 4 #126" z lipca 2004). W wydawanych obecnie komiksach o przygodach Batmana, nowym Robinem jest syn Bruce’a Wayne’a – Damian Wayne, stworzony przez Mike’a W. Barra (debiut w "Batman: Son of the Demon" z 1987, pierwszy raz jako Robin w "Batman and Robin vol. 1 #1" z sierpnia 2009).
Robin poza komiksem pojawiał się również w licznych serialach animowanych, filmach fabularnych i grach komputerowych o przygodach człowieka-nietoperza. Pierwszy raz na ekranie (jako Dick Grayson) pojawił się w 15-odcinkowym serialu kinowym "Batman" z 1943 roku, gdzie w tytułową postać wcielił się Douglas Croft. W kontynuacji serialu, pod tytułem "Batman and Robin" z 1949 roku miejsce Crofta zajął Johnny Duncan. W serialu telewizyjnym z lat sześćdziesiątych oraz w filmie "Batman zbawia świat" ("Batman: The Movie") w rolę cudownego chłopca wcielił się Burt Ward. W dwóch filmach w reżyserii Joela Schumachera: "Batman Forever" ("Batman Forever") z 1995, oraz "Batman i Robin" ("Batman &amp; Robin") z 1997, w rolę Dicka Graysona/Robina wcielił się Chris O’Donnell. W finale trylogii przygód Batmana w reżyserii Christophera Nolana, pod tytułem "Mroczny Rycerz powstaje" ("The Dark Knight Rises") z 2012 roku, pojawia się grana przez Josepha Gordon-Levitta postać policjanta Johna Blake’a, luźno inspirowana postacią Robina.
Opis postaci.
Dick Grayson.
Richard „Dick” Grayson – pierwszy Robin, który jako trzynastoletni akrobata, został zaadoptowany przez Bruce’a Wayne’a po śmierci jego rodziców na arenie cyrkowej. W kilka miesięcy później zadebiutował jako Robin u boku alter-ego swojego opiekuna, tworząc razem z nim "Dynamiczny Duet" ("Dynamic Duo"). Kiedy dorósł, poszedł na studia i ostatecznie porzucił całkiem rolę Robina. Rozpoczął działalność na własną rękę jako Nightwing w mieście Blüdhaven (na co dzień pracował tam jako policjant), później działał także w Nowym Jorku. Był członkiem The New Titans. Po śmierci Bruce’a ("Final Crisis vol. 1 #6") został nowym Batmanem ("Batman: Battle for the Cowl vol. 1 #1–3"). Kiedy Bruce Wayne został wskrzeszony, powrócił do tożsamości Nightwinga ("Nightwing Vol. 3 #1").
Jason Todd.
Jason Peter Todd – po odejściu Graysona, Batman przysposobił do roli Robina kolejnego nastolatka, Jasona Todda. Był on drobnym chuliganem i dzieckiem ulicy, a jego pierwsze spotkanie z Batmanem miało miejsce, gdy usiłował ukraść koła z Batmobilu. Jego kariera jako Robina zakończyła się, kiedy wbrew poleceniom swojego mentora wpadł w pułapkę i został zabity przez Jokera w historii "Batman: A Death in the Family" (oryginalnie wydanej w "Batman vol. 1 #426–429"). Po zmartwychwstaniu, postanowił zemścić się na swoim oprawcy, przyjmując dawny pseudonim Jokera – Red Hood, ale także i na Batmanie, gdy dowiedział się, że ten nie pomścił jego śmierci ("Batman: Under the Hood").
Tim Drake.
Timothy „Tim” Drake jako mały chłopiec był świadkiem tragicznej śmierci rodziców Dicka Graysona. Gromadząc wszelkie informacje na temat Batmana i Robina, odkrył ich prawdziwą tożsamość. Obserwując pogarszający się stan Mrocznego Rycerza po śmierci Jasona Todda podjął próbę połączenia ponownie Wayne’a i Graysona w zespół. Próba ta okazała się nieudana, zaowocowała jednak zgodą Batmana, aby Tim zajął miejsce zamordowanego Jasona (historia "Batman: A Lonely Place of Dying"). Na krótko porzucił strój Robina na prośbę ojca, jednak później powrócił do roli pomocnika Batmana. Po wydarzeniach z "Battle for the Cowl" Dick Grayson (nowy Batman) mianował Damiana Wayne’a nowym Robinem, zaś Tim przyjął pseudonim Red Robin.
Stephanie Brown.
Stephanie Brown – córka złoczyńcy Cluemastera. Stworzyła postać Spoiler, aby przeciwdziałać przestępstwom ojca, aż z czasem zetknęła się z Batmanem i Robinem (Timem Drakem). Wkrótce ona i Robin zaczęli ze sobą współpracować, a także zostali parą. Kiedy Tim został przez swojego ojca zmuszony do rezygnacji z roli Robina, Stephanie zajęła miejsce Tima, aż do chwili swojej sfingowanej śmierci (crossover "Batman: War Games"). W chwili obecnej działa jako Batgirl.
Damian Wayne.
Damian Wayne lub Ibn al Xu’ffasch – syn Bruce’a Wayne’a i Talii al Ghul. Działał jako Robin, występując u boku Dicka Graysona, ówcześnie działającego Batmana oraz Bruce’a Wayne’a. Został zabity przez Heretica, dorosłą wersję własnego klona ("Batman Incorporated vol. 2 #8").
Wersje alternatywne.
Robin pojawił się niektórych komiksach z serii "Elseworlds" oraz innych niekanonicznych historiach, która przedstawiają znanych bohaterów uniwersum DC w zupełnie innych realiach i czasach, m.in.:
W innych mediach.
Seriale i filmy aktorskie.
"Batman" (serial z 1943) oraz "Batman and Robin" (serial z 1943).
W 15-odcinkowym serialu "Batman" z 1943 roku, emitowanym wówczas w kinach w rolę Dicka Graysona/Robina wcielił się Douglas Croft. W kontynuacji "Batman and Robin" z 1949 roku Douglasa Crofta zastąpił Johnny Duncan.
"Batman" (serial z lat 60.) oraz "Batman zbawia świat" (film z 1966).
W serialu telewizyjnym z lat sześćdziesiątych oraz w filmie "Batman zbawia świat" ("Batman: The Movie") z 1966 w rolę Dicka Graysona/Robina wcielił się Burt Ward.
W filmie telewizyjnym, w reżyserii Paula A. Kaufmana "" ("Return to the Batcave: The Misadventures of Adam and Burt"), odtwórcy roli Batmana (aktor Adam West) i Robina (Burt Ward) powracają, aby rozwiązać zagadkę kradzieży oryginalnego Batmobila z serialu z lat sześćdziesiątych.
"Batman Forever" (film z 1995) i "Batman i Robin" (film z 1997).
W filmie "Batman Forever" ("Batman Forever") Joela Schumachera z 1995 roku w rolę Dicka Graysona/Robina wcielił się Chris O’Donnell. Kontynuował tę rolę w filmie "Batman i Robin" ("Batman and Robin"). Geneza tej wersji postaci jest zbieżna z genezą komiksową, jednakże w przeciwieństwie do swojego pierwowzoru, w filmie jego rodzina zostaje zamordowana, nie przez bossa mafijnego Zucco, a przez Dwie Twarze. Pierwszy raz Robin miał pojawić się w filmie Tima Burtona "Powrót Batmana" ("Batman Returns") z 1992 roku, oraz w planowanym sequelu (pierwotnie reżyserem miał być Burton), miał go zagrać afroamerykański aktor Marlon Wayans. Jednak przez zmiany w scenariuszu, postać ta pojawia się dopiero w obrazie Schumachera, ten jednak zastąpił Wayansa Chrisem O’Donnellem. Mimo roszad w obsadzie, Wayans otrzymał gażę za oba filmy. Oprócz O’Donnella brani byli pod uwagę jeszcze inni aktorzy: Christian Bale (późniejszy odtwórca roli Batmana w trylogii "Mrocznego rycerza" w reżyserii Christophera Nolana), Leonardo DiCaprio, Matt Damon, Jude Law, Ewan McGregor, Corey Haim, Corey Feldman, Toby Stephens i Scott Speedman. Oba filmy w reżyserii Schumachera wywołały liczne kontrowersje, odnoście ukazania postaci Batmana i Robina w kampowym stylu, a także doszukiwano się w relacjach między głównymi bohaterami pewnych podtekstów homoseksualnych. Kostium Robina w "Batman Forever" był zbliżony do komiksowego oryginału, aczkolwiek bliższy był kostiumowi Tima Drake’a, natomiast w kontynuacji wzorowany był bardziej na kostiumie Nightwinga.
Młody Richard był członkiem rodziny artystów trapezowych. Jego życie zmienia się z chwilą, kiedy jego rodzice i starszy brat zostają brutalnie zamordowani przez Dwie Twarze (Tommy Lee Jones), gdy ten wziął za zakładników widownię, w czasie odbywania się dorocznego pokazu cyrkowego. Zostaje przygarnięty przez Bruce’a Wayne’a (Val Kilmer), gdyż milioner czuł się winny z powodu, tego że nie zdołał ocalić rodziny chłopaka. Z czasem Dick odkrywa tajne przejście do jaskini pod posiadłością Wayne’ów i tym samym tożsamość Batmana. Prosi Bruce’a by ten zaczął go szkolić i uczynił go swoim pomocnikiem, aby pewnego dnia mógł pomścić śmierć rodziców i brata. Bruce nie zgadza się na to i w pojedynkę zamierza ująć Dwie Twarze oraz sprzymierzonego z nim Riddlera (Jim Carrey). Batman atakuje złoczyńców na zorganizowanym przez nich przyjęciu, jednak później wpada w zastawioną przez nich pułapkę, z której wychodzi ledwo żywy. Na ratunek przychodzi mu Robin w stroju cyrkowym. Po zniszczeniu jaskini przez Człowieka-zagadkę i Dwie Twarze, a także uprowadzeniu dr. Chase Meridian (Nicole Kidman), "Dynamiczny Duet" postanawia ostatecznie rozprawić się ze złoczyńcami. Po przybyciu na wyspę Claw Island, bohaterowie rozdzielają się, wskutek czego Robin zostaje szybko schwytany. Riddler daje Batmanowi do wyboru: ocalić dr. Meridian, albo Robina. Superbohaterowi udaje się uratować ich obojga i pokrzyżować plany szaleńca. Kiedy Dwie Twarze ginie, dochodzi do Dicka, że zdołał pomścić śmierć swojej rodziny. Po tych wydarzeniach Robin staje wiernym towarzyszem Batmana w obronie Gotham.
W kolejnym filmie "Dynamiczny Duet" powraca, aby tym razem zmierzyć się z nowym złoczyńcą – Mister Freeze’em (Arnold Schwarzenegger). W tej historii Robin ma dość bycia jedynie pomocnikiem i postanawia wyjść z cienia Batmana (George Clooney). Przez swoją porywczość daje się zamrozić Mr. Freeze’owi, co ułatwia ucieczkę przestępcy. W międzyczasie Dick poznaje Barbarę Wilson (Alicia Silverstone), siostrzenicę kamerdynera Wayne’a, Alfreda (Michael Gough). Z czasem między młodzieńcem, a dziewczyną zaczyna rodzić się uczucie. Pogarszające się relacje w drużynie zostają wykorzystane przez Pamelę Isley (Uma Thurman), znaną lepiej jako Trujący Bluszcz. Używając feromonów, udaje jej się zauroczyć chłopaka, co pogłębia konflikt między nim a swoim mentorem. Trujący Bluszcz wraz ze swoim sługą Bane’em (Jeep Swenson), wypuszczają z Zakładu Arkham Freeze'a, aby móc posłużyć się nim w ziszczeniu szalonego marzenia Pameli. Kobieta zwabia Robina do swojej kryjówki, nie zdając sobie jednak sprawy, że tym razem Cudowny Chłopiec wspólnie z Batmanem planuje ją powstrzymać. Pameli jednak udaje się ich obezwładnić za pomocą pnączy i dopiero interwencja Barbary w stroju Batgirl kończy jej sen o zagładzie ludzkości. Trójka superbohaterów rusza rozprawić się z Mister Freeze’em, który planuje zamrozić Gotham. Kiedy Batman idzie zmierzyć się z Freeze’em, Robin i Batgirl stają do walki z Bane’em. Dwójce młodych pomocników Batmana udaje się w końcu znaleźć sposób na pokonanie kolosa. Po niedopuszczeniu do zagłady miasta i uratowaniu chorego Alfreda, trójka herosów przysięga kontynuować walkę ze zbrodnią.
Chris O’Donnell miał powrócić jako Robin w planowanym w przedziale lat 1998–2000 trzecim filmie Joela Schumachera pod tytułem "Batman Triumfator" ("Batman Triumphant"), jednak klęska jaką poniosła produkcja "Batman i Robin" przesądziła o odsunięciu od projektu Schumachera i rozpoczęciu prac nad rebootem.
"Mroczny Rycerz powstaje" (film z 2012).
W filmie Christophera Nolana "Mroczny Rycerz powstaje" ("The Dark Knight Rises") z 2012 roku nie pojawia się klasyczna postać Robina. W 2005 roku Christopher Nolan zapowiedział, że póki on będzie reżyserem filmów o Batmanie, w sequelach do "Batman: Początek" ("Batman Begins") nie pojawi się Robin. Również Christian Bale był przeciwny pomysłowi pokazaniu w filmie młodego pomocnika superbohatera. Zamiennikiem Robina jest stworzona na potrzeby filmu postać młodego policjanta, Johna Blake’a, w którego wcielił się aktor Joseph Gordon-Levitt. W filmie nazwa „Robin” zostaje użyta jedynie jako imię nadane Blake’owi po urodzeniu. Jednakże istnieje wiele podobieństw między nim a komiksowym oryginałem. Podobnie jak większość wychowanków Batmana, Blake jest sierotą. Szczególnie widoczne jest podobieństwo do Dicka Graysona, gdyż obaj stracili rodziców kiedy byli jeszcze dziećmi. Kolejną cechą łączącą Blake’a z Graysonem jest praca w służbach porządkowych, ponieważ Dick kiedy dorósł i wyjechał z do Blüdhaven, wstąpił do tamtejszej policji. Z Timem Drake'm łączy go umiejętność dedukcyjnego myślenia, która doprowadziła go do wniosku, że Bruce Wayne i Batman to ta sama osoba. Ponadto, podobnie jak Jason Todd, grana przez Josepha Gordon-Levitta postać jest młodym i gniewnym człowiekiem. Oprócz Josepha Gordon-Levitta kandydatami do roli Johna Blake’a byli również: Leonardo DiCaprio, James Holzier, Ryan Gosling i Mark Ruffalo.
John Blake urodził się jako Robin John Blake. Został osierocony w bardzo młodym wieku, gdyż jego matka zginęła w wypadku samochodowym, zaś ojciec został zamordowany. Swoje dzieciństwo spędził w gothamskim sierocińcu sponsorowanym przez Wayne Foundation. Przez ten okres nauczył się tłumić emocje po stracie rodziców. Kiedy Bruce Wayne (Christian Bale) odwiedził sierociniec, Blake zauważył u niego podobne cechy zachowania, przez co później doszedł do wniosku, że Bruce może być Batmanem. Kiedy dorósł wstąpił do policji. Osiem lat po śmierci Harveya Denta (Aaron Eckhart), Blake zapytał się komisarza policji, Jima Gordona (Gary Oldman) o to co tak naprawdę wydarzyło się w dzień śmierci prokuratora okręgowego, jednak nie otrzymał konkretnej odpowiedzi od swojego przełożonego. Po odkryciu w Gotham siatki terrorystycznej Bane'a (Tom Hardy), ujawnił Bruce’owi swoje przypuszczenia odnośnie do prawdziwej tożsamości Batmana i poprosił go, by ten znów obronił miasto przed niebezpieczeństwem. Przebywający w szpitalu Gordon awansował Blake’a na detektywa i wydał mu polecenie, by odtąd składał każdy raport bezpośrednio niemu. Niedługo potem Blake wziął udział w pościgu za ludźmi Bane'a, którzy dokonali napadu na giełdę, a także w obławie na Batmana. Po zaginięciu Bruce’a dokonał zatrzymania zamieszanej w sprawę Seliny Kyle (Anne Hathaway), jednak ta nic nie wiedziała co terroryści uczynili z milionerem. Prowadząc dalsze dochodzenie, odkrył spisek mający na celu przejęcie miasta przez organizację Bane'a i uwięzieniu niemal całej policji pod ziemią, jednak było już za późno. Udało mu się jedynie uratować Gordona i przewieźć w bezpieczne miejsce. Po publicznym odczytaniu przez Bane'a przemówienia Gordona, w którym komisarz chciał ujawnić skrywaną prawdę o wydarzeniach sprzed ośmiu lat, Blake wyraził swoje oburzenie tym, że jego przełożony razem z Batmanem tuszowali zbrodnie Denta. Zarówno on jak i Gordon oraz pozostali policjanci przyłączyli się do ruchu oporu i wspólnie z żołnierzami sił specjalnych próbowali rozbroić reaktor fuzyjny przeprogramowany na bombę atomową, jednak plan się nie powiódł, a Gordon dostał się do niewoli. Blake próbował odbić ich z pomocą uwolnionych funkcjonariuszy, jednak tym razem to on wpadł w pułapkę. Dopiero Batmanowi udało się wszystkich uratować. Superbohater powierzył Blake’owi zadanie ewakuacji mieszkańców zanim dojdzie do eksplozji. Kiedy Batman wraz z armią policjantów ruszył, aby skonfrontować się z Bane’em i jego Ligą Cieni, młody detektyw próbował przewieźć dzieci z sierocińca przez jedyny sprawny most. Ta próba się nie powiedzie, albowiem policjanci wysadzili most z obawy, że Bane zdetonuje bombę, jak ktoś spróbuje opuścić Gotham. Po tym, jak wydawało się, że Batman poświęcił się ratując miasto, Blake postanowił odejść z policji. Wziął udział w pogrzebie Bruce’a Wayne’a, na którym byli również Jim Gordon, Alfred J. Pennyworth (Michael Caine) i Lucius Fox (Morgan Freeman). Podczas odczytania ostatniej woli Bruce’a był mile zaskoczony decyzją o przekształceniu posiadłości Wayne’a w dom dziecka im. Thomasa i Marthy Wayne’ów. Kiedy podał swoje nazwisko (John Blake) urzędniczce, ta opowiedziała mu, że nie ma takiego na liście. Dopiero po okazaniu dowodu osobistego, na którym widniało jego pełne nazwisko (Robin John Blake) otrzymał od niej torbę z współrzędnymi GPS i sprzętem do alpinizmu podziemnego. Na koniec filmu widać Blake’a, który znajduje jaskinię, która okazje się być siedzibą Batmana (Batcave).
Po premierze "Mroczny Rycerz powstaje" Joseph Gordon-Levitt w wywiadzie z Jimmym Kimmelem oraz portalem internetowym ScreenRant, zapowiedział, że już nie powróci do roli Robina i że zakończenie ostatniego filmu nie jest według niego furtką do potencjalnego spin-offu.
Gry komputerowe.
Robin pojawił się w następujących grach wideo:

</doc>
<doc id="1139993" url="https://pl.wikipedia.org/wiki?curid=1139993" title="Fotografia mody">
Fotografia mody

Fotografia mody – rodzaj fotografii poświęconej pokazywaniu odzieży oraz innych aspektów mody. Fotografia mody jest głównie napędzana przez reklamę i magazyny mody, takie jak Vogue, Vanity czy Allure. 
Historia.
Fotografia została wynaleziona w latach 30. XIX wieku, ale najwcześniejsze technika zwana dagerotypem nie pozwalała na masowe kopiowanie. W 1856 roku Adolphe Braun opublikował album zawierający 288 fotografii Virginii Oldoini, księżnej Castiglione, toskańskiej szlachcianki na dworze Napoleona III Bonaparte. Fotografie przedstawiają ją w jej oficjalnym stroju dworskim, czyniąc z niej pierwszą modelkę.
W pierwszej dekadzie XX wieku zalety druku rastrowego pozwoliły zaistnieć fotografiom w magazynach. Fotografia mody zaistniała po raz pierwszy w takich magazynach jak: "La mode practique" i "Les mode".

</doc>
<doc id="1139997" url="https://pl.wikipedia.org/wiki?curid=1139997" title="Dolsky mlyn">
Dolsky mlyn



</doc>
<doc id="1139998" url="https://pl.wikipedia.org/wiki?curid=1139998" title="Łoboda zdobna">
Łoboda zdobna

Łoboda zdobna ("Atriplex calotheca" (Rafn) Fr.) – podgatunek łobody oszczepowatej, rośliny w różnych systemach klasyfikacyjnych włączany do rodziny komosowatych lub szarłatowatych.
Rozmieszczenie geograficzne.
Występuje głównie na wybrzeżu Bałtyku i cieśnin duńskich. Uznany za endemit regionu bałtyckiego. W Polsce współcześnie występuje tylko u ujścia Świny.
Biologia i ekologia.
Roślina jednoroczna, bezwzględny halofit. Rośnie w kidzinie. Kwitnie od lipca do września. Podgatunek charakterystyczny dla klasy "Cakiletea maritimae"
Zagrożenia i ochrona.
Kategorie zagrożenia gatunku:
Od 2014 r. roślina podlega w Polsce ścisłej ochronie gatunkowej.

</doc>
<doc id="1139999" url="https://pl.wikipedia.org/wiki?curid=1139999" title="Bezdruzice">
Bezdruzice



</doc>
<doc id="1140003" url="https://pl.wikipedia.org/wiki?curid=1140003" title="Bill Cosby Show">
Bill Cosby Show

Bill Cosby Show (oryg. "The Cosby Show") – sitcom autorstwa komika Billa Cosby’ego. Serial składa się z ośmiu sezonów, nakręcono 201 odcinków, każdy z nich trwa około 24 minut. Nadawany był od 20 września 1984 roku do 30 kwietnia 1992 roku. Przedstawia on afroamerykańską rodzinę Huxtable’ów zamieszkująca w Brooklynie w Nowym Jorku. Serial był hitem w latach 80. W Polsce emitowany był w latach 1991-1998 na TVP1, a później na antenie stacji Wizja Jeden, TV Niepokalanów Puls, Comedy Central i Comedy Central Family.
Rodzina Huxtable’ów.
Głową rodziny jest Heathcliff Huxtable, znany jako „Cliff”, który jest ginekologiem. Jego żona Clair Huxtable jest prawnikiem. Mają pięcioro dzieci cztery dziewczyny i chłopaka: Sondrę, Denise, Theodora (Theo), Vanessę i Rudith (Rudy). Z czasem rodzina się rozrasta, ponieważ Sondra wychodzi za Elvina i rodzi bliźniaki: Winnie i Nelsona, a Denise wychodzi za Martina i adoptuje Olivię. Do rodziny wprowadza się w siódmym sezonie (1990) kuzynka Pam. Choć celem Cliffa i Clair jest pozbycie się z domu jego pozostałych lokatorów to nie za bardzo im to wychodzi i dlatego gdy pozbędą się już któregoś, to zaraz znajdzie się ktoś, kto zajmie jego miejsce.
Charakterystyka postaci.
Heathcliff „Cliff” Huxtable – ginekolog, który ma żonę Clair i pięcioro dzieci. Ceni spokój, dla którego stara się pozbyć z domu dzieci. Jest osobą potrafiącą obrócić każdą sytuację w żart. Ma słabość do fast foodów, których jeść zabrania mu żona.
Clair Olivia Hanks-Huxtable – urocza żona Heathcliffa. Jest prawnikiem i partnerem w firmie adwokackiej. Tak jak mąż poszukuje spokoju w domu pełnym dzieci. Jest kobietą sukcesu, stawia pozycję kobiety tak wysoko, że czasami godzi ona mężczyzn. Cechuje się ogromną determinacją.
Sondra Huxtable-Tibideaux – najstarsza córka Huxtable’ów. Studiowała prawo na uniwersytecie Princeton. Odnosiła duże sukcesy w nauce. Wyszła za Elvina Tibideaux. Razem z nim po powrocie z miesiąca miodowego postanowiła rzucić studia. Wspólnie z mężem otworzyli sklep ze sprzętem turystycznym. Po urodzeniu bliźniaków: Winnie i Nelsona postanowiła wrócić na studia. Na stałe postać Sondry weszła do serialu dopiero w drugim sezonie. W pierwszym wystąpiła gościnnie w kilku epizodach.
Elvin Tibideaux – mąż Sondry, z którą ma bliźniaki. Po ich ślubie postanawia rzucić medycynę i otworzyć sklep. Po urodzeniu się dzieci wraca na studia. Nie jest zbyt elokwentny, co skutkuje częstym zdenerwowaniem jego żony, bo powiedział coś niewłaściwego mając całkiem coś innego na myśli.
Denise Huxtable-Kendall – druga córka Huxtable’ów. Na początku serialu bardzo nieogarnięta. Nie wiedziała co chce robić w życiu. Gdy poszła na studia na uniwersytecie Hillmana studiowała przedmioty ogólne. Postanowiła rzucić studia. Pierwotnie była „stale niezatrudnialna”. Znalazła w końcu pracę przy badaniu Pigmejów w Afryce, gdzie wyjechała na rok. Wróciła jako mężatka z przybraną córką. Podczas opieki nad Olivią decyduje się zostać nauczycielką. Rozpoczyna studia na Medgar Evers College. Nie występuje podczas ósmego sezonu, gdyż popłynęła z Martinem na rejs po Azji. W ostatnim odcinku dzwoni i mówi, że jest w ciąży.
Martin Kendall – mąż Denise. Jest porucznikiem Marynarki Wojennej Stanów Zjednoczonych. Denise poznał w Afryce i po dwóch tygodniach znajomości wziął z nią ślub. Ma córkę Olivię z pierwszego małżeństwa (rozwiódł się). W ósmym sezonie nie występuje, ponieważ jest na rejsie w Azji. Z ostatniego odcinka można wywnioskować, iż ponownie zostanie ojcem.
Theodore „Theo” Huxtable – jedyny syn Huxtable’ów. Szkoła i nauka była jego piętą achillesową. Uwielbiał imprezować i spotykać się z dziewczynami. Jego stosunek do nauki zmienił się. Studia na N.Y.U. były najważniejsze. Jako pierwszy w rodzinie nie przerwał studiów (studiował na wydziale psychologii). W nauce pomogły mu badania, na których okazało się, że ma dysleksję.
Vanessa Huxtable – trzecia córka Huxtable’ów. Na początku serialu była typową nastolatką marzącą o chłopakach. Nie przysparzała wielu problemów. Była bardzo dobra uczennicą. Studia rozpoczęła na Lincoln University. Zaręczyła się z Dabnisem, ale zerwała zaręczyny. W ostatnim odcinku przyjeżdża z nim na absolutorium Theo; twierdzi że są przyjaciółmi, lecz zwraca się do niego „kochanie”.
Rudith „Rudy” Huxtable – najmłodsza córka Huxtable’ów. Początkowo traktowana jako ostoja dla rodziców – „złote dziecko”. Potem Rudy zaczyna dorastać i sprawia coraz więcej problemów. Ma odwiecznego przyjaciela Kenny’ego. Czasami dochodzi między nimi do napięć. W ósmym sezonie zaczyna spotykać się ze Stanleyem.
Olivia Kendall – córka Martina. Jej matka Paula zostawiła ich gdy miała rok. Jest spadkobierczynią posady Rudy – traktowana i rozpieszczana tak jak kiedyś ona. Jej przybraną matką jest Denise. Olivia mimo swojego wieku potrafi wiele osiągnąć poprzez lekką manipulację.
Pamela „Pam” Tucker – kuzynka Clair. Jest studentką na uniwersytecie Hillmana. Przeżywa rozterki nastolatki, takie jak aktywność seksualna czy dalsza nauka. Do Huxtable’ów wprowadziła się, gdyż jej matka musiała wyjechać do babci Pam w Kalifornii, która zachorowała. Życie dla niej to zabawa i spotkania z przyjaciółmi. Jej pogląd na świat zmienia się, gdy oblewa egzamin z fizyki.
Czołówki serialu.
Jako temat serialu użyto utworu „Kiss me” autorstwa Billa Cosby’ego i Stu Gardnera. W pierwszych trzech sezonach utwór jest wykonywany przez instrumenty elektroniczne z towarzyszeniem saksofonu jako instrumentu prowadzącego. Ubiór aktorów w tych trzech czołówkach jest stylem lat 80. XX wieku (aktorzy często noszą swetry, co stało się symbolem osoby Billa Cosby’ego).
Sezon pierwszy (1984-1985).
Czołówka tego sezonu jest jedyną podczas której aktorzy nie prezentują swojego tańca. Została ona nagrana w plenerze w Central Parku podczas zabaw, a następnie zmontowana ze zdjęć oraz przejść między nimi. W tej czołówce nie występuje Sabrina LeBeauf, ponieważ w tym sezonie występuje gościnnie w kilku epizodach. Na końcu widnieje twarz Billa Cosby’ego.
Sezon drugi (1985-1986).
Jako miejsce do nakręcenia tej czołówki wybrano granatowo-szare pomieszczenie, w którym aktorzy prezentują swój taniec. Jest to pierwsza czołówka prezentująca taką formę w tym serialu. Do aktorów występujących wprowadzono Sabrinę LeBeauf, która od tego sezonu będzie już regularnie występować w serialu. Także w tej czołówce na końcu pojawia się twarz Billa Cosby’ego.
Sezon trzeci (1986-1987).
Tę czołówkę także nakręcono w szarym pomieszczeniu. W muzyce można wyczuć klimaty latynoskie.
Aktorzy występują w tym samym składzie, co w poprzednim sezonie. Na końcu Bill Cosby zwraca swoją twarz ku kamerze.
Sezon czwarty (1987-1988).
W sezonie czwartym czołówkę wykonał Bobby McFerrin wraz z zespołem. Temat został wykonany a cappella bez żadnych instrumentów. Zamiast instrumentów perkusyjnych posłużono się charakterystycznym elementem muzyka – wydobyciem tych dźwięków poprzez uderzenia we własne ciało. Aktorzy występują w szarym pomieszczeniu ubrani w stroje wieczorowe (z wyjątkiem Tempestt Bledsoe, która ma na sobie błękitny uniform). Założeniem było przywołanie stylu lat 30 XX wieku. Pod koniec czołówki Bill Cosby przez krótki moment trzyma zdjęcie w ramie na którym widnieje Lisa Bonet, która nie występuje w tym sezonie. Jej postać została umieszczona w spin offie serialu pt: „A Different World”, którego akcja toczy się w fikcyjnym uniwersytet Hillmana. Na zakończenie Bill Cosby zdejmuje swój cylinder i zwraca twarz ku kamerze, jak w poprzednich sezonach.
Sezon piąty (1988-1989).
Temat w sezonie piątym został wykonany przez Oregon Symphony. Muzyka jest bardzo urozmaicona w instrumenty. Jest to jedyna czołówka tego serialu, w której aktorzy tańczą razem. Choreografia jest bardzo urozmaicona. Aktorzy występują w krótkich spodenkach i koszulkach na ramiączkach, natomiast aktorki w sukienkach. W tle widnieje malowidło przedstawiające ogrodzenie, za którym znajduje się plaża z palmami i morze. Także w tym sezonie nie występuje stale Lisa Bonet. Z powodu ciąży występuje tylko w pierwszych pięciu odcinkach, po czym wyjeżdża do Afryki badać Pigmejów. Na zakończenie ręce aktorów okrywają twarz Billa Cosby’ego, a następnie podnoszą je odkrywając jego twarz.
Sezon szósty (1989-1990).
Muzyka w tej czołówce została wykonana przez Craig Handy. Jest utrzymana w stylu Post-bop.
Do jej wykonania użyto saksofonu, fortepianu, organ, gitary basowej i tamburynu. W tle słuchać też odgłosy publiczności. W sezonie szóstym za aktorami stoi ogromnie zdjęcie na którym przedstawiony jest gmach Apollo Theater znajdujący się w Nowym Jorku. W tej czołówce odeszło się od zasady, zgodnie z którą Bill Cosby tańczył z każdym aktorem. Od tej pory razem występują tylko aktorzy, którzy w serialu są małżeństwem z wyjątkiem nowo wprowadzonych aktorów, z którymi nadal tańczy Bill Cosby, np. Raven-Symoné Christina Pearman oraz Erika Alexander (Erikę Alexander wprowadzono do serialu dopiero w siódmym sezonie). Nowo wprowadzeni aktorzy mający partnerów z Billem Cosbym nie występowali, np:Joseph C. Phillips (jedyny przykład w tej sytuacji). Aktorzy są ubrani w stroje wieczorowe, lecz w przeciwieństwie do sezonu czwartego stroje te są w stylu przełomu lat 80 i 90.Do serialu w tym sezonie powróciła Lisa Bonet, której postać powróciła z Afryki zamężna z przybraną córką. Na końcu czołówki odeszło się od zwyczaju pokazywania twarzy Billa Cosby’ego, teraz wypowiada on następujące słowa podchodząc w stronę zdjęcia: „This is the best elevator music I've ever heard!”.
Sezon siódmy (1990-1991).
Oryginalną czołówką tego sezonu miała być muzyka wykonana przez Lestera Bowiego wykonana przez trąbki, instrumenty perkusyjne i bas w stylu jazzowym w połączeni z tańcami w stylu hip-hopowym. W tle znajduje się mural pt: „The Street of Dream"(ulica marzeń), o który było wiele hałasu. Oryginalny został wykorzystany w czołówce i został namalowany przez dzieci z Creative Arts Workshop w Harlemie. Producenci nie byli przychylni temu pomysłowi, bo po porozumieniu z prawnikiem dowiedzieli się, że musieliby uzyskać zgodę wszystkich 63 artystów, więc opracowali własny mural, który zawierał wiele podobnych elementów. Właściciele dzieła zagrozili, że upublicznią wykorzystywanie dzieci przez wytwórnię.
Wytwórnia Carsey-Werner próbowała negocjować z Creative Arts Workshop, lecz Bill Cosby postanowił zamienić tę czołówkę, która ukazała się tylko w pierwszych czterech epizodach sezonu, na czołówkę z poprzedniego. Ponieważ w sezonie siódmym wprowadzono postać Pam Tucker, która nie występowała w czołówce z sezonu szóstego w miejscu, gdzie pod koniec widniały nazwiska producentów, którzy po szóstym sezonie odeszli dodano napis „ERIKA ALEXANDER as Pam” (Erika Alexander jako Pam). W końcowej sekwencji oryginalnej czołówki tego sezonu Bill Cosby odwraca się twarzą do muralu i wypowiada słowa: "YO! Chill out! DON'T put your face in the MUD, pal-ee" (pol. „Siema! Wyluzuj! NIE nurzaj twarzy w BŁOCIE, ziomm-”).
Sezon ósmy (1991-1992).
Jako czołówkę w sezonie ósmym wykorzystano pierwszą czołówkę z sezonu siódmego. Jest ona krótsza od tamtej (w tym Sezonie nie występuje Lisa Bonet i Joseph C. Phillips). Zostały zmienione zbliżenia kamery do aktorów, te które były w sezonie siódmym zamieniono na inne. Czołówka ta występuje w pierwszych 23 epizodach sezonu, w dwóch ostatnich (odcinek podwójny, ostatni) wykorzystano czołówkę która zawiera fragmenty z poprzednich (z wyjątkiem pierwszej). W tym sezonie przywrócono stara zasadę, zgodnie z którą Bill Cosby obraca twarz do kamery.
Albumy muzyczne.
W latach 1986-1987 zostały wydane dwa albumy zawierające temat z czołówki i podkłady serialu. Utwory zostały napisane przez Billa Cosby’ego i Stu Gardnera:

</doc>
<doc id="1140004" url="https://pl.wikipedia.org/wiki?curid=1140004" title="Paweł Suski">
Paweł Suski

Paweł Suski (ur. 10 czerwca 1964 w Wałczu) – polski polityk, samorządowiec, przedsiębiorca, poseł na Sejm VI, VII i VIII kadencji.
Życiorys.
Ukończył technikum rolnicze, a w 1989 studia na Wydziale Ogrodniczym Akademii Rolniczej w Poznaniu. Zajął się prowadzeniem własnej działalności gospodarczej jako współzałożyciel firmy Wałeckie Towarzystwo Przewozowe „L&amp;S”. W 1996 był współzałożycielem Stowarzyszenia Kupców Ziemi Wałeckiej, gdzie do 2002 pełnił funkcję prezesa. W 1997 współtworzył Porozumienie Samorządowe Powiatu Wałeckiego. Z jego ramienia od 1998 zasiadał w radzie miasta Wałcz, w 2002 nie uzyskał reelekcji. od 2006 do 2007 pełnił funkcję przewodniczącego rady powiatu wałeckiego.
Od początku należy do Platformy Obywatelskiej. Od 2004 przewodniczy jej kołu powiatowemu w Wałczu, od 2007 zasiada w jej radzie krajowej, a od 2010 jest członkiem zarządu PO w województwie zachodniopomorskim. Z listy tej partii w wyborach parlamentarnych w 2005 bez powodzenia kandydował do Sejmu, a w wyborach w 2007 uzyskał mandat poselski. Kandydując w okręgu koszalińskim, otrzymał 7451 głosów. W wyborach w 2011 z powodzeniem ubiegał się o reelekcję, dostał 7741 głosów. Zasiadł w Komisji Obrony Narodowej oraz Komisji Ochrony Środowiska, Zasobów Naturalnych i Leśnictwa. Został także przewodniczącym Parlamentarnego Zespołu Przyjaciół Zwierząt.
W 2015 został ponownie wybrany do Sejmu, otrzymując 5702 głosy. W Sejmie VIII kadencji został członkiem Komisji Obrony Narodowej oraz Komisji Ochrony Środowiska, Zasobów Naturalnych i Leśnictwa. W wyborach w 2019 nie uzyskał poselskiej reelekcji.
Odznaczenia.
Na mocy decyzji ministra obrony narodowej nr 154 z dnia 15 lutego 2010, "w uznaniu zasług, położonych w dziedzinie rozwoju i umacniania obronności Rzeczypospolitej Polskiej", został odznaczony Srebrnym Medalem "Za Zasługi dla Obronności Kraju".

</doc>
<doc id="1140007" url="https://pl.wikipedia.org/wiki?curid=1140007" title="Bogumiła Berdychowska">
Bogumiła Berdychowska

Bogumiła Berdychowska-Szostakowska (ur. 10 stycznia 1963 w Nowym Sączu) – polska publicystka i dziennikarka, specjalizująca się w historii Ukrainy i stosunkach polsko-ukraińskich.
Życiorys.
Ukończyła liceum medyczne w Nowym Sączu, następnie filologię polską na Katolickim Uniwersytecie Lubelskim. Od 1991 do 1993 pracowała w Ośrodku Studiów Wschodnich. W latach 1989–1994 kierowała Biurem ds. Mniejszości Narodowych w Ministerstwie Kultury i Sztuki. Następnie do 2002 była zastępczynią dyrektora V Programu Polskiego Radia. Współpracuje lub współpracowała z Ośrodkiem Myśli Politycznej oraz Fundacją im. Stefana Batorego, a także Kolegium Europy Wschodniej im. Jana Nowaka-Jeziorańskiego. Objęła funkcję sekretarza Forum Polsko-Ukraińskiego, a także kierowniczki działu programów stypendialnych w Narodowym Centrum Kultury w Warszawie, przydzielającego stypendia ludziom kultury i nauki z byłego Związku Radzieckiego. Zajęła się koordynowaniem polsko-ukraińskiej wymiany młodzieży. Autorka publikacji m.in. w „Tygodniku Powszechnym” i „Więzi”. W 2014 współzałożycielka i członkini Komitetu Obywatelskiego Solidarności z Ukrainą (KOSzU).
Jest siostrą Zygmunta Berdychowskiego.

</doc>
<doc id="1140013" url="https://pl.wikipedia.org/wiki?curid=1140013" title="Łoboda nadmorska">
Łoboda nadmorska

Łoboda nadmorska ("Atriplex glabriuscula" Edmond.) – gatunek rośliny jednorocznej w różnych systemach klasyfikacyjnych włączany do rodziny komosowatych lub szarłatowatych. Występuje na brzegach morskich w Europie i Ameryce Północnej.
Biologia i ekologia.
Roślina jednoroczna. Rośnie na brzegach morskich. Kwitnie w sierpniu i wrześniu.
Zagrożenia i ochrona.
Roślina umieszczona na Czerwonej liście roślin i grzybów Polski (2006) i uznana za gatunek wymierający, krytycznie zagrożony (kategoria zagrożenia E). W wydaniu z 2016 roku otrzymała kategorię DD (stopień zagrożenia nie może być określony).

</doc>
<doc id="1140019" url="https://pl.wikipedia.org/wiki?curid=1140019" title="(329230) 2012 EN4">
(329230) 2012 EN4

(329230) 2012 EN4 (inne oznaczenia: K07C54V, 2007 CV54) – planetoida z głównego pasa planetoid, odkryta w lutym 2007 roku przez Macieja Małkowskiego i Piotra Tylendę, uczniów X Liceum Ogólnokształcącego z Zespołu Szkół im. prof. Stefana Banacha w Toruniu. Jest to pierwsza planetoida odkryta przez polskich uczniów w ramach programu "International Asteroid Search Campaign". Odkrycie zostało potwierdzone 19 lutego 2007 roku przez harwardzkie Minor Planet Center i Międzynarodową Unię Astronomiczną. Nazwa planetoidy jest oznaczeniem tymczasowym.
Udział uczniów w kampanii polega na przeglądaniu zdjęć przysłanych przez "Astronomical Research Institute", wyszukiwaniu obiektów, które mogą być planetoidami poprzez ich analizę tych zdjęć i obróbkę przy pomocy specjalnego oprogramowania, a następnie raportowaniu swoich propozycji do ARI, gdzie spostrzeżenia te są ponownie analizowane. Później ewentualne odkrycia zostają potwierdzane.

</doc>
<doc id="1140022" url="https://pl.wikipedia.org/wiki?curid=1140022" title="Fiona">
Fiona

Fiona – imię żeńskie. Imię "Fiona" zostało wymyślone i pierwszy raz użyte przez szkockiego poetę Jamesa Macphersona (1736–1796), autora tzw. „pieśni Osjana”, rzekomo autorstwa średniowiecznego barda szkockiego, których to rękopis miał odkryć i przetłumaczyć na język angielski. Inne imiona, które zostały szerzej spopularyzowane przez tego poetę to "Malwina", "Selma" i "Oskar".
Imię zostało następnie wykorzystane jako pseudonim Williama Sharpa (1855–1905), który był autorem kilku dzieł romantycznych pisanych pod pseudonimem "Fiona Macleod". Od tego czasu imię to stało się popularne w Anglii i Szkocji.
Uważa się, że imię to jest zlatynizowaną formą irlandzkiego słowa "fionn", oznaczającego coś „białego”, „sprawiedliwego”, „uczciwego”. Imię "Fiona" jest też czasami używane w formie zanglicyzowanej, pochodnej od oryginalnej formy irlandzkiej imienia "Fíona". Występuje także tendencja do wymiennego używania rzeczywistego szkockiego imienia "Fionnghal" i imienia "Fiona" (jest też możliwe, że imię "Fiona" było utworzone na bazie imienia "Fionnghal").

</doc>
<doc id="1140023" url="https://pl.wikipedia.org/wiki?curid=1140023" title="Łoboda nadbrzeżna">
Łoboda nadbrzeżna

Łoboda nadbrzeżna ("Atriplex littoralis" L.) – gatunek rośliny jednorocznej w różnych systemach klasyfikacyjnych włączany do rodziny komosowatych lub szarłatowatych. Rośnie dziko w Egipcie, całej niemal Europie oraz na części obszarów Azji o umiarkowanym klimacie (Kaukaz, Zakaukazie, Zachodnia Syberia, Kazachstan, europejska część Rosji). Rozprzestrzenił się gdzieniegdzie również poza tymi regionami. W Polsce występuje głównie u ujścia Odry, nad Zatoką Pucką i Zatoką Gdańską.
Ekologia.
Występuje przede wszystkim na wybrzeżu morskim w miejscu odkładania się kidziny. Halofit, nitrofil. W klasyfikacji zbiorowisk roślinnych gatunek charakterystyczny dla All. "Atriplicion litoralis". Tworzy zbiorowiska określane jako "Atriplicetum littoralis". Liczba chromosomów 2n = 18.
Zagrożenia i ochrona.
Kategorie zagrożenia gatunku:

</doc>
<doc id="1140024" url="https://pl.wikipedia.org/wiki?curid=1140024" title="Puchar Świata w biathlonie 2007/2008">
Puchar Świata w biathlonie 2007/2008

Puchar Świata w biathlonie 2007/2008 był 31. edycją w historii tej dyscypliny sportu. Pierwsze zawody odbyły się 29 listopada w Kontiolahti, ostatnie zaś w Oslo 16 marca. Główną imprezą sezonu były mistrzostwa świata w Östersund. W porównaniu do poprzedniego sezonu nie zaplanowano startów w Lahti oraz w Osrblie, które zastąpione zostały występami w Pjongczangu oraz w Anterselvie.
Klasyfikację generalną kobiet po raz pierwszy w karierze wygrała Niemka Magdalena Neuner, która zdobyła również małą kryształową kulę w sprincie oraz biegu masowym. Drugie miejsce na podium zajęła reprezentantka Francji Sandrine Bailly, wygrywając jednocześnie klasyfikację biegu na dochodzenie. Andrea Henkel z Niemiec ukończyła sezon na trzecim miejscu. Jej rodaczka Martina Glagow zdobyła małą kryształową kulę w biegu indywidualnym. W Pucharze Narodów oraz w sztafecie najlepsze były biathlonistki Niemiec.
Wśród mężczyzn najlepszy okazał się Norweg Ole Einar Bjørndalen, dla którego była to już piąta kryształowa kula za zwycięstwo w klasyfikacji generalnej pucharu świata. Poza tym Bjørndalen wygrał również klasyfikację sprintu, biegu masowego oraz biegu pościgowego. Drugie miejsce w klasyfikacji generalnej zajął Rosjanin Dmitrij Jaroszenko. Ostatni na podium był kolejny Norweg - Emil Hegle Svendsen. Francuz Vincent Defrasne triumfował w klasyfikacji biegu indywidualnego, co było jedyną konkurencją której nie wygrali Norwegowie, bowiem zajęli oni pierwsze miejsce zarówno w sztafecie jak i w Pucharze Narodów.
Kalendarz.
W sezonie 2007/2008 biathloniści rywalizowali w następujących miejscowościach:
Kobiety.
Statystyki.
Klasyfikaja ogólna.
Trzy najgorsze starty nie były liczone.
Mężczyźni.
Statystyki.
Klasyfikacja ogólna.
Trzy najgorsze starty nie były liczone.
Wyniki Polaków.
Drużynowo.
"(do uzupełnienia)"
Statystyki ogólne.
Pierwsze zwycięstwo
Pierwszy raz na podium
Zwycięzcy

</doc>
<doc id="1140026" url="https://pl.wikipedia.org/wiki?curid=1140026" title="Wielki Maghreb">
Wielki Maghreb



</doc>
<doc id="1140027" url="https://pl.wikipedia.org/wiki?curid=1140027" title="Wiewiórolotkowate">
Wiewiórolotkowate

Wiewiórolotkowate, wiewiórolotki (Anomaluridae) – rodzina ssaków z infrarzędu wiewiórolotkowych (Anomaluromorphi) w rzędzie gryzoni (Rodentia). 
Zasięg występowania.
Są latającymi ssakami występującymi w lasach tropikalnych i subtropikalnych zachodniej i centralnej Afryki. 
Charakterystyka.
Wiewiórolotki są ssakami nocnymi. Śpią w dziuplach nawet 35 metrów nad ziemią. Wyglądem przypominają wiewiórki, mają mniej puszysty ogon z szeregiem łusek na spodniej stronie u jego nasady. Łuski te pomagają zwierzęciu wspinać się po korze drzew, tak jak alpinistyczne raki. Przenoszenie się z drzewa na drzewo lotem ślizgowym umożliwiają fałdy skórne po bokach ciała, pomiędzy kończynami. Fałdy te u wiewiórolotek sięgają do stawów łokciowych, a nie do nadgarstków, jak ma to miejsce u wiewiórek latających. Gryzonie te mogą również biegać po gałęziach. Niewiele wiadomo o biologii wiewiórolotek, ale wydaje się, że żyją one pojedynczo lub w parach, choć najmniejsi przedstawiciele rodzaju karłolotka (o wadze ok. 20 gramów) żyją w koloniach liczących nawet do 100 osobników. Wiewiórolotki zjadają owoce, nasiona, liście, orzechy i inne części roślin. W skład ich diety wchodzą również owady. W ciągu nocy mogą pokonywać w poszukiwaniu pokarmu kilka kilometrów a na dzień powracają do swoich kryjówek. Samice prawdopodobnie rodzą jedno do trzech młodych i mają dwa mioty w ciągu roku. Młode, co jest niezwykłe, rodzą się owłosione, widzą od urodzenia, są stosunkowo duże i dość aktywne.
Systematyka.
W rodzinie wyróżniane są następujące podrodziny:
Opisano również wymarłe rodzaje o niepewnej pozycji taksonomicznej ("incertae sedis") i nie przypisane do żadnej z powyższych podrodzin:

</doc>
<doc id="1140029" url="https://pl.wikipedia.org/wiki?curid=1140029" title="Focus (biurowiec)">
Focus (biurowiec)

Focus – biurowiec w warszawskiej dzielnicy Śródmieście, znajdujący się przy al. Armii Ludowej 26.
Opis.
Prostopadłościenny budynek zaprojektowany w pracowni Stefana Kuryłowicza powstał w 2001 roku. Każda ściana odróżnia się architektonicznie. Także wnętrze budynku tworzy cztery niezależne, samowystarczalne części z własnymi windami. Wspólne są 3 podziemne kondygnacje z parkingami
We frontowej ścianie na 6. piętrze znajduje się czteropiętrowy ogród zimowy z widokiem na Pole Mokotowskie. Frontowa ściana przykryta jest dwuwarstwową ścianą kurtynową, która zapewnia izolację termiczną i dźwiękową. 
Wewnątrz budynku znajduje się atrium, którego niesymetryczna kompozycja kontrastuje z frontem budynku. Atrium przykryte jest szklanym dachem i połączone z ogrodem zimowym.
W 2016 na dachu biurowca ustawiono pasiekę.
W biurowcu mieści się m.in. Ambasada Królestwa Norwegii i centrala Deutsche Bank Polska.

</doc>
<doc id="1140030" url="https://pl.wikipedia.org/wiki?curid=1140030" title="Till Death Do Us Part">
Till Death Do Us Part

Till Death Do Us Part – siódmy studyjny album zespołu Cypress Hill. Wydany został w 2004 roku.

</doc>
<doc id="1140032" url="https://pl.wikipedia.org/wiki?curid=1140032" title="Verbalicious">
Verbalicious



</doc>
<doc id="1140036" url="https://pl.wikipedia.org/wiki?curid=1140036" title="It Should Have Been Me">
It Should Have Been Me

It Should’ve Been Me – rhythm and bluesowa piosenka napisana przez Memphisa „Eddiego” Curtisa, pierwotnie nagrana przez afroamerykańskiego muzyka Raya Charlesa. Utwór nagrany został w maju 1953 dla wytwórni Atlantic Records. Piosenka trafiła na singiel wydany w 1954, którego producentem był Ahmet Ertegün.
Utwór utrzymany jest w klimacie jive’a. W pełnej humoru, rapującej formie Charles przedstawia opowieść mężczyzny, który skarży się, że obok każdej spotkanej dziewczyny, która mu się podoba, zjawia się wkrótce jej chłopak lub mąż. A przecież: „It Should’ve Been Me”. Kilka wersów refrenu razem z Charlesem śpiewa sesyjny muzyk i autor piosenek Jesse Stone.
Singel został wydany w lutym 1954 (Atlantic 45-1021) i był drugim hitem, a pierwszym nagraniem Charlesa dla wytwórni Atlantic, które trafiło na listy ogólnokrajowe – na liście rhythm and bluesowych singli "Billboardu" dotarło w kwietniu 1954 do pozycji 5.

</doc>
<doc id="1140037" url="https://pl.wikipedia.org/wiki?curid=1140037" title="Łoboda szypułkowa">
Łoboda szypułkowa

Łoboda szypułkowa ("Atriplex longipes" Drejer) – gatunek rośliny w różnych systemach klasyfikacyjnych włączany do rodziny komosowatych lub szarłatowatych.
Zagrożenia i ochrona.
Roślina umieszczona na Czerwonej liście roślin i grzybów Polski (2006) i uznana za gatunek wymierający, krytycznie zagrożony (kategoria zagrożenia E). W wydaniu z 2016 roku otrzymała kategorię DD (stopień zagrożenia nie może być określony).

</doc>
<doc id="1140039" url="https://pl.wikipedia.org/wiki?curid=1140039" title="Powiat Feldbach">
Powiat Feldbach

Powiat Feldbach (niem. "Bezirk Feldbach") – dawny powiat w Austrii, w kraju związkowym Styria, przy granicy ze Słowenią. Siedziba znajdowała się w Feldbach. W 2013 roku powiat został zlikwidowany i wraz z powiatem Radkersburg wszedł w skład nowo utworzonego powiatu Südoststeiermark.
Geografia.
Powiat graniczył z powiatami: na północnym zachodzie Graz-Umgebung, na północy Weiz, północnym wschodzie Fürstenfeld, na wschodzie Jennersdorf (w Burgenlandzie), na południu Radkersburg, na zachodzie Leibnitz. Powiat graniczy również na południowym wschodzie w gminie Sankt Anna am Aigen ze Słowenią (granica długości ok. 6 km, z jednym przejściem granicznym)
Miasta i gminy.
Powiat podzielony był na 55 gmin, wliczając w to 2 miasta i 4 gminy targowe.
Transport.
Przez powiat przebiegały drogi krajowe B57 ("Güssinger Straße"), B66 ("Gleichenberger Straße"), B68 ("Feldbacher Straße") i B73 ("Kirchbacher Straße").
Główną linią kolejową była Wschodnia Kolej Styryjska (Graz-Szombathely), do której dochodzi w Fehring linia z Wiener Neustadt i w Feldbach linia z Bad Gleichenberg.

</doc>
<doc id="1140047" url="https://pl.wikipedia.org/wiki?curid=1140047" title="Robin (młodzi tytani)">
Robin (młodzi tytani)



</doc>
<doc id="1140048" url="https://pl.wikipedia.org/wiki?curid=1140048" title="Orientia tsutsugamushi">
Orientia tsutsugamushi

Orientia tsutsugamushi (daw. "Rickettsia tsutsugamushi") – gatunek bakterii z rodziny Rickettsiaceae. Są to wewnątrzkomórkowe pasożyty ssaków i owadów, wywołujące u człowieka dur zaroślowy.

</doc>
<doc id="1140051" url="https://pl.wikipedia.org/wiki?curid=1140051" title="Kazimierz Simm">
Kazimierz Simm

Kazimierz Jan Simm (ur. 9 stycznia 1884 w Tarnowie, zm. 24 września 1955 w Poznaniu) – polski zoolog, entomolog i spongiolog.
Życiorys.
Absolwent gimnazjum w Tarnowie, które ukończył z odznaczeniem. W latach 1904-1909 odbył studia na Wydziale Filozoficznym Uniwersytetu Jagiellońskiego w Krakowie, które ukończył egzaminem dla nauczycieli. W następnych latach, do 1919 r., pracował w Katedrze Zoologii UJ pod kierunkiem prof. Antoniego Wierzejskiego. Zajmował się m.in. fauną wód słodkowodnych - z czasem został najwybitniejszym w Polsce znawcą gąbek słodkowodnych.
Od 1920 r. pracował jako profesor nowo powołanej Akademii Rolniczej w Bydgoszczy. Po jej przeniesieniu do Cieszyna i zmianie nazwy, w latach 1922–1937 był profesorem zoologii w Wyższej Szkole Gospodarstwa Wiejskiego w Cieszynie. Wykładał tam zoologię, biologię, entomologię, genetykę i ochronę roślin przed szkodnikami. W tym czasie specjalizował się w entomologii stosowanej, ze szczególnym uwzględnieniem szkodników rolniczych. W międzyczasie w 1926 habilitował się na Uniwersytecie Jagiellońskim. Od 1937 był profesorem zoologii na Wydziale Matematyczno-Przyrodniczym Uniwersytetu Poznańskiego. Lata II wojny spędził w Krakowie. Po wojnie powrócił na uniwersytet do Poznania.
Dorobek naukowy.
Był autorem blisko 50 prac naukowych, ponad 50 publikacji popularnonaukowych i publicystycznych. W latach 1924-1926 był redaktorem wychodzącego w Cieszynie i wysoko ocenianego miesięcznika „Przyrodnik”. Opublikował także dwa dwutomowe podręczniki akademickie: pierwszą w Polsce „Entomologię” (1924-1925) i „Zoologię” (1948-1949).
W czasie pobytu w Cieszynie pracę naukową i dydaktyczną łączył z poznawaniem uroków Pogórza Cieszyńskiego i Beskidu Śląskiego. Został członkiem cieszyńskiego Oddziału PTT „Beskid Śląski”. Kierował w nim m.in. oddziałową Komisją Ochrony Przyrody. W tym czasie zwrócił uwagę na potrzebę ochrony walorów przyrodniczych tych terenów. W artykułach, zamieszczanych również w wydawnictwach turystycznych, apelował m.in. o utworzenie rezerwatu przyrody na Baraniej Górze oraz o objęcie ochroną cisów i dorodnych paklonów w rejonie Tułu. To on również w 1924 r. zaproponował dla "hacquetii" polską nazwę - cieszynianka wiosenna - dla zaznaczenia, że w okolicach Cieszyna ten gatunek rośliny występuje w Polsce najliczniej.

</doc>
<doc id="1140053" url="https://pl.wikipedia.org/wiki?curid=1140053" title="Odelsk">
Odelsk

Odelsk (, ) – wieś, dawne miasto na historycznej zachodniej Grodzieńszczyźnie, na Białorusi (miasto od XVI w. do 1934) w obwodzie grodzieńskim, nieopodal płynącej kilka kilometrów na południe rzeki Odła (dopływu Świsłoczy), kilkaset metrów od granicy z Polską, 30 kilometrów na południe od Grodna.
Historia.
Miasto królewskie ekonomii grodzieńskiej położone było w końcu XVIII wieku w powiecie grodzieńskim województwa trockiego.
Pierwsza osada powstała na trakcie z Brześcia Litewskiego do Grodna, wiodącym przez Bielsk Podlaski, Narew i Krynki. Pierwsza pisana wzmianka o Odelsku pochodzi z 1490 roku, kiedy to Kazimierz IV Jagiellończyk przeznaczył fundusze na wzniesienie w mieście katolickiego kościoła powołania Wniebowzięcia Najświętszej Maryi Panny. Ten sam król nadał miasteczku prawa i swobody oraz pozwolił urządzać jarmarki w niedzielę. W 1494 r. wielki książę litewski Aleksander Jagiellończyk potwierdził przywileje ojca dla Odelska. 12 czerwca 1546 r. królowa Bona Sforza wydała przywilej dla Odelska, od tego czasu Odelsk otrzymał swobody miejskie i cieszył się nimi przez wieki. W dokumencie mówi się o targach i wolnościach. Wspomniane tu są poprzednie dokumenty otrzymane od króla Kazimierza. Ponadto mowa jest o tym, że „poprzedni dokument spalił się w pożarze kościoła”. W dokumencie tym królowa Bona nadaje targi w niedzielę i nadania gruntów miejskich tak jak to mieli mieszczanie w Krynkach. Przywilej wystawiony w Krakowie dla wójta miasteczka Odelsk Wasyla Simonowicza i mieszczanina Jakuba Paulusowicza. Po III rozbiorze Polski i nowym podziale administracyjnym królestwa Prus w czerwcu 1796, miejscowość trafiła (wraz z miastami Choroszcz, Gródek, Janów, Jasionówka, Knyszyn, Sokółka, Wasilków i Zabłudów) do departamentu białostockiego pod kierownictwem landrata Czyża. Później Odelsk wraz z Białostocczyzną trafił pod berło Imperium Rosyjskiego.
W roku 1800 w Odelsku znajdowały się 172 domy, w 1886 natomiast 274 domy i 1346 mieszkańców, w 1897 populacja wzrosła do 1435. W całym tym okresie według spisów około 95% stanowili Polacy, a zgodnie z kryterium religii 90–96% mieszkańców to katolicy, pozostali to żydzi i kilku prawosławnych. W 1921 mieszkały tu 1333 osoby, a w 1990 r. w Odelsku było 761 mieszkańców.
Po I wojnie światowej i odzyskaniu przez Polskę niepodległości Odelsk trafił pod administracyjny zarząd nowo utworzonego polskiego powiatu sokólskiego. Ze względu na niewielkie rozmiary miejscowości, 13 czerwca 1934 roku Odelsk utracił prawa miejskie. Za II RP istniała gmina Odelsk z siedzibą w Babikach, do której w 1934 roku przyłączono Odelsk (po utracie praw miejskich).
II wojna światowa.
W 1944 wytyczono tymczasową nową granicę polsko-radziecką, która pozostawiała Odelsk w granicach Białoruskiej SRR. Późniejsza ostateczna delimitacja utrzymała ten stan rzeczy, pomimo że Linia Curzona, w oparciu o którą granicę tę wyznaczano, przebiegała dwa kilometry na wschód i mieszkańcy wsi (w 1945 w zdecydowanej większości narodowości polskiej) oczekiwali i podejmowali starania o włączenie Odelska do Polski, gdzie pozostawała większa część ich parafii i większość ich ziem uprawnych. Dyrektora miejscowej szkoły Ignacego Mazura, który inicjował zbieranie podpisów o przyłączenie do Polski Sowieci zesłali na 10 lat, a wielu mieszkańców, w tym jednorazowo grupa 200 osobowa uciekało przez nową granicę przed łagrami. Zdaniem mieszkańców przyczyną takiego wytyczenia granicy było istnienie w miasteczku kilku murowanych domów „niezbędnych” sowieckiej administracji. Przebieg granicy tymczasowej z 1944 jednak utrzymano i pozostaje on taki do dziś.
Po II wojnie światowej.
Bezpośrednio po zakończeniu II wojny rozpoczęto przymusową kolektywizację i siłą zapędzano do kołchozu, do którego przystępowali dobrowolnie jedynie ci którzy nic nie mieli. Gospodarzom zabrano inwentarz i ziemię, pozostawiając jedynie niewielkie działki przyzagrodowe, na które nakładano dodatkowo wysokie niemożliwe do zapłaty podatki i obowiązkowe kontyngenty tak by doprowadzić je do upadku. Niezapłacony podatek egzekwowano rekwizycjami żywego inwentarza i resztek plonów często prosto z pola. Opornych zamykano w więzieniach lub zsyłano. Jednocześnie kołchoz zarządzany nieefektywnie wypłacał za ciężką niezmechanizowaną pracę fizyczną (z braku padłych w kołchozie koni do orki zaprzęgano ludzi) w naturze (np. zbożem, ziemniakami lub słomą) albo nie płacąc wcale. Dodatkowo ludność wiejska w ZSRR nie mogła (aż do końca lat siedemdziesiątych) opuszczać kołchozów i była prześladowana za podejmowanie zajęć dodatkowych jak rzemiosło i usługi (np. kopanie studni po pracy w kołchozie). Żeby przeżyć ludzie ryzykowali kradnąc mienie kołchozowe, wielu także próbowało uciekać za coraz szczelniej chronioną granicę.
W Odelsku znajduje się zabytkowy drewniany Kościół Wniebowzięcia NMP pochodzący z XVIII wieku (parafię utworzono tu w 1490) z murowaną dzwonnicą.
W Odelsku urodził się w 1946 i wychowywał Tadeusz Kondrusiewicz, późniejszy arcybiskup Moskwy, w latach 2007–2021 metropolita mińsko-mohylewski. W tutejszej szkole polskiej uczyła Andżelika Borys, działaczka polonijna na Białorusi.

</doc>
<doc id="1140055" url="https://pl.wikipedia.org/wiki?curid=1140055" title="Come Back Baby">
Come Back Baby

„Come Back Baby” – bluesowa piosenka amerykańskiego muzyka Raya Charlesa. Została umieszczona jako dodatkowy utwór na wydaniu singla „I Got a Woman” w 1954 roku. Piosenka zyskała dużą popularność w rozgłośniach radiowych, a niedługo później również w notowaniach, zajmując m.in. 4. miejsce na liście "Billboard" R&amp;B. 
W 1967 roku Aretha Franklin nagrała cover piosenki, który był szybszy od oryginału. Wersja ta została wykorzystana jako tło muzyczne w filmie dokumentalnym o jej życiu, wyemitowanym przez telewizję PBS.

</doc>
<doc id="1140056" url="https://pl.wikipedia.org/wiki?curid=1140056" title="Łoboda gwiazdkowata">
Łoboda gwiazdkowata

Łoboda gwiazdkowata ("Atriplex rosea" L.) – gatunek rośliny w różnych systemach klasyfikacyjnych włączany do rodziny komosowatych lub szarłatowatych. Pochodzi z Afryki Północnej, Azji Zachodniej oraz południowej, południowo-wschodniej, wschodniej i środkowej Europy. Rozprzestrzenił się również gdzieniegdzie poza tym obszarem swojego rodzimego występowania. W Polsce występuje na nizinach.
Biologia i ekologia.
Roślina jednoroczna, ruderalna. Kwitnie od lipca do września.
Zagrożenia.
Roślina umieszczona na Czerwonej liście roślin i grzybów Polski (2006) i uznana za gatunek wymierający, krytycznie zagrożony (kategoria zagrożenia E). W wydaniu z 2016 roku otrzymała kategorię VU (narażony).

</doc>
<doc id="1140057" url="https://pl.wikipedia.org/wiki?curid=1140057" title="Powiat Fürstenfeld">
Powiat Fürstenfeld

Powiat Fürstenfeld (niem. "Bezirk Fürstenfeld") – dawny powiat w Austrii, najmniejszy w kraju związkowym Styria (nie licząc Grazu). Siedziba znajdowała się w Fürstenfeld. W 2013 roku powiat został zlikwidowany i wraz z powiatem Hartberg wszedł w skład nowo utworzonego powiatu Hartberg-Fürstenfeld.
Geografia.
Powiat graniczył z powiatami: na północy Hartberg, wschodzie Jennersdorf (w Burgenlandzie), na południu Feldbach, zachodzie Weiz.
Największymi rzekami przepływającymi przez teren powiatu były Lafnitz i Feistritz.
Miasta i gminy.
Powiat podzielony był na 14 gmin, wliczając w to miasto i 2 gminy targowe.
Transport.
Przez powiat przebiegała autostrada A2, droga krajowa B65 ("Gleisdorfer Straße") oraz linia kolejowa Wiener Neustadt-Fehring.

</doc>
<doc id="1140059" url="https://pl.wikipedia.org/wiki?curid=1140059" title="Droga krajowa B532 (Niemcy)">
Droga krajowa B532 (Niemcy)

Droga krajowa 588 () – niemiecka droga krajowa przebiegająca na osi wschód-zachód, przez północne dzielnice miejscowości Weil am Rhein, w Badenii-Wirtembergii i łączy francusko-niemieckie przejście graniczne Huningue/Weil am Rhein z autostradą A5 i drogą krajową B3.
Droga powstała w latach 80. XX w. jako połączenie nowo otwartego przejścia granicznego z Francją.

</doc>
<doc id="1140062" url="https://pl.wikipedia.org/wiki?curid=1140062" title="Fürstenfeld">
Fürstenfeld

Fürstenfeld (węg. "Fölöstöm") – miasto w Austrii, w kraju związkowym Styrii, w powiecie Hartberg-Fürstenfeld. Do 31 grudnia 2012 siedziba powiatu Fürstenfeld.
Współpraca.
Miejscowości partnerskie:

</doc>
<doc id="1140064" url="https://pl.wikipedia.org/wiki?curid=1140064" title="Henry Milton Taylor">
Henry Milton Taylor

Henry Milton Taylor (ur. 4 listopada 1904 na Long Island, zm. 14 lutego 1994) – bahamski polityk, w latach 1988 - 1991 gubernator generalny Bahamów (faktycznie, formalnie od marca do grudnia 1991).
W roku 1953 Milton Taylor znalazł się w gronie głównych założycieli Postępowej Partii Liberalnej, do dziś będącej jednym z dwóch głównych ugrupowań politycznych Bahamów, i przewodniczył jej aż do 1967. W 1980 otrzymał od Elżbiety II tytuł szlachecki. W latach 1981-1988 był zastępcą gubernatora generalnego, a następnie został p.o. gubernatora. Jego oficjalna nominacja nastąpiła dopiero w marcu 1991. 1 stycznia 1992 przeszedł na emeryturę, na której przeżył nieco ponad dwa lata. 

</doc>
<doc id="1140065" url="https://pl.wikipedia.org/wiki?curid=1140065" title="Gta san andreas">
Gta san andreas



</doc>
<doc id="1140069" url="https://pl.wikipedia.org/wiki?curid=1140069" title="El Massa">
El Massa

El Massa – algierski dziennik w języku arabskim.
Pierwsze wydanie gazety ukazało się 1 października 1985; była to pierwsza popołudniówka w Algierii: "El Massa" (المساء) znaczy po arabsku „wieczór”.
Gazeta jest sponsorowana przez rząd Algierii.

</doc>
<doc id="1140073" url="https://pl.wikipedia.org/wiki?curid=1140073" title="Allison Munn">
Allison Munn

Allison Munn (ur. 7 października 1974 w Columbii w Karolinie Północnej) – amerykańska aktorka. Występuje w serialach, filmach pełnometrażowych, pojawiała się także na Broadwayu.

</doc>
<doc id="1140079" url="https://pl.wikipedia.org/wiki?curid=1140079" title="Afera LFO">
Afera LFO

Afera Laboratorium Frakcjonowania Osocza (LFO) – popularna nazwa wydarzeń związanych z rozpoczętą w 1995 roku inwestycją, którą miało być powstanie Laboratorium Frakcjonowania Osocza w Mielcu. Laboratorium nigdy nie powstało, a w 2001 prokuratura w Tarnobrzegu rozpoczęła śledztwo w sprawie wyłudzenia kredytu na budowę LFO.
Inwestycja.
Inwestycja miała na celu stworzenie zakładu zajmującego się frakcjonowaniem osocza krwi i produkcją szeregu istotnych leczniczych produktów krwiopochodnych: albuminy, immunoglobuliny, czynnika VIII i czynnika IX. Z biznesowego punktu widzenia inwestycja miała być wysoce dochodowa (10-12 mln zł rocznego przychodu) ze względu na wysokie ceny rynkowe produktów krwiopochodnych oraz duże zużycie w lecznictwie (np. leczenie nowotworów, oparzeń, hemofilii).
Inwestycja miała być również środkiem do realizacji zalecenia WHO, według którego każdy kraj powinien traktować krew i osocze jako zasoby strategiczne i dążyć do samowystarczalności w ich pozyskiwaniu. Polska była w przeważającej większości uzależniona od zagranicznych producentów tych leków, dlatego w 1995 roku międzyresortowa komisja po rozpoznaniu rynku wybrała firmę LFO jako realizatora budowy zakładu.
Inwestycja otrzymała z konsorcjum banków (główny Kredyt Bank) kredyt w wysokości 34 mln dolarów, poręczony przez rząd Włodzimierza Cimoszewicza. W 1998 roku LFO podpisała umowę licencyjną z australijską firmą CSL. W 1999 roku bank wstrzymał kredytowanie inwestycji i rok później CSL wycofało się z inwestycji. W 2000 roku LFO podpisała nową umowę licencyjną z firmą Octapharma. W 2001 roku bank ostatecznie zerwał umowę z LFO, a sprawą zajęła się prokuratura.
Inwestorami LFO byli:
Jak stwierdził później Nizioł, Włodzimierz Wapiński został zaproszony do inwestycji głównie jako lobbysta, ze względu na znajomość z rodziną ówczesnego prezydenta Aleksandra Kwaśniewskiego. W kontaktach miał również pośredniczyć minister Marek Ungier.
Główne wątki afery.
Media poruszały następujące wątki mogące świadczyć o ewentualnych nadużyciach podczas procesu budowy fabryki:
Dwa główne wątki wskazywane w „aferze LFO” to „wątek kredytowy”, czyli ten w wyniku którego skarb państwa utracił 61 mln złotych oraz „wątek krwiodawstwa”, czyli niekorzystne rozwiązania w zakresie zakupu leków krwiopochodnych, w wyniku których państwowa służba zdrowia mogła ponieść straty rzędu 1,5 mld złotych.
Śledztwo.
W lipcu 2006 w sprawie został przesłuchany były prezydent Aleksander Kwaśniewski. 16 czerwca 2007 do Polski sprowadzono w ramach ekstradycji głównego inwestora LFO Zygmunta Nizioła. W czerwcu 2008 postawiono zarzuty Halinie Wasilewskiej-Trenkner. W kwietniu 2009 roku nieprawomocnie uniewinniony został Wiesław Kaczmarek oskarżony o wydanie nierzetelnej opinii, która zdecydowała o poświadczeniu kredytu przez Skarb Państwa. Sąd apelacyjny uwzględnił jednak apelację prokuratury i nakazał zwrot sprawy do sądu.

</doc>
<doc id="1140080" url="https://pl.wikipedia.org/wiki?curid=1140080" title="Videoton FC Fehérvár">
Videoton FC Fehérvár



</doc>
<doc id="1140081" url="https://pl.wikipedia.org/wiki?curid=1140081" title="Dywizja Pancerna Kempf">
Dywizja Pancerna Kempf

Dywizja Pancerna Kempf (niem. "Panzer-Division Kempf", "Panzerverband Ostpreussen") – improwizowana niemiecka dywizja pancerna z okresu II wojny światowej
Historia.
Pod koniec lipca 1939 roku w związku z planowanym atakiem na Polskę na teren Prus Wschodnich przerzucono drogą morską oddziały dyspozycyjne SS – pułk SS „Deutschland”, pułk artylerii SS, bataliony SS: rozpoznawczy, przeciwlotniczy i łączności oraz dywizjon przeciwpancerny SS. Oddziały te skierowano na teren poligonu w miejscowości Stablack (obecnie Dołgorukowo), gdzie do tych oddziałów dołączono jednostki Wehrmachtu – 7 pułk czołgów i 505 batalion pionierów.
10 sierpnia 1939 roku z oddziałów znajdujących się na poligonie Stablack utworzono improwizowaną dywizję pancerną, której dowódcą został gen. Kempf. Od jego nazwiska dywizja otrzymała nazwę.
Dywizja po sformowaniu weszła w skład I Korpusu Armijnego 3 Armii Grupy Armii „Północ” i pod koniec sierpnia 1939 roku zajęła pozycję wyjściowe do ataku na Polskę w rejonie Nidzicy.
1 września 1939 roku dywizja wzięła udział w natarciu na pozycję 20 Dywizji Piechoty pod Mławą. Natarcie to nie przyniosło efektów, także w dniu następnym nie zdołano przełamać tych pozycji.
3 września dywizja została przerzucona w rejon Ciechanowa, gdzie zepchnięto z pozycji obronnych Mazowiecką Brygadę Kawalerii i 4 września dywizja wspólnie z innymi oddziałami niemieckimi zajęła Ciechanów.
5 września dywizja wykonała zwrot na wschód i uderzyła częścią sił na pozycje polskie nad Narwią w rejonie Różana, a pułk SS Deutschland został przerzucony w rejon Pułtuska. 6 września nastąpiło załamanie obrony polskiej nad rzeką Narwią i oddziały dywizji rozpoczęły marsz na południe z niewielkim oporem ze strony sił polskich.
16 września dywizja w rejonie Maciejowic nad Wisłą nawiązała kontakt z oddziałami niemieckimi z XVI Korpusu Armijnego idącymi z zachodu – w ten sposób zamknięto pierścień okrążenia wokół Armii „Łódź”, „Poznań” i „Pomorze” oraz załóg Warszawy i Modlina.
Następnie częścią sił skierowano ją do oblężenia Modlina, w którym uczestniczyły one od 19 września.
Po zakończeniu kampanii wrześniowej w październiku 1939 roku dywizja w została rozwiązana. Pułk pancerny wszedł w skład 10 Dywizji Pancernej, a oddziały SS przekazano dowództwo SS i stały się one zalążkiem Waffen SS.
Zbrodnie wojenne.
5 września 1939 żołnierze Dywizji „Kempf” urządzili w Krasnosielcu zakrojoną na szeroką skalę łapankę, w trakcie której schwytali kilkudziesięciu żydowskich mężczyzn. Zatrzymanych zmuszono do pracy przy naprawie mostu na Orzycu, a pod wieczór zapędzono do miejscowej synagogi i tam rozstrzelano. Ofiarą masakry padło ok. 50 Żydów. Generał Georg von Küchler, dowódca 3. Armii, miał przy tej okazji stwierdzić z oburzeniem, że „oddział SS Kempfa plami honor armii”.
28 września 1939 w Zakroczymiu, tuż po kapitulacji twierdzy Modlin, SS-mani z Dywizji Pancernej „Kempf” mimo trwającego rozejmu niespodziewanie zaatakowali przygotowujących się do złożenia broni polskich żołnierzy. Według niektórych źródeł w Zakroczymiu zginęło tego dnia około 500 jeńców oraz około 100 cywilnych mieszkańców miasta.

</doc>
<doc id="1140082" url="https://pl.wikipedia.org/wiki?curid=1140082" title="Laboratorium frakcjonowania osocza">
Laboratorium frakcjonowania osocza



</doc>
<doc id="1140083" url="https://pl.wikipedia.org/wiki?curid=1140083" title="Videoton Székesfehérvár">
Videoton Székesfehérvár



</doc>
<doc id="1140086" url="https://pl.wikipedia.org/wiki?curid=1140086" title="Hipersomnia organiczna">
Hipersomnia organiczna



</doc>
<doc id="1140087" url="https://pl.wikipedia.org/wiki?curid=1140087" title="Triacyloglicerol">
Triacyloglicerol



</doc>
<doc id="1140089" url="https://pl.wikipedia.org/wiki?curid=1140089" title="Székesfehérvári Videoton Sport Club">
Székesfehérvári Videoton Sport Club



</doc>
<doc id="1140091" url="https://pl.wikipedia.org/wiki?curid=1140091" title="SLU">
SLU



</doc>
<doc id="1140092" url="https://pl.wikipedia.org/wiki?curid=1140092" title="Herb gminy Święciechowa">
Herb gminy Święciechowa

Herbem gminy Święciechowa jest Chrystus Boleściwy, wstający z otwartego grobu ze skrzyżowanymi rękami. W prawej ręce trzyma gałązki palmowe - symbol chwały, w lewej bicz - symbol męki. Głowa z koroną cierniową zwieńczona jest nimbem. Postać odziana jest w przepaskę na biodrach. Chrystus jest koloru białego na niebieskim tle, ze złotą aureolą. Grób ma barwę żółtą. 

</doc>
<doc id="1140096" url="https://pl.wikipedia.org/wiki?curid=1140096" title="Chil Kestenberg">
Chil Kestenberg

Chil Kestenberg (zdrob. od Jechiel), (ur. prawdopodobnie 1 października 1887 r. w Przytyku, zm. 18 sierpnia 1942 w Radomiu) – ostatni rabin Radomia, działacz polityczny i społeczny.
Według niepotwierdzonych ostatecznie informacji jego ojciec miał na imię Mendel, a matka Ruchla. Rodzina Kestenbergów utrzymywała się z handlu. Około 1904 r. Kestenberg rozpoczął naukę w jesziwie, prawdopodobnie działającej w jednym z miasteczek Lubelszczyzny. Pod wpływem wydarzeń Rewolucji 1905-1907 zainteresował się ideami lewicowymi oraz Haskalą. Na wieść o tym ojciec zmusił go do przerwania nauki i powrotu do domu.
W bliżej nieznanym momencie (przed 1913 r.) rozpoczął pracę jako tzw. rabin nieetatowy w Wierzbniku. W 1914 r. przegrał zdecydowanie rywalizację z Chaimem Landauem (rabinem z Zawiercia) o stanowisko rabina gminy radomskiej. Gdy z nieznanych przyczyn Landau nie objął stanowiska, Rosjanie mianowali na nie tymczasowo Kestenberga. Zrodziło to pogłoski o jego konfidencjonalnej współpracy z zaborcami. Na stanowisku rabina utrzymany został przez okupantów austriackich. 2 listopada 1918 r., po przejęciu przez Polaków władzy w Radomiu, odprawił uroczyste nabożeństwo w miejscowej synagodze, wzywając Żydów do pracy na rzecz budowy odrodzonej Rzeczypospolitej.
Z jego inicjatywy 15 listopada 1918 r. działalność rozpoczął Komitet Wykonawczy dla Czynnego i Wydatnego Poparcia Odbudowy Mocarstwowej Potęgi Państwa Polskiego w Radomiu. W 1919 r. został członkiem prezydium lokalnego Komitetu Niesienia Pomocy Żołnierzowi Polskiemu. Osobiście prowadził agitację na rzecz Polski wśród Żydów mieszkających na Górnym Śląsku. Wsparł też Powstanie Wielkopolskie i walki Polaków o Lwów. Za działalność tę został odznaczony odznaką za waleczność, przyznaną przez Kapitułę Odznaki Powstania Wielkopolskiego oraz Naczelną Komendę Straży Ludowej.
W latach 1919–1921 był zaangażowany silnie w akcję wspierania przez Żydów armii polskiej walczącej przeciwko bolszewikom. Z jego inicjatywy utworzono Żydowski Komitet Pomocy Państwu i Żołnierzowi w Radomiu, który prowadził bezpłatną jadłodajnię, herbaciarnię i szwalnię dla żołnierzy. W 1923 r. wziął udział w kongresie ortodoksyjnym w Wiedniu, gdzie wygłosił referat poświęcony odbudowie Polski. Pozostając nadal pełniącym obowiązki rabina, starał się przez długi czas o ostateczne zatwierdzenie na tym stanowisku (doszło do tego dopiero w 1938 r. decyzją Najwyższego Trybunału Administracyjnego), będąc liderem radomskich ortodoksów, prowadzących bezkompromisową walkę z syjonistami i socjalistami.
W wyborach parlamentarnych 1928, 1930 i 1930 r. stał się lokalnym przywódcą Żydów wspierających Bezpartyjny Blok Współpracy z Rządem. Zasiadał m.in. w Komitecie Daru Narodowego dla Marszałka Józefa Piłsudskiego, Komitecie Ligi Morskiej i Kolonialnej, Miejskim Komitecie ds. Bezrobocia w Radomiu, a także radach nadzorujących sprawy oświatowe. W 1932 r. przyznano mu Odznakę Honorową 72. Pułku Piechoty, będącą dowodem wdzięczności za opiekę duszpasterską nad żołnierzami. Przemiany zachodzące w Polsce po śmierci Józefa Piłsudskiego uznał za osobistą klęskę, świadczącą o dokonaniu złych wyborów politycznych. Od 1936 r. wycofał się całkowicie z życia publicznego, koncentrując się na studiach talmudycznych. Swego mieszkania przy ul. Pereca nie opuszczał także w okresie okupacji. 18 sierpnia 1942 r., w czasie likwidacji tzw. dużego getta, został wypędzony na ulicę. Tam stanął w obronie żydowskiego dziecka, nad którym znęcał się Niemiec. Został zastrzelony na miejscu, a jego ciało pogrzebano wraz z innymi ofiarami w tzw. Ogrodzie Penza. W 1944 r. mogiła ta została zniszczona przez Niemców, a spoczywające w niej zwłoki spalono.
Był żonaty z Chają z d. Kenig, zmarłą w początkach lat 30. XX w. Ze związku tego urodzili się synowie: Rafael Pinches (ur. 1917), Josef Szlama (ur. 1919), Aron Lejzor (ur. 1922) i Izrael Ojzer (ur. 1924). W okresie okupacji zastępowali oni ojca w obowiązkach rabinackich, pracując w Wydziale Wyznaniowym Naczelnej Rady Starszych Ludności Żydowskiej Dystryktu Radomskiego. Prawdopodobnie w czasie likwidacji radomskiego getta zostali deportowani do Treblinki, gdzie zginęli.

</doc>
<doc id="1140101" url="https://pl.wikipedia.org/wiki?curid=1140101" title="(85770) 1998 UP1">
(85770) 1998 UP1

(85770) 1998 UP1 – planetoida z grupy Atena należąca do obiektów NEO.
Odkrycie.
Została odkryta 18 października 1998 w programie LINEAR w "Lincoln Laboratory ETS" w Socorro. Nazwa planetoidy jest oznaczeniem tymczasowym.
Orbita.
(85770) 1998 UP1 krąży wokół Słońca w rezonansie 1:1 z Ziemią, jest więc klasycznym obiektem koorbitalnym. Planetoida okrąża Słońce w ciągu 1 roku, w średniej odległości 0,99 j.a. Nachylenie jej orbity względem ekliptyki to 33,17°, a mimośród jej orbity wynosi 0,34.

</doc>
<doc id="1140103" url="https://pl.wikipedia.org/wiki?curid=1140103" title="Przymglenie">
Przymglenie

Przymglenie – jedno z jakościowych zaburzeń świadomości. Osoba w stanie przymglenia zachowuje się podobnie do człowieka próbującego się poruszać w gęstej mgle. Kontakt jest trudny - kierowane do pacjenta słowa docierają z trudem, wymagają powtarzania, czasem odpowiedzi nie udaje się uzyskać. Zachowanie, ruchy i wypowiedzi pacjenta są spowolniałe, reakcje następują z opóźnieniem, mogą być niedokładne, bądź nie następować w ogóle. Pojmowanie sytuacji jest opóźnione i utrudnione - proste bodźce odbierane są szybciej i łatwiej niż złożone. Zwykle zaburzona jest orientacja w czasie i miejscu, w głębszym przymgleniu także co do własnej osoby. Po przymgleniu pozostaje niepamięć, zwykle fragmentaryczna.

</doc>
<doc id="1140104" url="https://pl.wikipedia.org/wiki?curid=1140104" title="Okręg wyborczy Bodmin">
Okręg wyborczy Bodmin

Okręg wyborczy Bodmin powstał w 1295 r. i wysyłał do angielskiej, a później brytyjskiej Izby Gmin dwóch deputowanych. Był to okręg miejski obejmujący miasto Bodmin w Kornwalii. Był jednym z większych okręgów wyborczych w tym hrabstwie. W 1831 r. prawo głosu posiadał tam burmistrz, 11 aldermanów i 24 przedstawicieli rady miejskiej. Na podstawie Great Reform Act z 1832 r. rozszerzono granice okręgu. Prawo głosu miało od tej pory 252 ludzi. W 1868 r. zmniejszono do jednego liczbę mandatów przypadających na okręg. W 1885 r. dokonano reformy okręgu czyniąc zeń okręg ziemski. Okręg został zniesiony w 1983 r.

</doc>
<doc id="1140105" url="https://pl.wikipedia.org/wiki?curid=1140105" title="Lonely Avenue">
Lonely Avenue

Lonely Avenue – piosenka popowa napisana przez Doca Pomusa, która w wykonaniu Raya Charlesa stała się hitem muzyki R&amp;B. Jej napisanie zwróciło uwagę przemysłu muzycznego na Pomusa. Od tego czasu stał się znanym autorem tekstów utworów, tworząc m.in. dla Twiggy, The Drifters i Elvisa Presleya.

</doc>
<doc id="1140107" url="https://pl.wikipedia.org/wiki?curid=1140107" title="Obcinek">
Obcinek



</doc>
<doc id="1140108" url="https://pl.wikipedia.org/wiki?curid=1140108" title="Anomaluridae">
Anomaluridae



</doc>
<doc id="1140110" url="https://pl.wikipedia.org/wiki?curid=1140110" title="Owsica spłaszczona">
Owsica spłaszczona

Owsica spłaszczona ("Helictotrichon planiculme", właśc. "Helictochloa planiculmis" (Schrad.) Romero Zarco) – gatunek rośliny z rodziny wiechlinowatych.
Rozmieszczenie geograficzne.
Występuje w północno-wschodniej Turcji oraz w Europie południowo-środkowej – od Bułgarii na południu, poprzez Rumunię, kraje byłej Jugosławii i zachodnią Ukrainę, po Słowację i Polskę na północy. W Polsce znane jest około 30 stanowisk tego gatunku na niżu i kilka w górach. Większość stanowisk znajduje się na Wyżynie Małopolskiej i Wyżynie Śląsko-Krakowskiej. W górach występuje w masywie Śnieżnika oraz w Tatrach w Dolinie Smytniej i na Kominiarskim Wierchu.
Biologia i ekologia.
Bylina, hemikryptofit. W górach rośnie w traworoślach, na niżu – w borach mieszanych, dąbrowach i grądach. Kwitnie od czerwca do sierpnia. Liczba chromosomów 2n=ok. 120. 
Zagrożenia i ochrona.
Kategorie zagrożenia gatunku:
Populacja tatrzańska znajduje się na obszarze ochrony ścisłej wyłączonym z ruchu turystycznego w Tatrzańskim Parku Narodowym. Wyhodowane z tej populacji okazy są uprawiane w Górskim Ogrodzie Botanicznym PAN w Zakopanem.

</doc>
<doc id="1140112" url="https://pl.wikipedia.org/wiki?curid=1140112" title="Carl Johan Bergman">
Carl Johan Bergman

Carl Johan Lennart Bergman (ur. 14 marca 1978 w Ekshärad) – szwedzki biathlonista, pięciokrotny medalista mistrzostw świata.
Kariera.
W zawodach Pucharu Świata zadebiutował 9 stycznia 2000 roku w Oberhofie, zajmując 14. miejsce w sztafecie. Pierwsze pucharowe punkty zdobył 19 grudnia 2001 roku w Osrblie, gdzie zajął 17. miejsce w biegu indywidualnym. Na podium zawodów tego cyklu pierwszy raz stanął 5 marca 2004 roku w Fort Kent, gdy rywalizację w biegu pościgowym ukończył na drugiej pozycji. W zawodach tych rozdzielił na podium Francuza Raphaëla Poirée i Rosjanina Nikołaja Krugłowa. W kolejnych startach jeszcze 12 razy stanął na podium, odnosząc przy tym trzy zwycięstwa: 16 marca 2006 roku w Kontiolahti, 2 grudnia 2011 roku w Östersund i 9 grudnia 2011 roku w Hochfilzen wygrywał sprinty. Najlepsze wyniki osiągnął w sezonie 2011/2012, kiedy zajął szóste miejsce w klasyfikacji generalnej, a w klasyfikacji sprintu był trzeci.
Na mistrzostwach świata w Anterselvie w 2007 roku wspólnie z Heleną Jonsson, Anną Carin Zidek i Björnem Ferrym wywalczył złoty medal w sztafecie mieszanej. Był to pierwszy w historii złoty medal dla Szwecji w tej konkurencji. W sztafecie mieszanej zdobył też srebrny medal podczas mistrzostw świata w Pjongczangu w 2009 roku i brązowy na rozgrywanych rok później mistrzostwach świata w Chanty-Mansyjsku. Kolejne dwa medale zdobył podczas mistrzostw świata w Ruhpolding w 2012 roku. Najpierw zajął trzecie miejsce w sprincie, plasując się za Francuzem Martinem Fourcade'em i Emilem Hegle Svendsenem z Norwegii. Następnie był drugi w biegu pościgowym, rozdzielając Fourcade'a i Rosjanina Antona Szypulina.
W 2002 roku wystartował na igrzyskach olimpijskich w Salt Lake City, gdzie zajął 40. miejsce w biegu indywidualnym, 28. w sprincie, 36. w biegu pościgowym i 14. miejsce w sztafecie. Na rozgrywanych cztery lata później igrzyskach w Turynie zajął między innymi 23. miejsce w biegu indywidualnym i czwarte w sztafecie. Podczas igrzysk olimpijskich w Vancouver w 2010 roku osiągnął swój najlepszy wynik indywidualny, zajmując 19. miejsce w biegu masowym. Był tam też ponownie czwarty w sztafecie. Brał również udział w igrzyskach w Soczi w 2014 roku, plasując się między innymi na 24. pozycji w sprincie i 10. w sztafecie.
Studiował informatykę na Norweskim Uniwersytecie Naukowo-Technicznym w Trondheim. 7 sierpnia 2010 ożenił się z norweską biathlonistką Liv-Kjersti Eikeland. Obecnie mieszkają w Lillehammer.

</doc>
<doc id="1140114" url="https://pl.wikipedia.org/wiki?curid=1140114" title="Paśnik obcinek">
Paśnik obcinek

Paśnik obcinek ("Chloroclysta truncata") – motyl z rodziny miernikowcowatych. Występuje w całej Palearktyce i na Bliskim Wschodzie.

</doc>
<doc id="1140115" url="https://pl.wikipedia.org/wiki?curid=1140115" title="Tomasz Paschalis Konarski">
Tomasz Paschalis Konarski

Tomasz Paschalis Konarski (ur. 8 stycznia 1792 w Żarczycach Dużych – zm. 6 lipca 1878 w Auxerre) – generał brygady kawalerii wojsk polskich w powstaniu listopadowym.
Uczestnik wojny polsko-austriackiej w 1809. Brał udział w bitwie pod Raszynem. Uczestnik kampanii napoleońskich 1812-1814. W 1812 roku odznaczony Krzyżem Złotym Orderu Virtuti Militari. W roku 1813 został kawalerem złotego krzyża Legii Honorowej.
W 1815 r. wstąpił do armii Królestwa Kongresowego. W 1812 awansowany na stopień pułkownika. Po wybuchu powstania dowodził brygadą lekkiej artylerii konnej. 1 marca 1831 mianowany przez gen. Jana Skrzyneckiego dowódcą artylerii powstańczej. Uczestniczył w bitwie pod Iganiami i pod Ostrołęką. 1 sierpnia mianowany generałem brygady z przydziałem do brygady kawalerii. Dowodził 4. Pułkiem Strzelców Konnych, 6. Pułkiem Ułanów i szwadronem z 1. Pułku Jazdy Kaliskiej. Później przydzielony do II. Korpusu gen. Girolama Ramoriny.
17 września 1831 przekroczył granicę austriacką. Wyemigrował do Francji i osiadł w Auxerre.

</doc>
<doc id="1140120" url="https://pl.wikipedia.org/wiki?curid=1140120" title="Shōji Nishio">
Shōji Nishio

 – japoński mistrz sztuk walki, twórca odmiany aikido – aikido nishio.
W dzieciństwie trenował judo (6 dan) i karate (5 dan). W 1951 r. sensei Y. Sodeyama, mistrz karate i nauczyciel sensei'a Nishio, opowiedział mu o swojej "walce" z ō-sensei'em Ueshibą (Sodeyama nie zdołał nawet dotknąć ō-sensei'a) i zachęcił młodego Shōji do nauki aikido. 
Sensei Nishio stał się jednym z najwybitniejszych uczniów Morihei Ueshiba, otrzymał z jego rąk 8 dan. Osiągnął także biegłość w wielu innych sztukach walki: aikido (8 dan), iaidō (7 dan), judo (6 dan), karate (5 dan) i kendo (3 dan). Praktyka tylu szkół walki zaowocowała stworzeniem przez Shōji Nishio własnego, charakterystycznego stylu aikido, nazwaną od jego imienia: aikido nishio. 
Nishio przez kilkanaście lat jeździł po świecie, nauczając swojej odmiany aikido. Jednymi z jego najwybitniejszych uczniów są Ichirō Shishiya (7 dan aikido, 5 dan aiki toho iai), Koji Yoshida (7 dan aikido, 7 dan aiki toho iai), Takao Arisue (7 dan aikido, 7 dan aiki toho iai), Yasuhiko Takemori (7 dan aikido, 8 dan aiki toho iai), Toshikazu Ichimura (6 dan aikido), Yoshiharu Hosoda (6 dan aikido, 6 dan aiki toho iai), Jean-Michel Bovio (6 dan aikido, 5 dan aiki toho iai), Takashi Kuroki (6 dan aikido: Aikido Shidoin of Aikikai Takaoka, 5 dan aiki toho iai) czy Jiří Marek (5 dan aikido, 4 dan aiki toho iai). 
Shōji Nishio zmarł 15 marca 2005 w Tokio.
Aikido nishio.
Cechą charakterystyczną dla aikido nishio jest nakaz, aby stopa była prosta, a nie (jak na przykład w innych stylach aikido) skręcona na zewnątrz. Kolejną ważną cechą jest atemi, rozumiane jako uderzenia mające zastopować energię przeciwnika. Niekiedy oznacza to 6 lub 7 uderzeń w czasie wykonywania jednej techniki. Atemi są wyprowadzane przede wszystkim po liniach charakterystycznych dla cięć-ruchów miecza. 
Shōji Nishio nie tylko stworzył własną szkołę aikido, ale także zaproponował nowe spojrzenie na techniki miecza. Jego aikido toho to zbiór piętnastu form (kata) iaidō stworzony dla lepszego zrozumienia ruchów aikido. Każdy bowiem ruch w aikido nishio znajduje swoją interpretację w walce mieczem.

</doc>
<doc id="1140121" url="https://pl.wikipedia.org/wiki?curid=1140121" title="Zmącenie">
Zmącenie

Zmącenie – jedno z jakościowych zaburzeń świadomości. Zachowanie pacjenta w tym stanie można wyobrazić sobie jako zachowanie w środowisku o niejednakowej przejrzystości. Dominują zaburzenia spostrzegania: fragmentaryczność, zniekształcenia, iluzje i omamy. Na skutek zniekształcenia pojmowania i interpretacji łatwo tworzą się nastawienia urojeniowe, silne i nieoczekiwane zmiany nastroju, z przewagą lęku, czasem euforii i dysforii. Tempo tych przeżyć bywa bardzo gwałtowne. kontakt z pacjentem jest trudny: urywkowy, nierzeczowy, w głębszym natężeniu zaburzenia urywa się zupełnie. Orientacja pacjenta w miejscu i czasie jest zaburzona. Po ustąpieniu zmącenia pozostaje niepamięć, najczęściej fragmentaryczna.

</doc>
<doc id="1140123" url="https://pl.wikipedia.org/wiki?curid=1140123" title="Przełęcz Lautaret">
Przełęcz Lautaret



</doc>
<doc id="1140124" url="https://pl.wikipedia.org/wiki?curid=1140124" title="John Kristian Dahl">
John Kristian Dahl

John Kristian Dahl (ur. 27 marca 1981 w Kirkenes) – norweski biegacz narciarski, dwukrotny medalista mistrzostw świata juniorów.
Kariera.
Po raz pierwszy na arenie międzynarodowej John Kristian Dahl pojawił się w styczniu 2001 roku podczas mistrzostw świata juniorów w Szklarskiej Porębie, zdobywając srebrny medal w sprincie techniką dowolną i brązowy medal w sztafecie. Na tych samych mistrzostwach był piąty w biegu na 10 km stylem klasycznym.
W Pucharze Świata zadebiutował 7 marca 2001 roku w Oslo, gdzie zajął 35. miejsce w sprincie stylem klasycznym. Pierwsze pucharowe punkty wywalczył nieco ponad rok później - 13 marca 2002 roku w stolicy Norwegii był dziewiąty w tej samej konkurencji. Na podium zawodów PŚ pierwszy raz stanął 16 grudnia 2003 roku w Val di Fiemme, zajmując drugie miejsce w sprincie klasykiem. Wyprzedził go tylko jego rodak Jens Arne Svartedal, a trzeci był Estończyk Andrus Veerpalu. W kolejnych sezonach jeszcze kilkakrotnie plasował się w pierwszej trójce, w tym 13 grudnia 2009 roku w Davos odniósł swoje jedyne zwycięstwo, wygrywając sprint stylem dowolnym. Najlepsze wyniki osiągnął w sezonie 2008/2009, kiedy zajął szesnaste miejsce w klasyfikacji generalnej. Ponadto w klasyfikacji sprinterskiej sezonu 2007/2008 był trzeci, przegrywając tylko z innym Norwegiem, Olą Vigenem Hattestadem oraz Szwedem Emilem Jönssonem.
W 2009 roku brał udział w mistrzostwach świata w Libercu, gdzie zajął 15. miejsce w sprincie techniką dowolną. Nigdy nie startował na igrzyskach olimpijskich.
Mieszka w Lillehammer.

</doc>
<doc id="1140128" url="https://pl.wikipedia.org/wiki?curid=1140128" title="SubHuman">
SubHuman

subHuman – szósty studyjny album Alana Wildera, byłego klawiszowca grupy Depeche Mode.
Na tej płycie autor połączył muzykę elektroniczną z bluesem i trip hopem.
Album promuje singel Prey.
Wersja Limitowana.
CD
DVD

</doc>
<doc id="1140129" url="https://pl.wikipedia.org/wiki?curid=1140129" title="Zwężenie">
Zwężenie

Zwężenie − stan, który można wyobrazić sobie jako zachowanie człowieka, którego pole widzenia świata zewnętrznego uległo znacznemu ograniczeniu (jak przez "dziurkę od klucza"). Występuje w tym stanie znaczne ograniczenie lub zniesienie kontaktu z otoczeniem, a zachowanie i reakcje pacjenta może być całkowicie niezrozumiałe i nieadekwatne do sytuacji rzeczywistej. Nawiązanie kontaktu z tą osobą praktycznie nie udaje się. Orientacja (oceniana na podstawie zachowania) wydaje się być zaburzona we wszystkich aspektach. Po ustąpieniu zwężenia świadomości występuje zwykle niepamięć całkowita.

</doc>
<doc id="1140134" url="https://pl.wikipedia.org/wiki?curid=1140134" title="Puchar UEFA (1974/1975)">
Puchar UEFA (1974/1975)

Puchar UEFA 1974/1975 () – 4. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 17 września 1974 – 21 maja 1975. W rozgrywkach zwyciężyła drużyna Borussia Mönchengladbach.

</doc>
<doc id="1140143" url="https://pl.wikipedia.org/wiki?curid=1140143" title="Domknięcie uporządkowane formuły zdaniowej">
Domknięcie uporządkowane formuły zdaniowej



</doc>
<doc id="1140144" url="https://pl.wikipedia.org/wiki?curid=1140144" title="Lista odcinków serialu Simpsonowie">
Lista odcinków serialu Simpsonowie

Poniższa lista przedstawia 618 odcinków serialu animowanego "Simpsonowie" wyemitowanych na antenie amerykańskiej telewizji FOX.

</doc>
<doc id="1140145" url="https://pl.wikipedia.org/wiki?curid=1140145" title="Loftus Versfeld Stadium">
Loftus Versfeld Stadium

Loftus Versfeld Stadium (Loftus Versfeld) – wielofunkcyjny stadion w Pretorii, w południowoafrykańskiej prowincji Gauteng. Na stadionie swe mecze rozgrywają rugbyści zespołów Blue Bulls i Bulls. Nazwa stadionu pochodzi od Roberta Loftusa Versfelda, organizatora i sponsora sportu w Pretorii.
Wydarzenia sportowe i Koncerty.
Puchar Konfederacji 2009.
Na Loftus Versfeld zostały rozegrane mecze grupy B w ramach Puchar Konfederacji 2009 : USA-Włochy, USA-Brazylia i Brazylia-Włochy.
MŚ 2010.
Aby Loftus Versfeld spełniał minimalne wymagania do rozgrywek pierwszej i drugiej rundy w MŚ 2010. Musiał zostać zmodernizowany, reflektory, aparatura nagłaśniająca, tablice wyników i dach stadionu zostały ulepszone, początkowo remont planowano zakończyć w sierpniu 2008 ale ostatecznie zakończył się końcem stycznia 2009.
Rugby Union.
Loftus Versfeld jest obiektem dla rozgrywek Super 14, jest też stadionem dwóch drużyn rugby Bulls i Blue Bulls. w 2009 r. zostały na nim rozegrane niektóre mecze w ramach finału Super 14. Loftus służy też do rozgrywek południowo afrykańskiej ligi rugby Currie Cup.
Koncerty.
Stadion organizował wiele muzycznych wydarzeń przez parę ostatnich lat wliczając w to UB40 i trasę koncertową Close Encounters Tour Robbiego Williamsa 17 kwietnia 2006 z frekwencją ponad 56.000 fanów. Kanadyjska piosenkarka Celine Dion również dała koncert 16 i 17 lutego 2008 w ramach trasy koncertowej Taking Chances z całkowitą frekwencją około 80.000 fanów.

</doc>
<doc id="1140149" url="https://pl.wikipedia.org/wiki?curid=1140149" title="Maddalena">
Maddalena

 

</doc>
<doc id="1140151" url="https://pl.wikipedia.org/wiki?curid=1140151" title="Achelouzaur">
Achelouzaur



</doc>
<doc id="1140154" url="https://pl.wikipedia.org/wiki?curid=1140154" title="Nucet">
Nucet

Nucet – miasto w Rumunii, w okręgu Bihor. Według danych na rok 2002 liczy 2851 mieszkańców.

</doc>
<doc id="1140155" url="https://pl.wikipedia.org/wiki?curid=1140155" title="Stacja (film 2001)">
Stacja (film 2001)

Stacja – polski film fabularny z 2001 roku w reż. Piotra Wereśniaka.
Film traktuje o absurdalnym zdarzeniu, o serii przypadkowych zbiegów okoliczności i o zwykłych ludziach, którzy tak naprawdę nie wiedzą, co zrobić i jak mają postąpić w sytuacjach przypadkowych, niecodziennych i absurdalnych - na tym polega ich słabość i wina.
Gatunkowo film ten nie jest ani typowym kryminałem, ani dramatem psychologicznym, ani thrillerem. Ni to komedia, ni to tragedia. Jest mieszanką różnych gatunków filmowych. Obok wydarzeń dramatycznych i tragicznych jest tu sporo komicznych sytuacji, dialogów i zachowań wynikających z całego absurdu zaistniałych wydarzeń.
Zdjęcia powstały od 23 stycznia do 26 lutego 2001. Plenery: Kudowa-Zdrój, Bystrzyca Kłodzka, Góry Stołowe.
Opis fabuły.
Film opowiada historię kryminalną, dziejącą się współcześnie. Głównym bohaterem tej opowieści jest młody student socjologii Marek "Banan" (Bartosz Obuchowicz).
Na stacji benzynowej położonej na pustkowiu, przy bocznej drodze, pod lasem, niedaleko od przejścia granicznego, należącej do Dymeckiego (Zbigniew Zamachowski) pracuje w czasie ferii zimowych Banan. Pewnego mroźnego dnia niespodziewanie zjawia się tam ranny w brzuch gangster Cyna (Bogusław Linda), który ma przy sobie torbę pełną pieniędzy i pistolet. Potrzebuje pomocy medycznej, ale każe sprowadzić prywatnego lekarza, który - odpowiednio opłacony - będzie milczał. Banan proponuje wezwać doktora Wolańskiego (Sławomir Orzechowski), miasteczkowego ginekologa i kolegę jego ojca. Nieznajomy, którym okazuje się płatny morderca o pseudonimie Cyna, który dopiero co zastrzelił pewnego mafiosa, ale sam przy okazji oberwał od jego ochroniarzy, wyraża zgodę. Niestety doktor Wolański jest nieuchwytny, bowiem po awanturze z żoną wyruszył akurat na poszukiwanie syna, który wykradł ojcu kluczyki od audi, zresztą identycznego jak to, którym poruszał się gangster Cyna. Chłopak chciał poszpanować bryką, a przy okazji trochę wkurzyć ojca. Zwłaszcza to ostatnie w pełni mu się udało. Młody Wolański nie wie jednak, że Cyny poszukują ochroniarze zabitego mafiosa. Na tropie płatnego zabójcy jest także policja. Tymczasem na stacji Banan, widząc, że z rannym jest coraz gorzej, postanawia jednak wezwać pogotowie. Dymecki przekonuje go, że lepiej poczekać, aż tamten się wykrwawi, a forsą się podzielić. Przecież legalnie nigdy tyle nie zarobią, a każdemu z nich gotówka się przyda. Banan protestuje, Dymecki zamyka go więc w baraku razem z rannym egzekutorem. Sam zaczyna kopać na tyłach grób dla Cyny, chociaż ten nadal żyje. Po śmierci gangstera chciwy Dymecki chce zawłaszczyć sobie całą jego gotówkę.
Obsada.
i inni

</doc>
<doc id="1140156" url="https://pl.wikipedia.org/wiki?curid=1140156" title="10P/Tempel">
10P/Tempel

10P/Tempel (również 10P/Tempel 2 lub Tempel 2) – kometa krótkookresowa, należąca do rodziny Jowisza.
Odkrycie i nazwa.
Kometę tę odkrył niemiecki astronom Wilhelm Tempel 3 lipca 1873 roku. Odkrycia tego dokonał w Mediolanie.
Orbita komety.
Orbita komety 10P/Tempel ma kształt elipsy o mimośrodzie 0,53. Jej peryhelium znajduje się w odległości 1,42 j.a., aphelium zaś 4,71 j.a. od Słońca. Jej okres obiegu wokół Słońca wynosi 5,38 roku, nachylenie do ekliptyki to ok. 12,01˚.
Właściwości fizyczne.
Jest to stosunkowo mało aktywna kometa o krótkim czasie obiegu, zaliczana do rodziny Jowisza. Jej jądro ma wielkość ok. 10,6 km.

</doc>
<doc id="1140158" url="https://pl.wikipedia.org/wiki?curid=1140158" title="Dolina Engadyna">
Dolina Engadyna



</doc>
<doc id="1140159" url="https://pl.wikipedia.org/wiki?curid=1140159" title="Miasto Boga (powieść)">
Miasto Boga (powieść)

Miasto Boga ("Cidade de Deus") – jest powieścią napisaną przez Paula Lins w 1997 roku. Opowiada o trzech młodych chłopcach i ich życiu w "Cidade de Deus" (Mieście Boga), faweli w zachodniej części Rio de Janeiro, gdzie dorastał Paulo. W 2002 roku na podstawie książki został nakręcony film o takim samym tytule.

</doc>
<doc id="1140163" url="https://pl.wikipedia.org/wiki?curid=1140163" title="Przełęcz Maloja">
Przełęcz Maloja



</doc>
<doc id="1140164" url="https://pl.wikipedia.org/wiki?curid=1140164" title="Plecotus kolombatovici">
Plecotus kolombatovici



</doc>
<doc id="1140165" url="https://pl.wikipedia.org/wiki?curid=1140165" title="Jean-Raymond de Comminges">
Jean-Raymond de Comminges

Jean-Raymond de Comminges (ur. prawdopodobnie ok. 1285 w Comminges − zm. 20 listopada 1348 w Awinionie) − francuski kardynał.
Życiorys.
Był synem hrabiego Comminges Bernarda VI i Laury de Montfort. Przeznaczony do stanu duchownego został kanonikiem kapituły katedralnej w Narbonne. 29 lipca 1309 wybrano go na biskupa Maguelonne. W chwili elekcji nie ukończył jeszcze 27 lat, uznawanych za minimalny wiek dla biskupa przez ówczesne prawo kanoniczne. Brał udział w Soborze we Vienne 1311-12, jego podpis widnieje na dekrecie soborowym o kasacie zakonu templariuszy. 13 listopada 1317 został przeniesiony do Tuluzy jako jej pierwszy arcybiskup-metropolita. W 1319 przewodniczył synodowi prowincjalnemu.
Papież Jan XXII na konsystorzu 18 grudnia 1327 roku kreował go kardynałem prezbiterem S. Croce in Gerusalemme, co wiązało się z rezygnacją z archidiecezji Tuluza. 15 marca 1331 promowano go do diecezji suburbikarnej Porto e Santa Rufina. Na konklawe 1334 wydawał się pewnym kandydatem na nowego papieża, nie wybrano go jednak, gdyż odmówił złożenia deklaracji, że nie powróci do Rzymu. W 1341 był arbitrem w sporze między biskupem Maguelonne a miejscowym feudałem Filipem de Levis o jurysdykcję nad zamkiem Poissonne. Brał udział w konklawe 1342. Zmarł prawdopodobnie 20 listopada 1348 roku, choć niekiedy podaje się także rok 1344.

</doc>
<doc id="1140169" url="https://pl.wikipedia.org/wiki?curid=1140169" title="Stanisława Nowicka (1912–2018)">
Stanisława Nowicka (1912–2018)

Stanisława Nowicka z domu Sandecka, również Stanislawa Nowicki lub Siasia (ur. 29 kwietnia 1912 w Pułtusku, zm. 18 lutego 2018 w USA) – polska architektka i rysowniczka, pracująca w Polsce przed II wojną światową, w ukryciu podczas okupacji i jawnie w powojennej Warszawie do 1946 (m.in. współplanując masterplan odbudowy Warszawy), a następnie jako profesor architektury i wzornictwa na uniwersytetach w Stanach Zjednoczonych: na North Carolina State University, University of Southern California i University of Pennsylvania, na tym ostatnim wykładając do emerytury. Nagrodzona międzynarodowymi nagrodami i krajowymi w USA, w tym Złotym Medalem i nagrodą Grand Prix w Sztuce Graficznej na Międzynarodowej Wystawie „Sztuka i Technika” w Paryżu w 1937.
Życiorys.
Żona architekta Macieja Nowickiego (ślub w 1938). Oboje zdobyli szerokie uznanie za rysunek podczas studiów na Wydziale Architektury Politechniki Warszawskiej w latach 1928–1936. Oboje byli uważani za czołowych rysowników przedwojennej Polski.
Wspólnie wygrali kilka konkursów architektonicznych, odbyli staż u Le Corbusiera we Francji. Zaprojektowali i wybudowali m.in. modernistyczny Dom Wycieczkowy w Augustowie (dzisiejszy Zajazd „Hetman”) w 1938.
W 1946 Maciej Nowicki został wysłany do Nowego Jorku jako przedstawiciel Polski w projektowaniu i budowie siedziby ONZ, co spowodowało ich wyjazd z kraju. Maciej Nowicki zginął w katastrofie lotniczej w Egipcie w 1950, wracając z Indii, gdzie projektował nowe miasto Czandigarh (projekt dokończył Le Corbusier).
Stanisława Nowicka mieszkała w USA. W 2016 przyznano jej państwowe odznaczenie Rzeczypospolitej Polskiej, Medal Gloria Artis za dorobek graficzny; w jej imieniu medal odebrał jej syn Peter Nowicki, w listopadzie 2016, w ambasadzie RP w Waszyngtonie.

</doc>
<doc id="1140176" url="https://pl.wikipedia.org/wiki?curid=1140176" title="AWO">
AWO



</doc>
<doc id="1140177" url="https://pl.wikipedia.org/wiki?curid=1140177" title="Babar zwycięzca">
Babar zwycięzca

Babar zwycięzca (ang. "Babar: The Movie", 1989) – francusko-kanadyjski film animowany oparty na powieści dla dzieci autorstwa Jeana de Brunhoff.
Obsada.
i inni
Wersja polska.
Opracowanie: na zlecenie CANALu+ Master Film
Reżyseria: Anna Górna
Dialogi: Joanna Klimkiewicz
Dźwięk: Monika Szuszkiewicz
Montaż: Monika Jabłkowska i Aleksandra Stępniewska
Kierownictwo produkcji: Dariusz Falana
Wystąpili:
i inni
Teksty piosenek: Andrzej Brzeski
Opracowanie muzyczne: Eugeniusz Majchrzak

</doc>
<doc id="1140178" url="https://pl.wikipedia.org/wiki?curid=1140178" title="Giovanni Colonna (1295–1348)">
Giovanni Colonna (1295–1348)

Giovanni Colonna (ur. w 1295 w Rzymie, zm. 3 lipca 1348 w Awinionie) − włoski kardynał z potężnego rzymskiego rodu arystokratycznego.
Życiorys.
Był synem Stefano Colonny i Insula Calcedonia. Przeznaczony do stanu duchownego, uzyskał stanowiska w kapitułach katedralnych w Bayeux i Moguncji i został protonotariuszem apostolskim. 18 grudnia 1327 papież Jan XXII mianował go kardynałem diakonem Sant’Angelo in Pescheria. Uczestniczył w konklawe 1334 jako lider włoskich kardynałów, pragnących szybkiego powrotu papiestwa do Rzymu. Archiprezbiter bazyliki laterańskiej i bazyliki Matki Bożej Większej. Brał udział w konklawe 1342. Zabiegał u papieża Klemensa VI o wsparcie dla misji franciszkańskich w Armenii. Był także przyjacielem Petrarki i autorem żywotów papieży od św. Piotra do Bonifacego VIII. Zmarł w wyniku epidemii dżumy w 1348.

</doc>
<doc id="1140179" url="https://pl.wikipedia.org/wiki?curid=1140179" title="Chloroclysta truncata">
Chloroclysta truncata



</doc>
<doc id="1140180" url="https://pl.wikipedia.org/wiki?curid=1140180" title="Droga krajowa B528 (Niemcy)">
Droga krajowa B528 (Niemcy)

Droga krajowa 528 () – niemiecka droga krajowa przebiegająca na osi wschód-zachód, w całości po terenie Nadrenii Północnej-Westfalii i stanowi południową obwodnicę miejscowości Kamp-Lintfort.
Droga łączy autortradę A42/A57 z drogą krajową B510 w Kamp-Lintfort.
Obecnie "(stan 11.2007)" oddany do użytku jest fragment ok. 2,2 km, łączący drogę lokalną L476, na południu miejscowości z autostradami A42/A57 na węźle "ABK Kamp-Lintfort". Drugi etap budowy, połączenie drogi L476 z drogą krajową B510 jest w fazie planowania.

</doc>
<doc id="1140182" url="https://pl.wikipedia.org/wiki?curid=1140182" title="Maloja">
Maloja

 
Szwajcaria:
Inne:
Zobacz też:

</doc>
<doc id="1140183" url="https://pl.wikipedia.org/wiki?curid=1140183" title="Herb Proszowic">
Herb Proszowic

Herb Proszowic – jeden z symboli miasta Proszowice i gminy Proszowice w postaci herbu.
Wygląd i symbolika.
Herb przedstawia na czerwonej tarczy typu hiszpańskiego, centralnie w rzucie pionowym tacę złotą (żółtą) z naniesionymi pasami barwy czarnej w układzie podwójnych okręgów zewnętrznych ułożonych blisko siebie i trzeci okręg w odległości 2/3 środka okręgu – sugerujące głębokość tacy. Na tacy umieszczona głowa św. Jana Chrzciciela – głowa męska z zamkniętymi oczami w ułożeniu 3/4 w prawo, z obfitym zarostem (broda, wąsy) koloru czarnego. Twarz koloru białego.
Motyw graficzny herbu został zaczerpnięty z Pisma Świętego. Związany on jest z okolicznością śmierci Jana Chrzciciela, który został uwięziony z rozkazu króla Heroda, a następnie ścięty. Ulubienica króla, Salomea zażyczyła sobie, by odrąbaną głowę przyniesiono jej na tacy.
Historia.
Pierwszy herb Proszowic musiał być ustanowiony w 1358 roku, gdy nadano miejscowości prawa miejskie, magdeburskie. Król Kazimierz Wielki, a ściślej jego skrybowie, spisali stosowny dokument, w którym zapewne znajdował się opis i być może rysunek herbu. Dokument ten zaginął i dzisiaj nie jest znany w oryginale. 
W literaturze poświęconej heraldyce znajdujemy wzmianki mówiące, że była to głowa św. Jana Chrzciciela w widoku na wprost, usytuowana na złotym talerzu. Ten z kolei był umieszczony na gotyckiej tarczy herbowej w kolorze czerwonym.
Na przełomie wieków herb Proszowic uległ przeobrażeniom. Jednak zgodnie z decyzją rady miejskiej z 26 października 2016 r. przyjął zbliżoną formę do wersji oryginalnej z XIV wieku.

</doc>
<doc id="1140184" url="https://pl.wikipedia.org/wiki?curid=1140184" title="Gnaphosidae">
Gnaphosidae



</doc>
<doc id="1140188" url="https://pl.wikipedia.org/wiki?curid=1140188" title="Karłomyszowate">
Karłomyszowate

Karłomyszowate, szczuroskoczki (Heteromyidae) – rodzina ssaków z infrarzędu bobrokształtnych (Castorimorphi) w rzędzie gryzoni (Rodentia).
Występowanie.
Karłomyszowate są spotykane w rejonach na zachód od Missisipi w Ameryce Północnej, w Ameryce Środkowej i na północnym wschodzie Ameryki Południowej. Przedstawiciele tej rodziny preferują tereny pustynne, jednakże są wśród nich gatunki zamieszkujące lasy i środowiska porośnięte trawą.
Wygląd.
Karłomyszowate mają charakterystyczny wygląd – kończyny przednie są krótkie i delikatne, a nogi tylne silne i wydłużone – przypominają tym małe kangury.
Podobne są również do koszatniczki.
Pokarm i sposób odżywiania.
Tak jak goffery, karłomyszowate posiadają zewnętrzne kieszenie na bokach głowy, które służą do przenoszenia pokarmu. Odżywiają się głównie nasionami, które zrywają przednimi łapami. Ich pokarmem są również zielone części roślin, rzadziej owady i inne bezkręgowce. Niektóre gatunki nigdy nie piją wody, zadowalając się płynami zawartymi w tkankach roślin. Pokarm zbierany jest w bezpośrednim sąsiedztwie nory, w której kryją się w razie niebezpieczeństwa. Polują na nie węże, ptaki, kojoty, lisy, łasice, borsuki, skunksy, rysie i pumy.
Tryb życia.
Wszystkie gatunki prowadzą przeważnie nocny tryb życia, mieszkają w przez siebie wykopanych norach, w których znajdują się specjalne pomieszczenia służące jako komory gniazdowe, sypialnie i magazyny z zapasami pokarmu. W ciągu dnia, gdy śpią, zatykają wejścia do komór ziemią, co pozwala utrzymać stałą temperaturę i odpowiednią wilgotność powietrza w środku.
Rozród i potomstwo.
Prawdopodobnie rozmnażają się o każdej porze roku, samice corocznie wydają na świat kilka miotów. Liczba młodych w miocie jest zmienna – od jednego do ośmiu – rodzą się w specjalnie zbudowanych gniazdach wewnątrz nory.
Systematyka.
Do rodziny karłomyszowatych należą następujące występujące współcześnie podrodziny:
Opisano również podrodzinę wymarłą:
oraz rodzaje wymarłe o niepewnej pozycji systematycznej i nie sklasyfikowane w żadnej z powyższych podrodzin:

</doc>
<doc id="1140190" url="https://pl.wikipedia.org/wiki?curid=1140190" title="Cyanocorax chrysops">
Cyanocorax chrysops



</doc>
<doc id="1140191" url="https://pl.wikipedia.org/wiki?curid=1140191" title="Matt Bianco">
Matt Bianco

Matt Bianco – brytyjska grupa muzyczna, założona w roku 1983, wykonująca muzykę z pogranicza popu, jazzu i bossa novy.
Historia.
Zespół został założony przez Kito Poncioniego, Marka Reilly'ego i Danny White'a. W nagraniu pierwszego albumu, "Whose Side Are You On?", udział wzięła polska wokalistka, Basia. Płyta została wydana w 1984 roku i odniosła sukces, a piosenki "Half a Minute" i "Get Out of Your Lazy Bed" stały się hitami. Wkrótce Basia i Danny opuścili Matt Bianco, by zająć się solową karierą wokalistki. Do zespołu została rekrutowana nowa wokalistka, Jenny Evans. W 1986 roku ukazała się druga płyta, zatytułowana po prostu "Matt Bianco", jednak tuż po jej wydaniu Evans również odeszła z zespołu i nie została zastąpiona. Z tej płyty pochodzi wielki przebój "Yeh Yeh". 
W 1988 roku singel z piosenkami "Don't Blame It on That Girl" i "Wap-Bam-Boogie" dotarł do 11. miejsca na brytyjskiej liście przebojów, zostając tym samym największym sukcesem Matt Bianco w tym zestawieniu. W tym samym roku na rynku ukazała się płyta "Indigo". W 1990 roku ukazała się kompilacja największych hitów zespołu, a rok później kolejna płyta, "Samba in Your Casa". Wówczas też muzycy zerwali z dotychczasową wytwórnią i zaczęli wydawać swoją muzykę niezależnie. Po wydaniu kilku następnych albumów zespół zawiesił działalność.
W 2003 roku do zespołu tymczasowo powrócili Basia Trzetrzelewska i Danny White. W roku 2004 odbyła się premiera wydawnictwa "Matt's Mood", pierwszego od dwudziestu lat nagranego z ich udziałem. Powrót Matt Bianco spotkał się z ciepłym przyjęciem. W 2009 roku wydany został krążek "Hifi Bossanova". W 2012 roku powstaje płyta "Hideaway." W maju 2016 roku Matt Bianco wspólnie z holenderską grupą jazzową New Cool Collective wydają płytę "The Things You Love."

</doc>
<doc id="1140193" url="https://pl.wikipedia.org/wiki?curid=1140193" title="Momotus momota">
Momotus momota



</doc>
<doc id="1140196" url="https://pl.wikipedia.org/wiki?curid=1140196" title="Royal Bafokeng Stadium">
Royal Bafokeng Stadium

Royal Bafokeng Stadium (Royal Bafokeng Sports Palace) – wielofunkcyjny stadion w Rustenburgu, w Prowincji Północno-Zachodniej, w Południowej Afryce. Oprócz piłkarzy nożnych, na stadionie swe mecze rozgrywają rugbyści, znajduje się tam także bieżnia lekkoatletyczna. Nazwa pochodzi od Royal Bafokeng Nation (rodzinne strony ludzi z Bafokeng).
Mistrzostwa Świata 2010.
Po przyznaniu organizacji MŚ w Południowej Afryce stadion zdecydowano się zmodernizować, pojemność stadionu została zwiększona z 38 tys. miejsc do 42 tys., by mogły się na nim rozgrywać 4 mecze pierwszej i 2 mecze drugiej rundy na MŚ 2010.
Przed 2010 rokiem główna zachodnia trybuna została zmodernizowana. Powstał nowy dach wspornikowy o łącznym koszcie 45 mln USD. Inne poprawy obejmują instalację nowych elektronicznych tablic wyników, nowe krzesełka, wymiana reflektorów i aparatury nagłaśniającej. Dzięki temu Royal Bafokeng Stadium mógł przyjąć kibiców MŚ 2010.
Puchar Konfederacji 2009.
Modernizacja stadionu zakończyła się w marcu 2009 r., co pozwoliło rozegrać cztery mecze w ramach Pucharu Konfederacji 2009.

</doc>
<doc id="1140198" url="https://pl.wikipedia.org/wiki?curid=1140198" title="Newton Steers">
Newton Steers

Newton Ivan Steers Jr. (ur. 13 stycznia 1917 w Glen Ridge, New Jersey, zm. 11 lutego 1993 w Bethesda, Maryland) – amerykański polityk, działacz Partii Republikańskiej. W latach 1977–1979 był przedstawicielem ósmego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1140201" url="https://pl.wikipedia.org/wiki?curid=1140201" title="François Ndoumbe Lea">
François Ndoumbe Lea



</doc>
<doc id="1140203" url="https://pl.wikipedia.org/wiki?curid=1140203" title="Charles Toube">
Charles Toube



</doc>
<doc id="1140204" url="https://pl.wikipedia.org/wiki?curid=1140204" title="Myzia oblongoguttata">
Myzia oblongoguttata



</doc>
<doc id="1140205" url="https://pl.wikipedia.org/wiki?curid=1140205" title="Malcolm Stanley Bradbury">
Malcolm Stanley Bradbury



</doc>
<doc id="1140206" url="https://pl.wikipedia.org/wiki?curid=1140206" title="Gilbert Gude">
Gilbert Gude

Gilbert Gude (ur. 9 marca 1923 w Waszyngtonie, zm. 7 czerwca 2007 w Waszyngtonie) – amerykański polityk, działacz Partii Republikańskiej. W latach 1967–1977 był przedstawicielem ósmego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1140207" url="https://pl.wikipedia.org/wiki?curid=1140207" title="Giovanni Migliorati">
Giovanni Migliorati

Giovanni Migliorati (ur. ok. 1375 – zm. 16 października 1410 w Bolonii) – włoski kardynał okresu wielkiej schizmy zachodniej.
Początkowo popierał "rzymską" obediencję. 14 września 1400 został mianowany arcybiskupem Rawenny dzięki protekcji swojego wuja kardynała Cosimo Gentile Migliorati. Nigdy nie odwiedził swojej archidiecezji. W 1404 jego wuj został "rzymskim" papieżem Innocentym VII i na konsystorzu 12 czerwca 1405 przyznał mu nominację kardynalską z tytułem prezbitera Santa Croce in Gerusalemme, pozostawiając go jednocześnie jako administratora archidiecezji Rawenna. Uczestniczył w konklawe 1406, które wybrało papieża Grzegorza XII, wkrótce jednak porzucił jego obediencję, przyłączając się do Soboru w Pizie. Zmarł krótko po wyborze antypapieża Jana XXIII.

</doc>
<doc id="1140209" url="https://pl.wikipedia.org/wiki?curid=1140209" title="Bart Johnson">
Bart Johnson

Barton Robert Johnson (ur. 13 grudnia 1970 w Los Angeles) – amerykański aktor, reżyser i scenarzysta najbardziej znany z roli Coacha Jacka Boltona w filmach "High School Musical" i "High School Musical 2".
Życiorys.
Wczesne lata.
Jest jednym z trzech synów Charlene C. Johnson, fryzjerki, która pracowała na planie ośmiu odcinków popularnego serialu ABC "Aniołki Charliego" (1976–1977) i kontrowersyjnego dramatu "Ślicznotka" ("Pretty Baby", 1978) z Brooke Shields i Susan Sarandon. Ma dwóch braci: Adama (ur. 12 maja 1973) i Bradforda.
Gdy miał czternaście lat, rodzina przeniosła się z Los Angeles do Park City w stanie Utah. W szkole średniej wziął udział w musicalu "West Side Story". Ukończył kurs przygotowawczy do studiów medycznych na Uniwersytecie Stanu Utah. Uczęszczał do prestiżowej szkoły aktorskiej Uniwersytetu Yale, gdzie wystąpił w dwóch przedstawieniach: Henrika Ibsena "Hedda Gabler" i Antoniego Czechowa "Wiśniowy sad". Trenował także surfing, futbol amerykański, kolarstwo górskie, piłkę nożną, koszykówkę oraz kick-boxing pod kierunkiem Billy'ego Blanksa.
Kariera.
Karierę aktorską zapoczątkował gościnnym występem w serialu "Crossroads" (1993), u boku Roberta Uricha, sitcomie NBC "Byle do dzwonka: Nowa klasa" ("Saved by the Bell: The New Class", 1994), z udziałem Christiana Olivera, oraz serialu kryminalnym CBS "Diagnoza morderstwo" ("Diagnosis Murder", 1995), ze Scottem Baio i Jackiem Colemanem. Na kinowym ekranie pojawił się po raz pierwszy w dramacie "Moja rodzina" ("My Family", 1995), u boku Edwarda Jamesa Olmosa i Jennifer Lopez. Następnie można go było dostrzec w operze mydlanej NBC "Sunset Beach" (1997) i serialach CBS: "Strażnik Teksasu" ("Walker, Texas Ranger", 1997), " JAG – Wojskowe Biuro Śledcze" ("JAG", 1997, 2004) i "" ("CSI: Miami", 2004).
W 1999 roku otrzymał licencję pilota.
Życie prywatne.
25 września 1999 poślubił Robyn Lively, siostrę Blake Lively.

</doc>
<doc id="1140211" url="https://pl.wikipedia.org/wiki?curid=1140211" title="Poczytalność">
Poczytalność

Poczytalność – zdolność do rozpoznania znaczenia zarzucanego danej osobie czynu i pokierowania swoim postępowaniem. 
Zachowana poczytalność jest właściwością domniemaną, tzn. jest stanem właściwym dla każdego człowieka. Sąd (bądź prokuratura) może podejrzewać niepoczytalność, na podstawie uzyskanej wiedzy w trakcie postępowania. Wiedza, która nakazuje sądowi (bądź prokuratorowi) powzięcie uzasadnionych wątpliwości co do poczytalności osoby podejrzanej, czy oskarżonej o popełnienie czynu zabronionego pochodzić może z różnego źródła: może to być sam oskarżony (podejrzany), dowolny świadek, czy też powzięcie podejrzeń co do poczytalności oskarżonego (podejrzanego) może nastąpić w wyniku obserwacji zachowania, bądź wypowiedzi oskarżonego (podejrzanego) przez sędziego (prokuratora).
Poczytalność ocenia zwykle dwóch lekarzy psychiatrów (w sprawach o wykroczenia jeden), na podstawie przeprowadzonego badania sądowo-psychiatrycznego. O przeprowadzeniu takiego badania decyduje sąd lub prokurator, wydając postanowienie o dopuszczeniu dowodu w postaci opinii sądowo-psychiatrycznej.
"Poczytalność" jest właściwością zmienną, zależną od sytuacji. Dotyczy tylko osób oskarżonych, czy podejrzanych o popełnienie czynu zabronionego. W stosunku do osób, wobec których nie toczy się postępowanie karne albo wykroczeniowe, pojęcie "poczytalności" nie ma zastosowania. Dodatkowo, "poczytalność" dotyczy tylko jednego czynu, w związku z czym, przy opiniowaniu osoby oskarżonej (podejrzanej) o popełnienie kilku czynów zabronionych ocenia się "poczytalność" w odniesieniu do każdego z tych czynów oddzielnie. Zdarza się, że w stosunku do opiniowanej osoby ocena "poczytalności" różni się w odniesieniu do jednego czynu w porównaniu z drugim, zarzucanym tej samej osobie.
"Poczytalność" może być zachowana, ograniczona w znacznym stopniu, bądź zniesiona. Zachowana poczytalność nie wymaga uzasadnienia. Stwierdzenie poczytalności "zniesionej", albo "w znacznym stopniu ograniczonej" wymaga uzasadnienia przez biegłych psychiatrów (w wypadku spraw dotyczących wykroczeń jednego biegłego psychiatry). Zniesienie poczytalności ma miejsce zwykle w odniesieniu do czynu, który był dokonany w wyniku doznań psychotycznych, albo wskutek zaburzeń świadomości. Istotne jest stwierdzenie związku przyczynowo-skutkowego popełnionego czynu z treścią doznań psychotycznych. Znaczne ograniczenie poczytalności występuje również w wyniku doznań psychotycznych, poza tym może zostać orzeczone na podstawie innych patologii ujawniających się w czasie objętym zarzutem, jak np. labilności afektywnej.
W wyniku praktyki sądowo-psychiatrycznej lekarze stworzyli pojęcie "nieznacznie ograniczonej poczytalności". Jest to stan bez znaczenia prawnego, opinia taka dotyczy głównie osób dokonujących czynów gwałtownych, wynikających z pewnych nieprawidłowości psychicznych, jak osobowość impulsywna, czy chwiejność afektywna na podłożu organicznego uszkodzenia ośrodkowego układu nerwowego. Praktycznie "nieznacznie ograniczona poczytalność" oznacza poczytalność zachowaną.
"Poczytalność" orzeka się w czasie zarzucanego czynu. Oznacza to, że osoba, która w późniejszym czasie zachowałaby się inaczej w sytuacji podobnej do tej, która miała miejsce w okresie objętym zarzutem, może być opiniowana jako "niepoczytalna", czy "o znacznie ograniczonej poczytalności", choć w trakcie badania sądowo-psychiatrycznego rozumie znaczenie zarzucanego jej czynu.
Poczytalność w prawie polskim.
Ilustruje to art. 31 Kodeksu karnego:
§ 1.
"Nie popełnia przestępstwa, kto, z powodu choroby psychicznej, upośledzenia umysłowego lub innego zakłócenia czynności psychicznych, nie mógł w czasie czynu rozpoznać jego znaczenia lub pokierować swoim postępowaniem."
 2.
"Jeżeli w czasie popełnienia przestępstwa zdolność rozpoznania znaczenia czynu lub kierowania postępowaniem była w znacznym stopniu ograniczona, sąd może zastosować nadzwyczajne złagodzenie kary."
§ 3.
"Przepisów § 1 i 2 nie stosuje się, gdy sprawca wprawił się w stan nietrzeźwości lub odurzenia powodujący wyłączenie lub ograniczenie poczytalności, które przewidywał albo mógł przewidzieć."

</doc>
<doc id="1140212" url="https://pl.wikipedia.org/wiki?curid=1140212" title="Ciemna Arena">
Ciemna Arena



</doc>
<doc id="1140213" url="https://pl.wikipedia.org/wiki?curid=1140213" title="Coccinula quatuordecimpustulata">
Coccinula quatuordecimpustulata



</doc>
<doc id="1140214" url="https://pl.wikipedia.org/wiki?curid=1140214" title="Coccinella quatuordecimpustulata">
Coccinella quatuordecimpustulata



</doc>
<doc id="1140215" url="https://pl.wikipedia.org/wiki?curid=1140215" title="Przełęcz Mont-Cenis">
Przełęcz Mont-Cenis



</doc>
<doc id="1140216" url="https://pl.wikipedia.org/wiki?curid=1140216" title="Peter Mokaba Stadium">
Peter Mokaba Stadium

Peter Mokaba Stadium – stadion piłkarski w Polokwane, Limpopo, RPA. Stadion był gospodarzem 4 meczów grupowych na Mistrzostwach Świata w piłce nożnej w 2010 roku. Stadion został nazwany na cześć byłego prezesa Młodzieżowej Ligi ANC Petera Mokaby. Peter Mokaba Stadium jest zlokalizowany 5 kilometrów od centrum Polokwane oraz na wschód od starego stadionu Pietersburg Stadium. 
Stadion jest jednym z pięciu nowych stadionów, które zostały zbudowane na potrzeby MŚ 2010. Koszt budowy wyniósł 1,1 mld ZAR (154 mln USD).

</doc>
<doc id="1140221" url="https://pl.wikipedia.org/wiki?curid=1140221" title="Mont-Cenis">
Mont-Cenis

 

</doc>
<doc id="1140222" url="https://pl.wikipedia.org/wiki?curid=1140222" title="Poiana richardsonii">
Poiana richardsonii



</doc>
<doc id="1140223" url="https://pl.wikipedia.org/wiki?curid=1140223" title="Mała grupa">
Mała grupa



</doc>
<doc id="1140227" url="https://pl.wikipedia.org/wiki?curid=1140227" title="Their Satanic Majesties Request">
Their Satanic Majesties Request

Their Satanic Majesties Request – szósty w Wielkiej Brytanii i ósmy w Stanach Zjednoczonych album grupy The Rolling Stones.
Lista utworów.
Autorami wszystkich utworów są Mick Jagger i Keith Richards, z wyjątkiem "In Another Land" autorstwa Billa Wymana.
Strona 1
Strona 2

</doc>
<doc id="1140228" url="https://pl.wikipedia.org/wiki?curid=1140228" title="Jezioro Mont-Cenis">
Jezioro Mont-Cenis



</doc>
<doc id="1140229" url="https://pl.wikipedia.org/wiki?curid=1140229" title="Carcinus maenas">
Carcinus maenas



</doc>
<doc id="1140231" url="https://pl.wikipedia.org/wiki?curid=1140231" title="Mont Cenis">
Mont Cenis



</doc>
<doc id="1140234" url="https://pl.wikipedia.org/wiki?curid=1140234" title="Jeff Coetzee">
Jeff Coetzee

Jeff Coetzee (ur. 25 kwietnia 1977 w Okiep) – południowoafrykański tenisista i trener tenisa, reprezentant w Pucharze Davisa, olimpijczyk.
Kariera tenisowa.
Karierę zawodową Coetzee rozpoczął w 1996 roku, a zakończył w 2011 roku.
W grze pojedynczej jego najlepszym wynikiem jest finał w roku 1999 zawodów o randze ATP Challenger Tour w Rancho Mirage, gdzie pokonał m.in. Taylora Denta. Pojedynek finałowy przegrał z Bobem Bryanem.
W grze podwójnej Coetzee wygrał 6 turniejów rangi ATP World Tour oraz 10–krotnie był finalistą. W wielkim szlemie jego najlepszym rezultatem jest półfinał deblowego Australian Open z 2003 roku, kiedy wspólnie z Chrisem Haggardem wyeliminował po drodze jeden z czołowych debli na świecie, Donalda Johnsona i Jareda Palmera. Mecz o finał przegrał z Michaëlem Llodrą i Fabrice'em Santoro. W sezonie 2008 ponownie doszedł do półfinału Australian Open. Partnerem deblowym Coetzee był wówczas Wesley Moodie. Pojedynek o finał rozgrywek przegrał z Arnaudem Clémentem i Michaëlem Llodrą.
W latach 2000–2009 reprezentował RPA w Pucharze Davisa. Debiutował jako singlista, ale oba swoje pojedynki, z Białorusinami Maksem Mirnym i Uładzimirem Wałczkouem, przegrał. Później występował w reprezentacji wyłącznie w deblu wygrywając 13 meczów, a 3 przegrywając.
W 2008 roku Coetzee zagrał na igrzyskach olimpijskich w Pekinie. Odpadł z gry podwójnej w 1 rundzie wyeliminowany przez parę Nicolás Almagro–David Ferrer. W turnieju startował wspólnie z Kevinem Andersonem.
W rankingu gry pojedynczej Coetzee najwyżej był na 184. miejscu (6 grudnia 1999), a w klasyfikacji gry podwójnej na 12. pozycji (3 listopada 2008).
Kariera trenerska.
Po zakończeniu kariery tenisowej Coetzee zajął się pracą trenerską. Na US Open 2014 poprowadził parę Sania Mirza–Bruno Soares do tytułu w konkurencji gry mieszanej. Pełni funkcję trenera Kolumbijczyków Roberta Faraha i Juana Sebastiána Cabala.

</doc>
<doc id="1140235" url="https://pl.wikipedia.org/wiki?curid=1140235" title="Karol Prozor">
Karol Prozor

Karol Prozor herbu Prozor (ur. 1759 – zm. 1 listopada 1841 w Choj­nikach) – członek Komisji Rządu Tymczasowego Wielkiego Księstwa Litewskiego w 1812, członek Sztabu Generalnego Wojska Wielkiego Księstwa Litewskiego w 1792 roku, oboźny wielki litewski, marszałek Trybunału Głównego Wielkiego Księstwa Litewskiego w 1787 roku.
Najstarszy syn wojewody witebskiego Józefa i Felicjanny Niemirowicz-Szczytt, córki kasztelana mścisławskiego Józefa, brat Ignacego Kajetana.
Rodzicami chrzestnymi Józefa Prozora byli Karol Chrystian Wettyn, królewicz polski, książę kurlandzki, i Zofia z Niemirowiczów-Szczyttów Zabiełłowa - siostra matki. Chrzest odbył się w 1761 w czasie pobytu księcia Karola u Zofii i Antoniego Zabiełłów w ich rezydencji w Czerwonym Dworze.
W 1785 został kawalerem Orderu Świętego Stanisława.
Zwolennik konstytucji 3 maja. Jeden z przywódców organizacji spiskowej przygotowującej wybuch powstania kościuszkowskiego. Przywódca insurekcji wileńskiej. Był zastępcą radcy w Radzie Najwyższej Narodowej. Po upadku powstania emigrował za granicę. Należał do Agencji.
W 1812 wszedł do Komisji Rządzącej Tymczasowej Litewskiej, w której objął resort skarbowy.
Odznaczony Orderem Orła Białego, w 1812 francuską Legią Honorową.
Poślubił Ludwikę Konstancję ks. Szuyską.

</doc>
<doc id="1140236" url="https://pl.wikipedia.org/wiki?curid=1140236" title="Piotr Mroczyk">
Piotr Mroczyk

Piotr Mroczyk (ur. 29 września 1947 w Poznaniu, zm. 19 grudnia 2007 w Warszawie) – polski działacz opozycji, dziennikarz, dyrektor Rozgłośni Polskiej Radia Wolna Europa.
Życiorys.
Był synem Czesława Mroczyka (zastępcy dowódcy Dywizjonu 303, uczestnika bitwy o Anglię) i Angielki, Patrycji Kershaw.
W 1964 ukończył I Liceum Ogólnokształcące im. Karola Marcinkowskiego w Poznaniu, następnie studiował w Akademii Ekonomicznej w Poznaniu. Od 1970 mieszkał w Warszawie. Od lutego do września 1973 pracował jako tłumacz w Międzynarodowej Komisji Nadzoru i Kontroli w Wietnamie. Od 1974 był pracownikiem Polskiego Radia, jako spiker i lektor w Radiu Polonia. Od września 1980 był członkiem NSZZ „Solidarność”, pierwszym przewodniczącym Komisji Zakładowej w Komitecie do spraw Radia i Telewizji „Polskie Radio i Telewizja”, a także wiceprzewodniczącym Krajowej Komisji Koordynacyjnej NSZZ „Solidarność” Radia i Telewizji.
Od 14 grudnia 1981 do 7 grudnia 1982 był internowany w Białołęce i Darłówku. W marcu 1983 wyjechał do Wielkiej Brytanii, od jesieni tego roku przebywał w Stanach Zjednoczonych, gdzie początkowo prowadził wykłady poświęcone Europie Środkowo-Wschodniej i papieżowi Janowi Pawłowi II. W latach 1984–1987 pracował w Sekcji Polskiej Głosu Ameryki, od maja do lipca 1987 był korespondentem Rozgłośni Polskiej Radia Wolna Europa w Waszyngtonie.
W listopadzie 1985 założył Fundację Solidarności, której celem była pomoc więźniom politycznym w Polsce (Marcin Frybes ocenił współcześnie, że „trudno jednak odnaleźć dziś ślady jej konkretnej działalności”. Działalność tej fundacji stała się przedmiotem publicznej kontrowersji. Paryska "Kultura" domagała się w 1989 i 1990 rozliczenia zgromadzonych przez nią środków. Jej dobrego imienia bronił Ross A. Johnson, dyrektor Radia Wolna Europa). Od lipca 1989 był przez pewien czas współwłaścicielem pisma „Gwiazda Polarna”.
Od kwietnia 1989 był formalnie asystentem Marka Łatyńskiego jako dyrektora Rozgłośni Polskiej RWE, przebywał jednak w Waszyngtonie, gdzie pracował jako korespondent rozgłośni. 1 grudnia 1989 został formalnie dyrektorem Rozgłośni, pełnił tę funkcję do 15 kwietnia 1994. W tym samym dniu został prezesem RWE Inc. w Warszawie, która istniała do 1997.
4 grudnia 2007 został odznaczony Krzyżem Oficerskim Orderu Odrodzenia Polski.
Zmarł 19 grudnia 2007 po długiej chorobie w Warszawie.
4 stycznia 2008 pochowany na cmentarzu Miłostowo w Poznaniu (pole 5, kwatera 5, miejsce 10A).

</doc>
<doc id="1140237" url="https://pl.wikipedia.org/wiki?curid=1140237" title="Droga krajowa B525 (Niemcy)">
Droga krajowa B525 (Niemcy)

Droga krajowa 525 () – niemiecka droga krajowa przebiegająca na osi wschód-zachód w całości przez Nadrenię Północną-Westfalię i łączy drogą krajową B70 z autostradą A31 i dalej z A43.
Droga oznakowana jako B525 w 1977 roku. Droga stanowi obwodnicę miejscowości Südlohn, Gescher, Coesfeld, Darup oraz przebiega przez miejscowość Nottuln. Fragment drogi pomiędzy Gescher i Nottuln, pokrywa się z wcześniejszym przebiegiem drogi B67, która zostało przesunięta dalej na południe, a która została wybudowana przez Prusy w XIX w. i była częścią drogi handlowej do Holandii. Ta XIX-wieczna droga zastąpiła stary trakt pocztowy, którego fragmenty można odnaleźć koło kościoła w miejscowości Darup.
Za skrzyżowaniem z B70, po przejechaniu niespełna 4 km drogą L588, za miejscowością Oeding dojedziemy do granicy z Holandią.

</doc>
<doc id="1140238" url="https://pl.wikipedia.org/wiki?curid=1140238" title="Przełęcz Montgenèvre">
Przełęcz Montgenèvre



</doc>
<doc id="1140239" url="https://pl.wikipedia.org/wiki?curid=1140239" title="Ignacy Kajetan Prozor">
Ignacy Kajetan Prozor

Ignacy Kajetan Prozor herbu własnego (ur. ok. 1770) – generał major ziemiański powiatu kowieńskiego w insurekcji kościuszkowskiej, rotmistrz Kawalerii Narodowej
Syn wojewody witebskiego Józefa i jego pierwszej żony Felicjanny Niemirowicz-Szczytt, córki kasztelana mścisławskiego Józefa, brat Karola.
Żonaty z Anielą z Oskierków, miał z nią córkę Kornelę i synów: Henryka i Maurycego.
Był członkiem sprzysiężenia w Kownie, przygotowującego wybuch powstania kościuszkowskiego.

</doc>
<doc id="1140242" url="https://pl.wikipedia.org/wiki?curid=1140242" title="Montgenèvre">
Montgenèvre

 

</doc>
<doc id="1140245" url="https://pl.wikipedia.org/wiki?curid=1140245" title="Montgenevre">
Montgenevre



</doc>
<doc id="1140249" url="https://pl.wikipedia.org/wiki?curid=1140249" title="Yamaha YZF-R1">
Yamaha YZF-R1

Yamaha YZF-R1 – japoński motocykl klasy superbike wyprodukowany przez Yamaha Motor Company, zaprezentowany po raz pierwszy na targach EICMA w Mediolanie pod nazwą kodową "08R".
YZF-R1 to bardzo lekki (177 kg), a zarazem bardzo mocny (150 KM) motocykl skonstruowany od podstaw w celu podbicia rynku bezkompromisowych motocykli sportowych oraz zastąpienia przestarzałego i nie cieszącego się zbytnią popularnością motocykla Yamaha YZF 1000 R Thunderace.
Na potrzeby tego modelu skonstruowano zupełnie nowy, ważący zaledwie 65,3 kg silnik R4 – o 9,5 kg lżejszy, a zarazem krótszy od silnika zastosowanego w Thunderace. Z początku planowano użycie silnika V4, lecz ze względu na niższy oraz bardziej wysunięty do przodu środek masy YZF-R1 otrzymał silnik rzędowy.
W 2009 roku YZF-R1 przeszedł poważną zmianę. Wprowadzono całkowicie nowy silnik typu "big bang", wywodzący się w prostej linii od motocykla YZF-M1, którym jeździli zawodnicy Yamaha w MOTO GP. Jednostkę napędową wyposażono w wał korbowy o kącie rozwarcia czopów 90º zapewniający pracę cylindrów w kolejności 270º – 180º – 90º – 180º co zapewniało liniowy przyrost mocy i niemal całkowite zrównoważenie niekorzystnych momentów bezwładności w silniku.

</doc>
<doc id="1140254" url="https://pl.wikipedia.org/wiki?curid=1140254" title="The Chaos Engine">
The Chaos Engine

The Chaos Engine – gra komputerowa z gatunku strzelanek wyprodukowana przez Bitmap Brothers i wydana przez Renegade Software w 1993 roku.
Fabuła gry nawiązuje do nurtu steampunk. Baron Fortesque zbudował tytułową Maszynę Chaosu (nawiązanie do "Maszyny Różnicowej" W. Gibsona, z ang. "The Difference Engine") która wymknęła się spod kontroli i zmieniła ludzi w szalone maszyny-potwory.
Do wyboru gracza jest sześciu bohaterów, różniących się statystykami i używaną bronią. W trakcie rozgrywki graczowi cały czas towarzyszy komputerowy kompan. Możliwe jest też granie w kooperacji z drugim graczem. Sama gra to typowa strzelanka z widokiem z góry, i chodzeniem po niezbyt skomplikowanych planszach, oraz walce z wrogami i niszczeniem określonych obiektów.
Gra doczekała się kontynuacji o nazwie "Chaos Engine 2" wydanej w roku 1996.
29 sierpnia 2013 roku wydana została reedycja gry, która została jednak dość chłodno przyjęta, uzyskując w serwisie Metacritic zaledwie 40 punktów.

</doc>
<doc id="1140256" url="https://pl.wikipedia.org/wiki?curid=1140256" title="Lista leków i środków farmaceutycznych">
Lista leków i środków farmaceutycznych



</doc>
<doc id="1140257" url="https://pl.wikipedia.org/wiki?curid=1140257" title="Dzieci pani Pająkowej ze Słonecznej Doliny">
Dzieci pani Pająkowej ze Słonecznej Doliny

Dzieci pani Pająkowej ze Słonecznej Doliny (ang. "Miss Spider's Sunny Patch Kids", 2003) – amerykańskie–kanadyjskie animowany film telewizyjny, prequel serialu dla dzieci: "Pani Pająkowa i jej przyjaciele ze Słonecznej Doliny".
Obsada.
i inni
Wersja polska.
Wersja polska: TVP Agencja Filmowa
Reżyseria: Dorota Kawęcka
Dialogi: Joanna Kuryłko
Tłumaczenie: Magdalena Szczurowska
Dźwięk: Wiesław Jurgała
Montaż: Danuta Rajewska
Kierownictwo produkcji: Monika Wojtysiak
Kierownictwo muzyczne: Piotr Gogol
Teksty piosenek: Wiesława Sujkowska
Piosenki śpiewali: Małgorzata Augustynów, Magdalena Tul, Magdalena Krylik, Katarzyna Łaska i Piotr Gogol
Udział wzięli:
i inni

</doc>
<doc id="1140259" url="https://pl.wikipedia.org/wiki?curid=1140259" title="Kampania o Gabon">
Kampania o Gabon

Kampania o Gabon, zwana też bitwą o Libreville – krótkotrwała kampania wojenna pod koniec 1940 r. pomiędzy wojskami Wolnej Francji oraz morskimi i lotniczymi siłami brytyjskimi, a siłami wiernymi Francji Vichy.
Geneza.
Po ataku Niemiec na Francję i kapitulacji wojsk francuskich 22 czerwca 1940 roku, w Wielkiej Brytanii zawiązał się Komitet Wolnej Francji pod przewodnictwem gen. Charles’a de Gaulle’a. Natomiast w południowej części Francji powstało marionetkowe państwo francuskie zwane Francją Vichy, na czele którego stanął marszałek Philippe Pétain. Gubernatorzy francuskich kolonii w Afryce opowiedzieli się po różnych stronach. Georges Pierre Masson, gubernator Gabonu we Francuskiej Afryce Równikowej, okazał się zwolennikiem rządu Vichy. W tej sytuacji gen. de Gaulle postanowił opanować zbrojnie tę kolonię. 8 października przybył do Duali w pobliskim Kamerunie, gdzie spotkał się ze sztabem swoich wojsk. 12 października został zatwierdzony plan kampanii przeciwko wojskom Vichy w Gabonie.
Przebieg działań.
27 października oddziały wojskowe Wolnych Francuzów pod dowództwem płk Philippe’a Marie Leclerca przekroczyły granicę z Gabonem. Z terytorium Kamerunu nacierała Grupa „Dio”, zajmując miejscowość Mitzic, a następnie kierując się na południe. Grupy „Parent” i „Delange” atakowały z obszaru Kongo w kierunku północnym. 5 listopada skapitulował vichystowski garnizon Lambaréné. Tymczasem Grupa „Kœnig”, przewożona statkiem handlowym „Casamance”, wylądowała w nocy w Pointe La Mondah, po czym skierowała się na Libreville. Jednocześnie toczyły się działania na morzu, gdzie wraz z okrętami francuskimi działały brytyjskie siły morskie pod dowództwem wadm. Johna Cunninghama, w składzie dwóch krążowników „Devonshire” i „Delhi” i mniejszych jednostek. Brytyjskie okręty miały rozkaz prowadzić blokadę Libreville i zatrzymywać jednostki Vichy, nie otwierając ognia jako pierwsze. 8 listopada brytyjski slup HMS „Milford” podczas patrolowania wybrzeża Gabonu zatopił ok. 20 mil od brzegu francuski okręt podwodny „Poncelet”, który miał zaatakować siły desantu w zatoce, lecz usiłował storpedować okręt brytyjski. 9 listopada brytyjskie samoloty Westland Lysander zbombardowały lotnisko w Libreville. Wojska Wolnych Francuzów po dotarciu do stolicy Gabonu napotkały silny opór, ale ostatecznie zajęły miasto. W tym czasie siły morskie, w tym kanonierka kolonialna „Savorgnan de Brazza”, zaatakowały okręty Vichy, zatapiając bliźniaczą kanonierkę kolonialną „Bougainville”. 12 listopada poddały się w Port-Gentil ostatnie oddziały wierne rządowi Vichy pod dowództwem gen. Marcela Têtu. Gubernator G. P. Masson popełnił samobójstwo, a jego miejsce zajął nowy urzędnik z nadania gen. Charles’a de Gaulle’a. Na stronę Wolnych Francuzów przeszła mniejsza część żołnierzy Vichy, zaś reszta została internowana do końca wojny w obozie w Brazzaville w Kongu.
Siły obu stron.
Wojska Wolnych Francuzów
Łącznie siły te liczyły ponad 1 tys. żołnierzy.
Wojska Francji Vichy – d-ca gen. Marcel Têtu
Łącznie liczyły ok. 4 tys. żołnierzy

</doc>
<doc id="1140260" url="https://pl.wikipedia.org/wiki?curid=1140260" title="44 Pułk Strzelców Legii Amerykańskiej">
44 Pułk Strzelców Legii Amerykańskiej

44 Pułk Strzelców Legii Amerykańskiej (44 pp) – oddział piechoty Armii Polskiej we Francji i Wojska Polskiego w II Rzeczypospolitej.
Sformowany został w 1918 jako 2 pułk strzelców polskich 1 Dywizji Strzelców Polskich Armii Polskiej we Francji. Po powrocie do kraju oddział przemianowany został na 2 pułk strzelców pieszych, a po zjednoczeniu Błękitnej Armii z Wojskiem Polskim w kraju, na 44 pułk strzelców kresowych. Po wojnie z bolszewikami nazwę oddziału ustalono na 44 pułk piechoty Strzelców Kresowych, a w 1939 jednostka przemianowana została na 44 pułk strzelców Legii Amerykańskiej. 
W okresie międzywojennym pułk stacjonował w Równem i wchodził w skład 13 Kresowej Dywizji Piechoty. W 1939 wszedł w skład Korpusu Interwencyjnego, a po jego rozwiązaniu walczył w składzie macierzystej dywizji w obszarze działania Armii „Prusy”.
Formowanie i zmiany organizacyjne.
Po ogłoszeniu dekretu prezydenta Republiki Francuskiej, do obozu Sille le Guillaume zaczęli przybywać pierwsi oficerowie i szeregowi zwolnieni z armii francuskiej. Dołączyli do nich jeńcy – byli żołnierze państw zaborczych oraz ochotnicy z różnych krajów Europy. 7 lutego 1918 przybył do Mamers pierwszy transport Polaków z Ameryki. Z ochotników tych utworzono I i II batalion 2 pułku strzelców polskich. Już 16 lutego wydzielono z pułku I batalion, który stał się zalążkiem 3 pułku strzelców polskich. Drugi transport z USA przybył do Mayenne 29 lutego. Jego żołnierze utworzyli II batalion i pododdziały gospodarcze. Obsadą kolejnego transportu odtworzono I batalion i kompanię sztabową. Pułk został zorganizowany według etatu francuskiego pułku piechoty. 13 marca pułk liczył 66 oficerów, około 460 podoficerów i 2500 strzelców. Zewnętrznymi oznakami przynależności narodowej były czapki rogatywki, orzełki polskie na naramiennikach, a z czasem i orzełki na guzikach. Każdy oficer posiadał odznakę – orła jagiellońskiego. Z dniem 19 sierpnia pułk wszedł pod rozkazy dowódcy 1 Dywizji Strzelców Polskich Armii Polskiej we Francji. Dywizję polską wcielono do XX Korpusu, podporządkowując ją dowódcy 4 Armii, generałowi Gauroud.
Po powrocie do kraju oddział przemianowany został na 2 pułk strzelców pieszych. 1 września 1919, po zjednoczeniu Armii Polskiej we Francji z Wojskiem Polskim, przemianowany został na 44 pułk Strzelców Kresowych. Po wojnie z bolszewikami nazwę oddziału ustalono na 44 pułk piechoty Strzelców Kresowych. W 1939 jednostka przemianowana została na 44 pułk strzelców Legii Amerykańskiej.
W grudniu 1919 batalion zapasowy pułku stacjonował w Łucku.
2 psp w walkach na froncie zachodnim.
Jesienią 1918 pułk został przydzielony do X Korpusu francuskiej 7 Armii gen. Mangin'a i skierowany do Raon l'Etape. Tam 18 października zluzował amerykański 324 pułk piechoty na odcinkach de la Plaine i Croix Charpentiers. Na pierwszej linii trwał jedynie słaby ogień artyleryjski i karabinów maszynowych. Pułk wysyłał do walki bojowe patrole. Straty pułku na tym odcinku to 2 zabitych i 11 rannych. 4 listopada pułk został zluzowany przez oddziały francuskiej 69 Dywizji Piechoty.
W listopadzie dowództwo koalicji zaplanowało ofensywę, której celem było oskrzydlenie armii niemieckiej w Belgii. Polska dywizja, a w jej składzie 2 pułk strzelców, miała atakować fort w obszarze twierdzy Metz. Podczas transportu zawarto zawieszenie broni i pułk powrócił do Moriville, a w następnych dniach wszedł w skład wojsk okupacyjnych przygotowujących się do wyjazdu do Alzacji. Także to zadanie zostało odwołane, a pułk przegrupował się do Haussonville, gdzie poddany został reorganizacji. Pułk składał się z dowództwa i sztabu, kompanii sztabowej, trzech baonów piechoty, po trzy kompanie strzelców i jednej kompanii ckm.
Pułk w walce o granice.
Ofensywa na Wołyń.
12 maja 1919, już jako 2 pułk strzelców pieszych, pułk ruszył na front polsko-ukraiński. Maszerował w dwóch kolumnach: prawą, pod dowództwem ppłk. Józefa Grabińskiego, którą stanowił I batalion, jedna bateria 1 pułku artylerii oraz pluton kawalerii dywizyjnej i lewą pod dowództwem kpt. Bronisława Prugara-Kettlinga w składzie III batalion i jedna bateria artylerii. II batalion podporządkowany został grupie gen. Aleksandra Karnickiego i maszerował na Łuck.
Pierwsze walki stoczono w Zabłotowcach i Iwaniczach. Oddziały ukraińskie były za słabe, aby mogły stawiać dłuższy opór. Stację Iwanicze zdobyto poprzez zastosowanie manewru oskrzydlającego przez 3 kompanię. Po drobnych potyczkach w Baranich Perytokach i Świniuchach obie kolumny dotarły do brzegów Styru i obsadziły go na południe od Łucka do Topól. II batalion walczył z powodzeniem o Łuck. Zajęcie miasta hatalion okupił stratą 8 szeregowyoh. W tym czasie nadchodzący od wschodu bolszewicy wypierali oddziały ukraińskie, które przechodziły przez front na stronę polską.
1 czerwca wojska bolszewickie podeszły pod Łuck. Naprzeciw siebie stanęły oddziały Wojska Polskiego i Armii Czerwonej. Naczelne Dowództwo WP zdecydowało się zająć Równe. 2 pułk strzelców uderzył II i III batalionem w pierwszym rzucie, a piechurów wspierał pociąg pancerny, bateria 1 pułku artylerii i szwadron kawalerii dywizyjnej. Po krwawych walkach toczonych w dniach 8 i 9 czerwca pododdziały polskie nie odnotowały sukcesu, wróciły na swoje dawne pozycję i pozostawały na nich do sierpnia. W tym czasie pułk przechodził reorganizację. Odeszli doradcy francuscy, zmieniło się też dowództwo.
11 sierpnia pułk brał udział w kolejnym natarciu na Równe. II i III batalion przerwały obronę bolszewicką koło Klewania i Bielowa, natomiast I batalion zdobył fort „Obarów”. Nad ranem 13 sierpnia zajęto miasto, a pododdziały pułku obsadziły pozycje obronne od Bereźna do Horodyszczy.
1 września nastąpiło scalenie Błękitnej Armii przybyłej z Francji z „Armią w kraju”. 2 pułk strzelców pieszych przemianowany został na 44 pułk strzelców kresowych, a jego macierzysta dywizja na 13 Kresową Dywizję Piechoty. Pułk wszedł w skład XXV Brygady Piechoty płk. Leona Pachuckiego.
Na linii Horynia i Słuczy.
W drugiej połowie września I batalion bronił Olewska, a II batalion obsadził odcinek Buhryń–Brody.
29 września pułk przeszedł do Zdołbunowa, skąd I batalion atakował Zwiahel i następnego dnia zdobył miejscowość.
Jesienią 1919 nastąpiła stabilizacja działań na froncie polsko-bolszewickim. Prowadzono jedynie walki o znaczeniu lokalnym.
8 listopada pułk obsadził linię Słuczy od Baranówki do Lubaru. 23 grudnia dwie kompanie I batalionu wspierane ogniem pociągu pancernego zaatakowały z sukcesem Romanów. Dwa dni później skutecznie na tę samą miejscowość uderzył III batalion i spowodował ucieczkę nieprzyjaciela z miasta. 5 stycznia II batalion z 8 baterią 13 pal, wsparty 10 kompanią ckm, odbił Lubar i do 8 stycznia bronił się w okrążeniu.
W styczniu 1920 pułk przeszedł kolejną reorganizację. Zwolniono amerykańskich ochotników, a ich miejsce zajęli żołnierze z batalionu zapasowego. Prowadzono nadal wypady o znaczeniu lokalnym. Atakowano między innymi Prywitów, Kamień i Romanów. W marcu pułk bronił pozycji pod Miropolem i Czartonią. 27 marca pułk odszedł do Połonnego, a 1 kwietnia przeprowadził wypad na Romanów. W Bubnowie rozbił sowieckie 518. i 519. pułki strzelców i zmusił przeciwnika do wycofania się aż do Wróblewki. Po wykonaniu zaplanowanych zadań, pułk wycofał się do Miropola, a następnie przeszedł do Połonnego na dwutygodniowy odpoczynek.
Działania pułku w ofensywie kijowskiej.
Przed ofensywą na Ukrainie Naczelne Dowództwo WP zadecydowało się zreorganizować siły. W miejsce frontów utworzono armie. Na południowym kierunku operacyjnym sformowano 6 Armię gen. por. Wacława Iwaszkiewicza, 2 Armię gen. ppor. Antoniego Listowskiego i 3 Armię Józefa Piłsudskiego.
25 kwietnia 44 pułk strzelców kresowych uderzył ze stanowisk pod Lubarem na wieś Filińcy. I i III batalionem opanował umocnioną pozycję Awratyn–Mały Bratałów bronioną przez oddziały sowieckiej 44 Dywizji Strzelców i przeszedł do pościgu maszerując trzema kolumnami. 27 kwietnia zajął na swoim kierunku linię starych okopów niemieckich. Sowieci nie pogodzili się z utratą terenu i przeprowadzali gwałtowne kontrataki. Dochodziło do walki wręcz. Stosując manewr oskrzydlenia nieprzyjaciel wychodził na tyły i skrzydła wojsk polskich. Dopiero uderzenie przeprowadzone przez mjr. Szyllinga przechyliło szalę zwycięstwa na stronę polską. Ostatecznie wzięto około 4 000 jeńców, zdobyto 14 dział i 200 karabinów maszynowych. W rocznicę tych walk pułk obchodził corocznie swoje święto.
Pułk w działaniach odwrotowych.
Po zajęciu przez Wojsko Polskie Kijowa ofensywa polska zatrzymała się. Na zajętej pozycji przygotowywano się do obrony. 44 pułk strzelców kresowych przeszedł do odwodu 2 Armii i ześrodkował się w okolicach Koziatyna, a jego II batalion pozostał w odwodzie XXV Brygady Piechoty i rozbudował obronę w oparciu o punkty oporu w Nowochwastowie, Śnieżnej, Oziernej i Samhorodku. 
25 maja nastąpiła reorganizacja sił polskich na ukraińskim teatrze działań wojennych. Rozwiązano 2 Armię, a 3. i 6 Armia utworzyły Front Ukraiński gen. por. Antoniego Listowskiego.
Z końcem maja ruszyła sowiecka ofensywa na Ukrainie. Wiodącą rolę odgrywała w niej 1 Armia Konna Siemiona Budionnego. Do pierwszego starcia z konnicą Budionnego doszło 29 maja. W tym dniu III/44 pp kpt. Bilmina toczył ciężki bój z nacierającą 4 Dywizją Jazdy. Mimo zaciekłych szarż jazdy sowieckiej utrzymano obronę. Przeciwnik przebił się jednak przez ugrupowanie 50 pułku piechoty i wyszedł na drugorzutowy I/44 pp. Jednocześnie odkryte zostało skrzydło III/44 pp i zagrożone tyły XXV Brygady w Pohrebyszczu. Nazajutrz w wyłom uderzyła z powodzeniem 3 Brygada Jazdy gen. Sawickiego, a 4 czerwca obronę zorganizował tam III/44 pp. W tym samym czasie dowodzony przez ppłk. Antoniego Szyllinga odwód dywizyjny, w składzie II/40 pp oraz I i II/44 pp z 9/13 pap, atakował sowiecką 6 Dywizję Kawalerii. Po ciężkich walkach zdobyto Dołżek, a wieczorem 31 maja luka między 43. i 45 pułkiem strzelców została zlikwidowana.
5 czerwca Armia Konna Budionnego przełamała front polski w pasie obrony polskich 7 Dywizji Piechoty i 1 Dywizji Kawalerii i wdarła się około 20 km za polskie linie. Uderzenie 44 pułku strzelców kresowych na Czemiawkę i potem na Skałę trafiło w próżnię. 
Zarządzony odwrót nakazał pułkowi cofać się na południe z pozycji Zazuliniec, Macheryniec Dubowych, poprzez pozycję pośrednią Biczowa–Mały Bratałów na pozycję w okolicach Lubaru.
2 lipca grupa ppłk. Szyllinga (I i II batalion z kompanią ckm) weszła w podporządkowanie dowódcy 18 Dywizji Piechoty; III batalion pozostał w macierzystej 13 DP. 17 lipca 18 Dywizja Piechoty gen. Krajowskiego uderzyła na Ostróg i Równe, dla połączenia się z 3 Armią. 44 pułk zajął Ostróg wychodząc na tyły kawalerzystów Budionnego. Kontratak na zdobyte miasto wykonała sowiecka 14 Dywizję Kawalerii. Po całodziennym boju w okrążeniu,
pułk wycofał się w nocy z miasta i dotarł do Wesołówki. Po stoczonym tam ciężkim boju, przeszedł do Krzemieńca, a następnie do Horynki, w celu połączenia się z macierzystą 13 Dywizją Piechoty.
13 lipca pułk walczył z brygadą kawalerii Kotowskiego i rozbił ją. Nawiązał też łączność taktyczną z 43 pułkiem strzelców i we współdziałaniu z nim w kolejnych dniach odpierał ataki w Horynce, Wiśniowcu i Załoźcach. 28 lipca zdobył Pieniaki, skąd III batalion pozorował atak na Ponikwę, wspierając oddziały 18 Dywizji Piechoty walczące pod Brodami.
3 lipca 44 pułk piechoty, wzmocniony dwoma bateriami 13 pułku artylerii polowej, przeszedł do natarcia z rejonu Ponikwy w kierunku na Podkamień. Rejonu Podkamienia broniła sowiecka brygada ze składu 45 Dywizji Strzelców komdywa Iony Jakira. Brygadę wspierały trzy baterie artylerii. W rejonie walk operowały też pododdziały 6 Dywizji Kawalerii konarmii Budionnego. Stanowiący ubezpieczenie III batalion nacierał z Żarkowa przez Litowisko, z zadaniem zniszczenia przeciwnika zgrupowanego przed pozycją wyjściową pułku. Grupa uderzeniowa w składzie I i II batalion, pod osobistym dowództwem ppłk. Antoniego Szyllinga, nacierała wzdłuż drogi Pieniaki – Podkamień. Po przełamaniu sowieckiej obrony pod Pieniakami i Litowiskiem, obie grupy połączyły się w Maleniskach i rozpoczęły bezpośrednie natarcie na Podkamień. Kozacy Budionnego, wspierani ogniem ciężkich karabinów maszynowych na „taczankach", opóźniali działania polskiego pułku i utrudniali rozwijanie się wspierających piechotę baterii artylerii 13 pap.
Po całodziennych walkach pododdziały polskie opanowały Podkamień. Jego obronę na okres nocy oparto przede wszystkim o umocnienia murów piętnastowiecznego klasztoru dominikańskiego. Przy bramach wjazdowych klasztoru ustawiono posterunki, a baterie artylerii zajęły stanowiska na wałach. Żołnierze polscy, wychowani w dużej części na Trylogii Henryka Sienkiewicza, od razu zauważyli podobieństwo do obrony klasztoru jasnogórskiego podczas szwedzkiego "potopu". Wrażenie podniosłości potęgował fakt, iż przeor klasztoru, ojciec Matula, odziany w biały habit chodził po dziedzińcu, po murach, rozmawiał z żołnierzami, starał się zapewnić wszystkim posiłek i otoczyć opieką rannych.
Nocą oddziały sowieckiej 45 Dywizji Strzelców otoczyły klasztor, ale nie zdecydowały się na atak. O świcie 4 lipca I/44 pułku piechoty dokonał wypadu i po krótkiej walce odrzucił przeciwnika spod murów. Po udanym wypadzie, inne pododdziały zorganizowały obronę na wschód od Podkamienia, na linii Palikrowy – Popowce – Nakwasza. Tę rubież pułk utrzymywał do 13 sierpnia, kiedy to otrzymał rozkaz odwrotu.
Następnie wycofywał się przez Majdan i Podhorce i 16 sierpnia bronił się w Sassowie i Białym Kamieniu. O świcie 17 sierpnia pułk rozpoczął dalszy odwrót do Krasnego. Tu zorganizowano obronę. Bolszewicy, nie mogąc zdobyć miejscowości, ominęli ją i maszerowali na Lwów.
18 sierpnia przed południem 44 pułk piechoty Strzelców Kresowych ppłk. Antoniego Szyllinga otrzymał rozkaz zajęcia stanowisk na wschód od Lwowa, powstrzymania naporu kawalerii sowieckiej i ułatwienia odwrotu opóźnionej XXVI Brygady Piechoty. W tym czasie do dyspozycji miał około 1200 „bagnetów” i 8 dział. Dowódca pułku zdecydował przyjąć ugrupowanie bojowe w trzech rzutach: III batalion zajął stanowiska na dominujących wzgórzach na wschód od Biłki Szlacheckiej, z oparciem prawego skrzydła o lasek, II batalion bezpośrednio na wschodnim skraju wsi, a I batalion na zachodnim jej skraju. Wsparcie ogniowe zapewnić miały 5 i 6 bateria 13 pułku artylerii polowej, rozmieszczone na zachód od Biłki, pod ogólnym dowództwem dowódcy II dywizjonu kpt. Napoleona de Latoura. 
Około 18.00 pod polskie stanowiska nadciągnęły kolumny 6 Dywizji Kawalerii. Oceniano, że liczyły w sumie około 3000 „szabel” i 8 dział. Artyleria sowiecka ostrzelała kilkoma salwami pozycje III batalionu, po czym do szarży ruszyły zwarte ławy kozackie, uszykowane w trzech-czterech rzutach na froncie szerokości ponad jednego kilometra. Pomimo dużych strat sowieckiego pierwszego rzutu od ognia polskiej broni maszynowej, kawaleria sowiecka przełamała obronę III batalionu i nie zatrzymując się uderzyła na II batalion. Dwadzieścia karabinów maszynowych rozmieszczonych między zabudowaniami zahamowało jednak gwałtowną szarżę, a przeciwnik poniósł dotkliwe straty. Sowieccy kawalerzyści spróbowali uderzyć na prawe skrzydło polskiej obrony i obeszli pozycje II batalionu od południa. Wtedy walkę z szarżującymi szwadronami przejęły obie baterie artylerii, które ogniem na wprost zatrzymały atak. Wykorzystując zamieszanie w szeregach przeciwnika, ppłk Szylling wyprowadził kontratak I batalionem. Atakujący batalion porwał za sobą kompanie II batalionu, a ukryci w zaroślach żołnierze III batalionu ostrzeliwali tyły sowieckiej kawalerii. Zdecydowana akcja piechoty zmusiła przeciwnika do odwrotu na pozycje wyjściowe.
Ostatecznie nieprzyjaciel wycofał się, a pułk przyjął w Winnikach uzupełnienie od krakowskiego batalionu etapowego i obsadził pozycje od Czartowskiej Skały do Drugiej Wólki. 22 sierpnia wykonał wypad na Mogiłę.
Walki pod Zamościem.
W związku z marszem Budiennego ku północy, Naczelny Wódz zadecydował, aby "cała jazda 6-ej armji, wraz z najlepszą tam dywizją piechoty, ruszyły za konną armją Budiennego".
Jako „najlepsza” wyznaczona została 13 Dywizja Piechoty. Zluzowana przez oddziały 5 Dywizji Piechoty załadowała się na transporty kolejowe i odjechała do Rawy Ruskiej. Tymczasem Budionny odszedł na północ w kierunku Zamościa, by uderzyć na tyły uderzających znad Wieprza polskich 3. i 4 Armii.
W tej sytuacji taktycznej grupa operacyjna gen. Stanisława Hallera otrzymała zadanie nie dopuścić do utraty Zamościa i zamknąć Konnej Armii drogi na południe i na Wschód. 23 sierpnia 44 pułk przeszedł do Przewodowa i tam zagrodził drogę oddziałom sowieckiej kawalerii. 29 sierpnia pomaszerował na Czartowczyk i Kraczów, a 30 sierpnia wspólnie z 43 pułkiem uderzył na Łabunie i Komarów i zajął obie te miejscowości. W trakcie akcji na Komarów szarża jednej sowieckiej brygady kawalerii wyszła na tyły pułku. Interweniował stojący w odwodzie III batalion i odparł kontratak.
Następnego dnia pułk atakował dalej. Wyzwolił Ruszczyznę, Wolę Śniatycką i Bródek i stanął w Barchaczowie.
Od 2 września pułk ścigał Budionnego. 
Pułk wziął też udział w natarciu na Koniuchy i pościgu przez Werbkowice na zachodni brzeg Bugu. Potem przeszedł odszedł do odwodu i odpoczywał pod Hrubieszowem do 11 września.
Pułk w ofensywie za Bug.
12 września pułk przeprawił się przez Bug w Horodku, opanował przedmoście i rozbił oddziały sowieckiej 44 Dywizji Piechoty w Zielinowie, Hoszczatynie i Laskowym. 15 września natarciem nocnym zaatakował Łuck i zdobył miasto przy niewielkich stratach własnych. Kontynuując natarcie, obsadził Równe, w Kamiennej Górze pobił 62. i 65. pułk strzelców, a 26 września zajął Tuczyn. Po walkach powrócił do Równego. W kolejnych dniach w Zwiahlu zluzował 43 pułk strzelców i stąd prowadził wypady na przeciwnika broniącego się w Kuce, Iwaszówce i Katerynówce. Swoimi działaniami rozbił sowiecki 56. i 47 pułk strzelców.
18 października odparł sowieckie natarcie na Czyżewkę i tym zakończył działalność bojową.
Ostatni meldunek sytuacyjny pułku o godzinie 24.00 podawał: 
Bilans walk.
Podczas walk pułk stracił 7 poległych oficerów i 169 żołnierzy; 1 oficer i 289 żołnierzy zmarło z chorób, a 20 oficerów i 430 żołnierzy zostało rannych.
Krzyżem Srebrnym Orderu Virtuti Militari odznaczono 22 oficerów i 27 żołnierzy, a Krzyżem Walecznych 113 oficerów i 372 żołnierzy. Dwaj oficerowie zostali odznaczeni Legią Honorową, 9 oficerów Medalem Zwycięstwa, 16 Medalem Pamiątkowym Wielkiej Wojny, 28 oficerów i szeregowych francuskim krzyżem wojennym Croix de Guerre.
Pułk wziął 4959 jeńców oraz zdobył 27 dział i 297 karabinów maszynowych.
Pułk w okresie pokoju.
Zakwaterowanie.
Po podpisaniu rozejmu 44 pułk Strzelców Kresowych stacjonował w Zwiahlu. Od 22 listopada 1919 pułk stacjonował w garnizonie Równe (batalion zapasowy we Włodzimierzu Wołyńskim). Wchodził w skład 13 Kresowej Dywizji Piechoty. Rozmieszczony był na przedmieściu Wola nieopodal stacji kolejowej, w dawnych carskich koszarach przy ul. Koszarowej. Wspólnie z nim stacjonowały: 21 pułk ułanów nadwiślańskich, 13 pułk artylerii lekkiej i 45 pułk strzelców kresowych. Jesienią 1930, z inicjatywy komendanta garnizonu gen. Edmunda Knolla-Kownackiego, rozpoczęto w Równem wznoszenie kościoła dla wojsk garnizonu. Pomocy finansowej udzieliło Ministerstwo Spraw Wojskowych; ponadto żołnierze wszystkich stopni ofiarowywali datki na jego budowę. Patronat nad przedsięwzięciem objął Prezydent Rzeczypospolitej Ignacy Mościcki. Prace murarskie prowadziła Państwowa Szkoła Rzemieślników Budowlanych w Krzemieńcu pod kierownictwem inż. Eugeniusza Kwiatkowskiego. 8 grudnia 1932 kościół garnizonowy pw. św. Piotra i Pawła poświęcił delegat biskupa polowego.
Życie kulturalne w pułku.
Co roku 22 kwietnia pułk niezwykle uroczyście obchodził swoje święto. W przeddzień organizowano na ulicach miasta capstrzyk. W dniu święta odprawiano okolicznościowe nabożeństwo, ulicami miasta defilowały pododdziały pułku, a w stołówce żołnierskiej organizowano uroczysty obiad. Kulminacyjnym punktem dnia był bal oficerski. Zapraszani byli nań goście z całej Polski. Bal zaczynał się polonezem, a w pierwszej parze kroczył najstarszy stopniem oficer wraz z małżonką najwybitniejszej osobistości. Imprezę o 5.00 kończył biały mazur. Bale organizowano również podczas karnawału, między innymi na zakończenie manewrów.
Uroczyście obchodzono też święto 11 listopada. W roku 1936, w przeddzień święta wieczorem, miał miejsce uroczysty capstrzyk na ulicach miasta. Następnego dnia o 7.00 orkiestra wojskowa oznajmiła mieszkańcom pobudkę, o 10.00 celebrowano nabożeństwa we wszystkich świątyniach, a o 12.00 ulicą 3 Maja przemaszerowały oddziały garnizonu. W kinie miejskim o 15.00 odbyła się akademia okolicznościowa. Wieczorem w kinie w hali kolejowej zorganizowano odczyt dla uczącej się młodzieży. Wykłady wygłosili wizytator szkół Adolf Shön i poseł ukraiński Skrzypiński. Uroczystości zakończyły występy orkiestry wojskowej i popisy szkolnych chórów: polskiego i ukraińskiego.
Szkolenie w pułku.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 44 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
Ruch kombatancki.
Dla utrwalenia tradycji Armii Błękitnej i jej związków z ochotnikami z USA, rozkazem nr 9/1939, poz. 90 Dziennika Rozkazów MSWojsk. pułk otrzymał nazwę 44 pułku strzelców Legii Amerykańskiej. Uruchomiono także procedurę odznaczeniową weteranów, a wszystkich żołnierzy „Błękitnej Armii” zamierzano objąć świadczeniami kombatanckimi. 1 czerwca 1939 attaché wojskowy i lotniczy przy ambasadzie RP w Waszyngtonie, ppłk Andrzej Chramiec, na ręce komendanta SWAP Lucjusza Kajki przesłał imienny wykaz 2210 ochotników – byłych żołnierzy 44 pp, podanych do odznaczenia Medalem Za Wojnę 1918-1921 oraz listę 1363 żołnierzy z tego pułku, także ochotników z Ameryki, mających prawo do noszenia tego odznaczenia. Z ogólnej liczby odznaczonych Krzyżem Niepodległości 35 258 osób, odznaczono 57 ochotników z Ameryki. Zaplanowaną akcję nadawania odznaczeń tym weteranom pogrzebał wybuch wojny.
44 pp w kampanii wrześniowej.
Mobilizacja.
Pułk rozpoczął mobilizację alarmową w grupie zielonej w dniu 14 sierpnia, o godz. 24.00 w czasie Z+18 do Z+36 w garnizonie Równe. Oprócz mobilizacji własnych pododdziałów na etatach wojennych, zmobilizowano dywizyjną kompanię kolarzy nr 22 w czasie Z+44. Do pułku przybyli rezerwiści w dużym procencie wywodzący się z mniejszości narodowych oraz w wielu przypadkach niezgodnie z przewidzianymi specjalnościami wojskowymi. Uzbrojenie i sprzęt pobrano zgodnie z należnościami etatowymi. I batalion mobilizowano poza koszarami, we wsi Szpanów koło Równego. 17 sierpnia 44 pp został załadowany na dworcu w Równem do transportów kolejowych i poprzez Kowel, Brześć n/B, Siedlce, Warszawę, Kutno, Toruń przewieziony został w rejon koncentracji 13 Dywizji Piechoty na wschód od Bydgoszczy. Wyładowany w dniu 18 sierpnia w Bydgoszczy Fordonie, przeszedł do miejsca nowej dyslokacji i zakwaterowania. Dowództwo pułku w Bartodziejach Wielkich, I batalion w hucie szkła Przeździeckiego, II batalion w Kapuściskach Małych i Bartodziejach Wielkich, III batalion w tartaku państwowym i nieczynnej cegielni na południe od stacji Kapuściska. Przystąpiono do szkolenia, przetasowania żołnierzy pomiędzy pododdziałami, w ramach pułku w wojskowych specjalnościach. Stwierdzono wzmożoną akcję dywersyjną i propagandową ze strony miejscowej ludności pochodzenia niemieckiego. 44 pp wraz z macierzystą 13 DP wszedł w skład Korpusu Interwencyjnego. W ramach planowanych działań, 44 pp z dywizjonem I/13 pułku artylerii lekkiej, 22 kompanią kolarzy i 2 pułkiem szwoleżerów pod dowództwem płk. Wacława Szalewicza miał osłaniać działania KI na Gdańsk, od strony Prus Wschodnich. Realizując nowy rozkaz Naczelnego Wodza z dnia 31 sierpnia o likwidacji Korpusu Interwencyjnego, 1 września w godzinach popołudniowych 44 pułk piechoty podjął marsz do dworca w Bydgoszczy. Nocą 1/2 września pułk został załadowany do transportów kolejowych i wyruszył nimi przez Toruń, Włocławek, Kutno, Łowicz, Skierniewice w rejon Koluszek.
Działania bojowe 44 pp.
Bitwa pod Tomaszowem Mazowieckim
W trakcie załadunku i przejazdu transportów przez Kutno i Łowicz, żołnierze pułku byli świadkami bombardowań lotniczych, a także uszkodzenia linii kolejowych. Wyładunek z transportów kolejowych przebiegał następująco: w nocy 3/4 września na stacji Rokiciny dowództwo pułku i I batalion, 4 września w godz. 13.00–14.00 w Koluszkach II batalion, a w Regnach III batalion. Wieczorem 4 września dotarły do Koluszek pododdziały pułkowe. W trakcie wyładunku II i III batalionu rejon ten bombardowało niemieckie lotnictwo, jednak obeszło się bez strat. Wyładunek pułku i innych oddziałów 13 DP osłaniała dywizyjna 13 bateria artylerii plot. 44 pp w składzie macierzystej 13 DP wszedł w skład Odwodowej Armii „Prusy”. Pułk skoncentrowano w lesie Jelenia Góra na północ od Regn. Z chwilą przyjazdu pułk nie otrzymał zaopatrzenia z organów kwatermistrzowskich Armii „Prusy” a ze sztabu armii otrzymał tylko jedną mapę. Nocą 4/5 września strzelcy Legii Amerykańskiej podjęli wraz z dywizjonem II/13 pal marsz do lasów na północny zachód od Tomaszowa Mazowieckiego. Po osiągnięciu nakazanego rejonu o godz. 7.00 5 września, dowódca armii zadysponował bataliony II i III do lasu koło wsi Kaczka, a I batalion do lasu koło Bronisławowa, nie powiadamiając dowództwa 13 DP. Dowódca armii gen. dyw. Stefan Dąb-Biernacki zmienił koncepcję obrony Tomaszowa i kierunku warszawskiego, planowanego przez dowództwo 13 DP. W wyniku narzuconego ugrupowania, w jego środku została 7 km luka. 44 pp został zatrzymany w odwodzie dywizji, z II i III batalionem w lesie koło Luboszewa-Jabłoni, a I batalion na północ od Skrzynek w rejonie wsi Bronisławów–Zaosie. Dowództwo pułku z częścią pododdziałów pułkowych rozlokowało się w gajówce Chrzemce. Do pułku została przydzielona bateria 6/13 pal. Na własną rękę usiłowano zdobyć zaopatrzenie, żołnierze głodowali. W sąsiednim lesie Lubochnia rozlokowano tabory 44 pp, 43 pp i 13 pal.
Od godzin porannych 44 pułk strzelców był atakowany przez lotnictwo niemieckie; poniesiono małe straty, ale wprowadziło to zamęt w zaprzęgach konnych. O godz. 18.00 II i III batalion, wraz z dywizjonem 13 pal, na rozkaz dowódcy dywizji podjęły marsz na skrzydło północne 43 pp, celem osłony przed prawdopodobnym oskrzydleniem pozycji 13 DP od strony północnej. W tym czasie część niemieckich oddziałów z 1 i 4 Dywizji Pancernych wjechało w lukę pomiędzy liniami obronnymi pierwszorzutowych 43 pp i 45 pp. Czołgi niemieckie zlikwidowały lub rozbiły będące w luce punkty obserwacyjne artylerii, a następnie uderzyły na stanowiska ogniowe baterii artylerii, która to ogniem na wprost rozbiła kilkanaście czołgów. Następnie czołgi niemieckie częściowo rozbiły broniące się baterie artylerii, z których część zdołała wycofać się. W lesie Lubochnia zostały zaatakowane stojące tam tabory, które wprowadziły swoją paniczną ucieczką bałagan i nieład. Uciekające tabory 13 DP, cofające się grupy rozbitków oraz taborów 19 DP i 29 DP dopełniły skali chaosu i narastającej paniki. O godz. 19.00 maszerujące w kierunku miejscowości Skrzynki-Małecz, na wschód od toru kolejowego Koluszki–Tomaszów Maz., oba bataliony 44 pułku zostały ogarnięte przez tą uciekającą masę taborów i żołnierzy rozbitków. Kolumny batalionów zostały rozerwane i rozproszone; część żołnierzy została porwana przez uciekinierów. O godz. 23.00 pułk otrzymał rozkaz odwrotu. I batalion pododdziały pułkowe wraz z baterią 6/13 pal bez walki pomaszerowały w kierunku wsi Glinnik i lasów spalskich. III i II bataliony przekroczyły szosę warszawską w przerwach pomiędzy niemieckimi kolumnami zmotoryzowanymi.
O świcie 7 września pułk zajął obronę; I batalion zajął pozycje na zachodnim skraju wsi Glinnik, III batalion zajął stanowiska w rejonie wsi Dąbrowa do szosy spalskiej. II batalion, który poniósł największe ubytki, został w odwodzie 1,5 km za batalionami pierwszorzutowymi. Ok. godz.11.00 na pozycje obronne 44 pułku uderzyła grupa ok. 60 czołgów wspartych artylerią z niemieckiej 1 DPanc. Główne uderzenie skierowane zostało na obronę batalionu I/44 pp. Po dwóch godzinach walk I batalion został zmuszony wycofać się z Glinnika na zachodni skraj lasu spalskiego. Batalion poniósł ciężkie straty. Zajął stanowiska na skraju lasu na wysokości wsi Konewki i przedłużył obronę wprowadzonego do I rzutu II batalionu. III i II batalion odparły wszystkie natarcia i utrzymały swoje stanowiska, kompania przeciwpancerna zniszczyła kilka niemieckich czołgów. O godz. 15.30 44 pułk strzelców pod ostrzałem niemieckim rozpoczął odwrót za Pilicę. Ze względu na wysadzenie mostu w Spale, część pułku, w sile dwóch niepełnych batalionów, podjęła przeprawę po kładkach lub wpław; utracono dużą część broni ciężkiej i sprzętu. Ta część pułku po przeprawie skierowała się do lasu koło miejscowości Brzustów za Pilicą. Pozostała część pułku z dowództwem, pododdziałami specjalnymi i niepełnym batalionem przekroczyła Pilicę w Inowłodzu i pomaszerowała do lasów Brudzewice.
Przedzieranie się ku Wiśle
8 września, na rozkaz gen. dyw. Stefana Dęba-Biernackiego, w ramach 13 DP 44 pp podjął marsz ku Wiśle. Pułk maszerował w dwóch grupach. Ze względu na wyznaczenie płk. Józefa Frączka na stanowisko dowódcy piechoty 13 DP, dowództwo tej części pułku objął kpt. Walenty Parat. Z tej części zorganizowano zbiorczy batalion 44 pp z 2 armatami piechoty, 4 armatami ppanc. i 16 ckm. Trwał powolny marsz ku Wiśle, po zatłoczonych i wąskich leśnych drogach; żołnierze nadal pozostali bez zaopatrzenia. Po południu 8 września batalion zbiorczy kpt. Walentego Parata dotarł w okolice Klwowa, tocząc potyczki z niemieckimi dywersantami i niemieckimi patrolami pancerno-motorowymi. Batalion podjął dalszy marsz w kolumnie głównej dywizji, pod dowództwem płk. dypl. Władysława Zubosz-Kalińskiego, w nocy 8/9 września z Ulowa w kierunku Dąbrówka, Stawiszyn, który osiągnięto przed południem 9 września. Kolumna była dwukrotnie atakowana przez niemieckie lotnictwo. Pozostała grupa 44 pp, po odpoczynku w lesie pod Brzustowem, podjęła 7 września marsz na wschód, docierając rano 8 września do lasów w rejonie Brudziewic. Grupa ta nie dołączyła do pozostałej części pułku i macierzystej dywizji. W nocy 8 września dotarła do lasu na południe od Łęgonic na południowy zachód od Nowego Miasta. 9 września rano zgrupowanie dotarło w rejon Kostrzynia i rozkazem dowódców batalionów zostało rozwiązane. Oba bataliony rozeszły się, pozostawiając broń i sprzęt. Nieliczne grupy podjęły marsz ku Wiśle, osiągając ją w okresie 10–13 września, a nieliczni jeszcze 20 września. Większość żołnierzy rozeszła się do domów lub dostała się do niemieckiej niewoli.
Ponowny marsz podjął batalion zbiorczy 44 pp w kolumnie 13 DP wieczorem 9 września przez Pągowiec, Dobieszyn, Głowaczów i Ryczywół do mostu w Maciejowicach. 10 września na zajęty przez oddziały 1 Dywizji Lekkiej Głowaczów natarcie wykonał batalion zbiorczy 44 pp wsparty przez czołgi 1 batalionu czołgów lekkich. Batalion wspólnie z czołgistami zdobył po dwugodzinnej walce Głowaczów. Następnie batalion odszedł do lasów Wygoda koło Studzianek. W godzinach popołudniowych 10 września, na rozkaz dowódcy 13 DP, w oddziałach zniszczono sprzęt i bron ciężką. W trakcie marszu nocnego 10/11 września batalion został ostrzelany przez niemieckie czołgi i samochody pancerne oraz niemiecką obsadę Ryczywołu ogniem broni maszynowej i armatnim i rozproszył się. Większość żołnierzy powtórnie zebrano; podczas przeprawy na łodziach i pontonach batalion był atakowany przez niemieckie lotnictwo. 
Walki nad Wisłą
Przeprawiono ok. 200 żołnierzy 44 pp, zebrano w zbiorczą kompanię kpt. Parata i wcielono do batalionu zbiorczego 13 DP pod dowództwem kpt. Rzeczkowskiego. Część żołnierzy 44 pp, z uwagi na rozgłaszane przez dywersantów fałszywe rozkazy, pomaszerowała do garnizonu pułku w Równem. Przez następne dni ściągano zza Wisły broń i amunicję. Kompania 44 pp, wraz z batalionem kpt. Rzeczkowskiego, broniła 15 września po południu Łaskarzewa. Odparto atak trzech niemieckich czołgów, po czym kompania wycofała się. Dalsze walki 16 września batalion zbiorczy 13 DP stoczył o Maciejowice i Domaszew, z których został wyparty przez oddziały niemieckie. Wieczorem 16 września batalion wraz z kompanią kpt. Parata pomaszerował ku Warszawie.
Dalszy marsz resztek 13 DP wiódł 17 września przez Pogorzel, 18 września przez Emów pod Wiązowną, 19 września przedarto się do Falenicy, gdzie zajęto obronę okrężną. Batalion zbiorczy 13 DP, w tym kompanię 44 pp kpt. Parata, wspierały armaty 3 dak. Kompania broniła prawej części odcinka północnego, obok Sanatorium im. Władimira Medema. Od godz. 9.40 był ostrzeliwany przez ogień artylerii, a o godz. 10.30 atakowany przez niemiecki batalion piechoty, który odparto. O godz. 13.30 nastąpił powtórny szturm niemieckiej piechoty wspartej czołgami. Po odparciu wszystkich natarć niemieckich zniszczono broń ciężką i kolumną przebijano się ku Wiśle, a następnie do Warszawy. Na skraju Miedzeszyna, podczas przekraczania torów kolejowych, kolumna została ostrzelana z broni maszynowej przez niemieckie placówki i uległa rozproszeniu. Część dotarła do Warszawy, część kluczyła po okolicznych lasach, błądziła i dostała się do niewoli, gdzie niektórzy żołnierze zostali rozstrzelani. Grupa 160 żołnierzy, z kpt. Walentym Paratem, 20 września stoczyła w Zerzniu tragiczną walkę do ostatniego naboju. Poległo 107 żołnierzy, a reszta dostała się do niemieckiej niewoli wraz z dowódcą. Ci z żołnierzy 44 pp, którzy przedarli się do Warszawy, 21 września weszli w skład odtworzonej 13 DP, która była odtwarzana na Czerniakowie, a od 26 września na Żoliborzu. Skapitulowali wraz z załogą Warszawy.
Działania bojowe odtworzonego 44 pp.
Dowódca piechoty 13 DP płk Wacław Szalewicz dotarł do Lublina rano 12 września. Dowódca Armii „Lublin” gen. dyw. Tadeusz Piskor wydał mu rozkaz udania się do Chełma Lubelskiego, zorganizowania obrony miasta i stworzenia kordonu z żandarmerii i oficerów celem zbierania żołnierzy i odtwarzania jednostek bojowych. W dniach 13–16 września kordon wychwytujący, rozwinięty od Janowa Lubelskiego do Lublina, wcielał zatrzymanych żołnierzy do odtwarzanych jednostek z Armii „Prusy”. Przystąpiono do odtwarzania również 44 pułku piechoty, w składzie XIII Brygady Piechoty. Podstawą do odtworzenia pułku był Oddział Zbierania Nadwyżek 7 pułku piechoty Legionów w sile 1,5 batalionu piechoty pod dowództwem mjr Czeszejko-Sochackiego. 13 września na rozkaz płk. Szalewicza oddział ten udał się do Horodyszcza, celem zamknięcia drogi na Sawin. Tam kierowano rozbitków, głownie z 44 pp, przemieszczających się od Wisły. 44 pp liczył dwa bataliony i pododdziały pułkowe pod dowództwem płk. Józefa Frączka. W składzie XIII BP i wraz z XIX Brygadą Piechoty wszedł w skład Kombinowanej Dywizji gen. bryg. Jerzego Wołkowickiego.
17 września pułkowy pluton kolarzy patrolował odcinek Zawoda-Grabowiec. 18 września 44 pp maszerował ze wsparciem baterii haubic 155 mm w kierunku Hrubieszowa jako straż przednia XIII BP. Po południu pułk zajął Hrubieszów i 19 września rozpoznawał w kierunku na Włodzimierz Wołyński. 20 września o świcie 44 pp pomaszerował w kolumnie brygady jako oddział przedni, przez Mircze, Starą Wieś, Telatyń. W Telatynie szpica przednia zlikwidowała bojówki ukraińskie ostrzeliwujące oddziały WP. Tu pułk zatrzymał się na postój.
Udział w bitwie pod Tomaszowem Lubelskim
21 września XIII BP podjęła dalszy marsz, przez Żerniki i Podlodów; w trakcie marszu pułk dla wsparcia 43 pp wykonał natarcie na wieś Grodysławice, ale oddziały niemieckie wycofały się z niej wcześniej. Na noc pułk pozostał w Podlodowie. 22 września od rana 44 pp, wraz z pozostałą częścią dywizji i sąsiednią 1 DP Leg., uderzył w kierunku Tomaszowa Lubelskiego na niemiecką 28 DP. 44 pp ze wsparciem 4 i 6 baterii 9 pac wykonał natarcie jednym batalionem na Podhorce, a drugim batalionem na wzg. 349, tzw. „Białą Górę”. Bataliony poniosły starty, szczególnie duże nacierający na „Białą Górę”, jako że atakował on na odkrytym terenie.
23 września o godz. 8.00 do natarcia przeszły oddziały niemieckie i sąsiednia 1 DP Leg. została rozbita przez niemiecką 8 DP. Dywizja Kombinowana została zaatakowana przez niemiecką 28 DP wspartą czołgami 2 DPanc. od strony Tomaszowa Lub. XIII BP odparła niemieckie natarcie; 44 pp bronił się koło wsi Justynówki i Podhorce, ze wsparciem baterii 4/9 pac i 6/9 pac. Grupa płk. Mariana Ocetkiewicza została rozbita przez niemiecką 2 DPanc. Sąsiednia XIX BP, po uderzeniu na nią, została rozdzielona; jej pułki wycofały się w dwóch rozbieżnych kierunkach. 44 pułk piechoty przystąpił do planowego natarcia, które zaległo po przejściu około kilometra w ostrzale z broni maszynowej z flanki, gdzie powinny znajdować się inne nacierające oddziały. Na tyły pułku dostały się niemieckie czołgi, które zdezorganizowały pododdziały tyłowe i tabory. Z uwagi na brak broni przeciwpancernej, drugorzutowe kompanie zostały rozbite. Widząc odcięcie od tyłów, żołnierze pierwszorzutowych kompanii rozpierzchli się. Część rozbitych żołnierzy dołączyła do pozostałości XIII BP, XXIX BP oraz do 39 DP rez. i resztek 10 DP. Wraz z tymi jednostkami walczyli jeszcze 24 września o Krasnobród i Podklasztor. 25 i 26 września próbowali przedrzeć się do Puszczy Solskiej, na Górecko Stare i Brzeziny. Większość żołnierzy rozeszła się do domów. 27 września pozostali w szeregach złożyli broń na rynku w Tereszpolu Zaorendzie. 
Obsada dowódcza odtworzonego 44 pp w okresie 13-23 IX 1939 
Oddział Zbierania Nadwyżek 44 pp.
Po mobilizacji pułku i wyjeździe jego na zachód w koszarach 44 pp pozostały nadwyżki żołnierzy, które zostały znacznie powiększone od chwili ogłoszenia mobilizacji powszechnej i wybuchu wojny. Dowództwo OZN 44 pp sprawował mjr Tadeusz Gołąb. Na jego rozkaz, w pierwszych dniach po wybuchu wojny, przeniesiono stan osobowy oddziału, broń, wyposażenie i wszelkie mienie pułku do wsi, majątku i fortu Szpanów koło Równego. W koszarach pozostawiono pododdział wartowniczy oraz kompanię ckm do obrony przeciwlotniczej koszar i części miasta pod dowództwem por. Wilhelma Auterhoffa. 7 września miał miejsce pierwszy nalot lotnictwa niemieckiego na miasto i jego obiekty wojskowe i komunikacyjne. Naloty odbywały się niemal codziennie. W pierwszych dniach września OZN 44 pp wszedł w skład Ośrodka Zapasowego 13 Dywizji Piechoty pod dowództwem ppłk. Kazimierza Czarneckiego. 13 września Równe i okolice były trzykrotnie bombardowane. 14 września z żołnierzy 44 pp i 45 pp sformowano bojowy batalion piechoty pod dowództwem ppłk. Jana Wańtucha, nazywany później batalion piechoty „Równe”, który skierowano jako osłonę Dubna. Wszedł on w skład Grupy „Dubno”.
17 września o godz. 4.30 sowieckie samoloty zrzuciły na koszary ulotki. W kierunku Równego skierowano z sowieckiej 45 Dywizji Strzelców grupę szybką, w składzie batalionu piechoty doraźnie zmotoryzowanego i wzmocnionego czołgami, celem opanowania miasta. Został on ostrzelany ogniem artylerii przez pociąg pancerny nr 51 „Pierwszy Marszałek”, prowadzący rozpoznanie na rzecz pułku KOP „Sarny”. Garnizon Równego, na rozkaz Komendanta Miasta ppłk. Rudolfa Ksieniewicza, i pozostające w mieście pododdziały otrzymały rozkaz kapitulacji przed wkraczającą do miasta sowiecką 45 DS. Sprzeciwił się temu por. Wilhelm Auterhoff z 44 pp, który wybrał ze swojego pododdziału ochotników i udał się na zachód, dołączając 19 września do macierzystego odtworzonego 44 pp w Hrubieszowie. 18 września, na północ i zachód od Równego, działania wojsk sowieckich spowalniał ostrzał pociągu pancernego nr 51. O godz. 8.30 ostrzelał on sowiecką kolumnę zaopatrzeniową jadącą do Kostopola; zniszczono kilka samochodów pancernych, ciągników gąsiennicowych i kilkanaście ciężarówek. Dzięki tym działaniom pododdziały wywodzące się z OZ 13 DP, sformowane z OZN 44 pp pod dowództwem mjr. Tadeusza Gołębia, odmaszerowały na północny zachód likwidując 18 września dywersantów i grupy uzbrojonych Ukraińców. 18 września po południu oddział 44 pp mjr. Gołębia został otoczony w rejonie Łucka, rozbrojony i w większości wzięty do niewoli. Część żołnierzy, którzy zbiegli, dołączyła do Grupy „Dubno” lub Samodzielnej Grupy Operacyjnej „Polesie”. Nieliczni przedostali się do Rumunii lub na Węgry. 
Symbole pułkowe.
Sztandar.
22 czerwca 1918 w Dienville pułk otrzymał chorągiew ofiarowaną przez miasto Verdun. Chorągiew wręczył dowódcy pułku, pułkownikowi Ryszardowi Bereckiemu, Prezydent Republiki Francuskiej Raymond Poincaré, w obecności prezesa Komitetu Narodowego w Paryżu, Romana Dmowskiego.
Fundatorem nowego sztandaru było także miasto Verdun. Przepisowy sztandar wręczył pułkowi 14 czerwca 1931 gen. dyw. Jan Romer. Na uroczystości gościł Prezydent RP Ignacy Mościcki. Obecne były władze miasta, przedstawiciele duchowieństwa z ks. biskupem Stanisławm Gallem celebrującym mszę polową, delegacja rządu Republiki Francuskiej i przedstawicielstwa Paryża oraz Verdun, których mieszkańcy powtórnie ufundowali sztandary dla pułku. O 12.00 odbyła się defilada wojskowa, a potem żołnierski obiad. Po południu miały miejsce zawody wojskowe, a wieczorem uroczystości kończył bankiet.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach. Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 44 w wieńcach laurowych.&lt;br&gt;Na lewej stronie, na środku krzyża, w wieńcu laurowym, widniał napis HONOR I OJCZYZNA, a między ramionami krzyża w rogach płatu znajdowały się na tarczach – herb Wołynia, miniatura sztandaru 2 pułku strzelców pieszych, herb Verdun. Na ramionach krzyża znajdowały się napisy z nazwami miejscowości i datami głównych bojów pułku. Pod orłem na drzewcu zawiązana była kokarda ze wstęgi biało-czerwonej.
Losy sztandaru po 1939 nie są znane
Odznaka pamiątkowa.
Zatwierdzona Dz. Rozk. MSWojsk. nr 17, poz. 202 z 7 czerwca 1930 roku. Odznakę stanowi srebrny krzyż pokryty błękitną emalią. Na ramionach krzyża numer i inicjały dawnego 2 pułku strzelców polskich oraz inicjały i data jego powstania 2 PSP 13 III 1918. Środek odznaki stanowi wygięta w koło srebrna trąbka strzelecka, wewnątrz której wpisano numer 44. Krzyż nałożony jest na romb. Oficerska - dwuczęściowa, wykonana w srebrze, emaliowana, łączona czterema nitami. Wymiary: 4lx31 mm. Wykonanie: Wiktor Gontarczyk - Warszawa.
Odznakę nadawał dowódca pułku, a z racji pełnionej funkcji, automatycznie przysługiwało mu prawo jej noszenia. Nadanie odznaki ogłaszano w rozkazie dziennym pułku, wręczenie odbywało się w dniu jego święta lub w terminie zwolnienia rocznika do rezerwy. Prawo do jej noszenia mieli oficerowie i żołnierze, służący w pułku co najmniej rok podczas wojny lub byli na froncie przez 3 miesiące. W czasie pokoju: oficerowie i podoficerowie zawodowi po odsłużeniu 2 lat, oficerowie niezawodowi – po odsłużeniu jednego roku w stopniu oficera lub szeregowego albo po odbyciu 2 ćwiczeń rezerwy. Mogli też nosić odznakę inni żołnierze, cywile lub osoby prawne zasłużone dla pułku. Odznakę noszono na lewej piersi, na gwintowanym sztyfcie, 4 cm poniżej guzika górnej kieszeni lub na wysokości trzeciego guzika kurtki (starego wzoru). Prawo do noszenia odznaki tracili skazani wyrokiem sądowym za dezercję lub inne czyny karane więzieniem, wykluczeni orzeczeniem oficerskiego sądu honorowego.
Strzelcy kresowi.
Żołnierze 44 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1140262" url="https://pl.wikipedia.org/wiki?curid=1140262" title="Carlton Ralph Sickles">
Carlton Ralph Sickles

Carlton Ralph Sickles (ur. 13 stycznia 1917 w Hamden, zm. 11 lutego 1993 w Bethesda) – amerykański polityk, działacz Partii Demokratycznej. W latach 1963–1967 był przedstawicielem stanu Maryland w Izbie Reprezentantów Stanów Zjednoczonych.

</doc>
<doc id="1140266" url="https://pl.wikipedia.org/wiki?curid=1140266" title="44 Pułk Piechoty Strzelców Kresowych">
44 Pułk Piechoty Strzelców Kresowych



</doc>
<doc id="1140267" url="https://pl.wikipedia.org/wiki?curid=1140267" title="Beggars Banquet">
Beggars Banquet

Beggars Banquet – siódmy w Wielkiej Brytanii i dwunasty w Stanach Zjednoczonych album angielskiej grupy rockowej The Rolling Stones. Był to ostatni album z udziałem Briana Jonesa przed jego śmiercią.
W 2003 album został sklasyfikowany na 57. miejscu listy 500 albumów wszech czasów magazynu „Rolling Stone”.

</doc>
<doc id="1140271" url="https://pl.wikipedia.org/wiki?curid=1140271" title="Brynjar Gunnarsson">
Brynjar Gunnarsson

Brynjar Gunnarsson (ur. 16 października 1975 w Reykjavíku) – islandzki piłkarz grający jako środkowy pomocnik. Obecnie gra w Reykjavíkur.
Kariera piłkarska.
Gunnarsson rozpoczął swą piłkarską karierę w islandzkim klubie Reykjavíkur w 1995 roku. W czasie dwóch lat wystąpił tam 50 razy i zdobył jedną bramkę. W 1998 występował najpierw dla Vålerenga Fotball, rozgrywając cztery mecze i Moss FK, gdzie przy pięciu występach zdobył dwie bramki. Na rok 1999 przeniósł się do szwedzkiego Örgryte IS, gdzie zdobył jednego gola na 24 występy.
Angielski klub Stoke City w tym samym roku wykupił Gunnarssona za rekordową sumę 600 tys. funtów. Od tamtej pory w swej karierze piłkarz nie opuścił angielskich klubów. Gunnarsson grał tam do 2003 rozgrywając ponad 130 meczów i zdobywając 15 bramek, by przejść następnie na zasadzie darmowego transferu do Nottingham Forest, gdzie jednak nie wypadł najlepiej i został wypożyczony z powrotem do Stoke City. Wystąpił tam tylko 3 razy.
Następnym etapem kariery Gunnarssona jest przeniesienie się do Watford, gdzie rozegrał 36 spotkań, jednak po zmianie trenera, którym stał się Ray Lewington, stwierdzono, że Islandczyk sprawuje zbyt podobną rolę do Gavina Mahona, ma jednak gorszą skuteczność. W efekcie tych zdarzeń Gunnarsson w 2005 przeszedł do Reading, w którym gra do dziś. 13 listopada 2006 podpisał umowę z klubem do lipca 2008.
Karierę reprezentacyjną rozpoczął w 1997, kiedy pojawił się w meczu przeciw Macedonii i od tamtej pory rozegrał 74 spotkania, w czasie których zdobył 4 bramki. Jest zastępcą pierwszego kapitana Hermana Hreiðarssona.

</doc>
<doc id="1140272" url="https://pl.wikipedia.org/wiki?curid=1140272" title="Brynjar Björn Gunnarsson">
Brynjar Björn Gunnarsson



</doc>
<doc id="1140275" url="https://pl.wikipedia.org/wiki?curid=1140275" title="Ganz-MÁVAG">
Ganz-MÁVAG

Ganz-MÁVAG – węgierska fabryka pojazdów szynowych z siedzibą w Budapeszcie powstała w 1959 w wyniku połączenia dwóch przedsiębiorstw – Ganz vállalatok i MÁVAG.
Ganz vállalatok (węg. "Przedsiębiorstwo Ganz") założono w 1844 i nazwano na cześć Ábraháma Ganza – urodzonego w Szwajcarii węgierskiego inżyniera i producenta żelaza. Drugie ze skonsolidowanych przedsiębiorstw, MÁVAG ("Magyar Királyi Államvasutak Gépgyára", węg. "Fabryka Maszyn Węgierskich Królewskich Kolei Państwowych"), powstało w 1874. Po zakończeniu II wojny światowej, w ramach nacjonalizacji przedsiębiorstwa, z jego nazwy wykreślono przymiotnik „królewski”.
Przedsiębiorstwo Ganz-MÁVAG w Polsce jest znane głównie z dostaw spalinowozów serii SM41 oraz spalinowych wagonów silnikowych serii SN52, SN60 i SN61. Do Polski importowano także autobusy Mávag, później Ikarus.

</doc>
<doc id="1140276" url="https://pl.wikipedia.org/wiki?curid=1140276" title="Yzf-r1">
Yzf-r1



</doc>
<doc id="1140277" url="https://pl.wikipedia.org/wiki?curid=1140277" title="Yzf r1">
Yzf r1



</doc>
<doc id="1140279" url="https://pl.wikipedia.org/wiki?curid=1140279" title="Yamaha yzf r1">
Yamaha yzf r1



</doc>
<doc id="1140280" url="https://pl.wikipedia.org/wiki?curid=1140280" title="Yamaha r1">
Yamaha r1



</doc>
<doc id="1140282" url="https://pl.wikipedia.org/wiki?curid=1140282" title="Home (klawisz)">
Home (klawisz)

Home – klawisz klawiatury, który przenosi na górę strony internetowej lub dokumentu. Przy edycji tekstu przesuwa on kursor na początek linii. Znajduje się on na klawiaturze numerycznej, oraz pod klawiszem Scroll Lock
, a w połączeniu z klawiszem Ctrl umożliwiają przejście do początku lub końca otwartego dokumentu. Możliwa jest kombinacja obu operacji.

</doc>
<doc id="1140283" url="https://pl.wikipedia.org/wiki?curid=1140283" title="Edmundova soutěska">
Edmundova soutěska

Edmundova soutěska, również "Tichá soutěska" lub "Dolní soutěska" – przełom rzeki rzeki Kamenice w Czechach.
Położenie.
Przełom położony jest w północnych Czechach, na obszarze Parku Narodowego Czeska Szwajcaria ("NP České Švýcarsko") na Wyżynie Dieczyńskiej ("Děčínská vrchovina"), wzdłuż dolnego biegu rzeki Kamenice. Dolny wylot przełomu znajduje się na wschodnim skraju zwartej zabudowy miejscowości Hřensko w powiecie Děčín.
Jest to charakterystyczna naturalna formacja skalna w Szwajcarii Czeskiej o długości około 960 m i prawie pionowych ścianach o wysokości od 50 do 150 m. Przełom stanowi głęboka dolina rzeczna wyżłobiona erozyjną działalnością rzeki w warstwach mezozoicznych piaskowców środkowego turonu. Dno doliny pokrywa gruz i większe bloki kamienne obrywające się ze skalnych ścian, a wzdłuż wodnego biegu rzeki lokalnie układają się piaszczyste osady aluwialne. Powyżej, w kierunku górnego biegu rzeki, znajduje się Divoká soutěska. Pomiędzy cieśninami Edmundova soutěska i Divoká soutěska wzdłuż rzeki, nad którą wznoszą się olbrzymie ściany i wieże z piaskowca, prowadzi droga. Przełom rzeki Kamenice stanowi jedną z głównych atrakcji turystycznych Czeskiej Szwajcarii.
Roślinność.
Rzeźba wąwozu stwarza specyficzne warunki klimatyczne. Do głębokiego wąwozu o pionowych ścianach w wyniku inwersji temperatury napływa zimne powietrze. Dzięki temu na dnie wilgotnych i chłodnych dolin na poziomie około 150 m n.p.m. występują gatunki roślin zimnolubnych, a na wyżej położonych skałach wystających ponad las rosną podgórskie i górskie rośliny ciepłolubne. Występują tu fiołek dwukwiatowy, liczydło górskie, bażyna czarna, widłak wroniec, podrzeń żebrowiec oraz wiele gatunków paproci, mchów i porostów. W wyniku różnicy temperatury i wilgotności między dolinami w kanionach a powierzchniami położonymi wyżej dolin wystąpił podział drzewostanu i roślinności. W wyższych suchych i cieplejszych partiach występuje drzewostan sosny zwyczajnej z domieszką brzozy, jarzębu. W wilgotnych i chłodniejszych dolinach występują drzewa zimnolubne świerk, buk, klon i jawor. Resztki pierwotnego drzewostanu zachowały się na niedostępnych skałach.
Historia.
Edmundova soutěska pierwotnie była niedostępna. Pierwszego przepłynięcia Kamenicy wąwozem, na odcinku od Dolskiego mlýna do Hřenska bez przesiadki w ramach zakładu dokonano na trzech tratwach o długości 4 m w 1877 roku. Wyczyn ten zrodził pomysł wykorzystania łodzi do zwiedzania niedostępnych miejsc wzdłuż przełomu. Z końcem XIX wieku z inicjatywy księcia Edmunda Clary-Aldringena i Hreńskiego Towarzystwa Górskiego Szwajcarii Czeskiej rozpoczęto budowę kładek i przejść tunelowych w skałach oraz jazów, które umożliwiły drożność niedostępnych odcinków wąwozu na długości około 500 m. Pomiędzy cieśninami Edmundova soutěska i Divoká soutěska 200 robotników pod nadzorem włoskich rzemieślników zbudowało drogę dla turystów. Uroczyste otwarcie przejazdu wraz z otwarciem restauracji odbyło się 4 kwietnia 1890 roku. Przewóz turystów odbywał się czterema łodziami pychówkami sterowanymi i pchanymi żerdziami przez przewoźników w marynarskich strojach. W latach 20. XX wieku wąwóz obsługiwało 14 łódek, a oba wąwozy rocznie odwiedzało około 160 tys. turystów. Po 1945 roku wysiedlono tubylczą ludność, a rejon wąwozu opustoszał i powoli popadał w ruinę. W 1964 roku trasę zrekonstruowano.
Nazwę wąwozu Edmundova soutěska nadano na cześć księcia Edmunda Clary-Aldringena, który przyczynił się do udostępnienia przełomu rzeki.
Turystyka.
Wzdłuż przełomu prowadziszlak turystyczny

</doc>
<doc id="1140284" url="https://pl.wikipedia.org/wiki?curid=1140284" title="Stanisława Nowicka (1905–1990)">
Stanisława Nowicka (1905–1990)

Stanisława Nowicka (Nowicka-Chylinska; pseudonim Sylwia Nowicka, Stanisława Sowińska, Stacha Nowicka; ur. 8 marca 1905 w Warszawie, zm. 24 października 1990 w Yorktown koło Nowego Jorku) – polska śpiewaczka, aktorka filmowa, teatralna i tancerka kabaretowa.
Życiorys.
Uczyła się w Teatrze Wielkim w Warszawie, debiutowała w 1915 roku. W 1916 tańczyła z Polą Negri w teatrze "Casino" w Łodzi. Zadebiutowała jako piosenkarka w 1920 roku i śpiewała w tym roku razem z Karolem Hanuszem.
W 1927 roku zaczęła pracować w „Nowym Perskim Oku”, potem w kabarecie Morskie Oko, a następnie w kabarecie „Wesołe oko”. W 1929 roku zaczęła nagrywać dla wytwórni płytowej Syrena Rekord. W 1929 zaśpiewała napisane dla niej przez Jerzego Petersburskiego przebojowe „Tango milonga”. Śpiewała także znane tanga „I tak mi ciebie żal”, „Nie odchodź ode mnie”, „Za dawno za dobrze się znamy”, a w rewii "Uśmiech Warszawy" (1930), popularną piosenkę „Chodź na Pragę”. Wystąpiła jako aktorka i wokalistka w przedwojennym filmie "Rycerze mroku" (1932). Pod koniec 1934(?) roku wyjechała do Stanów Zjednoczonych. Była tłumaczem, zajmowała się parapsychologią, napisała książkę o Houdinim, prowadziła salon wróżb. Oprócz tego była malarką, prowadziła salon artystyczny i należała do Amerykańskiego Towarzystwa Teozoficzego w Chicago, mieszkała w Nowym Jorku. Mieszkała również w mieście Yorktown, w stanie Nowy Jork w domu na Gomer Street. Swoich zdolności parapsychologicznych używała do opieki nad Janem Lechoniem.
Na cmentarzu Bródnowskim w Warszawie (kwatera 51K-2-1/2) znajduje się symboliczny grób aktorki.

</doc>
<doc id="1140287" url="https://pl.wikipedia.org/wiki?curid=1140287" title="Tiguan">
Tiguan



</doc>
<doc id="1140289" url="https://pl.wikipedia.org/wiki?curid=1140289" title="Edmundova souteska">
Edmundova souteska



</doc>
<doc id="1140291" url="https://pl.wikipedia.org/wiki?curid=1140291" title="Tichá soutěska">
Tichá soutěska



</doc>
<doc id="1140292" url="https://pl.wikipedia.org/wiki?curid=1140292" title="Ticha souteska">
Ticha souteska



</doc>
<doc id="1140293" url="https://pl.wikipedia.org/wiki?curid=1140293" title="Dolní soutěska">
Dolní soutěska



</doc>
<doc id="1140294" url="https://pl.wikipedia.org/wiki?curid=1140294" title="Dolni souteska">
Dolni souteska



</doc>
<doc id="1140295" url="https://pl.wikipedia.org/wiki?curid=1140295" title="Droga krajowa B523 (Niemcy)">
Droga krajowa B523 (Niemcy)

Droga krajowa 523 () – niemiecka droga krajowa przebiegająca na osi wschód-zachód w Badenii-Wirtembergii i łączy B14 w Tuttlingen z B33 w Villingen, przecinając po drodze A81 i B27 z którą, koło Schwenningen am Neckar, łączy się na ok. 5 km.
Droga oznakowana jako B523 od lat 80. XX w.

</doc>
<doc id="1140303" url="https://pl.wikipedia.org/wiki?curid=1140303" title="Gekon turecki">
Gekon turecki

Gekon turecki ("Hemidactylus turcicus") – gatunek gada z rodziny gekonów występujący w południowej i południowo-wschodniej części Półwyspu Iberyjskiego i południowej Francji, na północno-wschodnim wybrzeżu Adriatyku, Półwyspie Bałkańskim, a także na wyspach Morza Śródziemnego i Egejskiego. Występuje też na Wyspach Kanaryjskich, w Azji Mniejszej i na Półwyspie Arabskim. Został zawleczony także do Ameryki Północnej i Środkowej.
Wygląd.
Ubarwienie gekona jest zmienne, zależy od środowiska i nastroju zwierzęcia. Zazwyczaj waha się od brązowo-różowego po żółty. Na grzbiecie brązowy wzór, ogon paskowany. Brzuch jasny, białawy. Łuski drobne, pomiędzy nimi znajdują się rzędy dużych tarczek. Ciało smukłe, na palcach znajdują się przylgi umożliwiające zwierzęciu wspinanie się po stromych powierzchniach.
Biotop.
Żyje w wielu różnorodnych siedliskach, zarówno na nizinach, jak i w górach. Może zamieszkać w pobliżu siedzib ludzkich.
Tryb życia.
Nocny, lądowy tryb życia.
Pożywienie.
Żywi się owadami i pajęczakami, rzadko zjada małe jaszczurki. Czasem korzysta ze sztucznych źródeł światła, by łowić zwabione blaskiem owady.
Rozmnażanie.
Zwierzę rozmnaża się od kwietnia do sierpnia. Samica składa 2-3 jaja w szczelinach i zagłębieniach skalnych. Młode wykluwają się po 37-45 dniach.

</doc>
<doc id="1140307" url="https://pl.wikipedia.org/wiki?curid=1140307" title="43 Pułk Strzelców Legionu Bajończyków">
43 Pułk Strzelców Legionu Bajończyków

43 Pułk Strzelców Legionu Bajończyków (43 pp) – oddział piechoty Armii Polskiej we Francji i Wojska Polskiego II RP.
Formowanie i zmiany organizacyjne.
Oddział wywodził swój rodowód od Legionu Bajończyków, pierwszej polskiej formacji wojskowej we Francji, w czasie I wojny światowej. 
Wówczas do służby w armii francuskiej zgłosili się ochotnicy m.in. członkowie Towarzystwa Gimnastycznego „Sokół” z Paryża oraz emigranci w łącznej liczbie 1200, z których 300 na początku września 1914 zostało przydzielonych do 1 pułku Legii Cudzoziemskiej i wyszkolonych w Bajonnie w Pirenejach. W wyniku przeszkód stawianych przez ambasadora rosyjskiego, Izwolskiego, nie sformowano osobnego polskiego pułku, ale drugą kompanię batalionu C 2 pułku marszowego w ramach 1 pułku LC. Pierwsze walki Polacy stoczyli we wrześniu 1914 na obszarze Szampanii. Po zdziesiątkowaniu na wiosnę 1915 oddział został rozwiązany.
W czerwcu 1918 resztki Bajończyków wcielone zostały do 1 pułku Strzelców Polskich sformowanego w Lavalle i Cayenne. W jego skład weszły resztki pierwotnego oddziału z 1914. We wrześniu 1919 pułk przemianowany został na 43 pułk strzelców kresowych.
W grudniu 1919 batalion zapasowy pułku stacjonował we Włodzimierzu Wołyńskim.
Pułk w walce o granice.
Zgodnie z planem obrony dowódcy 13 Dywizji Piechoty, w trzeciej dekadzie maja 1920 roku 43 pułk piechoty urządził trzy ośrodki oporu. „Dziunków” obsadził I batalion wzmocniony 4 baterią 13 pułku artylerii polowej, „Rozkopane” - II batalion z 5 baterią i „Nowochwastów” – III batalion z 6 baterią. Dowództwo pułku stacjonowało w Pawłówce. Ośrodki oporu były systematycznie rozbudowywane i otoczone drutem kolczastym. „Węzeł obronny” w Annówce obsadziła 5 kompania.
W tym czasie 1 Armia Konna, zgrupowana na linii Talne – Humań – Teplik, szykowała się do uderzenia w kierunku Koziatyna. Nocą z 28 na 29 maja sowiecka kawaleria ruszyła ku pozycjom 13 Dywizji Piechoty.
Maszerujące oddziały 6 Dywizji Kawalerii natknęły się pod Nowo-Żywotowem na pododdziały 50 pułku piechoty. Uderzenie mas kawalerii zmiotło z pozycji I/50 pp ppłk. Leona Juchniewicza, a w nierównej walce pod Medówką rozbity został II/50 pp .
Po rozbiciu batalionów 50 pułku piechoty, około 11.00 oddziały kawalerii podeszły pod Annówkę i uderzyły na węzeł obronny broniony przez 5 kompanię. Sowiecki atak zatrzymany został ogniem karabinów oraz artylerii. Przeciwnik wycofał się i wprowadzając drugie rzuty uderzył na broniony przez 11 kompanię 45 pułku piechoty pobliski Plisków. Po opanowaniu Pliskowa, Sowieci zaatakowali Annówkę od południa. Po godzinnej walce 5 kompania, wraz z dwoma wspierającymi ją plutonami 6 kompanii, wycofała się pod Rozkopane i tutaj zorganizowała obronę. Sowiecka kawaleria została zatrzymana.
W tym czasie dwie brygady sowieckiej 11 Dywizji Kawalerii zaatakowały Dziuńków. Jedna rozpoczęła natarcie w szyku pieszym, druga zaczęła obchodzić Dziuńków od północy. Działania Kozaków wspierały trzy baterie artylerii i samochody pancerne. Tyraliery spieszonej kawalerii parokrotnie podchodziły do polskich okopów i były odpierane ogniem karabinowym i granatami ręcznymi. Około południa przeciwnik zmusił polski batalion do wycofania się na drugą linię obrony, zorganizowaną pod samym Dziuńkowem.
Po południu od północy uderzyła druga brygada 11 Dywizji Kawalerii i wdarła się do miasteczka. Polski kontratak prowadzony przez kpt. Zygmunta Piątkowskiego, a sformowany z żołnierzy rozmaitych służb, zmusił Kozaków do odwrotu. Wieczorem Sowieci przegrupowali siły i po zmroku uderzyli na prawe skrzydło batalionu. Doszło do zażartych walk wręcz. Piechurów wspierali skutecznie taboryci, ordynansi, telefoniści i łącznicy. Po tym ataku Sowieci wycofali się spod Dziuńkowa do rejonu Zbereżówka – Dołholówka.
Pułk w okresie pokoju.
W okresie międzywojennym 43 pułk piechoty stacjonował w garnizonie Dubno, a batalion zapasowy w Kowlu, na terenie Okręgu Korpusu Nr II. Drugi batalion miał swój garnizon w Brodach, eksterytorialnie, na terenie Okręgu Korpusu Nr VI.
Do 1924 roku pułk obchodził swoje święto 10 stycznia, w rocznicę powstania 1 pułku strzelców polskich. W 1924 roku Minister Spraw Wojskowych zmienił datę święta pułkowego na dzień 25 lipca, rocznicę bitwy stoczonej przez 1 pułk strzelców polskich w 1918 roku pod Saint Hillaire le Grand k. Reims w Szampanii. 19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 25 lipca, jako datę święta pułkowego. 
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 43 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
5 kwietnia 1929 Minister Spraw Wojskowych nadał 43 pułkowi piechoty nazwę „43 pułk piechoty Legionu Bajończyków”.
W 25 rocznicę powstania na święcie pułkowym (ostatnim) 25 lipca 1939 otrzymał nazwę 43 pułk strzelców Legionu Bajończyków.
Pułk w kampanii wrześniowej.
W kampanii wrześniowej 1939 walczył w składzie macierzystej 13 Dywizji Piechoty. Za kampanię został odznaczony orderem Virtuti Militari.
Symbole pułkowe.
Sztandar.
Pułk posiadał trzy sztandary. Podczas ważnych uroczystości występowały w pułku trzy poczty sztandarowe: ze sztandarem z 1914 roku - poczet w mundurach żuawów, ze sztandarem z 1918 roku - poczet w błękitnych mundurach armii gen. Hallera i z przepisowym sztandarem z 1929 roku - poczet w ówczesnych mundurach Wojska Polskiego. Sztandar bojowy Legionu Bajończyków, wręczono ochotnikom polskim jako dar miasta Bayonne we wrześniu 1914 roku. Sztandar z białym orłem bez korony na płacie, wykonano według projektu Xawerego Dunikowskiego i Jana Żyznowskiego. Poległy podczas walk we Francji sierżant Szujski bronił sztandaru, przedziurawionego 40 razy przez kule nieprzyjaciela. Po wojnie, w płacie sztandaru, doliczono się 43 przestrzelin. Prezydent Republiki Francuskiej Raymond Poincaré udekorował chorągiew Krzyżem Wojennym z Palmą, a marszałek Polski Józef Piłsudski - Krzyżem Srebrnym Orderu Virtuti Militari. Był to najstarszy sztandar odrodzonego Wojska Polskiego.
W czerwcu 1918 społeczeństwo Paryża ufundowało sztandar 1 Pułkowi Strzelców Polskich, do którego wcielono resztki Bajończyków. We wrześniu 1919 roku w Wojsku Polskim pułk przemianowano na 43 pp.
Przepisowy sztandar, jako dar Paryża, wręczył pułkowi gen. dyw. Jan Romer 25 lipca 1929. Dopiero 8 października 1929 Prezydent RP zatwierdził wzór lewej strony płachty chorągwi 43 pp. Na ofiarowanym przez Francuzów sztandarze zostały wymienione zwycięskie bitwy na polach ziem francuskiej i polskiej, herby Paryża i Wołynia oraz szarfa z napisem w języku francuskim "Français et Polonais tout le temps Amis" (pol. dosł. "Francja i Polska przez cały czas Przyjaciele").
Losy przepisowego sztandaru i sztandaru 1 psp we wrześniu 1939 i w czasie okupacji nie zostały wyjaśnione. 20 maja 1946 roku przepisowy sztandar został przekazany do Muzeum WP przez Główny Zarząd Polityczno-Wychowawczy Wojska Polskiego, który to otrzymał go od dowództwa Okręgu Wojskowego Łódź. Sztandar Legionu Bajończyków zwrócono do Muzeum Wojska już 14 sierpnia 1939 roku i zachował się do dnia dzisiejszego. Losy sztandaru 1 psp nadal są nieznane
Odznaka pamiątkowa.
14 grudnia 1928 minister spraw wojskowych, marszałek Polski Józef Piłsudski zatwierdził wzór i regulamin odznaki pamiątkowej 43 pp. Odznakę o wymiarach 44 x 44 mm stanowi krzyż o ostro zakończonych ramionach z kulkami. Na każdym ramieniu symbole związane z tradycją pułku: orzeł jagielloński na tle krzyża i wstążki francuskiego orderu Croix de Guerre, herb miasta Paryża, miniatura Orderu Virtuti Militari, herb miasta Dubna na białym tle. Środek odznaki wypełnia tarcza w otoku wieńca laurowego, od którego odchodzą 4 grupy promieni. W centrum tarczy wpisano numer i inicjały 43 PSK. Jednoczęściowa - oficerska, wykonana w srebrze, emaliowana. Na rewersie próba srebra i imiennik grawera WG. Wykonawcą odznaki był Wiktor Gontarczyk z Warszawy.
Żołnierze pułku.
W latach 1938–1939, w organizacji pokojowej było to stanowisko I zastępcy dowódcy pułku. W 1939 roku, w organizacji wojennej, stanowisko to nie występowało.
Żołnierze 43 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1140308" url="https://pl.wikipedia.org/wiki?curid=1140308" title="Jaskinia Magurska">
Jaskinia Magurska

Jaskinia Magurska – jaskinia położona w Tatrach Zachodnich w zachodnich zboczach doliny Jaworzynki (Jaworzyńska Czuba). Ma dwa otwory wejściowe położone w żlebie opadającym z Jaworzyńskiej Przełęczy do Żlebu pod Czerwienicą na wysokościach 1460 i 1475 metrów n.p.m. Długość jaskini wynosi 1285 (1200) metrów, a jej deniwelacja 59 metrów. Znana jest z odkrytych tu kości lwa jaskiniowego, hieny jaskiniowej, a przede wszystkim niedźwiedzia jaskiniowego.
Opis jaskini.
Jaskinia Magurska ma dwa otwory (oba zamknięte kratami), z czego dolny jest obszerny (wysokość 3 do 5 m, szerokość 21 m).
Górny wiedzie na balkon nad Wielką Komorą i okno w Sali Okrągłej, natomiast dolny prowadzi do Przebieralni i dalej do Wielkiej Komory (wymiary 60×30 m). Wstępne partie jaskini są mocno spękane, a spąg zalega gruba warstwa namuliska, w którym odkryto kości wcześniej wspomnianych zwierząt.
Dalej jaskinia dzieli się na dwie odnogi. Wschodnia rozpoczyna się Salką Okrągłą, z której dawniej można się było dostać poprzez odkopany syfon (długości 32 m) do ponadstumetrowego Stalaktytowego Korytarza (obecnie partie te są niedostępne).
Na zachód od Wielkiej Komor"y" znajduje się Trójkątna Komora, oraz Komora pod Progiem, z której można się dostać do Sali Złomisk. Odchodzą od niej dwa korytarze – jeden kończy się ślepą Dolną Komorą, natomiast drugi, znacznie dłuższy prowadzi do Salki na Rozdzielu. Tu, zgodnie z nazwą, ma miejsce kolejne rozwidlenie. Korytarz wykształcony w kierunku północno-zachodnim, kończy się nieprzebytym dotąd zawaliskiem, natomiast ten prowadzący na południe jest znacznie obszerniejszy, lecz również kończy się ślepo.
Przyroda.
W jaskini występuje, mimo zniszczeń, dość bogata szata naciekowa. Są m.in. stalaktyty i polewy naciekowe. Często pada deszcz podziemny. Roślinność zielona występuje do 21 metrów w głąb jaskini. Zamieszkują ją nietoperze i prawdopodobnie kuny.
Historia odkryć.
Jaskinia była znana od dawna, ze względu na obszerny otwór. Pierwsza drukowana wzmianka znalazła się w przewodniku z 1860 r., autorstwa Eugeniusza Janoty. W 1877 r. Towarzystwo Tatrzańskie zbudowało ścieżkę turystyczną do wylotu jaskini. Pierwsi turyści szybko wyzbierali łatwiej dostępne kości niedźwiedzia jaskiniowego i innych zwierząt, a także stalagmity znajdujące się wówczas w początkowych partiach jaskini (do czasów współczesnych nie zachowały się żadne ich okazy). Dopiero w roku 1900 odkryto nowe pokłady szczątków kostnych, które zachowały się w namulisku. W późniejszych latach wielokrotnie prowadzono na ich temat liczne badania naukowe. W 1907 r. Mariusz Zaruski zorganizował wyprawę, podczas której eksplorował nowe korytarze i dotarł do partii za Komorą pod Progiem.
W okresie międzywojennym doszło do zniszczenia namuliska przez jego chaotyczne rozkopywanie. W 1937 i 1949 Albin Jura prowadził prace wykopaliskowe, po których ogłosił istnienie dowodów na bytność w jaskini człowieka pierwotnego (ostatecznie okazało się, że rzekome „narzędzia” były wygładzonymi przez wodę kośćmi).
Znane dzisiaj partie jaskini zostały odkryte głównie podczas prac prowadzonych z funduszy Polskiego Towarzystwa Tatrzańskiego (później PTTK), kierowanych przez Stefana Zwolińskiego w latach 1948–1950. Niestety już na początku 1950 r. Stalaktytowy Korytarz stał się niedostępny po osunięciu się ścian wykopu w syfonie. Partie te pozostają odcięte od reszty jaskini do tej pory.

</doc>
<doc id="1140309" url="https://pl.wikipedia.org/wiki?curid=1140309" title="Stanisława Nowicka">
Stanisława Nowicka



</doc>
<doc id="1140310" url="https://pl.wikipedia.org/wiki?curid=1140310" title="43 Pułk Piechoty Legionu Bajończyków">
43 Pułk Piechoty Legionu Bajończyków



</doc>
<doc id="1140311" url="https://pl.wikipedia.org/wiki?curid=1140311" title="Jaskinia Wysoka">
Jaskinia Wysoka



</doc>
<doc id="1140314" url="https://pl.wikipedia.org/wiki?curid=1140314" title="Droga krajowa B522 (Niemcy)">
Droga krajowa B522 (Niemcy)

Droga krajowa 522 () – niemiecka droga krajowa przebiegająca na osi północ-południe. Jej głównym zadaniem jest połączenie lotniska w Hanowerze z autostradą A353, autostradą A2 oraz centrum miasta Hanower.
Droga na całej długości jest czteropasmowa.

</doc>
<doc id="1140322" url="https://pl.wikipedia.org/wiki?curid=1140322" title="45 Pułk Piechoty Strzelców Kresowych">
45 Pułk Piechoty Strzelców Kresowych

45 pułk piechoty Strzelców Kresowych (45 pp) - oddział piechoty Armii Polskiej we Francji i Wojska Polskiego II RP.
Formowanie i zmiany organizacyjne.
Sformowany jako 3 pułk strzelców polskich (franc. "3e Régiment de Chasseurs Polonais") Armii Polskiej we Francji gen. Józefa Hallera. W 1919 w Wojsku Polskim przemianowany na 45 pułk strzelców Kresowych.
22 czerwca 1918 roku w okolicy Dienville pułk otrzymał chorągiew ufundowaną przez miasto Nancy, stolicę Lotaryngii oraz złożył przysięgę. 6 października 1918 roku na polach Haussonville pułk wziął udział w rewii 1 Dywizji Strzelców Polskich.
W połowie października 1918 roku 1 Dywizja Strzelców Polskich została włączona w skład X Korpusu francuskiej 7 Armii i objęła spokojny odcinek frontu „Saint Dié-Nord” w górach Wogezach. W nocy z 17 na 18 października 1918 roku pułk zluzował Amerykanów na dwukilometrowym pododcinku „Ravines”. 21 października 1918 roku 3. kompania odparła niemiecki wypad. W czasie walki zginął szeregowiec Jan Suchomski. 4 listopada pułk został zluzowany przez Francuzów i rozpoczął kilkudniowy marsz do Ramberville, gdzie miał wejść w skład francuskiej 8 Armii i wziąć udział w ofensywie na Metz i Strasburg. Zawieszenie broni podpisane 11 listopada 1918 roku wstrzymały ofensywę. W grudniu 1918 roku pułk powrócił w okolicę Bayon. 18 kwietnia 1919 roku pierwszy transport pułku wyjechał do Polski. 24 kwietnia 1919 roku pułk przybył do Kowla. 
1 września 1919 roku rozpoczęła się reorganizacja jednostki, w ramach której oddział otrzymał nazwę „45 pułk piechoty Strzelców Kresowych” i został włączony w skład XXVI Brygady Piechoty. Zmieniono wówczas etat i system gospodarczy, a także „porzucono zbyt ciężkie dla polskich dróg francuskie wozy, wymieniono nieznoszące polskiego klimatu konie, częściowo zdemobilizowano starsze roczniki Amerykanów. Wszystko to wniosło czasowo pewną dezorganizację, osłabiało siłę materialną, tworzyło ferment. Wkrótce jednak silny organizm pułku opanował ten kryzys i pułk nadal przedstawiał nie mniej silną jednostkę bojową”.
W grudniu 1919 batalion zapasowy pułku stacjonował we Włodzimierzu Wołyńskim.
Pułk w walce o granice.
W trzeciej dekadzie maja 1920 45 pułk piechoty ppłk. Michała Bajera utworzył cztery „węzły obronne”: pod wsią Skitki, na południe od wsi Rossosza, na wschód od Napadówki oraz w Lipowcu. Na prawym skrzydle pułk współdziałał z oddziałami 18 Dywizji Piechoty rozmieszczonymi w Hordyjówce, a na lewym jego skrzydle rozwinął swoje punkty oporu 50 pułk piechoty. Dowództwo pułku znajdowało się w Lipowcu. 
30 maja na lewym skrzydle pułku, ale jeszcze w rejonie odpowiedzialności sąsiedniego 50 pp, zauważono sowiecką kawalerię. Dowódca 45 pp ppłk Bajer postanowił skierować na Oczeretnię swój II batalion, wzmocniony 2 baterią 13 pułku artylerii polowej, z zadaniem opanowania miejscowości i ochrony swojego skrzydła.
Tymczasem 50 pułk piechoty już poprzedniego dnia został rozbity pod Nowo-Żywotowem i Medówką, a w polskim froncie wytworzyła się siedemnastokilometrowa luka, w którą wchodziły oddziały 6 Dywizji Kawalerii z armii Siemiona Budionnego. 
 
Sowieci napotkali jednak pod Pohrebyszczem silny opór grupy podpułkownika Arnolda Szyllinga; skierowali się na Napadówkę i Lipowiec. Dowództwo 45 pp, nie znając sytuacji ogólnej, realizowało swój plan zaczepny.
Rano 31 maja, wzmocniony artylerią II batalionu kpt. Wincentego Rusieckiego, wyruszył z Napadówki na Oczeretnię. Po przejściu kilkuset metrów zauważono kolumny sowieckie. Towarzysząca batalionowi bateria zajęła natychmiast stanowiska u wylotu drogi z Napadówki na Oczeretnię i otworzyła ogień, a piechota ruszyła w tyralierach do ataku. Szarżowała też sowiecka kawaleria, ale jej pierwszy atak został powstrzymany ogniem artylerii i karabinów maszynowych.
Przy drugim ataku czerwonoarmistom towarzyszyły, nieznane jeszcze żołnierzom 45 pp, taczanki oraz samochód pancerny. Dzięki skuteczności polskiej artylerii i ten atak odrzucono, a samochód pancerny został zdobyty przez polskich żołnierzy. W tym samym czasie kolumna sowieckiej jazdy, maszerując brzegiem Ulianówki, obeszła lewe skrzydło II batalionu i wdarła się do Napadówki. Kontratakowała kompania odwodowa batalionu i w walce wręcz wyparła przeciwnika z miejscowości. Kompanię wspierali taboryci i kanceliści sztabu pułku.
W tym czasie III/45 pp atakowany był w Lipowcu przez kilka szwadronów 6 DK, wzmocnionych samochodem pancernym. Sowiecka kawaleria w pierwszym impecie weszła do Lipowca, ale w walce w terenie zabudowanym poniosła duże straty i musiała wycofać się porzucając dwa ckm-y. Żołnierze 3 kompanii km zaatakowali i zdobyli samochód pancerny. Kawaleria sowiecka ponowiła atak w szyku pieszym i ponownie została odrzucona. Także III batalion 45 pp walczył z oddziałem sowieckiej 6 DK. Na tym kierunku czerwonoarmiści otrzymali wsparcie w postaci trzech pociągów pancernych, a polskiej artylerii w tym obszarze nie było. Mimo to III/45 pp z powodzeniem odpierał ponawiane ataki. 
Walki na całym odcinku obrony 45 pułku piechoty trwały do godzin wieczornych. Około 18.00 oddziały 6 Dywizji Kawalerii rozpoczęły odwrót.
18 sierpnia 1920 XXVI Brygada Piechoty cofała się na Kurowice i Winniki. W awangardzie maszerował 45 pułk piechoty Strzelców Kresowych ppłk. Michała Bajera, wzmocniony 2 i 3 baterią 13 pułku artylerii polowej. Oddziały sowieckiej 6 Dywizji Kawalerii Iosifa Apanasienki prowadziły pościg równoległy. Walkę prowadziła artyleria i pododdziały ubezpieczeń bocznych obu stron. Przed południem 18 sierpnia oddziały 11 Dywizji Kawalerii wyprzedziły maszerującą polską piechotę, zajęły stanowiska na zachód od Kurowic i zagrodziły XXVI Brygadzie Piechoty drogę na Lwów. 
II batalion 45 pułku piechoty kpt. Wincentego Rusieckiego po wyjściu z Kurowic został ostrzelany ogniem artylerii i broni maszynowej. Dowódca batalionu rozwinął swój pododdział i zepchnął nieprzyjaciela w kierunku na Mogiłę. Tutaj jednak został zatrzymany silnym ogniem karabinów maszynowych na taczankach. Tym samym zatrzymana została kolumna marszowa całego 45 pułku piechoty. Wówczas z kierunku północno-zachodniego Sowieci wyprowadzili natarcie. Baterie 13 pułku artylerii polowej zajęły stanowiska po obu stronach drogi (bateria 13 pułku artylerii ciężkiej bezpośrednio na drodze) i przystąpiły do zwalczania sowieckiej broni maszynowej pod Mogiłą. Przeciwko atakującym kozakom płk Michał Bajer skierował I batalion kpt. Bronisława Grzebienia. Ten uszykował swój batalion w dwuszereg, a karabiny maszynowe rozmieścił na skrzydłach. Szarżującą sowiecką kawalerię dopuszczono na 600 m i rozpoczęto walkę ogniową. Kawaleryjska szarża załamała się około 150 kroków od ugrupowania polskiej piechoty. 
Kolejne szarże Sowieci wyprowadzili od zachodu i od północy. W odpowiedzi batalion rozwinął się wzdłuż drogi, ruszył do ataku i zepchnął przeciwnika na północny zachód. Atakujące polskie kompanie powstrzymał jednak ogień sowieckich baterii artylerii, a sowieckie dowództwo wprowadziło do walki świeże oddziały ze składu 6 Dywizji Kawalerii. Uderzyły one na czoło i skrzydła I i II batalionu 45 pułku piechoty. W niektórych miejscach pękła polska obrona, ale działania kompanii odwodowych w walce wręcz odtworzyły przedni skraj obrony. Po tej akcji przeciwnik zaczął wycofywać się na północny wschód. Pojedynek artyleryjski trwał jeszcze do godziny 22.00. Po północy oddziały XXVI Brygady Piechoty podjęły dalszy marsz odwrotowy w kierunku Lwowa.
Pułk w okresie pokoju.
W okresie międzywojennym 45 pułk piechoty stacjonował na terenie Okręgu Korpusu Nr II w garnizonie Równe, a batalion zapasowy we Włodzimierzu Wołyńskim. Wchodził w skład 13 Kresowej Dywizji Piechoty.
29 czerwca 1926 roku w katastrofie pod Powurskiem śmierć poniosło 3 oficerów i 38 szeregowców III batalionu, a kolejnych 44 żołnierzy zostało rannych.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 45 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
Symbole pułkowe.
Sztandar.
Stary, nietypowy sztandar pułk otrzymał w 1918 roku. W 1931 roku pułk otrzymał sztandar typowy ufundowany przez społeczeństwo Paryża. Wręczył go pułkowi w Równem gen. Jan Romer. Sztandary zostały w 1939 roku spalone. W 1966 roku do Muzeum Wojska Polskiego trafiło kilka gwoździ ze sztandaru 
Odznaka pamiątkowa.
9 stycznia 1931 roku kierownik Ministerstwa Spraw Wojskowych, generał dywizji Daniel Konarzewski zatwierdził wzór i regulamin odznaki pamiątkowej 45 Pułk Piechoty Strzelców Kresowych. Odznaka ma kształt srebrnego krzyża nawiązującego do herbu Wołynia, z ramionami pokrytymi błękitną emalią. Na krzyż nałożono tarczę rycerską z pionową wstęgą o barwach narodowych, na której wpisano numer i inicjały 45 PSK. Z lewej strony miniatura emblematu Towarzystwa Gimnastycznego "Sokół", z prawej miniatura oznaki rozpoznawczej noszonej przez 3 Pułk Strzelców Polskich we Francji (cyfra 3 nad trąbką strzelecką). Na szczyt tarczy nałożony srebrny orzeł państwowy wz. 1927. Oficerska - trzyczęściowa, wykonana w srebrze, emaliowana, łączona pięcioma nitami. Wymiary: 40x32 mm. Wykonanie: Wiktor Gontarczyk - Warszawa.
Strzelcy kresowi.
Żołnierze 45 pułku piechoty – ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="1140324" url="https://pl.wikipedia.org/wiki?curid=1140324" title="Pilot Pirx">
Pilot Pirx



</doc>
<doc id="1140325" url="https://pl.wikipedia.org/wiki?curid=1140325" title="Szymanówek">
Szymanówek

2 miejscowości w Polsce:

</doc>
<doc id="1140327" url="https://pl.wikipedia.org/wiki?curid=1140327" title="Szymanówek (Mokra Wieś)">
Szymanówek (Mokra Wieś)

Szymanówek – część wsi Mokra Wieś położona w Polsce, w województwie mazowieckim, w powiecie wołomińskim, w gminie Tłuszcz.
Administracyjnie Szymanówek jest odrębnym sołectwem.
W latach 1975–1998 miejscowość położona była w województwie ostrołęckim.

</doc>
<doc id="1140328" url="https://pl.wikipedia.org/wiki?curid=1140328" title="Zalesie (Mokra Wieś)">
Zalesie (Mokra Wieś)

Zalesie – część wsi Mokra Wieś położona w Polsce, w województwie mazowieckim, w powiecie wołomińskim, w gminie Tłuszcz.
Administracyjnie Zalesie jest odrębnym sołectwem.
W latach 1975–1998 miejscowość położona była w województwie ostrołęckim.

</doc>
<doc id="1140329" url="https://pl.wikipedia.org/wiki?curid=1140329" title="Zmienne Środowiskowe">
Zmienne Środowiskowe



</doc>
<doc id="1140330" url="https://pl.wikipedia.org/wiki?curid=1140330" title="Elżbieta Kijowska">
Elżbieta Kijowska

Elżbieta Kijowska-Rozen (ur. 29 sierpnia 1950 w Krakowie) – polska aktorka teatralna, telewizyjna i dubbingowa.
Życiorys.
Urodzona w Krakowie. W 1973 ukończyła krakowską PWST. W tym samym roku zadebiutowała w teatrze. W latach 1973-79 występowała w Teatrze im. L. Solskiego w Tarnowie (zagrała m.in. w "Dwoje na huśtawce" W. Gibsona, "Nora czyli Dom lalki" H. Ibsena). Od 1979 do 2005 była aktorką Teatru Studio im. St. I. Witkiewicza w Warszawie ("Ferdydurke" i "Iwona, księżniczka Burgunda" W. Gombrowicza, "Pułapka" T. Różewicza, "Hamlet" W. Shakespeare’a, "Legenda" St. Wyspiańskiego, "Miłość na Madagaskarze" P. Turriniego, "Opera za trzy grosze" B. Brechta). Wzięła udział w blisko 40 produkcjach oraz 20 spektaklach Teatru Telewizji.
Była żoną Henryka Rozena.
Nagrody.
W 2008 otrzymała nagrodę za rolę Nieznajomej w słuchowisku "Uroczysko" w reżyserii Jana Warenyci na VIII Festiwalu Teatru Polskiego Radia i Teatru Telewizji Polskiej „Dwa Teatry” w Sopocie. Zaś w roku 2017 otrzymała nagrodę Wielki Splendor dla Aktorki: za wybitne kreacje w słuchowiskach oraz twórczy wkład na rzecz rozwoju i umacniania rangi radia artystycznego w Polsce.

</doc>
<doc id="1140331" url="https://pl.wikipedia.org/wiki?curid=1140331" title="Sanktuarium Maryjne Ziem Zachodnich w Rokitnie">
Sanktuarium Maryjne Ziem Zachodnich w Rokitnie



</doc>
<doc id="1140333" url="https://pl.wikipedia.org/wiki?curid=1140333" title="Chodorówka Stara-Kolonia">
Chodorówka Stara-Kolonia

Chodorówka Stara-Kolonia – kolonia w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Chodorówka Stara-Kolonia stanowi samodzielne sołectwo.

</doc>
<doc id="1140334" url="https://pl.wikipedia.org/wiki?curid=1140334" title="Żakle">
Żakle

Żakle – kolonia w Polsce położona w województwie podlaskim, w powiecie sokólskim, w gminie Suchowola.
Administracyjnie wsie Ciemne i Żakle tworzą sołectwo "Ciemne-Żakle".
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="1140335" url="https://pl.wikipedia.org/wiki?curid=1140335" title="Dryga-Kolonia">
Dryga-Kolonia

Dryga-Kolonia – kolonia w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Dryga-Kolonia stanowi samodzielne sołectwo.
Wierni kościoła rzymskokatolickiego należą do parafii Matki Bożej Pocieszenia w Chodorówce.

</doc>
<doc id="1140336" url="https://pl.wikipedia.org/wiki?curid=1140336" title="Dubasiewskie Kolonie">
Dubasiewskie Kolonie

Dubasiewskie Kolonie – kolonia w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Dubasiewskie Kolonie stanowi samodzielne sołectwo.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="1140337" url="https://pl.wikipedia.org/wiki?curid=1140337" title="Połomin-Kolonia">
Połomin-Kolonia

Połomin-Kolonia – kolonia w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Połomin-Kolonia stanowi samodzielne sołectwo.
Wierni kościoła rzymskokatolickiego należą do parafii Przemienienia Pańskiego w Hołodolinie.

</doc>
<doc id="1140338" url="https://pl.wikipedia.org/wiki?curid=1140338" title="Tablewo">
Tablewo

Tablewo – kolonia w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Administracyjnie wsie Piątak i Tablewo tworzą sołectwo "Piątak-Tablewo".
Wierni kościoła rzymskokatolickiego należą do parafii Przemienienia Pańskiego w Hołodolinie.

</doc>
<doc id="1140339" url="https://pl.wikipedia.org/wiki?curid=1140339" title="Rynek eurodolarowy">
Rynek eurodolarowy

Rynek eurodolarowy – międzynarodowy rynek pieniężny niepoddany regulacji ze strony władz monetarnych, powstały w latach sześćdziesiątych. Jego początki wiążą się z metodą walki z inflacją w Stanach Zjednoczonych zwaną regulatorem Q. Zastosował ją w 1966 gubernator Systemu Rezerwy Federalnej Martin MacChesney. Mechanizm ten pozwalał Fed w czasie zagrożenia inflacją reglamentować oprocentowanie depozytów międzybankowych. Stanowiło to zagrożenie dla wkładów bankowych, gdyż jej stosowanie mogło doprowadzić do odpływu depozytów i utraty przez bank płynności. W związku z tym banki amerykańskie przeniosły część swych operacji dolarowych do Europy. W ten sposób powstał rynek eurodolarowy, który znajdował się poza jurysdykcją Fed. Napływ masy dolarów powodował destabilizację walut europejskich, np. wielką dewaluację funta brytyjskiego w listopadzie 1967 roku, co przyczyniło się do rozpadu bloku szterlingowego.
Przedmiotem obrotu na rynku eurodolarowym są depozyty utrzymywane w bankach europejskich, a denominowane w dolarach amerykańskich. Zasoby denominowane w innych walutach w bankach europejskich tworzą rynek eurowalutowy. Ogólnie depozyty w walutach różnych od waluty danego kraju nazywane są ksenowalutami.
Charakterystyka rynku eurodolarowego.
Proces kreacji pieniądza dokonywany na rynku eurodolarowym rozpoczyna się w momencie utworzenia depozytu w banku amerykańskim. Podmiot, który sądzi, że zyski z oprocentowania na rynku amerykańskim są zbyt małe, może dokonać transferu swojego depozytu do wybranego banku europejskiego w formie wystawienia czeku na zgromadzone w banku amerykańskim środki. Ów transfer odbywa się bez fizycznego przemieszczenia środków. Bank europejski, który oferuje wyższe oprocentowanie, może w celu wypracowania odpowiednich zysków przekazać dostęp do zgromadzonych w banku amerykańskim środków innemu bankowi europejskiego. Operacja ta odbywa się ponownie bez fizycznego przemieszczenia środków. Opisany proces teoretycznie może się powtarzać nieskończenie wiele razy. Owa sytuacja wiąże się z faktem, że większość europejskich władz monetarnych nie wymaga trzymania rezerw od depozytów w walutach zagranicznych. Ponadto depozyty dolarowe pozostają zazwyczaj w bankach europejskich. Proces kreacji kończy się w momencie, w którym bank europejski pożycza środki klientowi, który wypłaca środki zgromadzone w pierwotnym banku amerykańskim, a nie deponuje ich w innym europejskim banku.
Wielkość obrotów na rynku eurodolarowym charakteryzują dwie miary – zasoby netto oraz zasoby brutto. Pierwsze obejmują wszystkie depozyty międzybankowe, drugie zaś ograniczają się wyłącznie do transakcji między eurobankami a ostatecznymi odbiorcami środków spoza banków europejskich.
Rynki eurodolarowe odczuwają wpływ prowadzonej polityki gospodarczej, zwłaszcza w krajach skąd pochodzi waluta. Ponadto zmniejszają efektywność tej polityki. Restrykcyjna polityka pieniężna prowadzona przez władze monetarne kraju, skąd pochodzi waluta będąca w obiegu na rynku eurodolarowym, pobudza podmioty do pozyskiwania środków z rynku eurodolarowego. Tym samym zmniejsza się skuteczność polityki pieniężnej. Analogiczna sytuacja jest związana z ekspansywną polityką gospodarczą, która jest osłabiona poprzez wypływ kapitału z kraju. Ponadto kraje europejskie, w których są zlokalizowane eurobanki, są narażone na niekorzystne wypadki na tych rynkach, co jest związane z nagłym odpływem środków w następstwie arbitrażu czy działań spekulacyjnych. Jednakże należy również pamiętać o pozytywnych funkcjach spełnianych przez rynek eurodolarowy, który umożliwił niektórym krajom sfinansowanie deficytów bilansu płatniczego.

</doc>
<doc id="1140340" url="https://pl.wikipedia.org/wiki?curid=1140340" title="Zbigniew Klimas">
Zbigniew Klimas

Zbigniew Gracjan Klimas ps. „Rawicz”, „Kobus Piąty” (ur. 18 grudnia 1921 w Sosnowcu, zm. 4 lutego 2006) – instruktor harcerski, żołnierz AK w stopniu podporucznika, dziennikarz, korespondent i wiceprezes Polskiej Agencji Prasowej.
Życiorys.
Przed wojną uczeń Gimnazjum im. Władysława IV w Warszawie i przyboczny w działającej tam 17 Warszawskiej Drużynie Harcerskiej. Jest autorem wspomnienia z pierwszych dni września 1939 o wymarszu ze stolicy Warszawskiego Batalionu Harcerskiego liczącego ponad tysiąc harcerzy na wschód, jak planowano, w stronę granicy rumuńskiej.
Po powrocie do Warszawy, w okresie 1939–1942 drużynowy drużyny CP-300 (konspiracyjnej 17 WDH w Szarych Szeregach), następnie dowódca drużyny GS-PR-300, członek komendy hufca BS-PR, otrzymał stopień harcerza Rzeczypospolitej. Elew II turnusu Szkoły Podchorążych Agricola (od grudnia 1942 podchorąży), dowódca III plutonu Grup Szturmowych „Jurand” 3. kompanii batalionu „Zośka”. Uczestniczył w powstaniu warszawskim w batalionie „Ruczaj”, następnie dostał się do niewoli niemieckiej.
Po wojnie ukończył Szkołę Nauk Politycznych w Paryżu, pracował w paryskiej delegaturze ds. repatriacji. W okresie 1948–1990 dziennikarz Polskiej Agencji Prasowej, w latach 60. korespondent PAP we Francji.
Pochowany na Cmentarzu Wojskowym na Powązkach (kwatera N II – 2 – 3).

</doc>
<doc id="1140344" url="https://pl.wikipedia.org/wiki?curid=1140344" title="Matriks mitochondrialna">
Matriks mitochondrialna



</doc>
<doc id="1140345" url="https://pl.wikipedia.org/wiki?curid=1140345" title="Holbæk BIF">
Holbæk BIF



</doc>
<doc id="1140346" url="https://pl.wikipedia.org/wiki?curid=1140346" title="Holbæk Bold- &amp; Idrætsforening">
Holbæk Bold- &amp; Idrætsforening



</doc>
<doc id="1140347" url="https://pl.wikipedia.org/wiki?curid=1140347" title="Protraktor">
Protraktor

Protraktor – przyrząd nawigacyjny, rodzaj podwójnego kątomierza, składającego się z trzech ramion, które można ustawić pod wymaganym kątem względem siebie. Służy do określania pozycji obserwowanej z pomiarów dwóch kątów poziomych. 
Kąty poziome mierzy się za pomocą namiernika lub (dokładniej) sekstantu. Do wykreślenia pozycji statku należy zmierzyć dwa kąty poziome, między trzema znakami nawigacyjnymi, ustawić ramiona protraktora zgodnie z otrzymanymi pomiarami i ułożyć protraktor na mapie tak, żeby ramiona wskazywały na symbole właściwych znaków. W centrum osi protraktora znajduje się otwór wskazujący pozycje statku na mapie.
Metoda kątów poziomych (i użycie protraktora) pozwala na szybkie uzyskanie pozycji, a pomiar sekstantem zapewnia dużą dokładność i niezależność od błędów kompasu.
Zamiast protraktora można użyć półprzeźroczystego papieru (kalka techniczna) lub folii, na których rysuje się potrzebne kąty i układa na mapie.

</doc>
<doc id="1140348" url="https://pl.wikipedia.org/wiki?curid=1140348" title="Andrzej Goszczyński">
Andrzej Goszczyński

Andrzej Goszczyński (ur. 4 marca 1957, zm. 21 lipca 2006) – dziennikarz, współtwórca Centrum Monitoringu Wolności Prasy.
Absolwent Wydziału Dziennikarstwa i Nauk Politycznych Uniwersytetu Warszawskiego, jeszcze podczas studiów pracował w „Na Przełaj” i w Programie III Polskiego Radia. Odbył staż dziennikarski w Bostonie. Publikował w „Rzeczpospolitej”, „Newsweeku”, „Polityce”, „Wprost” i „The Warsaw Voice”.
Ekspert w dziedzinie mediów, prawa prasowego i wolności informacji. Współtworzył Centrum Monitoringu Wolności Prasy przy Stowarzyszeniu Dziennikarzy Polskich, w latach 1996-2001 dyrektor centrum. Założyciel Obserwatorium Wolności Mediów.

</doc>
<doc id="1140350" url="https://pl.wikipedia.org/wiki?curid=1140350" title="Paradoks Ellsberga">
Paradoks Ellsberga

Paradoks Ellsberga (ang. "Ellsberg paradox") – pojęcie w teorii decyzji i w ekonomii eksperymentalnej, który służy jako ilustracja tego, że większość ludzi nie działa zgodnie z założeniami teorii oczekiwanej użyteczności. Zazwyczaj interpretuje się go jako dowód na to, że ludzie starają się unikać formułowania oceny na temat wartości prawdopodobieństw. Paradoks został spopularyzowany w latach 60. XX wieku przez amerykańskiego ekonomistę, Daniela Ellsberga, choć jego odmiany rozważane były już wcześniej, między innymi przez Johna Maynarda Keynesa.
Nazwa paradoks Ellsberga jest myląca, ponieważ nie jest paradoksem w ścisłym znaczeniu tego słowa. Rozumowanie, przedstawione poniżej, prowadzi do sprzeczności wyłącznie jeżeli założy się, że ludzie w swoim postępowaniu kierują się zasadą maksymalizacji wartości oczekiwanej użyteczności. W latach 60., gdy Ellsberg opublikował swoją pracę, przekonanie o poprawności tego założenia było wśród ekonomistów dość powszechne, i dlatego eksperyment zaproponowany przez Ellsberga nazwano paradoksem.
Paradoks Ellsberga służy zatem jako ilustracja konieczności wzięcia pod uwagę przy modelowaniu psychologii ryzyka nie tylko matematycznej wartości oczekiwanej użyteczności, ale również jej rozkładu wokół średniej.
Sformułowanie problemu.
Załóżmy, że w urnie znajduje się 90 kul, z których 30 pomalowanych jest na czerwono, a pozostałe 60 są pomalowane albo na żółto albo na zielono. Nie wiadomo dokładnie ile kul jest żółtych, a ile zielonych, ale wiadomo, że w sumie jest ich 60. Prawdopodobieństwo wyciągnięcia każdej kuli z urny jest jednakowe. Loteria zaproponowana przez Ellsberga polega na losowym wyciągnięciu z urny jednej kuli. W zależności od jej koloru wygrana opisana jest w tabeli poniżej:
Analiza loterii zgodnie z teorią użyteczności oczekiwanej przebiega następująco. Porównując opcje 1A i 1B w loterii 1 łatwo zauważyć, że opcja 1A jest lepsza od opcji 1B tylko i wyłącznie wówczas gdy wybierający uważa, że prawdopodobieństwo wyciągnięcia kuli czerwonej jest większe niż kuli zielonej. Jeżeli wybierający uważa, że szansa na kulę czerwoną i zieloną jest taka sama, wówczas opcje 1A i 1B są mu obojętne. Podobnie, porównując opcje 2A i 2B w loterii 2, można zauważyć, że opcja 2A jest lepsza od opcji 2B tylko i wyłącznie wówczas gdy wybierający uważa, że wylosowanie kuli czerwonej lub żółtej jest bardziej prawdopodobne niż wylosowanie kuli zielonej lub żółtej. Jeżeli wylosowanie kuli czerwonej jest bardziej prawdopodobne niż wylosowanie kuli zielonej, to wylosowanie kuli czerwonej lub żółtej jest bardziej prawdopodobne niż wylosowanie kuli zielonej lub żółtej. A zatem osoba, która preferuje opcję 1A w loterii 1 powinna również preferować opcję 2A w loterii 2.
Okazuje się jednak, że w przeprowadzanych eksperymentach większość osób wybiera opcję 1A w loterii 1, oraz opcję 2B w loterii 2, zaprzeczając tym samym wnioskom z teorii oczekiwanej użyteczności.
Matematyczne wyprowadzenie sprzeczności.
Użyjmy oznaczenia "R" na prawdopodobieństwo wylosowania kuli czerwonej, "Z" na prawdopodobieństwo wylosowania kuli zielonej i "Y" na prawdopodobieństwo wylosowania kuli żółtej. Zgodnie z teorią oczekiwanej użyteczności, stwierdzenie, że osoba woli opcję 1A od opcji 1B implikuje:
Z drugiej strony, jeżeli osoba woli opcję 2B od opcji 2A, formalnie oznacza to, że:
co upraszcza się do:
Uzyskana sprzeczność oznacza to, że osoba posługująca się funkcją użyteczności do podejmowania decyzji nie może jednocześnie preferować opcję 1A w loterii 1 i opcję 2B w loterii 2.
Ogólność paradoksu.
Istnienie paradoksu nie zależy od konkretnej formy funkcji użyteczności, czyli od wartości jakie funkcja użyteczności przyjmuje dla różnych wartości wygranej. Mimo że założyliśmy powyżej, że formula_4 nawet jeżeli formula_5 lub formula_6 paradoks nie znika.

</doc>
<doc id="1140351" url="https://pl.wikipedia.org/wiki?curid=1140351" title="Puchar UEFA (1975/1976)">
Puchar UEFA (1975/1976)

Puchar UEFA 1975/1976 () – 5. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 17 września 1975 – 19 maja 1976. W rozgrywkach zwyciężyła drużyna Liverpool F.C..

</doc>
<doc id="1140352" url="https://pl.wikipedia.org/wiki?curid=1140352" title="Prawo Goodharta">
Prawo Goodharta

Prawo Goodharta – twierdzenie brzmiące w oryginale: „"Każda obserwowana statystycznie zależność ma skłonność do zawodzenia, w momencie w którym zaczyna być wykorzystywana do celów regulacyjnych".” Odnosiło się ono do ekonomii, jako obserwacja, że jakakolwiek próba uregulowania przez bank centralny albo opodatkowania jednego kanału działalności bankowej szybko doprowadzi do tego, że interesy bankowe zostaną przeniesione do innego kanału, który nie podlega regulacji lub jest nieopodatkowany. Jest ono także parafrazowane w szerszym kontekście, np. zarządzania i oceny pracy naukowej: „Gdy dowolny wskaźnik zaczyna być traktowany jako cel, przestaje być dobrym wskaźnikiem.”
Prawo to odnosi się do prowadzonej przez bank centralny polityki pieniężnej, która realizowana jest za pośrednictwem banków komercyjnych. Wyjaśnia, dlaczego kontrolowanie podaży pieniądza może być mało efektywne. Tłumaczy to tym, że pośrednicy finansowi (banki) mają możliwości dość łatwej zamiany jednej metody świadczenia swoich usług na inną i potrafią szybko wykreować nowe sposoby prowadzenia swych dotychczasowych interesów, które w porównaniu do starszych są minimalnie droższe. Banki realizując proces optymalizacji dochodów wykazują szczególną zdolność kreowania rozwiązań pozwalających na ochronę źródeł własnych dochodów. Wprowadzenie jakichkolwiek ograniczeń na banki komercyjne przez bank centralny nie przyniesie więc zamierzonego efektu, ponieważ znajdą one sposób na świadczenie danej usługi pod inną nazwą oraz w inny sposób.
Prawo Goodharta zostało sformułowane po raz pierwszy w 1975 roku przez Charlesa Goodharta i zostało spopularyzowane po tym, jak rząd Wielkiej Brytanii pod przewodnictwem Margaret Thatcher próbował prowadzić politykę pieniężną na podstawie celów dla szerokiego i wąskiego pieniądza. 
Przykładowo gdy bank centralny nakłada na banki komercyjne obowiązek utrzymywania rezerw płynnych aktywów określonych procentowo do ich podstawowych wkładów (stopa rezerw obowiązkowych), to jest to rodzaj podatku, który banki płacą za udzielanie kredytów. Banki komercyjne muszą wtedy lokować część swoich wkładów na nieoprocentowanym rachunku w banku centralnym, tracąc tym samym część potencjalnych zysków z kredytów. W takiej sytuacji banki komercyjne znajdują sposoby na obejście wprowadzonych ograniczeń, na przykład operację przyjmowania wkładów przeprowadza się w oddziale banku w innym państwie, w którym przepis o rezerwach obowiązkowych nie obowiązywał.
Bank centralny może ustalić wielkość podaży pieniądza i zaakceptować wysokość stopy procentowej odpowiadającej warunkom równowagi, wynikającą z równania popytu na pieniądz albo też może ustalić wysokość stopy procentowej i zaakceptować rozmiary podaży pieniądza na poziomie równowagi, wynikające z równania popytu na pieniądz.

</doc>
<doc id="1140359" url="https://pl.wikipedia.org/wiki?curid=1140359" title="Stanisława Sandecka">
Stanisława Sandecka



</doc>
<doc id="1140360" url="https://pl.wikipedia.org/wiki?curid=1140360" title="Stanislawa Nowicki">
Stanislawa Nowicki



</doc>
<doc id="1140362" url="https://pl.wikipedia.org/wiki?curid=1140362" title="Abdullah IV">
Abdullah IV



</doc>
<doc id="1140364" url="https://pl.wikipedia.org/wiki?curid=1140364" title="Ian Stewart">
Ian Stewart

Nazwisko to nosili lub noszą m.in.:

</doc>
<doc id="1140365" url="https://pl.wikipedia.org/wiki?curid=1140365" title="Mistrzostwa Świata w Piłce Ręcznej Kobiet 2007">
Mistrzostwa Świata w Piłce Ręcznej Kobiet 2007

XVIII Mistrzostwa Świata w Piłce Ręcznej Kobiet odbyły się w dniach 2-16 grudnia 2007 roku we Francji. W turnieju występowały 24 zespoły. Losowanie grup odbyło się 20 czerwca 2007 w Paryżu. Mistrzem świata została Rosja, pokonując w finale reprezentację Norwegii. Brązowy medal zdobyły Niemcy.
Formuła.
Pierwsza faza MŚ odbyła się 2 – 4 grudnia w Nantes, Saint-Brieuc, Lyonie, Nîmes, Tulonie oraz w Pau. Najlepsza dwunastka utworzyła dwie grupy po 6 drużyn i rywalizowała od 6 do 11 grudnia w Dijonie i Metz. Drużyny, które w pierwszej fazie zajęły 3. i 4. miejsca rozegrały turniej o Puchar Prezydenta IHF od 6 do 9 grudnia w Beauvais i Plaisir. Faza finałowa rozegrana była w hali Palais Omnisports de Paris-Bercy w Paryżu od 13 do 16 grudnia.
Podział grupowy.
Grupa A (Pau).
Wyniki.
2 grudnia 2007
3 grudnia 2007
4 grudnia 2007
Grupa B (Saint-Brieuc).
Wyniki.
2 grudnia 2007
3 grudnia 2007
4 grudnia 2007
Grupa C (Lyon).
Wyniki.
2 grudnia 2007
3 grudnia 2007
4 grudnia 2007
Grupa D (Tulon).
Wyniki.
2 grudnia 2007
3 grudnia 2007
4 grudnia 2007
Grupa E (Nîmes).
Wyniki.
2 grudnia 2007
3 grudnia 2007
4 grudnia 2007
Grupa F (Nantes).
Wyniki.
2 grudnia 2007
3 grudnia 2007
4 grudnia 2007
Puchar Prezydenta.
Faza Mistrzostw dla drużyn, które nie przeszły fazy wstępnej (to znaczy zajęły w swoich grupach odpowiednio trzecie i czwarte miejsce), zorganizowana przez Prezydenta Międzynarodowej Federacji Piłki Ręcznej. Zespoły z grup I i II rywalizowały o miejsca 13.-18, a zespoły z grup III i IV rywalizowały o miejsca 19.-24.
Grupa I.
Wyniki.
6 grudnia 2007
7 grudnia 2007
8 grudnia 2007
Grupa II.
Wyniki.
6 grudnia 2007
7 grudnia 2007
8 grudnia 2007
Grupa III.
Wyniki.
6 grudnia 2007
7 grudnia 2007
8 grudnia 2007
Grupa IV.
Wyniki.
6 grudnia 2007
7 grudnia 2007
8 grudnia 2007
Runda główna.
Grupa M I (Metz).
Wyniki.
6 grudnia 2007
8 grudnia 2007
9 grudnia 2007
11 grudnia 2007
Grupa M II (Dijon).
Wyniki.
6 grudnia 2007
8 grudnia 2007
9 grudnia 2007
11 grudnia 2007
Faza Pucharowa.
Ćwierćfinały.
13 grudnia 2007
Paryż
Półfinały.
15 grudnia 2007
Paryż
Mecze o miejsca 5-8.
15 grudnia 2007
Paryż
Mecze o miejsca.
Mecz o 23. miejsce.
9 grudnia 2007 (Plaisir)
Mecz o 21. miejsce.
9 grudnia 2007 (Plaisir)
Mecz o 19. miejsce.
9 grudnia 2007 (Plaisir)
Mecz o 17. miejsce.
9 grudnia 2007 (Beauvais)
Mecz o 15. miejsce.
9 grudnia 2007 (Beauvais)
Mecz o 13. miejsce.
9 grudnia 2007 (Beauvais)
Mecz o 11. miejsce.
14 grudnia 2007 (Paryż)
Mecz o 9. miejsce.
14 grudnia 2007 (Paryż)
Mecz o 7. miejsce.
16 grudnia 2007 (Paryż)
Mecz o 5. miejsce.
16 grudnia 2007 (Paryż)
Mecz o 3. miejsce.
16 grudnia 2007 (Paryż)
Finał.
16 grudnia 2007 (Paryż)
ZWYCIĘZCA MŚ 2007
Rosja TRZECI TYTUŁ

</doc>
<doc id="1140367" url="https://pl.wikipedia.org/wiki?curid=1140367" title="Maulaj Ali asz-Szarif">
Maulaj Ali asz-Szarif

Maulaj Ali asz-Szarif (arab. مولاي علي الشريف, ur. 9 listopada 1589 w Ar-Risani, zm. 5 czerwca 1659 tamże) – władca Tafilalt (południowo-wschodnie Maroko), założyciel dynastii Alawitów.
Życiorys.
Jego rządy przypadały na okres chaosu, jaki zapanował po śmierci marokańskiego sułtana Ahmada I al-Mansura z dynastii Saadytów w 1603 roku. Maulaj Ali asz-Szarif wykorzystał ten czas do umacniania i rozprzestrzeniania władzy Alawitów. W 1636 roku ustąpił jednak z tronu na rzecz swojego syna Muhammada.
Rozpoczęte przez Maulaja Alego asz-Szarifa działania zmierzające do podniesienia rangi Alawitów w Maroku, które kontynuowane były przez dwóch jego synów - Muhammada i Maulaja Raszida, przyczyniły się ostatecznie do wyniesienia dynastii do władzy w całym kraju. Alawici do dziś zasiadają na marokańskim tronie.

</doc>
<doc id="1140371" url="https://pl.wikipedia.org/wiki?curid=1140371" title="Pekka Koskela">
Pekka Koskela

Pekka Juhani Koskela (ur. 29 listopada 1982 w Mänttä) – fiński łyżwiarz szybki, czterokrotny medalista mistrzostw świata.
Kariera.
Pierwszy sukces w karierze Pekka Koskela osiągnął w 2005 roku, kiedy zdobył brązowy medal w biegu na 1000 m podczas dystansowych mistrzostw świata w Inzell. W zawodach tych wyprzedzili go jedynie Norweg Even Wetten i Jan Bos z Holandii. Na rozgrywanych dwa lata później sprinterskich mistrzostwach świata w Hamar był drugi za Lee Kyu-hyeokiem z Korei Południowej. Wynik ten powtórzył na sprinterskich mistrzostwach świata w Salt Lake City w 2013 roku, tym razem ulegając Holendrowi Michelowi Mulderowi. W międzyczasie zajął trzecie miejsce w biegu na 500 m na dystansowych mistrzostwach świata w Heerenveen w 2012 roku. Na podium stanęli wtedy również Koreańczyk Mo Tae-bum i Michel Mulder. W 2006 roku wystąpił na igrzyskach olimpijskich w Turynie, zajmując dziesiąte miejsce na 500 m i 31. miejsce na dwukrotnie dłuższym dystansie. Na rozgrywanych cztery lata później igrzyskach w Vancouver w 2010 roku zajął 33. miejsce na 500 m. Startował także igrzyskach olimpijskich w Soczi w 2014 roku był siedemnasty na tym samym dystansie.
Koskela wielokrotnie stawał na podium zawodów Pucharu Świata, odnosząc przy tym czternaście zwycięstw. W zawodach tych zadebiutował 27 stycznia 2001 roku w Helsinkach, zajmując czwarte miejsce w grupie B w biegu na 500 m. Na podium pierwszy raz stanął 15 lutego 2004 roku w Collalbo, zajmując drugie miejsce w biegu na 100 m. Dziesięć miesięcy później, 12 grudnia 2004 roku w Harbinie odniósł swoje pierwsze zwycięstwo, wygrywając na 500 m. Najlepsze wyniki osiągnął w sezonie 2011/2012, kiedy zajął drugie miejsce w klasyfikacji 500 m. Ponadto w sezonie 2006/2007 był trzeci w klasyfikacjach 100 m i 500 m.

</doc>
<doc id="1140372" url="https://pl.wikipedia.org/wiki?curid=1140372" title="(6568) Serendip">
(6568) Serendip

(6568) Serendip (1993 DT) – planetoida z pasa głównego asteroid okrążająca Słońce w ciągu 4 lat i 22 dni w średniej odległości 2,54 j.a. Została odkryta 21 lutego 1993 roku w "Kushiro" przez Seiji Uedę i Hiroshi Kanedę. Nazwa planetoidy pochodzi od staro-perskiej nazwy Sri Lanki.

</doc>
<doc id="1140374" url="https://pl.wikipedia.org/wiki?curid=1140374" title="BKS Stal Bielsko-Biała (piłka siatkowa)">
BKS Stal Bielsko-Biała (piłka siatkowa)

BKS Stal Bielsko-Biała – polski kobiecy klub siatkarski z siedzibą w Bielsku-Białej, założony w 1951 roku jako jedna z sekcji klubu BKS Stal Bielsko-Biała. Wielokrotny mistrz Polski i zdobywca Pucharu Polski.
Od 21 listopada 2011 roku klub działa jako spółka akcyjna.
Historia.
Sekcja piłki siatkowej kobiet została powołana w 1951 roku przy Radzie Okręgowej Zrzeszenia Sportowego Stal, do której należał w tym czasie Bialski Klub Sportowy. Zakładem opiekuńczym dla nowo powołanej sekcji była Bielska Fabryka Maszyn Włókienniczych "Befama", która zapewniała zespołowi niezbędne warunki do prawidłowego funkcjonowania. Pierwszą drużynę Stali Bielsko-Biała utworzono na bazie dawnej drużyny Lenko Bielsko oraz Indukty. W 1952 roku zespół wystartował w rozgrywkach klasy B, a jego skład stanowiły: Wanda Janikowska, Aleksandra Kasperlik, Bronisława Ziętek, Zofia Świerczek, Krystyna Pinczer, Helena Wony i Maria Zielińska. Funkcję trenera sprawował Zbigniew Janiszewski.
Jesienią 1954 roku do drużyny dołączyła Mirosława Zakrzewska-Kotula, która dwa lata wcześniej podczas mistrzostw świata rozgrywanych w Moskwie została uznana za najwszechstronniejszą siatkarkę turnieju. W 1955 roku drużyna wygrała turniej o puchar Wojewódzkiego Komitetu Kultury Fizycznej (WKKF), a także rozgrywki o Puchar Głównego Komitetu Kultury Fizycznej (GKKF), które były kontynuacją Pucharu Polski. Stal Bielsko-Biała najlepsza okazała się również w zawodach w piłce siatkowej kobiet o Puchar Centralnej Rady Związków Zawodowych (CRZZ). Zwieńczeniem udanego roku był awans do najwyższej klasy rozgrywkowej (tzw. Klasa Wydzielona). Sukces ten wywalczyły: Mirosława Zakrzewska-Kotula, Wanda Janikowska, Bronisława Ziętek, Władysława Łukańko, Krystyna Pinczer, Maria Zielińska, Zofia Świerczek, Józefa Wandzel, Aleksandra Kasperlik, Helena Wolny oraz Małgorzata Płonka. Trenerem zespołu był Zbigniew Tomaszewski.
Pierwszy mecz w ekstraklasie Stal Bielsko-Biała rozegrała 10 grudnia 1955 roku pokonując podczas turnieju w Krakowie Start Łódź (3:0). Sezony 1955/1956 oraz 1956/1957 drużyna zakończyła na dziewiątym miejscu w tabeli. W sezonie 1957/1958 bialanki wygrały dwa mecze i poniosły 20 porażek, co było równoznaczne ze spadkiem do drugiej ligi. Rok później nastąpił spadek do ligi okręgowej.
Od 1961 roku zespół należał do grona czołowych drużyn ligi okręgowej. W sezonach 1971/1972 i 1972/1973 drużyna zajmowała drugie miejsce w turniejach kwalifikacyjnych o wejście do II ligi. Awans na zaplecze ekstraklasy siatkarki z Bielska-Białej wywalczyły w sezonie 1973/1974.
W styczniu 1975 roku stanowisko pierwszego trenera powierzono Jerzemu Matlakowi. Przed sezonem 1975/1976 sprowadzono do Bielska-Białej m.in. Elżbietę Ostojską z Polonii Świdnica, która wraz z reprezentacją Polski wywalczyła brązowy medal mistrzostw Europy (1971). Od początku rozgrywek siatkarki Stali Bielsko-Biała prezentowały bardzo wysoką formę, wygrywając rywalizację w grupie południowej II ligi. Równie dobrze spisały się w barażach o awans do I ligi, który wywalczyły 11 kwietnia 1976 roku. W składzie znajdowały się wówczas: Elżbieta Ostojska, Kazimiera Świtaj, Grażyna Kutkowska, Małgorzata Zawierucha, Anna Kurowska, Bożena Kuryła, Kazimiera Sikora, Bożena Olejniczak, Anna Piesch, Irena Heczko, Renata Bizoń, Alicja Dejworek oraz Halina Moiczek.
Pierwszy sezon po awansie do I ligi (1976/1977) BKS zakończył na siódmym miejscu. Rok później (1977/1978) poprawił swoje osiągnięcie o dwie pozycje. Pierwszy znaczący sukces siatkarki Stali Bielsko-Biała odniosły w sezonie 1978/1979, kiedy to wywalczyły Puchar Polski oraz uplasowały się na czwartym miejscu w ligowych rozgrywkach.
Najlepsze okres w historii bialskiej siatkówki przypadł na lata 1987-1997. Wówczas siatkarki BKS-u zdobyły jedenaście medali mistrzostw Polski: 5 złotych (1988, 1989, 1990, 1991, 1996), 4 srebrne (1987, 1992, 1994, 1995) oraz 2 brązowe (1993, 1997). Ponadto do swojej kolekcji dołączyły trzy Puchary Polski wywalczone w latach 1988, 1989, 1990.
Po nieudanym sezonie 1998/1999 (9 miejsce w I lidze) zarząd klubu przeprowadził rewolucję kadrową. Ze składu odeszło dziesięć siatkarek, a w ich miejsce zakontraktowano uczennice SMS-u Sosnowiec: Katarzynę Biel, Wioletę Leszczyńską, Aleksandrę Przybysz, Joannę Staniuchę i Wiolettę Szkudlarek. Ponadto do drużyny dołączyły wychowanki: Małgorzata Lis, Iwona Niedźwiecka, Magdalena Wojtaś, a także trzy siatkarki z innych klubów: Dorota Górniak (Gamrat Jasło), Marta Kaźmierczak (Start Łódź), Marta Derecka (MOSiR Pszczyna). Z poprzedniego składu pozostały jedynie Karolina Ciaszkiewicz oraz Iwona Zubel. Przeprowadzone transfery okazały się skuteczne, bowiem młode siatkarki BKS-u (średnia wieku 19,1 lat) zajęły trzecie miejsce w lidze i wywalczyły brązowy medal mistrzostw Polski w sezonie 1999/2000.
W sezonach 2000/2001 oraz 2001/2002 drużyna zakończyła zmagania na czwartym miejscu w lidze. Przed sezonem 2002/2003 doszło do zmiany na stanowisku pierwszego trenera BKS-u. Leszka Milewskiego zastąpił ówczesny szkoleniowiec reprezentacji Polski Zbigniew Krzyżanowski. Dokonano także znaczących wzmocnień na poszczególnych pozycjach. Po czterech latach przerwy do klubu powróciła doświadczona rozgrywająca Magdalena Śliwa. Do składu dołączyła także Lubow Jagodina, Marlena Mieszała, Wioleta Leszczyńska oraz Katarzyna Biel (powrót po wyleczeniu kontuzji). Po rozegraniu rundy zasadniczej BKS uplasował się na drugiej pozycji w ligowej tabeli, jednak w finałowej rundzie fazy play off pokonał Danter Poznań (stan rywalizacji 3:1), zdobywając złoty medal mistrzostw Polski.
Bilans sezon po sezonie.
Poziom rozgrywek:
Trenerzy.
Trenerzy drużyny piłki siatkowej kobiet BKS Stal Bielsko-Biała:

</doc>
<doc id="1140375" url="https://pl.wikipedia.org/wiki?curid=1140375" title="Roczniki Łowickie">
Roczniki Łowickie

Roczniki Łowickie – pismo wydawane przez Łowickie Towarzystwo Przyjaciół Nauk. Publikacje składają się z pogrupowanych tematycznie artykułów. Porusza się w nich tematykę m.in. dziejów miasta Łowicza i regionu od XIV do XX wieku, kultury i folkloru łowickiego czy rozwoju gospodarczego ziemi łowickiej. Dotychczas ukazały się w latach: 1973, 2003, 2004, 2005.

</doc>
<doc id="1140378" url="https://pl.wikipedia.org/wiki?curid=1140378" title="Beast Boy">
Beast Boy

Beast Boy lub Changeling (jego "alter ego" Garfield Mark „Gar” Logan) – fikcyjna postać (superbohater) znana z serii komiksów o przygodach Doom Patrol i Młodych Tytanów, wydawanych przez DC Comics. Autorami postaci są Arnold Drake i Bruno Premiani, zadebiutował on w magazynie "Doom Patrol vol 1. #99" (listopad 1965).
Garfield Logan jest nadczłowiekiem obdarzonym mocą przeobrażania się w dowolne zwierzę jakie ujrzy. Wówczas nie tylko przybiera wygląd stworzenia, ale także jego zdolności i siłę. Wpierw związany był z drużyną Doom Patrol, później dołączył do odnowionej New Teen Titans, złożonej przede wszystkim z nastoletnich pomagierów członków Justice League, oraz innych młodych superbohaterów. Charakterystyczną cechą postaci jest zielona sierść, która pokrywa jego ciało. Wprowadzony do odnowionego uniwersum po restarcie w 2011 ("New 52"), Garfield zmienił kolor skóry na czerwony, jednak w 2014 przywrócono jego klasyczny kolor sierści.
Beast Boy poza komiksem występował także w serialach i filmach animowanych, a także grach komputerowych, będących adaptacjami komiksów DC Comics. Pierwszy raz na srebrnym ekranie zadebiutował w serialu animowanym "Młodzi Tytani" ("Teen Titans"). W Polsce za sprawą tegoż serialu znany jest powszechnie jako Bestia. Później gościł jeszcze w animacjach "Liga Młodych" ("Young Justice"), oraz "" ("Teen Titans Go!").
Opis postaci.
Genezę Beast Boya po raz pierwszy przedstawiono w historii "The Fantastic Origin of Beast Boy!" z komiksu "Doom Patrol vol. 1 #100". Garfield urodził się w rodzinie genetyków, która prowadziła badania w Afryce. Będąc dzieckiem został ugryziony przez jedno ze zwierząt laboratoryjnych i zarażony egzotycznym wirusem o nazwie Sakutia. Jego rodzicom udało się go wyleczyć, jednak efektem ubocznym podania serum były nieodwracalne zmiany w jego organizmie. Pigmentacja jego skóry i włosów zmieniły kolor na zielony, zaś jego organizm mógł odtąd przybierać formę każdego napotkanego zwierzęcia. Po śmierci jego rodziców został zaadoptowany przez małżeństwo superbohaterów – Elasti-Woman (Ritę Farr) i Mento (Steve’a Daytona) z Doom Patrol. Po zakończeniu przygody w szeregach Doom Patrol (wtedy to zyskał przezwisko Beast Boy), jego następnym zajęciem stało się aktorstwo i zaczął występować w serialu science-fiction pod tytułem "„Space Trek 2022”", jako kosmita. Wkrótce potem Garfield przyłącza się na krótko do drużyny Teen West.
W końcu Garfield dołączył do odnowionego składu Teen Titans (obok niego nowymi członkami drużyny byli: Starfire, Cyborg i Raven). Wówczas zyskał on nowy pseudonim – Changeling. Jego lekkomyślne zachowanie i ciągłe błazenady odbijały się na relacjach z resztą drużyny, w której to jego najlepszym przyjacielem stał się Cyborg. Mimo iż zazwyczaj przedstawiano tą postać jako pełnego humoru chłopaka, to w rzeczywistości jego historia była pełna dramatycznych wydarzeń. Gar ponownie musiał przeżyć śmierć rodzica, a mianowicie jego przybranej matki, Elasti-Woman, która została zamordowana. Kolejnym ciosem dla niego była nieszczęśliwsza miłość do nowej członkini Nowych Tytanów – Terry. Tragicznym finałem tej miłości było wyjście na jaw jej zdrada na rzecz Deathstroke'a, a później jej śmierć. Przyszło mu się także zmierzyć z ojczymem – Mento, który popadł w szaleństwo.
Po wydarzeniach z crossoveru "Infinite Crisis", Garfield na krótko dołączył do reaktywowanego Doom Patrol, by później ponownie związać się z Tytanami.
Moce i zdolności.
Beast Boy posiada moc przeobrażania się w każde zwierzę jakie pozna. Dotyczy to zarówno żyjącej obecnie fauny (np. goryl, gepard, orzeł, wąż, rekin), przedstawicieli wymarłej fauny (np. dinozaury), jak również stworzeń pochodzenia pozaziemskiego lub wywodzących się z mitologii. Przejmuje nie tylko ich wygląd, ale także masę i rozmiary, siłę, szybkość, latanie i wszystkie inne cechy jakie posiada dane zwierzę. Bez względu na to w jaki rodzaj zwierzęcia się przemieni, jego skóra dalej pozostanie zielona.
Wersje alternatywne.
Beast Boy pojawił się w niektórych komiksach z imprintu "Elseworlds", oraz w innych seriach które przedstawiają znanych bohaterów uniwersum DC w zupełnie innych realiach i czasach:

</doc>
<doc id="1140380" url="https://pl.wikipedia.org/wiki?curid=1140380" title="Ian Stewart (kierowca)">
Ian Stewart (kierowca)

Ian Macpherson M. Stewart (ur. 15 lipca 1929 w Edynburgu, zm. 19 marca 2017 w Crieff) – brytyjski kierowca wyścigowy.
Wziął udział w jednym wyścigu mistrzowskim Formuły 1 – Grand Prix Wielkiej Brytanii w 1953, w stajni Ecurie Ecosse. Nie ukończył wyścigu z powodu awarii układu zapłonowego. Startował także w kilku innych wyścigach Grand Prix nie zaliczanych do mistrzostw świata.
Zakończył wcześnie karierę kierowcy wyścigowego. Pracował w rodzinnym gospodarstwie rolnym w Perth and Kinross, gdzie mieszkał.

</doc>
<doc id="1140381" url="https://pl.wikipedia.org/wiki?curid=1140381" title="(6569) Ondaatje">
(6569) Ondaatje

(6569) Ondaatje (1993 MO) – planetoida z grupy Amora należąca do obiektów NEO okrążająca Słońce w ciągu 2 lat i 26 dni w średniej odległości 1,62 j.a. Została odkryta 22 czerwca 1993 roku w "Palomar Observatory" przez Jeana Muellera. Nazwa planetoidy została nadana na cześć Michaela Ondaatje, urodzonego na Sri Lance kanadyjskiego pisarza i poety.

</doc>
<doc id="1140387" url="https://pl.wikipedia.org/wiki?curid=1140387" title="This Little Girl of Mine">
This Little Girl of Mine

"This Little Girl of Mine" – piosenka napisana oraz nagrana w 1955 roku, przez amerykańskiego muzyka Raya Charlesa. W tym samym roku została wydana na singlu przez wytwórnię Atlantic. 
Piosenka była utworem dodatkowym na wydaniu singla "A Fool for You", który uplasował się na szczycie notowania "Billboard" Hot R&amp;B/Hip-Hop Songs. "This Little Girl of Mine" osiągnęła duży sukces, zajmując miejsce #9 na tej samej liście.

</doc>
<doc id="1140396" url="https://pl.wikipedia.org/wiki?curid=1140396" title="Akcja v1">
Akcja v1

Akcja v1 – czwarty album muzyczny zespołu Komety, wydany w 2007 roku przez wytwórnię Jimmy Jazz Records na płytach CD, oraz płytach winylowych. Płytę zespół nagrał w składzie: Lesław (śpiew i gitary), Teo (perkusja, śpiew), Pablo (gitara basowa, kontrabas, śpiew). Na płycie znalazły się również takie instrumenty jak: saksofon (Marcin Odyniec), wibrafon (Michał Lamża), klarnet (Paweł Samburski), skrzypce (Kamila Czerska i Grzegorz Jasiński), altówka (Karol Szatkowski), wiolonczela (Beata Arentowicz), klawisze, theremin, dzwony (Robert Srzednicki), instrumenty perkusyjne (Artur Szolc), trąbka (Dominik Trebski). Płyta została wydana także w wersji angielskojęzycznej.

</doc>
<doc id="1140398" url="https://pl.wikipedia.org/wiki?curid=1140398" title="1998 DK36">
1998 DK36

1998 DK36 – planetoida z grupy Atiry, okrążająca Słońce w ciągu około 210 dni w średniej odległości 0,69 j.a.
Została zaobserwowana 23 lutego oraz 24 lutego 1998 roku (przez Davida Tholena; oficjalnie jako odkrywca może być on uznany dopiero po nadaniu planetoidzie kolejnego, stałego numeru). Orbita planetoidy nie jest wyznaczona z dostateczną dokładnością, dlatego nie ma ona stałego numeru ani nazwy, a identyfikowana jest tylko oznaczeniem tymczasowym.
Jest to pierwsza zaobserwowana planetoida należąca (prawdopodobnie) do grupy Atiry, podtypu grupy Atena. Prawdopodobnie jej orbita charakteryzuje się tym, że planetoida przez cały okres obiegu krąży bliżej Słońca niż Ziemia. Zbyt mała dokładność wyznaczenia jej orbity uniemożliwia obecnie ponowne jej odnalezienie, więc uznana została za planetoidę zagubioną.

</doc>
<doc id="1140406" url="https://pl.wikipedia.org/wiki?curid=1140406" title="I’m Movin’ On">
I’m Movin’ On

I'm Movin' On – piosenka napisana przez znanego kanadyjsko-amerykańskiego muzyka country Hanka Snowa. Nagrana przez niego 21 sierpnia 1950 w Brown Radio Productions w Nashville i wydana przez RCA Victor jako singel dotarła na pierwsze miejsce notowania Billboard Country Charts, będąc tym samym jednym z siedmiu utworów artysty, które uplasowały się na szczycie tej listy. "I'm Movin' On" była jedną z trzech piosenek, które spędziły na szczycie listy Billboard 21 tygodni (pozostałymi dwiema były: "I'll Hold You in My Heart (Till I Can Hold You in My Arms)" Eddy'ego Arnolda i "In the Jailhouse Now" Webba Pierce'a). 
Według numeracji na 7-calowym zielonym winylu (pierwsze płyty z muzyką country RCA Victor produkował w tym właśnie kolorze) to "I'm Moving On" było stroną B tego singla.
Inne wersje.
Dziewięć lat później utwór ten zaśpiewał Ray Charles. Wersja ta zawierała w tle brzmienia kong i marakasów, które nadały utworowi latynoskie brzmienie. Wersja Charlesa, mimo iż nie była tak popularna jak oryginał, również osiągnęła spory sukces, zajmując miejsce 40 na liście Billboard oraz miejsce 11 na liście Billboard R&amp;B. Piosenka była nagrana podczas ostatniej sesji nagraniowej w wytwórni Atlantic, zanim Charles przeszedł do wytwórni ABC.
Producentem wersji Charlesa był Jerry Wexler. Dodatkowy wokal stanowiła grupa The Raelettes, a muzykę Ray Charles Orchestra.
Piosenka ta została także zaśpiewana przez Emmylou Harris.

</doc>
<doc id="1140407" url="https://pl.wikipedia.org/wiki?curid=1140407" title="Ian Stewart (piłkarz)">
Ian Stewart (piłkarz)

Ian Stewart (ur. 10 września 1961 w Belfaście) – piłkarz, reprezentant Irlandii Północnej.
Występował w klubach Queens Park Rangers, Millwall, Newcastle United, Portsmouth, Aldershot, Colhester United i Harrow Borough United.
Wziął udział w Mistrzostwach Świata w Meksyku w 1986, gdzie wystąpił we wszystkich trzech meczach Irlandii Północnej, ale tylko raz (z Brazylią) w podstawowym składzie. Ogółem wystąpił w barwach Irlandii Północnej 31 razy, zdobywając dwie bramki.

</doc>
<doc id="1140413" url="https://pl.wikipedia.org/wiki?curid=1140413" title="Buzenval">
Buzenval

Buzenval - stacja linii nr 9 metra w Paryżu. Stacja znajduje się w 20. dzielnicy Paryża. Została otwarta 10 grudnia 1933 r.

</doc>
<doc id="1140415" url="https://pl.wikipedia.org/wiki?curid=1140415" title="Maraîchers">
Maraîchers

Maraîchers – stacja linii nr 9 metra w Paryżu. Stacja znajduje się w 20. dzielnicy Paryża. Została otwarta 10 grudnia 1933 r.

</doc>
<doc id="1140416" url="https://pl.wikipedia.org/wiki?curid=1140416" title="Porte de Montreuil">
Porte de Montreuil

Porte de Montreuil - stacja linii nr 9 metra w Paryżu. Stacja znajduje się w 20. dzielnicy Paryża. Została otwarta 10 grudnia 1933 r.

</doc>
<doc id="1140419" url="https://pl.wikipedia.org/wiki?curid=1140419" title="Robespierre (stacja metra)">
Robespierre (stacja metra)

Robespierre – stacja linii nr 9 metra w Paryżu. Stacja znajduje się w gminie Montreuil. Została otwarta 14 października 1937 r.

</doc>
<doc id="1140420" url="https://pl.wikipedia.org/wiki?curid=1140420" title="Croix de Chavaux">
Croix de Chavaux

Croix de Chavaux – stacja linii nr 9 metra w Paryżu. Stacja znajduje się w gminie Montreuil. Została otwarta 14 października 1937 r.

</doc>
<doc id="1140421" url="https://pl.wikipedia.org/wiki?curid=1140421" title="Cyrla (Mogielica)">
Cyrla (Mogielica)

Cyrla – druga co do wielkości polana na Mogielicy w Beskidzie Wyspowym (największa jest polana Stumorgi). Znajduje się na północno-zachodnim jej grzbiecie opadającym do Jurkowa, na wysokości ok. 740–860 m n.p.m. Pierwsze polany w Karpatach powstały w wyniku działalności pasterskiego plemienia Wołochów, którzy w XV w. przywędrowali w te tereny z Bałkanów wraz ze stadami owiec i kóz. Polany otrzymywali przez wypalanie w specjalny sposób zwany cyrhleniem. Od tego właśnie pochodzi nazwa polany. Później osiedlili się w dolinach, asymilując się z miejscową ludnością. Ich pasterskie zwyczaje kontynuowane są do dzisiaj. Z czasem, gdy wsie na Podhalu stały się skrajnie przeludnione, część polany została zaorana pod pola uprawne. Niegdyś było tutaj 6 gospodarstw, w 2007 na polanie istnieje jedno tylko gospodarstwo, nadal zajmujące się wypasaniem owiec.
Dzięki temu, że polana jest duża i obejmuje również grzbiet, rozciąga się z niej szeroka panorama widokowa obejmująca cały niemal horyzont. W południowym kierunku widać pobliski, zalesiony grzbiet z mało wybitnymi szczytami Krzystonowa, Jasienia i Kobylicy. W zachodnim kierunku rozległe widoki obejmujące tereny wsi Jurków, Półrzeczki, Wilczyce, wysoko wznoszący się i wybitny masyw Lubonia Wielkiego doskonale rozpoznawalnego po charakterystycznej wieży przekaźnika, pobliską, dużo niższą Ogorzałą, Szczebel, Ćwilin, Śnieżnicę. Można też podejść na szczyt grzbietu, gdzie znajduje się polana Kozice stanowiąca górną część polany Cyrla. Rozciągają się stąd widoki na północną stronę. W dole rozległa wieś Słopnice, dalej dolina rzeki Łososina, a ponad nią zamyka horyzont Pasmo Łososińskie.
Nieco poniżej szlaku znajduje się nieduży stawek Mocurki, zaś w lesie poniżej polany (ok. 15 min) duże bagno Jasionkówka. Według miejscowej ludności lepiej do niego nie chodzić, gdyż jest to miejsce pełne tajemnic i niebezpieczne.
Przez Cyrlę przebiega granica między wsiami Chyszówki i Półrzeczki w województwie małopolskim, w powiecie limanowskim, w gminie Dobra.

</doc>
<doc id="1140422" url="https://pl.wikipedia.org/wiki?curid=1140422" title="Mairie de Montreuil">
Mairie de Montreuil

Mairie de Montreuil – stacja linii nr 9 metra w Paryżu. Stacja znajduje się w gminie Montreuil. Została otwarta 14 października 1937 r.

</doc>
<doc id="1140423" url="https://pl.wikipedia.org/wiki?curid=1140423" title="SN (bomba)">
SN (bomba)

SN – brytyjska bomba lotnicza z okresu I wojny światowej, największa bomba używana przez Royal Flying Corps (poprzednik Royal Air Force) w tym czasie. SN ważyła 1650 funtów (prawie 750 kg), skorupa bomby wykonana była z nitowanej stali, wypełniało ją 800 funtów (363 kg) amatolu.
Bojowo użyto jej po raz pierwszy 24 lipca 1918 z bombowca Handley Page O/400 w czasie nalotu na Middelkirke.

</doc>
<doc id="1140424" url="https://pl.wikipedia.org/wiki?curid=1140424" title="Sławomir (morawski)">
Sławomir (morawski)

Sławomir (lub Spytimir) był w 871 przez krótki czas władcą państwa wielkomorawskiego.
W roku 870 król wschodnichfrankijski Ludwik Niemiecki wsparł bunt Świętopełka I (Księcia Nitry) przeciwko swojemu stryjowi i władcy państwa wielkomorawskiego Rościsławowi. Rościsław został schwytany, wydany wschodnim Frankom i oślepiony. Frankowie zadecydowali o przejęciu władzy na Wielkich Morawach, której pragnął również Świętopełk. Protesty przeciwko zajęciu państwa i ustanowieniu jako regentów wielkomorawskich dwóch frankijskich margrabiów Wilhelma II i Engelszalka I stały się przyczyną uwięzienia Świętopełka. Po tym jak Świętopełk został uwięziony rozeszła się pogłoska, że zmarł. Wówczas morawscy wielmoże rozpoczęli poszukiwania jego następcy. Wybrali jego krewnego arystokratę i kapłana Sławomira. Sławomir nie chciał początkowo przejąć władzy w Państwie Wielkomorawskim, jednakże po tym jak zagrożono mu śmiercią, ugiął się. 
W 871 roku na Wielkich Morawach wybuchło powstanie ludowe przeciwko narzuconej władzy frankijskiej. Sławomir stanął na jego czele. Zorganizował wyprawę wojenną przeciwko margrabiom Wilhelmowi i Engelszalkowi i przegnał ich z zajętych obszarów.
W tym czasie Frankowie zwolnili Świętopełka z więzienia. Został obdarowany darami królewskimi i sam ustalił, że jako dowód wierności poprowadzi wyprawę wojenną przeciwko powstaniu na Wielkich Morawach. Po przybyciu do Państwa Wielkomorawskiego Świętopełk przeszedł na stronę powstańców. Sławomir zrzekł się władzy na korzyść Świętopełka i powrócił do stanu kapłaństwa.
Świętopełk przejął całkowitą władzę wojskową w Państwie Wielkomorawskim, w decydującym starciu zwyciężył i wyzwolił cały kraj spod władzy wschodniofrankijskiej.

</doc>
<doc id="1140426" url="https://pl.wikipedia.org/wiki?curid=1140426" title="Mircea-Emilian Pârligras">
Mircea-Emilian Pârligras

Mircea-Emilian Pârligras (ur. 28 grudnia 1980) – rumuński szachista, arcymistrz od 2002 roku.
Kariera szachowa.
Od pierwszych lat XXI wieku należy do ścisłej czołówki rumuńskich szachistów. Czterokrotnie zdobył medale indywidualnych mistrzostw Rumunii: złoty (2001), srebrny (2014) oraz dwa brązowe (2011, 2013).
Wielokrotnie reprezentował Rumunię w turniejach drużynowych, m.in.:
Odniósł szereg sukcesów turniejach międzynarodowych, m.in. w:
Najwyższy ranking w dotychczasowej karierze osiągnął 1 listopada 2011 r., z wynikiem 2650 punktów zajmował wówczas 2. miejsce (za Constantinem Lupulescu) wśród rumuńskich szachistów.

</doc>
<doc id="1140427" url="https://pl.wikipedia.org/wiki?curid=1140427" title="11P/Tempel-Swift-LINEAR">
11P/Tempel-Swift-LINEAR

11P/Tempel-Swift-LINEAR – kometa krótkookresowa, należąca do rodziny Jowisza.
Odkrycie i nazwa.
Kometę tę odkrył po raz pierwszy niemiecki astronom Wilhelm Tempel 27 listopada 1869 roku. Podczas jednego z późniejszych powrotów tej komety w pobliże Słońca po raz drugi odkrył ją Lewis Swift (11 października 1880) i stwierdził, iż chodzi o to samo ciało niebieskie, które zaobserwował wcześniej Tempel. Perturbacje ze strony Jowisza spowodowały zmianę orbity komety i po 1908 roku została uznana za zagubioną. 7 grudnia 2001 ponownie odnaleziono tę kometę dzięki obserwacjom w ramach projektu LINEAR.
W nazwie znajdują się zatem trzy człony, pochodzące od trzech odkrywców.
Orbita komety.
Orbita komety 11P/Tempel-Swift-LINEAR ma kształt elipsy o mimośrodzie 0,55. Jej peryhelium znajduje się w odległości 1,55 j.a., aphelium zaś 5,28 j.a. od Słońca. Jej okres obiegu wokół Słońca wynosi 6,30 roku, nachylenie do ekliptyki to wartość 13,57˚.
Właściwości fizyczne.
Jest to już stosunkowo mało aktywna kometa o krótkim czasie obiegu, zaliczana do rodziny Jowisza. Jej jądro ma zapewne wielkość kilku-kilkunastu km.

</doc>
<doc id="1140428" url="https://pl.wikipedia.org/wiki?curid=1140428" title="(163693) Atira">
(163693) Atira

(163693) Atira – planetoida z grupy Atiry.
Odkrycie i nazwa.
Została odkryta 11 lutego 2003 roku w programie LINEAR w "Socorro" przez M. Blythe, F. Shelly, M. Bezpalko, R. Huber, L. Manguso, S. Adams, D. Torres, T. Brothers i S. Partridge.
Nazwa planetoidy pochodzi od "Atiry", pauniskiej bogini Ziemi i gwiazdy wieczornej. Ta oficjalna nazwa została nadana planetoidzie przez Minor Planet Center w dniu 22 stycznia 2008 (MPC 61768). Przed nadaniem nazwy planetoida nosiła oznaczenie tymczasowe 2003 CP20 oraz stały numer 163693.
Orbita.
Atira okrąża Słońce w ciągu 233 dni w średniej odległości 0,741 au. Jest to pierwsza potwierdzona planetoida, której orbita przebiega w całości wewnątrz orbity Ziemi: planetoida przez cały okres obiegu krąży bliżej Słońca niż Ziemia. Planetoidy takie są obecnie zaliczane do grupy Atiry.
Do Ziemi może zbliżyć się na minimalną odległość 0,207 au (31 mln km). W swoim ruchu orbitalnym Atira przecina orbitę Wenus.
Układ podwójny.
W styczniu 2017 Atira znalazła się najbliżej Ziemi od czasu jej odkrycia w 2003 roku, w odległości 0,207 au (ok. 31 mln km). Wykorzystano tę okazję do zbadania jej za pomocą radaru. Zdjęcia wykonane przez Obserwatorium Arecibo w dniu 20 stycznia 2017 ujawniły, że Atira jest układem podwójnym, mając mniejszy księżyc na orbicie wokół głównego ciała.
Większy składnik układu ma średnicę 4,8 ± 0,5 km, prawdopodobnie jest wydłużony i ma kanciasty kształt. Mniejszy składnik układu ma średnicę 1,0 ± 0,3 km. Kolejne obrazy radarowe wykonane 23 stycznia 2017 pokazały, że te dwa składnik układu krążą wokół siebie w odległości około 6 km z okresem orbitalnym 15,5 godziny. 

</doc>
<doc id="1140429" url="https://pl.wikipedia.org/wiki?curid=1140429" title="Mircea Parligras">
Mircea Parligras



</doc>
<doc id="1140431" url="https://pl.wikipedia.org/wiki?curid=1140431" title="Serie A (1961/1962)">
Serie A (1961/1962)

Serie A 1961/1962 – 60. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 27 sierpnia 1961 do 15 kwietnia 1962. Mistrzem został , zdobywając swój ósmy tytuł.
Organizacja.
Liczba uczestników pozostała bez zmian (18 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.

</doc>
<doc id="1140433" url="https://pl.wikipedia.org/wiki?curid=1140433" title="Michel Sulaiman">
Michel Sulaiman

Michel Sulaiman (arab. ميشال سليمان = "Miszal Sulajman", ur. 21 listopada 1948 w Amszit) – libański wojskowy i polityk, prezydent Libanu od 25 maja 2008 do 25 maja 2014, naczelny dowódca Libańskich Sił Zbrojnych w latach 1998-2008.
Kariera wojskowa.
Michel Sulaiman zapisał się do armii jako kadet 4 października 1967. W 1970 ukończył Akademię Wojskową. Następnie studiował nauki polityczne i administracyjne na Uniwersytecie Libańskim. W czasie służby wojskowej przechodził szkolenia w kraju i za granicą, w Belgii, Francji oraz w USA.
W latach 1990-1991 był dowódcą wojsk w Dżabal Lubnan. W 1991 otrzymał stopień pułkownika. W latach 1991-1993 zajmował stanowisko sekretarza generalnego Sztabu Wojskowego. Od 1993 do 1998 był dowódcą 11. brygady piechoty, a następnie 6. brygady piechoty.
W 1998 awansował do rangi generała. 21 grudnia 1998 został mianowany naczelnym dowódcą armii libańskiej, po odejściu z funkcji Émile Lahouda. Sulaiman dowodził siłami zbrojnymi Libanu w czasie wojny z Izraelem w 2006.
19 maja 2007 Sulaiman dowodził libańską armią w czasie walk z terrorystycznym ugrupowaniem Fatah al-Islam, którego siedzibą był obóz uchodźców w Nahr al-Barid w północnym Libanie. Konflikt trwał do 2 września 2007 i zakończył się przejęciem kontroli przez wojsko libańskie nad obozem i zwycięstwem nad terrorystami. Funkcję dowódcy pełnił do 25 maja 2008, czyli do chwili wyboru na prezydenta.
Droga do prezydentury.
24 listopada 2007 zakończyła się kadencja prezydenta Émile Lahouda podczas gdy parlament nie był zdolny do wyboru jego następcy. 29 listopada 2007 lider opozycji Michel Aoun ogłosił swoje poparcie dla dowódcy sił zbrojnych, Michela Sulaimana jako kandydata kompromisowego. 3 grudnia 2007 rządzący Sojusz 14 Marca również zaakceptował jego kandydaturę i zapowiedział uchwalenie poprawek do konstytucji, umożliwiających objęcie stanowiska prezydenta przez wojskowego, bezpośrednio po odejściu ze służby wojskowej.
Po uzgodnieniu Sulaimana jako kandydata kompromisowego, wybór prezydenta odkładano w parlamencie kilkanaście razy, gdyż koalicja i opozycja nie mogły osiągnąć zgody nad szczegółami porozumienia. Opozycja dążyła do połączenia elekcji prezydenckiej ze zgodą na powołanie nowego gabinetu, w którym miałaby zagwarantowane miejsce.
7 maja 2008 w Libanie wybuchły walki między opozycyjnym Hezbollahem a siłami rządowymi. Powodem było zamknięcie i przejęcie przez rząd wewnętrznej linii telekomunikacyjnej Hezbollahu oraz dymisja szefa bezpieczeństwa portu lotniczego w Bejrucie (zwolennika Hezbollahu). W zamieszkach w kraju zginęło około 65 osób. Walki ustały dopiero 14 maja 2008 po tym, jak rząd wycofał się ze swoich wcześniejszych decyzji.
21 maja 2008 przywódcy koalicji i opozycji zawarli porozumienie w czasie rozmów negocjacyjnych prowadzonych pod auspicjami Ligi Państw Arabskich w Dosze w Katarze. Porozumienie z Dohy przewidywało wybór Michela Sulaimana na stanowisko prezydenta Libanu, utworzenie wspólnego rządu jedności narodowej, wyrzeczenie się przez obie strony stosowania siły i przemocy oraz reformę systemu wyborczego.
Prezydent Libanu.
Wybór Sulaimana na stanowisko prezydenta odbył się podczas sesji parlamentu 25 maja 2008. W głosowaniu jego kandydaturę poparło 118 ze 127 deputowanych. W parlamencie byli obecni wysocy przedstawiciele ONZ, UE, USA oraz państw arabskich. Sulaiman w swoim przemówieniu wezwał polityków i społeczeństwo do pojednania i jedności narodowej.
28 maja 2008 prezydent Sulaiman powierzył misję sformowania rządu jedności narodowej, składającego się z przedstawicieli opozycji i koalicji, dotychczasowemu premierowi Fouadowi Siniorze. Prezydent zerwał z tradycją swoich poprzedników i wystosował prośbę do obywateli o niewywieszanie portretów z jego podobizną w miejscach publicznych.
Na początku czerwca 2008 z wizytą do Libanu przybył prezydent Francji Nicolas Sarkozy, który zapewnił Sulaimana o swoim poparciu w przywracaniu pokoju w kraju. W lipcu 2008 w czasie konferencji międzynarodowej w Paryżu, powołującej Unię na rzecz Regionu Morza Śródziemnego, prezydent Sulaiman spotkał się z prezydentem Syrii Baszarem al-Assadem. Było to historyczne wydarzenie i pierwsze spotkanie szefów tych dwóch państw. Rezultatem poprawy relacji libańsko-syryjskich (były okupant Libanu) było oficjalne nawiązanie stosunków dyplomatycznych między dwoma państwami 15 października 2008.
Życie prywatne.
Michel Sulaiman jest żonaty od 1973 z Wafaą Sulaiman, ma troje dzieci. Jest chrześcijaninem maronitą. Mówi płynnie w języku francuskim, angielskim i arabskim.

</doc>
<doc id="1140435" url="https://pl.wikipedia.org/wiki?curid=1140435" title="Serie A (1960/1961)">
Serie A (1960/1961)

Serie A 1960/1961 – 59. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 25 września 1960 do 10 czerwca 1961. Mistrzem został , zdobywając swój 12. tytuł.
Organizacja.
Liczba uczestników pozostała bez zmian (18 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Dwie ostatnie drużyny spadało bezpośrednio do Serie B. Drużyny z 14., 15. i 16. miejsc w tabeli walczyli w barażach o utrzymanie w lidze. Drużyna, która zajęła ostatnie miejsce w barażach, również spadała do Serie B.
Baraże.
", i jako drużyny z 14., 15. i 16. miejsc rozegrali turniej barażowy o utrzymanie w Serie A."
 – 2:4
 – 0:0
 – 3:3
Bari "spadło z Serie A."

</doc>
<doc id="1140436" url="https://pl.wikipedia.org/wiki?curid=1140436" title="Wójt krajowy">
Wójt krajowy



</doc>
<doc id="1140440" url="https://pl.wikipedia.org/wiki?curid=1140440" title="Wolni">
Wolni

Wolni – występujący w Prusach stan pośredni między szlachtą a chłopami.
Powstał z osadników, którzy nie uzyskali uznania swoich praw szlacheckich, otrzymali natomiast indywidualne przywileje wywodzące się z prawa chełmińskiego. Początkowo nadania na prawie pruskim nadawano Prusom. Wolni pruscy otrzymywali swoje ziemie uwolnione od dziesięciny i szarwarku, mogli swoje ziemie swobodnie sprzedać i dziedziczyć, jednak do sprzedaży niezbędna był zgoda panującego zwierzchnika w państwie zakonnym. Powinnością wolnych była służba zbrojna na rzecz zakonu krzyżackiego (najczęściej konno w lekkiej zbroi). W późniejszych czasach, już od XVI w. wolni zmuszani byli do pańszczyzny, co było przyczyną wnoszonych skarg i protestów z powołaniem się na wcześniej uzyskane przywileje. 
Wolni posiadali większe gospodarstwa od chłopskich, tworzyli często całe wsie zobowiązane do służby wojskowej. Także osadzonej w Prusach szlachcie mazowieckiej nadawano z reguły tylko status wolnych. Wolni pruscy rekrutowali się także z ludności pruskiej, zwłaszcza z Prusów z Pomezanii, którzy nie przystąpili do powstania Prusów.
W języku staropolskim "wolni" odpowiadają określeniu "ziemianie".

</doc>
<doc id="1140444" url="https://pl.wikipedia.org/wiki?curid=1140444" title="Cyrla">
Cyrla

Cyrla (też "cerla, cyrhla") – polana górska powstała po kontrolowanym wypaleniu (cyrhleniu) lasu

</doc>
<doc id="1140445" url="https://pl.wikipedia.org/wiki?curid=1140445" title="Fundacja Alexandra von Humboldta">
Fundacja Alexandra von Humboldta

Fundacja Alexandra von Humboldta, Fundacja im. Alexandra von Humboldta, w skrócie Fundacja Humboldta (niem. "Alexander von Humboldt-Stiftung") – niemiecka instytucja z siedzibą w Bonn, której celem jest wspieranie międzynarodowej współpracy między naukowcami. Finansuje ona stypendia umożliwiające prowadzenie działalności naukowej w Niemczech rocznie ponad 1800 naukowcom z całego świata.
Prezesami fundacji byli między innymi:
Stowarzyszenie stypendystów.
Societas Humboldtiana Polonorum Stowarzyszenie Stypendystów Fundacji im. Aleksandra von Humboldta jest organizacją skupiającą byłych i aktualnych stypendystów tej instytucji, powstałą w 1989. Celem stowarzyszenia jest działanie na rzecz rozwoju nauki i kształcenia kadr naukowych w kraju i za granicą we współdziałaniu z pokrewnymi towarzystwami i organizacjami, ze szczególnym uwzględnieniem Fundacji Alexandra von Humboldta.

</doc>
<doc id="1140447" url="https://pl.wikipedia.org/wiki?curid=1140447" title="Fundacja im. Aleksandra Humboldta">
Fundacja im. Aleksandra Humboldta



</doc>
<doc id="1140449" url="https://pl.wikipedia.org/wiki?curid=1140449" title="Fundacja Humboldta">
Fundacja Humboldta



</doc>
<doc id="1140452" url="https://pl.wikipedia.org/wiki?curid=1140452" title="Léopold Eyharts">
Léopold Eyharts

Léopold Eyharts (ur. 28 kwietnia 1957 w Biarritz we Francji) – generał brygady lotnictwa, astronauta francuski oraz Europejskiej Agencji Kosmicznej.
Wykształcenie oraz służba wojskowa.
W sumie na ponad 50 typach samolotów wylatał około 3800 godzin.
Loty kosmiczne.
Léopold Eyharts po raz pierwszy poleciał w kosmos 29 stycznia 1998 jako kosmonauta-badacz podczas misji Sojuza TM-27. Razem z nim na pokładzie statku kosmicznego znajdowali się również: Tałgat Musabajew (dowódca) oraz Nikołaj Budarin (inżynier pokładowy). 31 stycznia Sojuz połączył się z kompleksem orbitalnym Mir, na pokładzie którego pracowali Anatolij Sołowjow i Pawieł Winogradow. Podczas pobytu na stacji trwającego do 19 lutego obie załogi realizowały badania i eksperymenty w ramach programu Pégase. Były to m.in. eksperymenty medyczno-biologiczne: „Physiolab” i „Cognilab” – badające wpływ lotu kosmicznego na organizm człowieka oraz techniczne: „Castor”, „Dynalab” i „Trellis”. Te ostatnie poświęcone były m.in. badaniom statycznych i dynamicznych właściwości konstrukcji zespołu orbitalnego. Astronauta francuski powrócił na Ziemię w kapsule statku Sojuz TM-26 razem z Sołowiowem i Winogradowem. Pojazd wylądował około 30 km od miasta Arkałyk w Kazachstanie.

</doc>
<doc id="1140453" url="https://pl.wikipedia.org/wiki?curid=1140453" title="(434326) 2004 JG6">
(434326) 2004 JG6

(434326) 2004 JG6 – planetoida z grupy Atiry, okrążająca Słońce w ciągu 186 dni w średniej odległości 0,63 j.a. Została odkryta 11 maja 2004 roku w programie LONEOS przez Briana Skiffa. Jest to planetoida należąca do grupy Atiry, podtypu grupy Atena. Jej orbita charakteryzuje się tym, że planetoida przez cały okres obiegu krąży bliżej Słońca niż Ziemia. Planetoida nie ma jeszcze nazwy własnej, a tylko oznaczenie tymczasowe i stały numer.

</doc>
<doc id="1140454" url="https://pl.wikipedia.org/wiki?curid=1140454" title="Derby d’Italia">
Derby d’Italia

Derby d’Italia – określenie użyte po raz pierwszy przez włoskiego dziennikarza Giannego Brery, określające spotkania pomiędzy dwoma włoskimi drużynami nigdy nie grającymi w rozgrywkach niższej klasy niż Serie A czyli Interem Mediolan i Juventusem. Derby d'Itallia zostały zdeprecjonowane z powodu degradacji Juventusu w sezonie 2006/2007 za udział w Calciopoli więc jedynym włoskim zespołem nie grającym nigdy poniżej Serie A jest Inter Mediolan.
Statystyki meczów Interu z Juventusem.
"Stan na 23 kwietnia 2017"

</doc>
<doc id="1140455" url="https://pl.wikipedia.org/wiki?curid=1140455" title="Derby Włoch">
Derby Włoch



</doc>
<doc id="1140464" url="https://pl.wikipedia.org/wiki?curid=1140464" title="Numer jeden wróg publiczny">
Numer jeden wróg publiczny

Numer jeden wróg publiczny – debiutancka płyta hip-hopowej grupy JWP wydana 5 października 2007 r. nakładem wytwórni EmbargoNagrania. Na albumie znalazło się 16 premierowych utworów nagrywanych w latach 2004-2007. Gościnnie w nagraniach wzięli udział m.in.: Łysol i Siwers z Bez Cenzury oraz Junior Stress. Płyta dotarła do 17. miejsca listy OLiS.

</doc>
<doc id="1140468" url="https://pl.wikipedia.org/wiki?curid=1140468" title="Karboksypenicyliny">
Karboksypenicyliny

Karboksypenicyliny to grupa antybiotyków β-laktamowych, zaliczanych do penicylin. Charakteryzują się obecnością w cząsteczce grupy karboksylowej, od której pochodzi ich nazwa.
Mechanizm działania.
Karboksypenicyliny działają tak samo jak wszystkie inne penicyliny. Blokują aktywność enzymów bakteryjnych - transpeptydaz (PBP) biorących udział w ostatnim etapie syntezy peptydoglikanu ściany komórki bakteryjnej. Do zablokowania PBP może dojść dzięki strukturalnemu podobieństwu penicylin do naturalnego substratu enzymu, czyli układu dwóch reszt alaniny będącego częścią podstawowej jednostki budującej mureinę - składnika ściany komórkowej bakterii. Penicylina łączy się z transpeptydazą w jej centrum aktywnym i w ten sposób blokuje jej aktywność. Komórka bakteryjna pozbawiona prawidłowo działającego enzymu nie jest w stanie syntetyzować ściany bakteryjnej. Prowadzi to do upośledzenia jej zdolności życia w niekorzystnych warunkach środowiska - zwiększa się przepuszczalność ściany komórkowej. Takie uszkodzenie prowadzi po pewnym czasie do zwiększenia aktywności bakteryjnych enzymów autolitycznych, powodujących samozniszczenie bakterii.
Działanie bakteriobójcze penicylin zależy od czasu w którym stężenie antybiotyku w ognisku zakażenia jest wystarczająco wysokie, żeby wywrzeć działanie na bakterie chorobotwórcze, czyli przekracza wartość MIC wobec szczepu odpowiedzialnego za zakażenie.
Zakres działania i zastosowanie.
Karboksypenicyliny są aktywne wobec bakterii Gram-dodatnich i Gram-ujemnych, przy czym spektrum ich działania jest szersze w stosunku do drobnoustrojów G-. Są skuteczne w zwalczaniu między innymi szczepów "Pseudomonas aeruginosa, Proteus, Escherichia coli"
Stosuje się je głównie w leczeniu ciężkich zakażeń opon mózgowych, dróg moczowych, zakażonych oparzeń i posocznicach wywoływanych przez bakterie Gram-ujemne.
Właściwości.
Karboksypenicyliny słabo wchłaniają się z przewodu pokarmowego, a ponadto są rozkładane przez kwas solny w żołądku - z tych powodów nie można ich podawać doustnie. Dla zapobieżenia tym niedogodnościom, opracowano nowe półsyntetyczne pochodne takie jak karfecylina i karyndacylina. Są to estry karboksypenicylin, będące nieaktywnymi pro-lekami. Są one odporne na działanie kwasu żołądkowego i wchłaniają się łatwo z jelit. Dopiero w krwiobiegu są hydrolizowane do aktywnych karboksypenicylin.
Karboksypenicyliny są wrażliwe na działanie bakteryjnych β-laktamaz (enzymów rozkładających β-laktamy). Dla zwiększenia skuteczności ich działania można je podawać łącznie z inhibitorami β-laktamaz.

</doc>
<doc id="1140469" url="https://pl.wikipedia.org/wiki?curid=1140469" title="Amauri Carvalho de Oliveira">
Amauri Carvalho de Oliveira



</doc>
<doc id="1140470" url="https://pl.wikipedia.org/wiki?curid=1140470" title="Nasięźrzałowce">
Nasięźrzałowce

Nasięźrzałowce ("Ophioglossales") – monotypowy rząd roślin; dawniej włączany do sztucznej grupy paprotników, we współczesnych systemach filogenetycznych jest jednym z dwóch rzędów nasięźrzałowych, stanowiących najstarszą żyjącą linię rozwojową w obrębie monilofitów. Do rzędu należy jedna rodzina: nasięźrzałowate ("Ophioglossaceae" Martinov, Tekhno-Bot. Slovar: 438. 3 Aug 1820). Przedstawiciele nasięźrzałowców występują głównie w strefie klimatu umiarkowanego, nieliczne gatunki spotykane są w strefie klimatu tropikalnego. Rośliny głównie naziemne (kilka gatunków epifitycznych).
Ze względu na posiadanie kłosów zarodnionośnych, niektórzy przedstawiciele rodziny nasięźrzałowatych utożsamiani bywają z „kwiatem paproci” ze słowiańskiej tradycji kulturowej.
Systematyka.
Rodzina: nasięźrzałowate "Ophioglossaceae" 
Rodzina: nasięźrzałowate ("Ophioglossaceae" )

</doc>
<doc id="1140476" url="https://pl.wikipedia.org/wiki?curid=1140476" title="Stadio Bruno Benelli">
Stadio Bruno Benelli

Stadio Bruno Benelli - stadion w Rawennie we Włoszech. Na co dzień gra tutaj Ravenna Calcio. Został otwarty w 1966 roku. W 1993 został odnowiony. Stadion ten może pomieścić ponad 12 000 osób.

</doc>
<doc id="1140478" url="https://pl.wikipedia.org/wiki?curid=1140478" title="The Drill">
The Drill

The Drill właściwie Matt Schwartz (ur. 26 października 1971 w Hajfie w Izraelu) - brytyjski DJ. Jest autorem utworu "The Drill" wydanego w 2004 roku. Grał obok takich muzyków, jak Erick Morillo, Sasha, David Guetta, Darren Emerson, Laurnt Garnier, Carl Cox oraz Armand Van Helden.
Dyskografia.
Źródło.

</doc>
<doc id="1140485" url="https://pl.wikipedia.org/wiki?curid=1140485" title="Sadao Yamanaka">
Sadao Yamanaka

 – japoński reżyser i scenarzysta filmowy
Życie i twórczość.
Urodził się jako siódme dziecko w rodzinie rzemieślnika Kisoemona Yamanaki, wytwórcy wachlarzy. Kiedy Sadao miał 16 lat ojciec zmarł na wylew.
W szkole rozwinął się w nim entuzjazm i miłość do kina i po napisaniu pracy specjalistycznej zatytułowanej: "Kioto i przemysł filmowy", został zatrudniony w małej wytwórni Makino. Z początku był asystentem reżysera Kintarō Inoue. Wśród członków ekipy zyskał sobie przydomek "dziennej latarni", ponieważ jak wspominano "ten wysoki chłopak po prostu stał za kamerą i nic nie robił". Spoglądał jedynie jak reżyser kręci poszczególne ujęcia.
Samodzielnie Yamanaka zadebiutował w 1931. Jego pierwszy obraz zachwycił krytyka Matsuo Kishi, późniejszego przyjaciela Yamanaki. Recenzent ten napisał wtedy wyjątkowo długi artykuł o filmie.
W 1932 Yamanaka przeniósł się do nowo stworzonego studia Kanjuro Productions, poszukującego młodych twórców i nakręcił 4 kolejne produkcje. Po obejrzeniu drugiego dzieła reżysera, Kishi napisał: "To jego drugi film. Co za drugi film!" i zaproponował innemu twórcy, Yasujirō Ozu, spotkanie z Yamanaką.
Reżyser przez innego znawcę kina został obwołany zaszczytnym mianem największego odkrycia w kinie japońskim roku 1932. Jesienią 1933 Ozu, po zakończeniu 15-dniowego szkolenia wojskowego, zatrzymał się w Kioto. Odwiedził młodego filmowca w jego domu w dzielnicy Shimokamo. Jak wspomina, Yamanaka, ubrany był w ciemne kimono, miał na szyi zawieszony ręcznik, na nogach drewniaki geta i po przedstawieniu podał mu tylko rękę mówiąc: "Jestem Yamanaka".
Ozu zdziwiła zwyczajność w kontraście z pięknem i niespotykaną impresją filmów tego twórcy. Reżyserów połączyła wielka przyjaźń.
W tym samym roku Yamanaka nakręcił "Bangaku-no isshō", szeroko chwalony przez widownię i krytyków obraz. Przez niektórych znawców krytykowany był jednak za niekonwencjonalną konstrukcję. Pisano wtedy: "Ostatnia scena filmu powinna być przecież początkową". Yamanace zarzucano zbyt wielkie odstępstwo od literackiego pierwowzoru. Widzowie zawsze byli przez reżysera zaskakiwani, ponieważ jak mówił jeden z jego znajomych: "Yamanaka zawsze ignorował oryginalne historie", a przecież dobrze znali ekranizowane powieści.
W międzyczasie reżyser chodził od jednej wytwórni do drugiej w poszukiwaniu pracy, aż w 1935 dostał angaż w Nikkatsu. Nakręcił tam "Tange Sazen yowa: Hyakuman ryō-no tsubo" (1935) oraz "Kōchiyama Sōshun" (1936). Uwagę zwróciło pierwsze z dzieł. Pierwotnie planowane było jako sequel udanych filmów z 1928 i 1933. Reżyserem miał zostać twórca poprzednich części Daisuke Itō, ale po tym, jak odszedł do Tōhō, pracę powierzono Yamanace. Ten od razu wprowadził liczne zmiany w scenariuszu, do tego stopnia dalekie, że autor serii powieści o Sazenie Tange, Fubō Hayashi (prawdziwe nazwisko: Kaitarō Hasegawa), nakazał wykreślenie swojego nazwiska z napisów początkowych. Krytyka wytykała filmowi wycięcie sekwencji walk na miecze i wmontowanie w ich miejsce scen portretujących społeczeństwo okresu Edo. Yamanaka opublikował wtedy w czasopiśmie Eiga Hyoron obszerny artykuł zatytułowany "Dziennik bezczynnego człowieka", w którym wyraził swój specyficzny sposób interpretacji stylistycznej i uczuciowej adaptacji literatury.
Krążyły opowieści o tym, że filmowiec przesiaduje w tawernach pijąc sake i pisząc scenariusze. Znany był z zamiłowania do alkoholu. 1 kwietnia Yamanaka przeniósł się na stałe do Tokio, co związane było z pracą w P.C.L. Nie przywykł do życia w stolicy, pisząc do Ozu: "Mogę smażyć wieprzowe kotlety w wytwórni, ale nie mogę znieść życia tutaj".
Uwielbiał uprawiać nowe w Japonii sporty takie jak piłka nożna, baseball i w szczególności rugby. Grał już w szkole, ale po przeprowadzce z Kioto kontynuował swoją pasję. Przyjaciele mawiali nawet, że Yamanaka zna tylko te zakątki Tokio, które leżą w pobliżu parków piłkarskich.
W 1937 rozpoczął zdjęcia do swojego – jak się potem okazało – ostatniego filmu pt.: "Ninjō-kami-fūsen" ("Człowieczeństwo i papierowe balony". W głównych rolach reżyser po raz drugi obsadził aktorów z trupy Zenshin-za (pierwszy wspólny projekt – "Machi-no irezumi mono", 1935). Wówczas na planie odwiedził Yamanakę początkujący w P.C.L. asystent, Akira Kurosawa. Widział jak przez kilka godzin kamerzyści i reszta ekipy cierpliwie czekała aż na niebie uformują się odpowiednie dla planowanego ujęcia chmury...
25 sierpnia tego samego roku, w dniu premiery najnowszego dzieła, Yamanaka został powołany do armii. Stacjonował w Mandżurii. W 1938 r. na linii frontu odwiedził go Ozu, także służący w wojsku.
W dniu 17 września kapral piechoty Cesarskiej Armii Japońskiej, Sadao Yamanaka, zmarł w szpitalu polowym w wyniku zachorowania na dyzenterię. Swoją ostatnią wolę zakończył apelem do przyjaciół: "Proszę, róbcie dobre filmy". 29-letni reżyser po 6 latach kariery pozostawił po sobie 22 filmy – wojnę przetrwały jedynie 3 z nich.
Styl.
Yamanaka przyczynił się do ogromnego rozwoju gatunku jidai-geki. Jego filmy charakteryzowały się minimalizmem form, ubóstwem dekoracji. Potrafił materialnym przedmiotom nadawać wyraz uduchowienia, nowego wymiaru estetycznego. Wyznawał zasadę nieograniczonej wolności twórczej, interpretatorskiej. Mimo iż filmy zaczął kręcić pod wpływem oglądania produkcji z USA, kochał motywy rdzennie japońskie. Korzystał z tradycyjnych konwencji teatru kabuki oraz kōdan (tradycyjnej sztuki narracji) jako najlepszych, najbardziej zwięzłych i odpowiednich dla jego natury i wyrazistego sposobu ekspresji filmowej.
Mimo iż był autorem dramatów historycznych, można było w nich wyczuć liczne podteksty odnoszące się do ówczesnej sytuacji społecznej w zmilitaryzowanym kraju. Dążył do możliwie największego realizmu w opowiadanej historii, mistrzostwa w dialogach. Warsztatowo preferował zbliżony do Ozu typ ujęcia kamery umieszczonej na średniej wysokości.
Filmografia.
Trzy ocalałe filmy:

</doc>
<doc id="1140486" url="https://pl.wikipedia.org/wiki?curid=1140486" title="USS West Point (AP-23)">
USS West Point (AP-23)



</doc>
<doc id="1140490" url="https://pl.wikipedia.org/wiki?curid=1140490" title="Herb powiatu myśliborskiego">
Herb powiatu myśliborskiego

Herb powiatu myśliborskiego stanowi tarcza herbowa typu hiszpańskiego dwudzielna w słup. W prawej górnej części na srebrnym (białym) polu czerwony krzyż templariuszy. W prawej dolnej części tarczy herbowej pięć linii falistych koloru niebieskiego na białym polu. W lewym polu tarczy herbowej na niebieskim polu srebrna (biała) ryba z płetwami i ogonem koloru czerwonego ułożona pionowo płetwą grzbietową zwróconą w lewo.
Herb ma dużo starsze korzenie niż większość herbów powiatowych w Polsce, ponieważ został ustanowiony przez niemieckie władze powiatu ("Kreistag") w dniu 28 października 1929 roku. Herb powiatu obowiązywał do 1945 roku – po wojnie mimo utworzenia powiatu władze nie używały herbu.
Symbolika.
Srebrna ryba symbolizuje osady rybackie w tym rejonie. Jest także symbolem religijnym (pierwszy symbol chrześcijan) nawiązuje do przejścia w 1124 roku misji chrystianizacyjnej świętego Ottona z Bambergu przez tereny dzisiejszego powiatu.
Niebieskie fale symbolizują Pojezierze Myśliborskie oraz rzekę Myślę. Liczba pięciu fal nawiązuje do pięciu gmin wchodzących w skład powiatu.
Czerwony krzyż templariuszy symbolizuje pobyt tego zakonu na tutejszych ziemiach. W 1232 roku książę wielkopolski Władysław Odonic wydał dokument na mocy którego templariusze otrzymali wieś Chwarszczany i tysiąc łanów ziemi po obu brzegach rzeki Myśli. W 1234 książę pomorski Barnim I nadał templariuszom wieś Dargomyśl i 200 łanów ziemi na północ od Myśli, co oznaczało przejęcie grodu w Myśliborzu. W 1235 roku wszystkie te nadanie zatwierdził papież Innocenty IV.
Zobacz też.
https://web.archive.org/web/20100111012725/http://powiatmysliborski.pl/strony/menu/3.dhtml

</doc>
<doc id="1140503" url="https://pl.wikipedia.org/wiki?curid=1140503" title="Okręg wyborczy Oldham">
Okręg wyborczy Oldham

Okręg wyborczy Oldham powstał w 1832 r. i obejmował część hrabstwa Lancashire. Do brytyjskiej Izby Gmin wysyłał dwóch deputowanych. Okręg został zniesiony w 1950 r.

</doc>
<doc id="1140504" url="https://pl.wikipedia.org/wiki?curid=1140504" title="Filip Dimitrow">
Filip Dimitrow

Filip Dimitrow Dimitrow, bułg. Филип Димитров (ur. 31 marca 1955 w Sofii) – bułgarski prawnik, psychoterapeuta, polityk i pisarz, w latach 80. działacz opozycji antykomunistycznej, po Okrągłym Stole przewodniczący Związku Sił Demokratycznych (1990–1994) oraz premier Bułgarii (1991–1992), deputowany do Zgromadzenia Narodowego 36., 37. i 40. kadencji. Od drugiej połowy lat 90. aktywny w polityce zagranicznej, m.in. jako ambasador Bułgarii przy ONZ i w Stanach Zjednoczonych, poseł do Parlamentu Europejskiego, od 2010 do 2014 ambasador Unii Europejskiej w Gruzji.
Życiorys.
Wykształcenie.
Jest absolwentem wydziału prawa na Uniwersytecie Sofijskim im. św. Klemensa z Ochrydy (1977). Ponadto ukończył podyplomowe studia z zakresu psychoterapii indywidualnej i grupowej. Od 1979 do upadku komunizmu praktykował w stolicy kraju jako adwokat, m.in. udzielał pomocy prześladowanym przez reżim obywatelom tureckiego pochodzenia. W tym czasie zaangażował się w działalność opozycyjną.
Działalność polityczna do 1992.
Po utworzeniu Związku Sił Demokratycznych został członkiem krajowej rady koordynacyjnej, organu kierowniczego SDS. W grudniu 1990 wyszło na jaw, że przewodniczący tego gremium, Petyr Beron, przez ponad dwadzieścia lat był współpracownikiem tajnych służb bezpieczeństwa. Pod naciskiem prezydenta Żelu Żelewa złożył dymisję, a na jego następcę wybrano Filipa Dimitrowa, który poprowadził partię do zwycięstwa w pierwszych wolnych wyborach parlamentarnych w październiku 1991. Następnie Filip Dimitrow stanął na czele nowego rządu. Był pierwszym w historii kraju premierem z opozycyjną przeszłością, w którego gabinecie nie było ani jednego dawnego działacza partii komunistycznej.
Powołany przez niego rząd kontynuował zainicjowane przez gabinet Dimityra Popowa reformy demokratyzujące Bułgarię, m.in. reformę finansową, zmieniającą gospodarkę centralnie planowaną na wolnorynkową (ministrem finansów ponownie został Iwan Kostow). Ponadto wprowadził ustawę przywracającą dawnym właścicielom ziemie przywłaszczone przez reżim komunistyczny oraz rozpoczął proces prywatyzacji przedsiębiorstw sektora publicznego. Był pierwszym, który złożył projekt ustawy o „dekomunizacji sfery państwowej”. W polityce zagranicznej Filip Dimitrow obrał, w sposób bardziej zdecydowany niż jego poprzednik, kierunek prozachodni. Jednym z najczęściej przywoływanych osiągnięć rządu z tego okresu jest fakt, że Bułgaria jako pierwszy kraj zaakceptowała niepodległość Macedonii, z którą stosunki w przeszłości nie zawsze układały się poprawnie. Jednak tak radykalna zmiana wizji politycznej była związana ze wzrostem nakładów finansowych na przebudowywaną administrację, co doprowadziło do zaciągnięcia przez Bułgarię długu w Międzynarodowym Funduszu Walutowym.
Rząd przetrwał ponad rok. W drugiej połowie 1992 Filipa Dimitrowa zaczął otwarcie krytykować prezydent Żelu Żelewa, który zarzucił mu utrzymywanie status quo w służbach mundurowych, głównie w policji, gdzie ciągle pracowało wielu dawnych członków aparatu represyjnego. Wkrótce gabinet stracił także poparcie Ruchu na rzecz Praw i Wolności, reprezentującego w parlamencie mniejszość turecką. 30 grudnia 1992 głosami posłów głównie tej partii oraz postkomunistycznej Bułgarskiej Partii Socjalistycznej uchwalono wotum nieufności dla premiera i jego ministrów. Na czele nowego gabinetu stanął popierany przez prezydenta bezpartyjny ekonomista Luben Berow.
Działalność publiczna od 1992.
Filip Dimitrow był deputowanym do Zgromadzenia Narodowego przez dwie kadencje (1991–1994 i 1994–1997). Po przegranych przez SDS wyborach parlamentarnych w 1994 zrzekł się funkcji przewodniczącego partii na rzecz Iwana Kostowa.
W drugiej połowie lat 90. jako wiceprzewodniczący parlamentarnego komitetu ds. wstąpienia Bułgarii do UE dał się poznać jako zwolennik szybkiej integracji europejskiej. Po ponownym wygraniu wyborów przez SDS w 1997 został ambasadorem Bułgarii przy Organizacji Narodów Zjednoczonych (pełnił tę funkcję od kwietnia 1997 do lipca 1998), a następnie przez prawie cztery lata (od sierpnia 1998 do stycznia 2002) był ambasadorem w Stanach Zjednoczonych.
Od 2005 do 2009 ponownie był deputowanym do Zgromadzenia Narodowego, a także jego wiceprzewodniczącym z ramienia SDS. Rozpoczął prowadzenie wykładów na sofijskim Uniwersytecie Amerykańskim oraz – jako profesor wizytujący – w Woodrow Wilson International Center for Scholars. Po wejściu Bułgarii do Unii Europejskiej, od 1 stycznia do 5 czerwca 2007, zasiadał w Parlamencie Europejskim.
W 2010 został mianowany ambasadorem UE w Gruzji. Pełnił tę funkcję do 2014.
Życie prywatne.
Jest żonaty z lekarką Eleną Guergujewą. Jest autorem artykułów z zakresu politologii i psychoterapii oraz trzech powieści.

</doc>
<doc id="1140505" url="https://pl.wikipedia.org/wiki?curid=1140505" title="Okręg wyborczy Manchester North West">
Okręg wyborczy Manchester North West

Okręg wyborczy Manchester North West powstał w 1885 r. jako jeden z licznych miejskich okręgów wyborczych utworzonych na mocy ustawy o reformie wyborczej z 1884 r. Powstał w wyniku podziału dawnego okręgu Manchester. Do brytyjskiej Izby Gmin wysyłał jednego deputowanego. Okręg został zniesiony w 1918 r.

</doc>
<doc id="1140507" url="https://pl.wikipedia.org/wiki?curid=1140507" title="This Just Might Be... the Truth">
This Just Might Be... the Truth

This Just Might Be the Truth to pierwsza płyta długogrająca szwedzkiego zespołu Refused.

</doc>
<doc id="1140508" url="https://pl.wikipedia.org/wiki?curid=1140508" title="Scrivia">
Scrivia

Scrivia – rzeka w północnych Włoszech, prawy dopływ Padu, długa na 88 km, przepływa przez Ligurię, Piemont i Lombardię.

</doc>
<doc id="1140510" url="https://pl.wikipedia.org/wiki?curid=1140510" title="Żydowo (przystanek kolejowy)">
Żydowo (przystanek kolejowy)

Żydowo – przystanek kolejowy w Żydowie, w województwie wielkopolskim, w Polsce. Kursują na nim pociągi relacji Jarocin – Gniezno, obsługiwane przez Koleje Wielkopolskie. W 2018 roku perony zostały zmodernizowane.

</doc>
<doc id="1140514" url="https://pl.wikipedia.org/wiki?curid=1140514" title="Kazimierz Orzechowski">
Kazimierz Orzechowski



</doc>
<doc id="1140516" url="https://pl.wikipedia.org/wiki?curid=1140516" title="2007 TY172">
2007 TY172

2007 TY172 (inne oznaczenie K07TH2Y) – należy do planetoid pasa głównego.
Odkrycie.
2007 TY172 to trzecia planetoida odkryta przez uczniów XIII LO w Szczecinie 2 października 2007 roku pracujących pod kierunkiem Tomasza Skowrona, nauczyciela fizyki. Odkrycia dokonał Tomasz Niedźwiedź w ramach Międzynarodowej Kampanii Poszukiwania Asteroid (International Asteroid Search Campaign), w której szkoła bierze udział.
Uczniowie analizują otrzymane zdjęcia fragmentów nieba, na których przy pomocy specjalnego oprogramowania poszukują obiektów poruszających się na tle gwiazd. Nazwa planetoidy jest oznaczeniem tymczasowym.
2007 TY172 okrąża Słońce w ciągu 3 lat i 292 dni w średniej odległości 2,43 j.a.

</doc>
<doc id="1140517" url="https://pl.wikipedia.org/wiki?curid=1140517" title="Okręg wyborczy Dundee">
Okręg wyborczy Dundee

Okręg wyborczy Dundee powstał w 1832 r. i wysyłał do brytyjskiej Izby Gmin jednego deputowanego, a od 1868 r. dwóch deputowanych. Okręg został zniesiony w 1950 r. i na jego miejsce utworzono dwa nowe okręgi - Dundee East i Dundee West.

</doc>
<doc id="1140521" url="https://pl.wikipedia.org/wiki?curid=1140521" title="Flaga powiatu myśliborskiego">
Flaga powiatu myśliborskiego



</doc>
<doc id="1140525" url="https://pl.wikipedia.org/wiki?curid=1140525" title="Okręg wyborczy Epping">
Okręg wyborczy Epping

Okręg wyborczy Epping powstał w 1885 r. i wysyłał do brytyjskiej Izby Gmin jednego deputowanego, wybieranego w ordynacji większościowej. Okręg został zniesiony w 1974 r.

</doc>
<doc id="1140526" url="https://pl.wikipedia.org/wiki?curid=1140526" title="Košařiska">
Košařiska



</doc>
<doc id="1140529" url="https://pl.wikipedia.org/wiki?curid=1140529" title="Okręg wyborczy Woodford">
Okręg wyborczy Woodford

Okręg wyborczy Woodford powstał w 1945 r. i wysyłał do brytyjskiej Izby Gmin jednego deputowanego. Okręg został zniesiony w 1964 r. W tym czasie reprezentował go tylko jeden deputowany, Winston Churchill, premier Wielkiej Brytanii.

</doc>
<doc id="1140530" url="https://pl.wikipedia.org/wiki?curid=1140530" title="Port lotniczy Viru Viru">
Port lotniczy Viru Viru

Port lotniczy Viru Viru (IATA: VVI, ICAO: SLVR) – międzynarodowy port lotniczy położony 17 km na północ od centrum Santa Cruz. Jest największym portem lotniczym w Boliwii.
Pomysł budowy nowego, nowoczesnego portu lotniczego w Santa Cruz został opracowany w 1976 roku, w związku z zakorkowaniem starego lotniska "El Trompillo". Wkrótce potem rozpoczęto budowę lotniska. Po inauguracji, Viru Viru stał się najważniejszym lotniskiem w Boliwii oraz głównym kierunkiem lotów międzynarodowych, ponieważ La Paz znajduje się na dużej wysokości i może być trudno do niego dojechać samochodem z innych miast Boliwii. Viru Viru jest obecnie największym międzynarodowym lotniskiem w Boliwii.
Viru Viru jest w stanie obsłużyć największych liczbę samolotów. Większość lotów to loty krajowe, loty z sąsiednich krajów Ameryki Południowej, Ameryki Północnej i niektóre loty europejskie. Viru Viru jest również węzłem dla największych linii lotniczych Boliwii, Aerosur i Boliviana de Aviación. 

</doc>
<doc id="1140533" url="https://pl.wikipedia.org/wiki?curid=1140533" title="Songs to Fan the Flames of Discontent">
Songs to Fan the Flames of Discontent

Songs to Fan the Flames of Discontent to drugi album szwedzkiej grupy Refused. Tytuł płyty jest przedrukiem tytułu śpiewnika aktywisty Robotników Przemysłowych Świata Joe Hilla.

</doc>
<doc id="1140538" url="https://pl.wikipedia.org/wiki?curid=1140538" title="Mała Syrenka (serial animowany)">
Mała Syrenka (serial animowany)

Mała Syrenka (ang. "The Little Mermaid", 1992-1994) – amerykański serial animowany wytwórni Disneya. Emitowany był w sobotnim bloku "Walt Disney przedstawia" w TVP1. Serial zawiera 31 odcinków podzielonych na 3 serie. Opowiada on o przygodach syrenki imieniem Ariel i jej przyjacielu Florku. Bohaterami są także: opiekun Ariel, krab Sebastian oraz jej ojciec, król Tryton.
Od 13 września 2009 roku do 2 maja 2010 roku serial powrócił na antenę do niedzielnej Wieczorynki. Od 1 czerwca 2011 roku serial jest nadawany na antenie Disney Junior z nową wersją dubbingu.
Serial powstał na podstawie filmu z 1989 roku – "Mała Syrenka". Powstała również kontynuacja filmu w 2000 roku – ', 26 sierpnia 2008 ukazał się najnowszy film z przygodami Syrenki – '.
Wersja polska.
Pierwsza wersja.
Wersja polska: Telewizyjne Studia Dźwięku
Reżyser: Barbara Sołtysik
Dialogi:
Dźwięk:
Montaż: Elżbieta Joel
Kierownik produkcji: Janina Ostała
Udział wzięli:
i inni 
Teksty piosenek:
Opracowanie muzyczne: Jacek Bończyk 
Śpiewali:
Lektor: Maciej Gudowski
Druga wersja.
Wersja polska: na zlecenie Disney Character Voices International – Master Film
Reżyseria: Krzysztof Kołbasiuk
Dialogi:
Dźwięk: Małgorzata Gil
Montaż: Jan Graboś
Zgranie: Jakub Lenarczyk 
Kierownictwo produkcji: Ewa Chmielewska
Wystąpili:
i inni
Teksty piosenek: Andrzej Brzeski 
Opracowanie muzyczne: 
Piosenki śpiewali:
i inni

</doc>
<doc id="1140539" url="https://pl.wikipedia.org/wiki?curid=1140539" title="1 Dywizja Lekka (III Rzesza)">
1 Dywizja Lekka (III Rzesza)

1 Dywizja Lekka (niem. "1. leichte Division ") – niemiecka lekka dywizja pancerna z początkowego okresu II wojny światowej
Historia.
Dywizja została sformowana zgodnie z rozkazem z dnia 10 listopada 1938 roku w Wuppertalu z przeformowania 1 Brygady Lekkiej. 
W związku z planem ataku na Polskę w dniu 1 sierpnia 1939 roku została zmobilizowana. Następnie weszła w skład 10 Armii jako jej odwód. W trakcie kampanii wrześniowej brała udział w walkach w ramach 10 Armii. 
Od rana 1 września 1939 roku 1 Dywizja Lekka atakowała pozycje obronne polskiej 28 Dywizji Piechoty pod Łagiewnikami, Raczynem i Masłowicami. 3 września jej oddziały przełamały polskie pozycje nad Wartą i wdarły się pod Konopnicę. 5 września skierowano 1 Dywizję Lekką w rejon Przedborza dla przyśpieszenia działań na tym kierunku. 6 września rano przekroczyła ona w Przedborzu Pilicę i działając z rejonu Czermna dotarła do pozycji obronnych 36 Dywizji Piechoty w Rudzie Malenieckiej, gdzie toczyła walki o przeprawę przez rzekę Czarną. 7 września nacierała na pozycje obronne 36 Dywizji Piechoty na linii Kazanów-Sierosławice-Modliszewice.
Po zepchnięciu oddziałów polskich w kierunku Szydłowca, 8 września 1 Dywizja Lekka ruszyła przez Końskie na Radom, a następnie na Kozienice. W drodze pod Jedlnią napotkała opór będącej w odwrocie Wileńskiej Brygady Kawalerii. 4 pułk Ułanów Zaniemeńskich i 13 pułk Ułanów Wileńskich stawiały opór cofając się w stronę przeprawy na Wiśle. Po walkach w rejonie Kozienice-Ryczywół i zepchnięciu polskiego zgrupowania na Magnuszew i Ryczywół, dywizja 9 września opanowała przeprawę w Maciejowicach.
21 września wraz z 29 Dywizją Zmotoryzowaną i elementami 2 Dywizji Lekkiej walczyła ze zgrupowaniem polskim broniącym magazynów amunicji w Palmirach. Były to 68 i 69 pułki piechoty z 17 Dywizji Piechoty i I batalion 14 pułku piechoty.
W okresie 1–25 września 1939 r. 1 DLek. raportowała największe (obok 4 Dywizji Pancernej) straty w czołgach utraconych, uszkodzonych lub zepsutych spośród niemieckich dywizji (77 czołgów PzKpfw 35(t), 8 PzKpfw II i 9 PzKpfw IV), lecz większość z nich spowodowana była awaryjnością czeskich czołgów PzKpfw 35(t), z których ostatecznie straty bezpowrotne, po remontach, ograniczyły się do 7 pojazdów.
Po zakończeniu walk w Polsce, na podstawie rozkazu z 18 października 1939, została przekształcona w 6 Dywizję Pancerną.
Skład.
W 1939 roku 1 Dywizja Lekka jako jedyna z niemieckich dywizji została uzbrojona w zagarnięte czeskie czołgi LT vz. 35, oznaczone początkowo jako L.T.M.35 (od 1940 roku jako PzKpfw 35(t)). 1 września 1939 r. dywizja posiadała sprzęt pancerny:

</doc>
<doc id="1140541" url="https://pl.wikipedia.org/wiki?curid=1140541" title="George G. Meade">
George G. Meade



</doc>
<doc id="1140542" url="https://pl.wikipedia.org/wiki?curid=1140542" title="Zabieg przezskórny">
Zabieg przezskórny

Zabieg przezskórny to zabieg wykonywany pod kontrolą promieni RTG w pracowniach radiologii interwencyjnej lub kardiologii interwencyjnej, który polega na wprowadzeniu do naczynia krwionośnego koszulki naczyniowej techniką Seldingera (po nakłuciu tętnicy igłą, wprowadza się cienki prowadnik, wyjmuje igłę, nacina się skórę skalpelem tworząc szczelinę o długości około 2 mm, po prowadniku wprowadza się koszulkę naczyniową na rozszerzaczu do naczynia, potem wyjmuje się prowadnik z rozszerzaczem; wprowadzona koszulka naczyniowa jest „portem”, przez który wprowadza się cewniki i prowadniki służące do wykonywania różnych zabiegów przezskórnych).
Zabiegami przezskórnymi mogą być: 

</doc>
<doc id="1140545" url="https://pl.wikipedia.org/wiki?curid=1140545" title="Flaga Pyrzyc">
Flaga Pyrzyc



</doc>
<doc id="1140546" url="https://pl.wikipedia.org/wiki?curid=1140546" title="Kaudipteryksy">
Kaudipteryksy

Kaudipteryksy (Caudipteridae) – grupa dinozaurów z nadrodziny owiraptorozaurow. Nazwa Caudipteridae znaczy "opierzony ogon". Dinozaury z tej rodziny żyły na początku okresu kredowego w Azji. Do tej grupy dinozaurów należał kaudipteryks oraz similikaudipteryks.

</doc>
<doc id="1140548" url="https://pl.wikipedia.org/wiki?curid=1140548" title="Princess Juliana International Airport">
Princess Juliana International Airport



</doc>
<doc id="1140550" url="https://pl.wikipedia.org/wiki?curid=1140550" title="Kazimierz Orzechowski (prawnik)">
Kazimierz Orzechowski (prawnik)

Kazimierz Ignacy Orzechowski (ur. 13 lipca 1923 we Lwowie, zm. 9 kwietnia 2009 we Wrocławiu) – polski historyk państwa i prawa, profesor zwyczajny, absolwent i były prorektor Uniwersytetu Wrocławskiego, poseł na Sejm PRL VIII i IX kadencji.
Życiorys.
Syn Stanisława i Marii. Studiował na tajnych kompletach we Lwowie, później na wrocławskim uniwersytecie u prof. Seweryna Wysłoucha. Studia na Wydziale Prawa Uniwersytetu Wrocławskiego ukończył w 1949, rok później obronił doktorat. Od 1957 na stanowisku docenta, od 1962 profesor nadzwyczajny, a od 1976 – profesor zwyczajny.
Od 1957 do 1979 pracował w Katedrze Historii Polski Wyższej Szkoły Pedagogicznej w Opolu. W latach 1958–1960 prodziekan, a następnie do 1962 dziekan Wydziału Prawa i Administracji UWr. W latach 1962–1965 był prorektorem do spraw nauczania Uniwersytetu Wrocławskiego. Od 1968 do 1969 był kierownikiem Katedry Historii Ustroju i Prawa Polskiego, a następnie (do 1993) Instytutu Historii Państwa i Prawa. W latach 1980–1989 był posłem na Sejm PRL VIII i IX kadencji (w obu kadencjach bezpartyjny, w kole Chrześcijańskiego Stowarzyszenia Społecznego).
Członek honorowy Polskiego Towarzystwa Historycznego; członek Polskiej Akademii Umiejętności, Wrocławskiego Towarzystwa Naukowego, Instytutu Zachodniego, Instytutu Śląskiego, Towarzystwa Przyjaciół Nauk w Opolu, a także m.in. Komitetu Nauk Prawnych Polskiej Akademii Nauk.
W zakresie zainteresowań naukowych prof. Kazimierza Orzechowskiego leżały m.in. zagadnienia z dziedziny historii gospodarczej u schyłku feudalizmu oraz ustroju Śląska.
Pochowany na Cmentarzu Grabiszyńskim.

</doc>
<doc id="1140551" url="https://pl.wikipedia.org/wiki?curid=1140551" title="Cyprus Airways">
Cyprus Airways

Cyprus Airways – byłe cypryjskie narodowe linie lotnicze z siedzibą w Nikozji. Obsługiwały około 30 połączeń do Europy, Bliskiego Wschodu i Zatoki Perskiej. Głównym węzłem był Port lotniczy Larnaka.
9 stycznia 2015 roku, władze Cypru ogłosiły upadłość linii po tym, jak Komisja Europejska uznała, że przekazane przewoźnikowi 65 mln euro państwowego wsparcia, naruszyło zasady udzielania pomocy publicznej i zażądała zwrotu całej kwoty.

</doc>
<doc id="1140553" url="https://pl.wikipedia.org/wiki?curid=1140553" title="Tesla Roadster (2007)">
Tesla Roadster (2007)

Tesla Roadster – elektryczny samochód sportowy klasy kompaktowej produkowany pod amerykańską marką Tesla w latach 2008 – 2012.
Historia i opis modelu.
Samochód został zaprojektowany jako pierwszy produkcyjny pojazd Tesli. Do budowy Roadstera nawiązano współpracę z brytyjskim Lotusem, korzystając z rozwiązań technicznych lekkiego spalinowego samochodu sportowego Lotus Elise. Oba pojazdy posiadają w ten sposób dużą liczbę wspólnych części takich jak przednia szyba, poduszki powietrzne czy elementy deski rozdzielczej oraz zawieszenia. Maskę przyozdobiły charakterystyczne wloty powietrza.
Przy takich samych proporcjach nadwozia, Tesla Roadster wyróżniała się z kolei wysoko umieszczonymi jednoczęściowymi reflektorami, a także wielosoczewkowymi lampami tylnymi pod zintegrowanym kloszem. Obszerne zmiany zyskał także kokpit w kabinie pasażerskiej, gdzie w centralnym punkcie umieszczono dotykowy wyświetlacz.
Sprzedaż.
W czerwcu 2007 roku zamówionych zostało 560 egzemplarzy. Pierwsze seryjnie wyprodukowane sztuki pojawiły się w pierwszym kwartale 2008 roku. Do czerwca 2010 roku sprzedano 1200 egzemplarzy. 
Produkcja Tesli Roadster zakończyła się w styczniu 2012 roku. Zgodnie z założeniami, powstało łącznie ok. 2,5 tysiąca sztuk elektrycznego roadstera.
Dane techniczne.
Według producenta, pojazd jest w stanie przyspieszyć od 0 do 100 km/h w czasie poniżej 4 sekund, a jego prędkość maksymalna wynosi 210 km/h. Na w pełni naładowanych bateriach litowo-jonowych zasięg samochodu wynosi 394 km.

</doc>
<doc id="1140554" url="https://pl.wikipedia.org/wiki?curid=1140554" title="2 Dywizja Lekka (III Rzesza)">
2 Dywizja Lekka (III Rzesza)

2 Dywizja Lekka (niem. "2. leichte Division ") – niemiecka lekka dywizja pancerna z okresu II wojny światowej
Historia.
Dywizja została sformowana zgodnie z rozkazem z dnia 10 listopada 1938 roku w Gerze. 
W trakcie kampanii wrześniowej walczyła w składzie XV Korpusu Armijnego 10 Armii. 1 września 1939 roku znajdowała się w rejonie Koszęcin i Kalety atakując pozycje Krakowskiej Brygady Kawalerii. Udało się jej zepchnąć Polaków na główną linie obrony w Woźnikach. Dnia 3 września rozwinęła natarcie na Janów – Lelów – Pradła. Do 4 września dywizja atakowała cofającą się polską Krakowską BK. Tego dnia dywizja zajęła Koniecpol i Szczekociny, a jej patrole dotarły do rubieży Sędziszów - Kozłów. 5 września dywizja starła się na przedpolach Kielc z oddziałami zgrupowania płk. Glabisza i spychając je zdobyła miasto około godziny 12.00. Dnia 6 września oddział wydzielony dywizji skierował się na Chmielnik–Daleszyce–Świętą Katarzynę, dalej walcząc z grupą płk. Glabisza. 8 września dywizja, po zajęciu Skarżyska-Kamiennej, ruszyła na Szydłowiec prowadząc walki z oddziałami 3, 36 i 12 DP.
Po zakończeniu walk w Polsce, powróciła do Gery, gdzie na podstawie rozkazu z dnia 18 października 1939 roku została przekształcona w 7 Dywizję Pancerną.

</doc>
<doc id="1140555" url="https://pl.wikipedia.org/wiki?curid=1140555" title="Katarzyna Wazówna (1584–1638)">
Katarzyna Wazówna (1584–1638)

Katarzyna Wazówna szw. "Katarina Karlsdotter Vasa" (ur. 10 listopada 1584 w Nyköping, zm. 13 grudnia 1638 w Västerås) – księżniczka szwedzka.
Życiorys.
Katarzyna była córką króla Szwecji Karola IX i jego pierwszej żony Anny Marii Wittelsbach.
11 czerwca 1615 wyszła za mąż za palatyna Jana Kazimierza Pfalz-Zweibrücken. Pięcioro z ich dzieci przeżyło wiek niemowlęcy:
Na jej cześć został nazwany Kościół Katarzyny w Sztokholmie (szw. "Katarina kyrka").

</doc>
<doc id="1140558" url="https://pl.wikipedia.org/wiki?curid=1140558" title="Kometa Zhu-Balama">
Kometa Zhu-Balama

Kometa Zhu-Balam lub C/1997 L1 – kometa długookresowa, którą obserwowano tylko raz.
Odkrycie i nazwa.
Kometę tę odkryli astronomowie Gin Zhu (jego zdjęcia pochodziły z 3 czerwca 1997) i David Balam (8 czerwca 1997 dokonał identyfikacji obiektu).
W nazwie znajdują się zatem obydwa nazwiska odkrywców.
Orbita komety.
Orbita komety C/1997 L1 ma kształt bardzo wydłużonej elipsy o mimośrodzie 0,998. Jej peryhelium znajduje się w odległości 4,9 j.a., aphelium zaś 4829 j.a. od Słońca. Jej okres obiegu wokół Słońca wynosi aż 118 843 lata, nachylenie do ekliptyki to wartość 73˚.
Właściwości fizyczne.
To kometa o bardzo długim okresie obiegu, która nie zbliżyła się do Słońca zbyt blisko, przez co jej aktywność nie była nadzwyczajna. Jądro tej komety ma wielkość ok. 10 km.

</doc>
<doc id="1140559" url="https://pl.wikipedia.org/wiki?curid=1140559" title="Pierścień Nibelungów">
Pierścień Nibelungów

Pierścień Nibelungów – telewizyjny dramat sensacyjno-przygodowy fantasy produkcji niemiecko-włosko-brytyjsko-amerykańskiej z 2004 roku. Film zrealizowano na podstawie średniowiecznego eposu niemieckiego "Pieśń o Nibelungach."
Opis fabuły.
W jednym z niemieckich państewek dwaj książęta zabijają króla Xantena. Jego kilkuletni syn Zygfryd trafia do domu kowala Eyvinda (Max von Sydow). Tam, nieświadomy swojego pochodzenia, wiedzie skromne życie, ucząc się zawodu kowala. Mijają lata. Pewnego dnia Zygfryd (Benno Fürmann) zauważa na niebie znak – spadający meteor, z którego powstaje potem jego magiczny miecz. Obowiązek wzywa go do nękanego przez smoka królestwa Burgundii.

</doc>
<doc id="1140560" url="https://pl.wikipedia.org/wiki?curid=1140560" title="The E.P. Compilation">
The E.P. Compilation

The E.P. Compilation jest to kompilacja wcześniejszych minialbumów szwedzkiej grupy Refused. Płyta została wydana w dwóch wersjach.

</doc>
<doc id="1140562" url="https://pl.wikipedia.org/wiki?curid=1140562" title="Ted Drake">
Ted Drake

Edward Joseph "Ted" Drake (ur. 16 sierpnia 1912 w Southampton, zm. 30 maja 1995 w Raynes Park) – angielski piłkarz i trener piłkarski.
Kariera piłkarska.
Pierwsze piłkarskie kroki stawiał w amatorskim Winchester City F.C. Później występował w Southampton i Arsenalu
Southampton.
W 1931 roku ówczesny szkoleniowiec Southamptonu George Kay wykupił Drake'a z Winchester. Zadebiutował on w drużynie 14 listopada 1931 roku w meczu ze Swansea Town. W swoim pierwszym sezonie w barwach "Świętych" wystąpił w 33 meczach i zdobył 20 goli. Wkrótce zapragnął mieć go w swoim składzie trener Arsenalu Herbert Chapman. Southampton nie chciało jednak sprzedać swojej gwiazdy. W spotkaniu z Bradford City inaugurującym sezon 1933/1934 Drake strzelił hat-tricka. Sezon ten zakończył z dorobkiem 22 bramek.
W 1934 roku trener Arsenalu, George Allison złożył za Drake'a ofertę w wysokości 6,5 tysiąca funtów. Southampton, które miało wówczas problemy finansowe, zgodziło się sprzedać Anglika, który w 71 spotkaniach zdobył 47 bramek.
Arsenal.
Swój pierwszy mecz dla nowego klubu rozegrał 24 marca 1934 roku przeciwko Wolves. W debiutanckim sezonie strzelił 42 bramki w 41 meczach. Do dziś żaden zawodnik Arsenalu nie zdobył więcej goli w jednym sezonie. W czterech spotkaniach zdobywał po cztery gole (przeciwko Birmingham, Chelsea, Wolves i Middlesbrough). W trzech strzelał hat-tricka.
W meczu z Aston Villą 14 grudnia 1935 roku na Villa Park zdobył wszystkie 7 bramek (spotkanie zakończyło się wynikiem 7:1 dla "Kanonierów").
W sumie rozegrał w Arsenalu 182 oficjalne mecze, w których zdobył 136 goli. W klasyfikacji najlepszych strzelców "Kanonierów" wszech czasów zajmuje piąte miejsce.
Mecze i gole w reprezentacji.
Ted Drake w reprezentacji Anglii zadebiutował 14 listopada 1934 roku, w meczu zwanym Bitwą o Highbury i zdobył jedną z trzech bramek. W sumie, w kadrze wystąpił pięć razy i zdobył sześć goli.
Kariera trenerska.
Po zakończeniu kariery piłkarskiej został trenerem. Był szkoleniowcem Hendon (1946-1947), Reading (1947-1952) oraz Chelsea (1952-1961). Z "The Blues" w 1955 roku zdobył mistrzostwo Anglii; był pierwszym, któremu udało się zdobyć to trofeum jako piłkarzowi i trenerowi.
Sukcesy.
Piłkarz.
Arsenal
Trener.
Chelsea

</doc>
<doc id="1140568" url="https://pl.wikipedia.org/wiki?curid=1140568" title="West Valley City">
West Valley City

West Valley City – miasto w stanie Utah w hrabstwie Salt Lake w Stanach Zjednoczonych.
W mieście rozwinął się przemysł spożywczy.

</doc>
<doc id="1140570" url="https://pl.wikipedia.org/wiki?curid=1140570" title="The Demo Compilation">
The Demo Compilation

The Demo Compilation to kompilacja utworów grupy Refused. Utwory te pierwotnie znalazły się na dwóch pierwszych demach: "Refused" i "Operation Hearfirst" (1-15). Reszta utworów to piosenki dodatkowe.

</doc>
<doc id="1140578" url="https://pl.wikipedia.org/wiki?curid=1140578" title="Seweryn Wysłouch">
Seweryn Wysłouch

Seweryn Wiktor Józef Wysłouch (ur. 19 marca 1900 w Pirkowiczach koło Drohiczyna, zm. 28 lutego 1968 we Wrocławiu) – polski profesor, historyk państwa i prawa.
Życiorys.
Edukację do 11 roku życia pobierał w domu, a następnie wstąpił do prywatnego męskiego gimnazjum „Katche’go w Wilnie na ul. Piaskowej. Po wybuchu wojny i ewakuacji w 1915 roku liceum do Rosji, wraca do rodzinnego majątku Pirkowicze, gdzie razem z braćmi pomaga ojcu w jego prowadzeniu. W 1920 roku razem z braćmi wstępuje do wojska, w którym służy od 9 lipca 1920 do 14 kwietnia 1923 roku. Uczestniczy jako szeregowiec piechoty w walkach o Grodno, a później, w szeregach Dywizji Litewsko-Białoruskiej gen. Lucjana Żeligowskiego walczy o Wilno. Po zakończeniu walk z bolszewikami pozostawał nadal w wojsku, gdzie ostatecznie w wieku 23 lat ukończył Wojskowe Kursy Maturalne, po czym wstąpił na studia na Uniwersytecie Stefana Batorego, na Wydziale Prawa i Nauk Społecznych. Już na drugim roku studiów (1925 rok) pełnił obowiązki młodszego asystenta, zaś od roku 1927 został zastępca starszego asystenta przy Katedrze Prawa Narodów. 30 czerwca 1927 uzyskał dyplom magistra praw na USB w Wilnie. Od 1927 do 1939 był pracownikiem naukowym Uniwersytetu Stefana Batorego w Wilnie. 18 stycznia 1932 uzyskał doktorat prawa na USB w Wilnie, natomiast habilitację uzyskał w 1937 roku. Polem jego zainteresowań badawczych była historia i współczesne problemy dawnych ziem Wielkiego Księstwa Litewskiego. W wypadku badań współczesnych wiele miejsca poświęcił mniejszościom narodowym, w tym szczególnie Białorusinom.
Przed wojną poza działalnością naukową angażował się także w politykę i działania samorządowe. W 1934 roku został radnym miejskim Wilna, wybranym z listy Bloku Gospodarczego Odrodzenia Wilna, uzyskując 4 747 głosów. Oprócz tego był członkiem Klubu Włóczęgów Seniorów w Wilnie, utworzonego przez Teodora Nagurskiego i członków pierwszego składu Akademickiego Klubu Włóczęgów Wileńskich. Klub Włóczęgów Seniorów zajmował się propagowaniem idei regionalizmu i tak zwanej krajowości na ziemiach północno-wschodnich II RP. Razem ze Stanisławem Swianiewiczem Wysłouch był autorem głównych tekstów programowych Klubu Włóczęgów Seniorów, które publikowano między innymi na łamach czasopisma „Włóczęga”.
Po wojnie profesor (w 1945) i prorektor (od 1947 do 1952) Uniwersytetu Wrocławskiego. Razem z innymi wileńskimi naukowcami-prawnikami (Iwo Jaworski, Andrzej Mycielski, Adam Chełmoński, Witold Świda, Alina Wawrzyńczykowa) znalazł się w grupie pionierów tworzących Wydział Prawa na Uniwersytecie Wrocławskim. Jego ogromną zasługą na stanowisku prorektora Uniwersytetu Wrocławskiego było uratowanie przed kompletną dewastacją, a następnie remont zabytkowej Auli Leopoldyńskiej w gmachu głównym tej uczelni. Od 1956 do 1958 dziekan Wydziału Prawa.
W 1948 współorganizator Wystawy Ziem Odzyskanych we Wrocławiu. Założyciel i dyrektor (1949–1953) wrocławskiego oddziału Instytutu Zachodniego, współzałożyciel Instytutu Śląskiego w Opolu, od 1957 do 1960 przewodniczący jego rady naukowej.

</doc>
<doc id="1140579" url="https://pl.wikipedia.org/wiki?curid=1140579" title="Obraz Matki Boskiej Czortkowskiej">
Obraz Matki Boskiej Czortkowskiej

Obraz Matki Boskiej Czortkowskej – został namalowany przez nieznanego malarza prawdopodobnie w końcu XV wieku.
W 1663 r. król Polski Jan Kazimierz podarował obraz (znajdujący się od końca XV wieku w Ostrowni pod Witebskiem) dominikanom w Czortkowie. Wizerunek został zaopatrzony w łacińską inskrypcję: "Jan Kazimierz, król Polski, był w Czortkowie z Cudownym Obrazem z Ostrowni". W 1910 roku został przeniesiony do nowo wybudowanego kościoła klasztoru Dominikanów w Czortkowie. Obecnie obraz znajduje się w Warszawie w kościele pw. św. Jacka, w kaplicy Kotowskich. 29 sierpnia 2009 arcybiskup Mieczysław Mokrzycki, metropolita lwowski dokonał koronacji kopii obrazu Matki Bożej Czortkowskiej znajdującej się w kościele dominikanów pw. św. Stanisława w Czortkowie.
Kopie obrazu.
Obraz Matki Boskiej Tuchowskiej

</doc>
<doc id="1140580" url="https://pl.wikipedia.org/wiki?curid=1140580" title="Antonio Calvi">
Antonio Calvi

Antonio Calvi (ur. 1341, zm. 2 października 1411) − włoski kardynał okresu wielkiej schizmy zachodniej.
Z pochodzenia był rzymianinem. Studiował prawo i został prawnikiem konsystorialnym oraz kanonikiem bazyliki watykańskiej. W początkowym okresie schizmy był zwolennikiem obediencji "rzymskich" papieży. Za pontyfikatu Bonifacego IX został biskupem Imoli (1390–1395) i Todi (1395–1405). 12 czerwca 1405 papież Innocenty VII mianował go kardynałem prezbiterem Santa Prassede. Uczestniczył w konklawe 1406, które wybrało Grzegorza XII, wkrótce potem opuścił jednak jego obediencję i przyłączył się do soboru w Pizie. Wybrany na tym soborze antypapież Aleksander V przyznał mu tytuł prezbitera S. Marci. Brał udział w konklawe 1410, które wybrało antypapieża Jana XXIII. Zmarł w Rzymie i został pochowany w watykańskiej bazylice św. Piotra, której był archiprezbiterem od 1408.

</doc>
<doc id="1140583" url="https://pl.wikipedia.org/wiki?curid=1140583" title="Flaga Wolnego Miasta Krakowa">
Flaga Wolnego Miasta Krakowa

Flaga Rzeczypospolitej Krakowskiej składa się z dwóch poziomych pasów o jednakowych grubościach. Pas górny jest koloru białego, a dolny koloru błękitnego.
Kolory te symbolizują błękitne i czyste niebo, oraz rzekę Wisłę przepływającą przez miasto. Flaga ta obowiązuje do dzisiaj jako oficjalna flaga Krakowa.

</doc>
<doc id="1140585" url="https://pl.wikipedia.org/wiki?curid=1140585" title="AN-Mk 1">
AN-Mk 1

AN-Mk 1 – amerykańska bomba przeciwpancerna wagomiaru 1600 funtów. Była stosowana podczas II wojny światowej przez lotnictwo US Navy i USAAC wprowadzony w maju 1942 r.
Bomba AN-Mk 1 miała korpus o dużej wytrzymałości, dzięki czemu mogła być używana do zwalczania fortyfikacji i opancerzonych okrętów. AN-Mk 1 miała pomalowany na oliwkowo korpus z żółtym pasem naokoło nosa i ogona. Bomba była uzbrojona zapalnikiem tylnym AN-Mk 228.

</doc>
<doc id="1140592" url="https://pl.wikipedia.org/wiki?curid=1140592" title="The Shape of Punk to Come">
The Shape of Punk to Come

The Shape of Punk to Come to ostatni album szwedzkiej grupy Refused.

</doc>
<doc id="1140594" url="https://pl.wikipedia.org/wiki?curid=1140594" title="Uzzjasz">
Uzzjasz



</doc>
<doc id="1140595" url="https://pl.wikipedia.org/wiki?curid=1140595" title="Glukozo-6-fosforan">
Glukozo-6-fosforan

Glukozo-6-fosforan – organiczny związek chemiczny z grupy aldoz, pochodna glukozy ufosforylowana w pozycji 6. Występuje powszechnie w organizmach żywych.
Powstawanie:
Glukokinaza występuje tylko w wątrobie, pobudzana jest w stanie sytości
Heksokinaza występuje też w innych tkankach.
Oba enzymy katalizują reakcję:
glukoza → glukozo-6-fosforan
Enzymy katalizujące reakcje, w których bierze udział:
a) izomeraza fosfoheksozowa
glukozo-6-fosforan → fruktozo-6-fosforan
b) fosfoglukomutaza
glukozo-6-fosforan → glukozo-1-fosforan
c) glukozo-6-fosfataza
glukozo-6-fosforan → glukoza (z użyciem ADP)
d) dehydrogenaza glukozo-6-fosforanowa
glukozo-6-fosforan → 6-fosfoglukonian (z użyciem NADP i H2O)

</doc>
<doc id="1140596" url="https://pl.wikipedia.org/wiki?curid=1140596" title="Jean Gilles (kardynał)">
Jean Gilles (kardynał)

Jean Gilles (zm. 1 lipca 1408 w Pizie) − francuski kardynał okresu Wielkiej Schizmy Zachodniej, reprezentujący "rzymską" obediencję.
Pochodził z Normandii. Uzyskał doktorat z prawa rzymskiego i kanonicznego i został kanonikiem katedralnym w Paryżu. Poparł Urbana VI w sporze z "awiniońskim" antypapieżem Klemensem VII i został jego legatem w prowincjach kościelnych Kolonia, Trewir i Reims. Sprawował tę funkcję także za pontyfikatu następcy Urbana VI, Bonifacego IX (1389-1404). Innocenty VII na konsystorzu 12 czerwca 1405 mianował go kardynałem diakonem Santi Cosma e Damiano. Brał udział w konklawe 1406. 17 grudnia 1406 ogłosił wybór Grzegorza XII na uniwersytecie paryskim, zapewniając o dobrej woli nowego papieża w dążeniu do zakończenia schizmy. W 1408 roku, rozczarowany postawą Grzegorza XII, wypowiedział mu posłuszeństwo i wspólnie z innymi kardynałami z obydwu rywalizujących obediencji wziął udział w przygotowaniach do Soboru w Pizie, zmarł jednak przed jego rozpoczęciem.

</doc>
<doc id="1140599" url="https://pl.wikipedia.org/wiki?curid=1140599" title="Parafia Najświętszego Zbawiciela w Łodzi">
Parafia Najświętszego Zbawiciela w Łodzi

Parafia Najświętszego Zbawiciela w Łodzi – rzymskokatolicka parafia położona w dekanacie Łódź Teofilów-Żubardź archidiecezji łódzkiej.
Parafia erygowana 17 września 1932 przez biskupa Wincentego Tymienieckiego. Leży w zachodniej części miasta i swoim obszarem obejmuje osiedla Koziny, Mania i im. Montwiłła-Mireckiego oraz park im. Józefa Piłsudskiego. Na linii północ-południe przez całą parafię przebiega linia kolejowa (między dworcami Łódź Kaliska-Łódź Żabieniec).
Historia parafii.
27 września 1931 biskup Kazimierz Tomczak poświęcił kamień węgielny pod budowę kościoła parafialnego. Po niemal roku (25 września 1932) wybudowaną według projektu Władysława Kwapiszewskiego z modrzewiowych bali świątynię poświęcił ordynariusz łódzki biskup Wincenty Tymieniecki. Następnie przy kościele wzniesiono zakrystię, a w 1934 murowaną plebanię.
Msze Święte.
W niedziele i święta: 7:00; 8:30; 10:00 (młodzież); 11:30 (dzieci); 13:00; 18:00.
W dni powszednie: 7:00; 8:00; 17:00; 18:00.
Grupy parafialne.
Oaza Dzieci, Rycerstwo Niepokalanej, III Zakon Świętego Franciszka, Wspólnota Najświętszego Sakramentu i Niepokalanej, Żywa Róża, Wspólnota modlitewna „Zawierzenie”, Liturgiczna Służba Ołtarza.
Ulice położone na obszarze działalności duszpasterskiej parafii.
Augustynianka, Piotra Bardowskiego, Bobowa, Ciepła, Gustawa Daniłowskiego, Jana Długosza, Drewnowska (numery parzyste od 130 do końca), Floriańska, Gazowa, Górna, Grochowa, Grzybowa, Jarzynowa, Jęczmienna, Marcina Kasprzaka (numery nieparzyste 1-59 i parzyste 2-64a), Konstantynowska (numery nieparzyste 1-71 i parzyste 2-56/60), Krakowska (numery parzyste 2-16), Krańcowa (numery nieparzyste 1-13), Zygmunta Lorentza, Odolanowska (numery nieparzyste 1-5, parzyste 2, 4 A, B, C), Stefana Okrzei, Orzechowa, Michała Ossowskiego, Owsiana, Feliksa Perla, Perłowa, Jana Pietrusińskiego, Pszenna, Tomasza Rychlińskiego, Saperów, Siewna, Solec, Srebrzyńska, al. Unii Lubelskiej (numery parzyste 6-20), Wapienna, Ludwika Waryńskiego, Thomasa Woodrowa Wilsona, al. Włókniarzy (numery parzyste 178-198 i nieparzyste 185-187), Tomasza Zana, Zdrowie, Zimna.

</doc>
<doc id="1140600" url="https://pl.wikipedia.org/wiki?curid=1140600" title="The Shape of Punk To Come">
The Shape of Punk To Come



</doc>
<doc id="1140601" url="https://pl.wikipedia.org/wiki?curid=1140601" title="Wrodzony brak nasieniowodów">
Wrodzony brak nasieniowodów

Wrodzony brak nasieniowodów, wrodzona obustronna aplazja nasieniowodów (ang. congenital (bilateral) absence of the vas deferens, congenital bilateral aplasia of vas deferens, CAVD, CBAVD) – najczęściej spotykana wada dróg wyprowadzających nasienie, polegająca na aplazji nasieniowodów, występująca jako genitalny wykładnik mukowiscydozy albo jako odrębne schorzenie. Część mutacji w genie "CFTR" wywołuje mukowiscydozę, część objawia się wyłącznie jako CBAVD; są to więc schorzenia alleliczne.
Jako pierwszy brak nasieniowodów stwierdził autopsyjnie John Hunter w 1737 roku.

</doc>
<doc id="1140602" url="https://pl.wikipedia.org/wiki?curid=1140602" title="Wrodzona obustronna aplazja nasieniowodów">
Wrodzona obustronna aplazja nasieniowodów



</doc>
<doc id="1140608" url="https://pl.wikipedia.org/wiki?curid=1140608" title="Dave Kunst">
Dave Kunst

Dave Kunst (ur. 16 lipca 1939 w Caledonia) - amerykański podróżnik, który jako pierwszy człowiek na świecie odbył pieszą wyprawę dookoła świata. 
Wyprawa.
Wyprawa rozpoczęła się 20 czerwca 1970 w Waseca w stanie Minnesota, a zakończyła w tym samym miejscu - 5 października 1974. Dave rozpoczął podróż wraz z bratem Johnem, który nie ukończył wyprawy z powodu śmierci 21 października 1972 w wyniku postrzału podczas napadu rabunkowego dokonanego przez afgańskich bandytów. Dave, który również ucierpiał podczas napadu przeżył udając martwego.
Inni piesi podróżnicy.
Inni podróżnicy, którzy odbyli, lub próbowali odbyć tego typu wyprawę to: Arthur Blessitt, Ffyona Campbell, Karl Bushby i Colin Skinner.

</doc>
<doc id="1140609" url="https://pl.wikipedia.org/wiki?curid=1140609" title="Choroba Corich">
Choroba Corich



</doc>
<doc id="1140614" url="https://pl.wikipedia.org/wiki?curid=1140614" title="Ophioglossaceae">
Ophioglossaceae



</doc>
<doc id="1140616" url="https://pl.wikipedia.org/wiki?curid=1140616" title="Salviniaceae">
Salviniaceae



</doc>
<doc id="1140619" url="https://pl.wikipedia.org/wiki?curid=1140619" title="Bożena Sławiak">
Bożena Sławiak

Bożena Maria Sławiak z domu Masiukiewicz (ur. 28 maja 1948 w Sulęcinie) – polska polityk, samorządowiec, z wykształcenia pedagog, posłanka na Sejm VI i VII kadencji.
Życiorys.
W 1968 uzyskała tytuł magistra pedagogiki kulturalno-oświatowej na Wydziale Nauk Społecznych Uniwersytetu im. Adama Mickiewicza w Poznaniu. Do 1998 pracowała w sulęcińskich ośrodkach kulturalnych, kierowała m.in. domem kultury i poradnią kulturalno-oświatową, była zatrudniona w bibliotece pedagogicznej. Do 1980 przez dwa lata należała do PZPR. Po 1990 zasiadała w radzie miasta i gminy Sulęcin (m.in. jako przewodnicząca rady), następnie w radzie powiatu sulęcińskiego. Od 1998 do 2002 była pierwszym starostą tego powiatu. W wyborach parlamentarnych w 2001 bez powodzenia kandydowała do Sejmu z listy Polskiego Stronnictwa Ludowego. W 2006 uzyskała mandat radnej sejmiku lubuskiego.
W 2007 została wybrana do Sejmu VI kadencji z listy Platformy Obywatelskiej. Kandydując w okręgu lubuskim, otrzymała 8942 głosy. W wyborach w 2011 z powodzeniem ubiegała się o reelekcję, dostała 6673 głosy. W 2014 kandydowała na burmistrza Sulęcina, przegrywając w drugiej turze z Dariuszem Ejchartem (prywatnie swoim zięciem). Nie wystartowała w wyborach parlamentarnych w 2015. W 2018 ubiegała się o mandat radnej powiatu z ramienia Bezpartyjnych Samorządowców.
W 2011 otrzymała Srebrną Odznaką „Zasłużony dla Ochrony Przeciwpożarowej”.

</doc>
<doc id="1140620" url="https://pl.wikipedia.org/wiki?curid=1140620" title="Mistrzostwa Rosji w szachach">
Mistrzostwa Rosji w szachach

Mistrzostwa Rosji w szachach – rozgrywany corocznie turniej, mający na celu wyłonienie najlepszych szachistów w Rosji. Pierwsze mistrzostwa Imperium Rosyjskiego rozegrano w roku 1899. Do roku 1914 odbyło się osiem mistrzowskich turniejów. Po powstaniu Związku Radzieckiego, w latach 1920–1991 rozegrano 44 mistrzostwa RFSRR mężczyzn, stanowiących jednocześnie półfinały mistrzostw ZSRR. Po rozpadzie ZSRR mistrzostwa Rosji zachowały numerację organizowanych od roku 1920 turniejów (podobnie w mistrzostwach kobiet, jednak numeracja tych turniejów jest inna niż mistrzostw mężczyzn).

</doc>
<doc id="1140622" url="https://pl.wikipedia.org/wiki?curid=1140622" title="Come Rain or Come Shine">
Come Rain or Come Shine

Come Rain or Come Shine – utwór skomponowany przez Harolda Arlena do tekstu Johnny’ego Mercera.
Kompozycja została stworzona na potrzeby musicalu "St. Louis Woman", którego premiera odbyła się w Martin Beck Theatre w Nowym Jorku 30 marca 1946 roku.

</doc>
<doc id="1140623" url="https://pl.wikipedia.org/wiki?curid=1140623" title="Through the Past, Darkly (Big Hits Vol. 2)">
Through the Past, Darkly (Big Hits Vol. 2)

Through the Past, Darkly (Big Hits Vol. 2) – trzeci album kompilacyjny brytyjskiej grupy The Rolling Stones został. Album został dedykowany zmarłemu Brianowi Jonesowi.
Listy przebojów.
Album
Single

</doc>
<doc id="1140625" url="https://pl.wikipedia.org/wiki?curid=1140625" title="(352214) 2007 TY4">
(352214) 2007 TY4

(352214) 2007 TY4 – planetoida pasa głównego. Obiekt ten został zaobserwowany już w 2003 roku i otrzymał oznaczenie 2003 YV18.
Odkrycie.
(352214) 2007 TY4 to druga planetoida odnaleziona przez uczniów XIII LO w Szczecinie 2 października 2007 roku pracujących pod kierunkiem Tomasza Skowrona, nauczyciela fizyki. Krzysztof Będkowski, Tomasz Niedźwiedź i Adam Dziedzic zaobserwowali planetoidę w ramach Międzynarodowej Kampanii Poszukiwania Asteroid ("International Asteroid Search Campaign"), w której szkoła bierze udział. Uczniowie analizują otrzymane zdjęcia fragmentów nieba, na których przy pomocy specjalnego oprogramowania poszukują obiektów poruszających się na tle gwiazd. Nazwa planetoidy jest oznaczeniem tymczasowym.
(352214) 2007 TY4 okrąża Słońce w ciągu 4 lat i 113 dni w średniej odległości 2,65 j.a.

</doc>
<doc id="1140627" url="https://pl.wikipedia.org/wiki?curid=1140627" title="Brygada Rezerwowa Kawalerii &quot;Wołkowysk&quot;">
Brygada Rezerwowa Kawalerii &quot;Wołkowysk&quot;



</doc>
<doc id="1140630" url="https://pl.wikipedia.org/wiki?curid=1140630" title="AN-M46">
AN-M46

AN-M46 – amerykańska bomba fotograficzna wagomiaru 100 funtów. Była stosowana podczas II wojny światowej przez lotnictwo US Navy i USAAC.
Bomba AN-M46 miała cienkościenny korpus wypełniony 11,34 kg sproszkowanej masy oświetlającej. Bomba była malowana na szaro z czarnymi oznaczeniami, oliwkowo z białymi lub biało z czarnymi oznaczeniami.

</doc>
<doc id="1140631" url="https://pl.wikipedia.org/wiki?curid=1140631" title="Wyspa Kocia">
Wyspa Kocia

Wyspa Kocia, zwana także Kocia Kępa, Kotowy Ostrów (niem. "Katzeninsel") – wyspa w zachodniej części jeziora Święcajty, będąca przedłużeniem Kalskiego Rogu, przez co oddziela Zatokę Kalską od reszty jeziora. Na wschód od wyspy znajduje się najgłębsze miejsce jeziora – 28 metrów.

</doc>
<doc id="1140637" url="https://pl.wikipedia.org/wiki?curid=1140637" title="Jean Lambert Tallien">
Jean Lambert Tallien



</doc>
<doc id="1140640" url="https://pl.wikipedia.org/wiki?curid=1140640" title="Pietro Stefaneschi">
Pietro Stefaneschi

Pietro Stefaneschi (zm. 30 października 1417) − włoski kardynał okresu wielkiej schizmy, reprezentujący najpierw "rzymską", a potem "pizańską" obediencję.
Pochodził z Rzymu z rodziny seniorów Molara. Za pontyfikatu Bonifacego IX został protonotariuszem apostolskim. 12 czerwca 1405 papież Innocenty VII mianował go kardynałem diakonem. Uczestniczył w konklawe 1406, które wybrało Grzegorza XII i został jego wikariuszem w Rzymie. Wkrótce potem opuścił jego obediencję i przyłączył się do Soboru w Pizie. Legat "a latere" antypapieża Jana XXIII w Neapolu w 1413. W trakcie Soboru w Konstancji sprawował funkcję wikariusza diecezji rzymskiej z miesięcznymi subsydiami w wysokości 400 skudów. Administrator diecezji Nebbio od marca 1415. Zmarł w Rzymie. 

</doc>
<doc id="1140643" url="https://pl.wikipedia.org/wiki?curid=1140643" title="José Ferreira Thedim">
José Ferreira Thedim

José Ferreira Thedim (ur. 1892, zm. 1971) - portugalski rzeźbiarz.
W 1946 wyrzeźbił cedrową figurę Matki Bożej Różańcowej, według wskazówek wizjonerki Łucji dos Santos, czczoną po dziś dzień w Fátimie jako Matkę Bożą Fátimską. Wkrótce rzeźbiarz wykonał kolejną figurę Matki Bożej, którą poświęcono 13 października 1947, w trzydziestą rocznicę objawień fatimskich.

</doc>
<doc id="1140644" url="https://pl.wikipedia.org/wiki?curid=1140644" title="K07T04Y">
K07T04Y



</doc>
<doc id="1140647" url="https://pl.wikipedia.org/wiki?curid=1140647" title="Megalozaury (podrodzina)">
Megalozaury (podrodzina)

Megalozaury (Megalosaurinae) to grupa dinozaurów z rodziny megalozaurów.
Pożywienie.
Megalozaury żywiły się mięsem dinozaurów roślinożerców i innych zwierząt. Mogły na nie polować, ale także zapewne nie gardziły znalezioną padliną.
Występowanie.
Megalozaury żyły w jurze na terenach dzisiejszej:

</doc>
<doc id="1140649" url="https://pl.wikipedia.org/wiki?curid=1140649" title="Megalosaurinae">
Megalosaurinae



</doc>
<doc id="1140653" url="https://pl.wikipedia.org/wiki?curid=1140653" title="Deklaracja filadelfijska">
Deklaracja filadelfijska

Deklaracja filadelfijska – dokument przyjęty 10 maja 1944 podczas 26. sesji Konferencji Ogólnej Międzynarodowej Organizacji Pracy w Filadelfii (stąd nazwa); w 1946 stał się, jako załącznik, częścią Konstytucji Międzynarodowej Organizacji Pracy.
Tekst "Deklaracji filadelfijskiej" składa się z 5 rozdziałów dotyczących celów i zadań MOP, które mają wywierać wpływ na politykę państw członkowskich.
I część zawiera podstawowy dekalog MOP, podkreślając 4 gruntowne zasady, a mianowicie:
II część jest swoistą deklaracją założeń tworzących statut Międzynarodowej Organizacji Pracy. W części tej podkreśla się prawo do dobrobytu i rozwoju duchowego bez względu na rasę, wyznanie czy płeć, przy czym dążenie do zachowania tego prawa powinno stać u podstaw polityki krajowej i międzynarodowej.
III część zawiera kwestie z zakresu prawa pracy, a w szczególności: zobowiązanie popierania pełnego zatrudnienia, podniesienia standardów pracy i życia, migracji zarobkowej, postępu technicznego, zabezpieczenia społecznego, ochrony życia i zdrowia, zamienności pokoleń, równego dostępu do edukacji i kultury.
IV część zakłada współpracę z innymi organizacjami i instytucjami, których działania są sprzeczne z założeniami MOP, w celu osiągnięcia wyznaczonych zadań.
V część propaguje urzeczywistnianie zasad MOP przez wszystkie narody świata, z uwzględnieniem możliwości warunkowanych przez rozwój społeczny i gospodarczy.

</doc>
<doc id="1140657" url="https://pl.wikipedia.org/wiki?curid=1140657" title="Al Nuqat al Khams">
Al Nuqat al Khams



</doc>
<doc id="1140661" url="https://pl.wikipedia.org/wiki?curid=1140661" title="Numeraire">
Numeraire

Numéraire - dobro za pomocą którego wyznacza się ceny innych dóbr. 
W praktyce cenie jednego dobra przypisujemy wartość=1, wtedy cena numeraire wyznacza cenę względna, która mierzy wartość pierwszego dobra.
Przykład:
Zosia kupiła chleb za 2,40 zł. W tym przypadku złoty jest dobrem numeraire. Można by było powiedzieć, że Zosia sprzedała 24/10 złotego za 1 chleb. W tym przypadku to chleb jest numeraire.
Warto zauważyć, że to czy sprzedajemy czy kupujemy zależy od tego co jest dobrem numeraire. 
Jeśli nabywamy numeraire to sprzedajemy inne dobro, jeśli pozbywamy się numeraire to kupujemy inne dobro. Nasze przyzwyczajenie do podawania wszystkiego w cenie pieniężnej wykształciło w nas praktykę podawania pieniądza jako numeraire.

</doc>
<doc id="1140663" url="https://pl.wikipedia.org/wiki?curid=1140663" title="Francesco Uguccione">
Francesco Uguccione

Francesco Uguccione (zm. 14 lipca 1412 we Florencji) − włoski kardynał okresu wielkiej schizmy.
Początkowo popierał "rzymską" obediencję, w nagrodę za co Urban VI mianował go biskupem Faenza (1378-83), a następnie arcybiskupem Benewentu (1383-84) i Bordeaux (1384-1412). W 1382 służył jako legat papieski w Gaskonii i Hiszpanii, bezskutecznie próbując przekonać miejscowych władców do opowiedzenia się po stronie Urbana VI. 12 czerwca 1405 Innocenty VII mianował go kardynałem prezbiterem Santi Quatro Coronati. Brał udział w konklawe 1406, które wybrało papieża Grzegorza XII. Wkrótce potem wypowiedział mu posłuszeństwo i wziął udział w Soborze w Pizie 1409, przyłączając się do obediencji soborowych antypapieży. Zmarł we Florencji.

</doc>
<doc id="1140665" url="https://pl.wikipedia.org/wiki?curid=1140665" title="Sabratah Surman">
Sabratah Surman



</doc>
<doc id="1140669" url="https://pl.wikipedia.org/wiki?curid=1140669" title="Flaga Drawska Pomorskiego">
Flaga Drawska Pomorskiego



</doc>
<doc id="1140670" url="https://pl.wikipedia.org/wiki?curid=1140670" title="Clarín">
Clarín

Clarin – największa gazeta ukazująca się w Argentynie. Została założona przez Roberto Noble. Jest gazetą politycznie neutralną.
"Clarin" był jedną z pierwszych na świecie gazet wydawanych w formacie tabloid. Jej pierwszy numer ukazał się 28 sierpnia 1945. Miał 18 stron i 60 tysięcy egzemplarzy nakładu, który rozszedł się w całości. Głównymi tematami pierwszego wydania były: zakończenie II wojny światowej, wizyta generała De Gaulle w Nowym Jorku i zrzucenie bomby atomowej na japońskie miasta. Pierwszy numer rozdawany był bezpłatnie. Gazeta sprzedawana była dopiero od drugiego numeru.
Wydawana w Buenos Aires gazeta osiąga nakład 500 tys. egzemplarzy. 44% nakładu jest dystrybuowane w stolicy. Portal internetowy www.clarin.com jest jedną z najczęściej odwiedzanych witryn w języku hiszpańskim. Jej dyrektorem jest Marcelo Franco.
Grupo Clarin (spółka wydająca dziennik) wydaje również gazetę sportową "Olé", Elle (od 1994) i popołudniówkę La Razón. Dodatkowo posiada kanał telewizyjny Canal 13, trzy stacje radiowe i inne media.
W 1988 grupa Clarin zaczęła wcielać w życie swój plan ekspansji na inne media. Kupiła więc dziennik Pagina 12, rozgłośnię radiową Radio Mitre i telewizję Canal 13 zajmującą się podawaniem informacji rządowych, transmisją rozgrywek piłkarskich i kupowaniem dziesiątek telewizji kablowych; w ten sposób posiadała monopol wśród firm zajmujących się dostarczaniem usług TV kablowej (800 tys. odbiorców).
W 1995 Clarin uruchomił swój portal internetowy (4 mln odsłon miesięcznie).

</doc>
<doc id="1140671" url="https://pl.wikipedia.org/wiki?curid=1140671" title="Yafran-Jadu">
Yafran-Jadu



</doc>
<doc id="1140672" url="https://pl.wikipedia.org/wiki?curid=1140672" title="(315365) 2007 VB">
(315365) 2007 VB

(315365) 2007 VB (inne oznaczenie K07V00B) – planetoida należąca do głównego pasa planetoid.
Odkrycie.
2007 VB została odkryta 1 listopada 2007 roku przez uczniów Gimnazjum Miejskiego w Sierpcu pracujących pod kierunkiem Józefa Urbańskiego. Odkrycia dokonali M. Urbański, P. Stańczak i B. Zieliński w ramach Międzynarodowej Kampanii Poszukiwania Asteroid ("International Asteroid Search Campaign"), w której szkoła bierze udział. Uczniowie analizują otrzymane zdjęcia fragmentów nieba, na których przy pomocy specjalnego oprogramowania poszukują obiektów poruszających się na tle gwiazd. Nazwa planetoidy jest oznaczeniem tymczasowym.
2007 VB okrąża Słońce w ciągu 3 lat i 219 dni w średniej odległości 2,34 j.a.

</doc>
<doc id="1140674" url="https://pl.wikipedia.org/wiki?curid=1140674" title="JEM">
JEM



</doc>
<doc id="1140676" url="https://pl.wikipedia.org/wiki?curid=1140676" title="Let It Bleed">
Let It Bleed

Let It Bleed – dziewiąty w Wielkiej Brytanii i czternasty w Stanach Zjednoczonych album grupy The Rolling Stones. Jest to pierwszy album, na którym wystąpił Mick Taylor (zastąpił on zmarłego Briana Jonesa).
W 2003 album został sklasyfikowany na 32. miejscu listy 500 albumów wszech czasów magazynu „Rolling Stone”. 

</doc>
<doc id="1140677" url="https://pl.wikipedia.org/wiki?curid=1140677" title="Nurczyk (rzeka)">
Nurczyk (rzeka)

Nurczyk – rzeka we wschodniej Polsce, lewy dopływ Nurca, długości 39,751 km.
Wypływa w okolicy miejscowości Czeremcha-Wieś, a do Nurca uchodzi poniżej wsi Dubno, na południe od wsi Boćki, na 68,1 km licząc od ujścia. Średnia głębokość rzeki wynosi około 0,7–0,9 m.
Płynie głównie wśród pastwisk, lasów i nieużytków. Prawie cała rzeka została uregulowana. W podłożu dominuje piasek, z występującymi dodatkowo kamieniami. Dno pokryte zróżnicowaną roślinnością zanurzoną, której towarzyszy roślinność nadbrzeżna, znacznie zakrywająca właściwy nurt rzeki.
W pobliżu wsi Żerczyce przepływa pod drogą wojewódzką nr 693.
Miejscowości nad Nurczykiem: Czeremcha-Wieś, Miedwieżyki, Rogacze, Lewosze, Borowiki, Nurczyk, Chanie, Dubno, Pokaniewo, Grabarka, Klimkowicze, Chańki, Kościukowicze.

</doc>
<doc id="1140678" url="https://pl.wikipedia.org/wiki?curid=1140678" title="Flaga gminy Drawsko Pomorskie">
Flaga gminy Drawsko Pomorskie



</doc>
<doc id="1140680" url="https://pl.wikipedia.org/wiki?curid=1140680" title="Jehojachim">
Jehojachim



</doc>
<doc id="1140683" url="https://pl.wikipedia.org/wiki?curid=1140683" title="Kostioza">
Kostioza

Kostioza, ichtiobodoza, "Costiosis" – pasożytnicza choroba ryb wywoływana przez wiciowce z rodzaju "Ichthyobodo".
Wyróżnia się dwa gatunki wiciowców z rodzaju "Ichthyobodo": "I. necatrix" oraz "I. pyriformis", z czego ten pierwszy jest najczęstszą przyczyną wywoływania tej choroby. Nazwa wywodzi się od dawniej używanej nazwy rodzajowej "Costia".
Etiologia.
Kostioza jest chorobą występująca w hodowli sztucznej, która atakuje przede wszystkim ryby młode. Wywołują ją bardzo małe wiciowce o (długości pasożyta 10-20 µm i szerokości 6-10 µm). Na żywicielu "I. necatrix" jest kształtu nerkowatego, natomiast poza nim pasożyt przybiera formę bardziej kulistą. Po brzusznej stronie ciała znajduje się otwór gębowy – cytostom oraz dwie pary wici (krótsze i dłuższe). W cytoplazmie można zaobserwować okrągłe jądro umieszczone w centrum oraz wicie wakuoli. Za ich pomocą może pływać przez jakiś czas w toni wodnej. Po napotkaniu żywiciela zwężonym końcem działającym jak przyssawka przytwierdza się do jego skóry.
Gdy opuści swego żywiciela żyje tylko ok. 30-60 minut. Potrafi jednak wytworzyć swoiste cysty przetrwalnikowe (7-10 µm), które potrafią przetrwać bardzo długi okres.
Najczęściej pojawia się na skórze ryby, płetwach, rzadziej na skrzelach.
W hodowli akwariowej pojawia się bardzo rzadko ze względu na temperaturę panującą w akwarium, atakując najczęściej narybek. W temperaturze 30 °C i wyższej pasożyty giną.
Źródło inwazji.
Źródłem rozprzestrzeniania się tej choroby są najczęściej zarażone ryby. W hodowli stawowej zdarzają się przypadki rozpowszechnianie się choroby poprzez ptaki przenoszące padłą rybę zarażoną kostiozą z jednego zbiornika do drugiego.
Rozwój choroby.
"Ichthyobodo necatrix" rozmnaża się poprzez podział podłużny, zależny od temperatury, najszybciej w temperaturze ok. 25 °C i wodzie dającej odczyn bardziej kwaśny (pH) 4,5–6,0.
Objawy.
Rozwój choroby powoduje ogólne osłabienie ryby. Na powierzchni ciała pojawia się biały nalot wywołany wydzielaniem się nadmiernej ilości śluzu związanego z reakcją obronną skóry ryby na inwazję pasożytów. W miejscach, gdzie dokonała się inwazja, skóra wykazuje przekrwienia i wybroczyny.
Ryby ocierają się o rośliny i przedmioty starając się pozbyć „natręta”, zaś ich ruchy stają się chwiejne. Na płetwach można zauważyć ich postrzępienie. Skrzela bledną, pokrywając się dużą ilością śluzu. W następstwie ataku na skrzela ryba wykazuje objawy duszności. Podpływa do miejsc najlepiej dotlenionych, z trudem łapie powietrze z powierzchni wody. Ryby przestają żerować i szybko chudną. W stadium już bardzo zaawansowanym na skórze, płetwach i skrzelach mogą pojawić się ogniska martwe.
Zwalczanie.
Skutecznym sposobem na leczenie są kąpiele lecznicze. Przeprowadzać je należy w oddzielnych zbiornikach:
Zapobieganie chorobie.
W profilaktyce należy zwracać szczególną uwagę na stan zdrowotny sprowadzanych ryb.
W celach zapobiegnięcia choroby należy poddać nowe ryby kąpieli w 1% roztworze soli kuchennej, na okres 30 minut przez kilka dni. Zabieg ten dobrze jest powtórzyć w odstępach 2-3 dniowych.

</doc>
<doc id="1140684" url="https://pl.wikipedia.org/wiki?curid=1140684" title="8 Pułk Ułanów (powstanie listopadowe)">
8 Pułk Ułanów (powstanie listopadowe)

8 Pułk Ułanów – pułk jazdy polskiej okresu zaborów.
Sformowany z jazdy 50-dymowej. Od grudnia 1830 do 13 czerwca 1831 pod nazwą 1 Pułku Jazdy Płockiej.
Ułani.
Dowódcy pułku
Oficerowie
Walki pułku.
Pułk brał udział w walkach w czasie powstania listopadowego.
Bitwy i potyczki:
Pułk otrzymał 10 krzyży złotych i 4 srebrne.

</doc>
<doc id="1140685" url="https://pl.wikipedia.org/wiki?curid=1140685" title="Mistrzostwa Polski Seniorów w Lekkoatletyce 1992">
Mistrzostwa Polski Seniorów w Lekkoatletyce 1992

68. Mistrzostwa Polski Seniorów w Lekkoatletyce – zawody sportowe, które rozgrywane były w Warszawie na stadionie Skry w dniach 19–21 czerwca 1992 roku.
Biegi przełajowe.
64. mistrzostwa Polski w biegach przełajowych rozegrano 8 marca w Kędzierzynie-Koźlu. Kobiety rywalizowały na dystansach 3 km i 6 km, a seniorzy na 6 km i 12 km.
Maraton.
Maratończycy (mężczyźni i kobiety) rywalizowali 17 maja we Wrocławiu. Trasa biegu była krótsza od regulaminowej o 300 metrów.
Chód na 5000 m kobiet.
Mistrzostwa w chodzie na 5000 metrów (na bieżni) kobiet rozegrano 14 lipca w Sopocie, podczas Memoriału Józefa Żylewicza.
Półmaraton.
Mistrzostwa Polski w półmaratonie rozegrano 5 września w Brzeszczach.
Chód na 50 km mężczyzn.
Zawody mistrzowskie w chodzie na 50 kilometrów mężczyzn rozegrano 20 września w Zamościu.

</doc>
<doc id="1140687" url="https://pl.wikipedia.org/wiki?curid=1140687" title="Al Butnan">
Al Butnan



</doc>
<doc id="1140689" url="https://pl.wikipedia.org/wiki?curid=1140689" title="Ichtiobodoza">
Ichtiobodoza



</doc>
<doc id="1140692" url="https://pl.wikipedia.org/wiki?curid=1140692" title="World Wide Live">
World Wide Live

World Wide Live – drugi album koncertowy Scorpions wydany w roku 1985.

</doc>
<doc id="1140693" url="https://pl.wikipedia.org/wiki?curid=1140693" title="Orangeada">
Orangeada

Orangeada – album tria Trzaska/Friis/Uuskyla wydany w 2006 roku przez Kilogram Records.
Twórcy.
Materiał zarejestrowano w sopockim studiu nagraniowym im. Adama Mickiewicza należącym do Macieja Cieślaka (Ścianka), producenta płyty, 29 listopada i 1 grudnia 2004 roku. Tytuł zainspirowała pomarańczowa rewolucja na Ukrainie – trio odbyło przed sesją nagraniową trasę po Ukrainie, dając między innymi koncert we Lwowie.

</doc>
<doc id="1140697" url="https://pl.wikipedia.org/wiki?curid=1140697" title="Polska w Formule 1">
Polska w Formule 1

Historia polskich akcentów w Formule 1.
Kierowcy.
Robert Kubica nie był pierwszym Polakiem, który prowadził samochód Formuły 1. W drugiej połowie lat siedemdziesiątych FIA zastanawiała się nad organizacją wyścigu w państwie socjalistycznym. Jednym z kandydatów była Polska, ponieważ miała ona wtedy odpowiadający ówczesnym wymogom tor w Poznaniu. Podczas wyścigów samochodowych organizowanych z okazji Międzynarodowych Targów w czerwcu 1979 roku do Poznania przywieziono również bolid kanadyjskiego zespołu Wolf-Ford. Poprowadził go syn ówczesnego premiera, a przyjaciel Waltera Wolfa, szefa swojego zespołu, Andrzej Jaroszewicz. Był to egzemplarz, w którym Jody Scheckter (późniejszy mistrz świata 1979) wygrał w Grand Prix Monako 1977. Był to pierwszy przypadek, by Polak prowadził bolid Formuły 1.
Drugi przypadek miał miejsce pod koniec roku 1995. Jarosław Wierczuk (ur. 6 stycznia 1977 w Warszawie), kierowca wyścigowy oraz absolwent Wyższej Szkoły Zarządzania i Marketingu w Warszawie, który swoją karierę rozpoczynał w 1992 roku w kartingu, a następnie ścigał się w Mistrzostwach Europy Strefy Centralnej, został zaproszony przez zespół Formuły 1 Forti na testy. Odbyły się one na włoskim torze Autodromo dell’Umbria Magione. Zespół ostatecznie uznał, iż Polak pojechał za słabo i postanowił nie angażować go w charakterze kierowcy swojego zespołu. Wierczuk w następnych latach bez powodzenia startował w niższych seriach wyścigowych (niemiecka Formuła 3, włoska Formuła 3000 oraz japońska Formuła Nippon).
Pierwszym i jedynym polskim kierowcą, który wystartował w Grand Prix jest Robert Kubica, reprezentujący od sezonu 2006 do sezonu 2009 barwy zespołu BMW Sauber, a w sezonie 2010 i w przedsezonowych testach na początku sezonu 2011 – Renault. Po powrocie do Formuły 1 w sezonie 2019, Kubica występował w barwach zespołu Williams. Jego debiut nastąpił przy okazji Grand Prix Węgier 2006 na torze Hungaroring, a najlepszą pozycję w wyścigu wywalczył podczas Grand Prix Kanady 2008, gdzie zajął pierwsze miejsce.
Kierowcy z polskim pochodzeniem.
Na długo przed tym, jak kierowcą Formuły 1 został Robert Kubica, w tej serii wyścigowej ścigał się już jeden kierowca mający polskie korzenie – był nim dwukrotny mistrz świata, Emerson Fittipaldi, którego matką była Polka, Józefa Wojciechowska.
Ojcem Brytyjki Diviny Galici był Polak. Galica próbowała zakwalifikować się do trzech wyścigów: Grand Prix Wielkiej Brytanii w 1976 roku oraz Grand Prix Argentyny i Brazylii w roku 1978, ale za każdym razem bezskutecznie.
Polscy pracownicy.
Marcin Budkowski pracę w Formule 1 rozpoczął w 2001 roku. Prost Grand Prix założony przez byłego mistrza świata Formuły 1 Alaina Prosta poszukiwał młodych inżynierów. Budkowski zaczął pracę dla Prosta, zespół miał problemy finansowe po czym rozpadł się. Po rozpadzie Prosta Budkowski przeniósł się z Francji do Włoch by kierować jednym z zespołów odpowiedzialnych za testy bolidów w tunelu aerodynamicznym zespołu Formuły 1 Scuderia Ferrari. Budkowski powiedział, że we Włoszech pracowało mu się dobrze, ale otrzymał propozycję przeprowadzenia się do Wielkiej Brytanii, od 2008 roku pracował dla zespołu Formuły 1 McLarena. Pracował tam na różnych stanowiskach m.in. był odpowiedzialny za próby aerodynamiczne na torach oraz za projekt aerodynamiczny. 1 listopada 2012 został szefem działu aerodynamiki ekipy z Woking. Budkowski zakończył pracę z McLarenem w styczniu 2014 roku. Następnie podjął się pracy w FIA, gdzie pracował jako koordynator techniczny i sportowy. W marcu 2017 roku został szefem departamentu technicznego Federacji. W październiku 2017 został dyrektorem wykonawczym zespołu Renault Sport Formula One Team.
Paweł Białota pracował dla spółki paliwowej ExxonMobil, która była partnerem technologicznym McLarena i dostarcza dla nich specjalnie zaprojektowane paliwo oraz syntetyczne środki smarne. W 2009 roku gdy w Formule 1 zaistniał nowy brytyjski zespół Brawn GP powstały na bazie japońskiego zespołu Honda Racing F1 Białota rozpoczął dla niego pracę, jego głównym zadaniem była kontrola jakości paliwa i czy spełnia ono wymogi FIA oraz bieżąca analiza próbek zużytego oleju.
Sławomir Madaj od września 2009 do grudnia 2012 był inżynierem ekipy z Enstone (Wielka Brytania) – obecnie zespół nosi nazwę Lotus F1 Team (wcześniej Renault F1 Team oraz Lotus Renault GP). Od stycznia 2013 pracuje jako inżynier dla Mercedes GP

</doc>
<doc id="1140698" url="https://pl.wikipedia.org/wiki?curid=1140698" title="AN-M74">
AN-M74

AN-M74 – amerykańska bomba dymna wagomiaru 100 funtów. Była stosowana podczas II wojny światowej przez lotnictwo US Navy i USAAC.
Bomba AN-M46 miała cienkościenny korpus wypełniony 11,79 kg substancji dymotwórczej (biały fosfor). Bomba była malowana na szaro z żółtymi pasami wokół korpusu.

</doc>
<doc id="1140700" url="https://pl.wikipedia.org/wiki?curid=1140700" title="9 Pułk Ułanów (powstanie listopadowe)">
9 Pułk Ułanów (powstanie listopadowe)

9 Pułk Ułanów – pułk jazdy polskiej okresu zaborów.
Od grudnia 1830 do 30 lipca 1831 pod nazwą 2 Pułku Jazdy Sandomierskiej. Do tej jednostki został wchłonięty 2 Pułk Jazdy Lubelskiego Wolnego Orła Białego, powstały z inicjatywy płk. Kazimierza Oborskiego.
Żołnierze pułku.
Dowódcy pułku
Walki pułku.
Pułk brał udział w walkach w czasie powstania listopadowego.
Bitwy i potyczki:
Pułk otrzymał 8 krzyży złotych i 3 srebrne.

</doc>
<doc id="1140703" url="https://pl.wikipedia.org/wiki?curid=1140703" title="10 Pułk Ułanów (powstanie listopadowe)">
10 Pułk Ułanów (powstanie listopadowe)

10 Pułk Ułanów – pułk jazdy polskiej okresu zaborów.
Od 11 grudnia 1830 do 1 sierpnia 1831 pod nazwą Pułku Jazdy Lubelskiej.
Żołnierze pułku.
Dowódcy pułku
Walki pułku.
Pułk brał udział w walkach w czasie powstania listopadowego.
Bitwy i potyczki:
Pułk otrzymał 1 krzyż kawalerski, 20 krzyży złotych i 18 srebrnych.

</doc>
<doc id="1140708" url="https://pl.wikipedia.org/wiki?curid=1140708" title="Al Jufrah">
Al Jufrah



</doc>
<doc id="1140709" url="https://pl.wikipedia.org/wiki?curid=1140709" title="Rząd Żana Widenowa">
Rząd Żana Widenowa

Rząd Żana Widenowa – gabinet pod kierownictwem Żana Widenowa, powołany 25 stycznia 1995 i zaprzysiężony 26 stycznia 1995 przez prezydenta Żelu Żelewa, pierwszy postkomunistyczny rząd Bułgarii po Okrągłym Stole. Odwołany 12 lutego 1997 roku w wyniku złożenia dymisji rządu przez premiera.
Wybory z grudnia 1994 roku.
Wynik wyborów parlamentarnych z 18 grudnia 1994 roku był klęską dla Związku Sił Demokratycznych oraz – szerzej – dla całego obozu dawnej opozycji antykomunistycznej. ZSD, zwycięzca poprzednich wyborów w 1991 roku, zdobył jedynie 69 miejsc w Zgromadzeniu Narodowym, podczas gdy Bułgarska Partia Socjalistyczna – 125. Słaby wynik głównych zwolenników przemian ustrojowym w Bułgarii spowodowany był nieskutecznością kolejnych rządów (w ciągu trzech lat krajem rządziły trzy gabinety) oraz ostrym konfliktem kierownictwa partii z prezydentem Żelu Żelewem. Dawni sojusznicy stanęli przeciwko sobie; w grudniu 1991 roku Żelew doprowadził do upadku rządu kierowanego przez lidera ZSD Filipa Dimitrowa, a następnie na stanowisko premiera desygnował swojego zaufanego współpracownika Lubena Berowa, który z kolei rozpoczął proces wstrzymywania lub nawet odwracania reform gospodarczych i politycznych wprowadzanych przez poprzedników. ZSD oskarżała jego, a także prezydenta, o próbę przywrócenia ustroju komunistycznego. Ostatecznie 2 września 1994 roku, po licznych manifestacjach oraz zapowiedzi strajku generalnego, Berow, za namową Żelewa, złożył dymisję. Na sporze wewnątrz obozu postopozycyjnego najbardziej skorzystali dawni komuniści, prowadzeni przez swojego młodego lidera, 35-letniego Żana Widenowa.
Tło społeczne i formowanie rządu.
Widenow przejmował władzę w okresie radykalnego spadku zaufania obywateli do polityków, których oskarżano o korupcję, nieudolność i konfliktowość (poprzedni parlament po dymisji Berowa w trzech krokach konstytucyjnych nie był w stanie sformować nowego gabinetu, a nawet podać nazwiska wspólnego kandydata na premiera) oraz nieskuteczność w walce z rosnącymi na sile mafiami. Znamienne były słowa ministra spraw wewnętrznych w rządzie Berowa Wiktora Michajłowa, który 26 września, czyli miesiąc po tym, jak przyjęto rządowy pakiet ustaw przeciwdziałających przestępczości, powiedział, że każdy Bułgar powinien posiadać w domu broń palną, ponieważ państwo nie jest w stanie obronić swoich obywateli.
Lider BPS zapowiadał ostrą rozprawę z przestępcami oraz – w polityce zagranicznej – ocieplenie stosunków z Rosją, co w praktyce mogło oznaczać ograniczenie aktywności w procesach integracyjnych z Zachodem. Widenow, inaczej niż wszyscy (od 1989 roku) jego poprzednicy, mógł wprowadzić wszystkie obietnice z kampanii wyborczej w życie, gdyż jego rząd był pierwszym, który posiadał większość parlamentarną. Socjaliści zaprosili do współrządzenia przedstawicieli Bułgarskiego Związku Ludowo-Narodowego im. Stambolijskiego (jeden resort i stanowisko wicepremiera bez teki), więc gabinet mógł liczyć łącznie na 143 (na 240) głosy w Zgromadzeniu. Ministrem środowiska został za to członek ruchu ekologiczno-politycznego „Ekogłasnost”, który na przełomie lat 80. i 90. należał do opozycji antykomunistycznej.
Skład rządu.
1Resort utworzony 10 czerwca 1996 roku.
Relacje z prezydentem.
Pierwszy rok działalności nowego rządu w polityce wewnętrznej upłynął pod znakiem ostrego konfliktu z prezydentem Żelu Żelewem. Żelew w tym czasie odrzucił rządowe projekty ustaw: przywracającej byłych komunistów na najwyższe stanowiska uniwersyteckie oraz o rozwoju gospodarczym, która – zdaniem prezydenta – nie uwzględniała problemu ochrony środowiska. Ponadto zawetował poprawkę do prawa rzeczowego, mówiącą, że pierwszeństwo przy zakupie ziemi mają sąsiedzi sprzedającego oraz gmina. Koalicja parlamentarna odrzuciła weto prezydenta, ale Żelew oddał sprawę do Trybunału Konstytucyjnego. 19 czerwca 1995 roku Trybunał wydał wyrok, w którym stwierdzał, że nowela jest niezgodna z konstytucją.
Żelew wielokrotnie atakował gabinet Widenowa za zatrzymanie reform gospodarczych oraz za brak wyników w walce z przestępczością, mówiąc nawet, że BPS nie zależy na poprawie bezpieczeństwa, ponieważ jest „genetycznie związana” z kręgami kryminalnymi. Premier nie pozostawał mu dłużny. Na krajowym zjeździe partii w lipcu 1995 roku oskarżył prezydenta o stronniczość (nazwał go „kandydatem na lidera opozycji”). Podobnie zresztą jak i Trybunał Konstytucyjny, który po odrzuceniu poprawki rządowej został uznany za wroga numer 2. W sierpniu tego samego roku Trybunał otrzymał nakaz eksmisji z zajmowanego budynku, będącego własnością rządu. Niedługo potem tę decyzję uchylił Sąd Najwyższy.
Kryzys walutowy.
Za czasów Widenowa większość reform rozpoczętych przez Iwana Kostowa, ministra finansów w rządach Dimityra Popowa i Filipa Dimitrowa, zostało wstrzymanych. Premier „konsekwentnie bronił wielu socjalnych zdobyczy minionej epoki”, także nie zgadzał się na prywatyzację i liberalizację rynku. Nowa koncepcja polityki gospodarczej została skrytykowana przez niezależny bułgarski Instytut ds. Gospodarki Rynkowej, który w swoim raporcie stwierdził, że rząd wykazał się brakiem kompetencji w polityce finansowej oraz tolerował nieprawidłowości, będące często wykroczeniem przeciwko kodeksowi karnemu, dokonywane przez spółki powiązywane z mafią (np. Multigroup, 777, VIS-2 i SIC).
Zaniechania Widenowa, ale również błędy popełnione przez wiele poprzednich gabinetów (np. ten kierowany przez Lubena Berowa), przyczyniły się do wybuchu tzw. kryzysu walutowego. W połowie lipca 1996 roku wartość 1 dolara amerykańskiego wzrosła do 181 lewów, podczas gdy jeszcze pół roku wcześniej dolar kosztował 70 lewów. Tymczasem przed Bułgarią stała konieczność uregulowania zagranicznego długu zaciągniętego w Międzynarodowym Funduszu Walutowym przez rząd Filipa Dimitrowa. Narodowy Bank Bułgarski stwierdził, że przy takim wzroście wartości dolara, który wkrótce doprowadził do hiperinflacji (300%), nie ma wystarczających środków, aby pokryć spłatę zadłużenia.
Na wezwanie władz MFW, które domagały się zainicjowania programu antykryzysowego, Widenow odpowiedział zamknięciem sześćdziesięciu czterech najbardziej nierentownych przedsiębiorstw należących do skarbu państwa, podniesieniem podatku od wartości dodanej (z 18% do 22%) oraz podwyżką ceny benzyzy i akcyzy na alkohol i papierosy. Decyzje premiera wywołały niezadowolenie społeczne, które natychmiast wykorzystał opozycyjny Związek Sił Demokratycznych. Na jego czele od grudnia 1994 roku stał Kostow. Były minister finansów oskarżał BPS o korupcję i nieudolność oraz zachęcał obywateli do protestowania na ulicy. Latem i jesienią 1996 roku przez ulice Sofii przeszło kilkanaście demonstracji, zaś w grudniu doszło do próby podpalenia gmachu Zgromadzenia Narodowego.
Krytyka poczynań premiera narastała również w jego obozie politycznym. Tym bardziej, że finansowa destabilizacja kraju spowodowała radykalny spadek zaufania do całej lewicy, co odbiło się na wyniku przeprowadzonych 3 października wyborów prezydenckich. Kandydat BPS, minister kultury w rządzie Widenowa, Iwan Marazow przegrał z Petyrem Stojanowem różnicą prawie 20% głosów. 21 grudnia na specjalnym zjeździe BPS Widenow ustąpił z funkcji przewodniczącego partii, a jego miejsce zajął Georgi Pyrwanow.
Upadek gabinetu Widenowa.
Otoczenie Pyrwanowa domagało się ustąpienia premiera, ale ciągle nie zgadzało się na przedterminowe wybory, które – najpewniej – zakończyłyby się klęską lewicy. Uparte trwanie przy władzy socjalistów wywołało kolejne manifestacje. 3 stycznia 1997 roku tłumy na ulicach Sofii zażądały rozpisania nowych wyborów, a dokładnie tydzień później ZSD zorganizował wielki wiec, który zamienił się w bijatykę z policją. Protesty o mniejszym lub większym natężeniu trwały bez przerwy od 10 stycznia do 4 lutego. W tym samym czasie związki zawodowe wielokrotnie groziły wprowadzeniem strajku generalnego w całym kraju.
Władze BPS przekonywały opinię publiczną, że zmiana administracji w okresie największego od lat kryzysu finansowego nie jest wskazana i jeszcze bardziej pogłębi gospodarczą zapaść. 7 stycznia Pyrwanow ogłosił, że kandydatem na nowego premiera jest minister spraw wewnętrznych Nikołaj Dobrew. W przedstawionym przez niego składzie rządu znalazło się większość szefów resortów z gabinetu Widenowa, a niektórzy z nowych kandydatów pracowali wcześniej w administracji Todora Żiwkowa. ZSD zagroził bojkotem parlamentu. Lewica próbowała jeszcze skłonić opozycję do utworzenia wspólnego rządu koalicyjnego pod patronatem nowo zaprzyciężonego prezydenta Petyra Stojanowa, ale propozycja została odrzucona.
Stojanow przyznał, że był bliski wprowadzenia dekretu o stanie wyjątkowym. Jednak ostatecznie Dobrew zrezygnował z próby tworzenia nowego rządu, a lewica w obawie przez wojną domową zgodziła się na przedterminowe wybory. 12 lutego 1997 roku Żan Widenow podał swój rząd do dymisji. Tego samego dnia prezydent desygnował na premiera burmistrza Sofii Stefana Sofijanskiego, który do czasu wyborów (19 kwietnia) miał pokierować pracą tymczasowego, bezpartyjnego gabinetu.

</doc>
<doc id="1140711" url="https://pl.wikipedia.org/wiki?curid=1140711" title="Hormonally Yours">
Hormonally Yours

Hormonally Yours – drugi album Shakespears Sister wydany w 1992 roku przez London Records. Album odniósł ogromny sukces w Wielkiej Brytanii i Stanach Zjednoczonych. Tytuł odnosi się do stanu emocjonalnego Siobhan Fahey i Marcelli Detroit, które obie były w ciąży podczas nagrywania albumu.
"Hormonally Yours" ukazało Shakespears Sister jako duet (debiutancki album "Sacred Heart" był projektem muzycznym skupionym na Siobhan). Piosenki zostały napisane przez Shakespears Sister, Roberta Feldmana i przez ówczesnego męża Siobhan Dave’a Stewarta, używającego pseudonimu „Manu Guiot”. Marcella i Siobhan współprodukowały "Hormonally Yours" z Alanem Moulderem.
Pierwszym singlem był utwór otwierający album „Goodbye Cruel World”, który odniósł niewielki sukces światowy. Teledysk przedstawia artystki parodiujące klasyczne melodramaty ("Bulwar Zachodzącego Słońca" i "Co się zdarzyło Baby Jane?").
„Stay” – drugi singel z albumu, okazał się ogromnym sukcesem. Utwór był przez 8 tygodni numerem 1 na brytyjskiej liście singli oraz znalazł się na 4. miejscu Billboard Hot 100. W Polsce utwór znajdował się przez 10 tygodni na Liście przebojów Programu Trzeciego.
Album uplasował się na 3. miejscu w Wielkiej Brytanii. Tournée zespołu promujące album objęło Europę i Amerykę Północną.
"Hormonally Yours" to ostatni album nagrany przez Shakespears Sister w duecie. Marcella Detroit opuściła zespół przed wydaniem trzeciego albumu.

</doc>
<doc id="1140714" url="https://pl.wikipedia.org/wiki?curid=1140714" title="Przewlekle utrzymujące się zaburzenia nastroju">
Przewlekle utrzymujące się zaburzenia nastroju



</doc>
<doc id="1140716" url="https://pl.wikipedia.org/wiki?curid=1140716" title="Choroba afektywna">
Choroba afektywna



</doc>
<doc id="1140717" url="https://pl.wikipedia.org/wiki?curid=1140717" title="Zaburzenia afektywne nawracające">
Zaburzenia afektywne nawracające



</doc>
<doc id="1140721" url="https://pl.wikipedia.org/wiki?curid=1140721" title="Choroba afektywna jednobiegunowa">
Choroba afektywna jednobiegunowa



</doc>
<doc id="1140723" url="https://pl.wikipedia.org/wiki?curid=1140723" title="AN-M34">
AN-M34

AN-M34 – amerykańska bomba burząca wagomiaru 2000 funtów. Była stosowana podczas II wojny światowej przez lotnictwo US Navy i USAAC.
Bomba AN-M34 miała pomalowany na oliwkowo korpus z żółtymi pasami naokoło nosa i ogona. Bomba była uzbrojona dwoma zapalnikami: głowicowym i tylnym.

</doc>
<doc id="1140724" url="https://pl.wikipedia.org/wiki?curid=1140724" title="Lichtowanie">
Lichtowanie

Lichtowanie (odlichtowanie) – operacja polegająca na częściowym (rzadziej całkowitym) rozładunku statku, dokonanym zazwyczaj poza portem w celu zmniejszenia zanurzenia statku. Umożliwia to wejście do portu, w którym maksymalna głębokość jest mniejsza niż zanurzenie statku całkowicie załadowanego lub zejście statku z mielizny. Ładunek przeładowuje się na mniejszą jednostkę pływającą, (lichtugę). Metoda ta jest bardzo kosztowna i wymaga zaangażowania większej ilości ludzi lub pływającego dźwigu. Obecnie rzadko spotykana w żegludze handlowej, pozostaje często jedynym sposobem uwolnienia statku z mielizny.

</doc>
<doc id="1140725" url="https://pl.wikipedia.org/wiki?curid=1140725" title="Przemiał (żegluga)">
Przemiał (żegluga)

Przemiał to formacja denna na swobodnie płynącej rzece, mająca postać wędrującej ławicy. Przemiały zwykło się dzielić na korzystne i niekorzystne: długi (mielizna) oraz krótki (próg). Przemiały tworzą się zazwyczaj w poszerzeniu nurtu rzeki w przejściach pomiędzy głębiami znajdującymi się w zatokach o stromych urwanych brzegach. Występują w rzekach uregulowanych i nie uregulowanych. Istnieje wiele sposobów pokonywania przemiałów w żegludze śródlądowej, a do najpopularniejszych należą: zendrowanie, przeciąganie na kotwicy, lichtowanie oraz kantowanie.

</doc>
<doc id="1140727" url="https://pl.wikipedia.org/wiki?curid=1140727" title="Szlak żeglowny">
Szlak żeglowny

Szlak żeglowny – pas wody przeznaczony do żeglugi.

</doc>
<doc id="1140728" url="https://pl.wikipedia.org/wiki?curid=1140728" title="Al Kufrah">
Al Kufrah



</doc>
<doc id="1140730" url="https://pl.wikipedia.org/wiki?curid=1140730" title="Zbór Kościoła Chrześcijan Baptystów w Mińsku Mazowieckim">
Zbór Kościoła Chrześcijan Baptystów w Mińsku Mazowieckim

Zbór Kościoła Chrześcijan Baptystów w Mińsku Mazowieckim (Kościół 5M) – zbór baptystów w Mińsku Mazowieckim. Pierwszym pastorem zboru był Sebastian Zima. Zbór wyodrębnił się ze zboru Warszawa-Radość, a 13 kwietnia 2003 odbyło się nabożeństwo inauguracyjne. Główne nabożeństwa odbywają się w każdą niedzielę o godzinie 10:00 przy ul. Małej 6. Parafianie są mieszkańcami całego powiatu mińskiego i przedmieść Warszawy.
Obok działalności duszpasterskiej wspólnota prowadzi także grupy domowe, grupę dla dziewczyn, klub dobrej nowiny, kursy przedmałżeńskie oraz spotkania młodzieżowe.

</doc>
<doc id="1140736" url="https://pl.wikipedia.org/wiki?curid=1140736" title="Al Marqab">
Al Marqab



</doc>
<doc id="1140739" url="https://pl.wikipedia.org/wiki?curid=1140739" title="Left and Leaving">
Left and Leaving

Left and Leaving – drugi album kanadyjskiej grupy The Weakerthans. Piosenka "Aside" ukazała się w filmie Wedding Crashers. Album był nominowany jako najlepszy album alternatywny w 2001 roku do Juno Awards.

</doc>
<doc id="1140744" url="https://pl.wikipedia.org/wiki?curid=1140744" title="Semih Şentürk">
Semih Şentürk

Semih Şentürk (ur. 29 kwietnia 1983 w Izmirze) – turecki piłkarz, grający na pozycji napastnika w İstanbul Başakşehir. Mierzy 183 cm wzrostu i waży 78 kg.
Kariera klubowa.
W Şentürku pokładano nadzieję, że zostanie czołowym napastnikiem Fenerbahçe SK, ale jego talent jeszcze nie eksplodował. Nie jest graczem podstawowej jedenastki, ale gdy potrzeba to wchodzi z ławki i strzela bramki. Po zakończonym sezonie 2006/07 z klubu odeszli Ümit Özat i Tuncay Şanlı, dzięki czemu Semih został jednym z wicekapitanów Fenerbahçe SK.
W sezonie 2001/02 grał na wypożyczeniu w klubie ze swojego rodzinnego miasta – Izmirsporze, którym rozegrał 22 spotkań i strzelił 3 bramki.
3 listopada 2007 na Şükrü Saracoğlu, Semih Şentürk przyczynił się do zwycięstwa nad Beşiktaşem JK. Było to pierwsze od 5 lat zwycięstwo Fenerbahçe SK na własnym stadionie nad klubem zza miedzy.
W sezonie 2007/2008 z 17 bramkami na koncie został królem strzelców tureckiej Superligi.
Zagrał w 56 spotkaniach młodzieżowej drużyny Fenerbahçe SK i strzelił w niej 63 bramki.
Kariera reprezentacyjna.
W młodzieżowej reprezentacji Turcji U-21 wystąpił 86 spotkaniach, strzelając 30 bramek. W pierwszej reprezentacji zadebiutował w 2006. Został powołany na Euro 2008, gdzie w ćwierćfinałowym spotkaniu z reprezentacją Chorwacji w 119. minucie Ivan Klasnić zdobył gola dla Chorwatów. Niespodziewanie na tuż przed końcowym gwizdkiem Semih Şentürk zdobył bramkę wyrównującą. W konkursie rzutów karnych Semihowi także udało się pokonać chorwackiego bramkarza Stipe Pletikosę i po wygranej serii jedenastek Turcja awansowała do półfinału. W półfinale z Niemcami wyrównał na 2:2 w 86. minucie, jednak Turcja przegrała 3:2.

</doc>
<doc id="1140750" url="https://pl.wikipedia.org/wiki?curid=1140750" title="Al Wahat">
Al Wahat



</doc>
<doc id="1140755" url="https://pl.wikipedia.org/wiki?curid=1140755" title="One Mint Julep">
One Mint Julep

One Mint Julep – piosenka napisana przez Rudy'ego Toombsa, w wykonaniu zespołu wokalnego The Clovers stała się hitem. Została nagrana w nowojorskim studiu nagraniowym wytwórni Atlantic, 19 grudnia 1951 roku. W marcu 1952 roku została wydana jako singel i stała się jedną z pierwszych "pijackich piosenek", które zanotowały również sukcesy na listach przebojów. Utwór miał bardzo ważne znaczenie w historii Atlantic Records oraz Ahmeta Erteguna, ponieważ przyniósł wytwórni rozgłos, dzięki czemu stała się ona jedną z najpopularniejszych wytwórni muzyki bluesowej i R&amp;B. Atlantic wydał "One Mint Julep" jako 10" płytę szybkoobrotową (78 obr./min.) z numerem katalogowym 963.
Piosenka w wykonaniu Raya Charlesa uplasowała się na miejscu #1 listy "Billboard" R&amp;B, a także stała się muzycznym bestsellerem.

</doc>
<doc id="1140756" url="https://pl.wikipedia.org/wiki?curid=1140756" title="Kazimierz Orzechowski (historyk)">
Kazimierz Orzechowski (historyk)



</doc>
<doc id="1140761" url="https://pl.wikipedia.org/wiki?curid=1140761" title="Benno Fürmann">
Benno Fürmann

Benjamin „Benno” Fürmann (ur. 17 stycznia 1972 w Berlinie) – niemiecki aktor filmowy i telewizyjny.
Życiorys.
Wczesne lata.
Urodził się w Berlinie. Dorastał w Kreuzberg, jednej z dzielnic Berlina. W 1987 roku, kiedy miał piętnaście lat, jego rodzice zaginęli. W wieku siedemnastu lat przeżył poważny nieszczęśliwy wypadek podczas serfowania na jadącym pociągu i w rezultacie musiał spędzić sześć tygodni w szpitalu. W dziesiątej klasie szkoły podstawowej porzucił naukę i dorabiał jako kelner, ochroniarz w klubach na dyskotece, portier i robotnik przy budowie rusztowań, a kolejne lata swego życia spędził jako wędrowiec.
Kariera.
W 1991 roku przeprowadził się do Nowego Jorku, gdzie studiował aktorstwo w Lee Strasberg Theatre and Film Institute. Następnie powrócił do rodzinnych Niemiec i zadebiutował na dużym ekranie w filmie "Poszukiwanie Raju" ("Die Ungewisse Lage des Paradieses", 1992). Zagrał potem we francuskim miniserialu Canal+ "Belle Époque" (1995) z Kristin Scott Thomas. Sławę zyskał kreacją Günthera 'Günniego' Dobrinskiego, frontmana w zespole w serialu RTL "Und tschüss!" (1995). Na ekranie grał w niemieckich produkcjach telewizyjnych i kinowych w rolach „młodych dzikich”, postaci z marginesu, żyjących poza ustalonymi normami społecznymi - złodzieja samochodów w filmie sensacyjnym Tila Schweigera "Niedźwiedź polarny" ("Der Eisbär", 1998), stręczyciela w dramacie "St. Pauli Nacht" (1999) czy gangstera trudniącego się wymuszaniem haraczy w komedii kryminalnej "Dobra okazja" ("'Ne günstige Gelegenheit", 1999). Postać legendarnego boksera Gustava 'Bubiego Scholza w biograficznym filmie telewizyjnym "Historia Bubiego Scholza" ("Die Bubi Scholz Story", 1998) została uhonorowana nagrodą niemieckiej telewizji w Kolonii.
W 2000 roku pojawił się w dwóch filmach niemieckich u boku Franki Potente - horrorze "Anatomia" ("Anatomie") jako student anatomii oraz melodramacie "Księżniczka i wojownik" ("Der Krieger und die Kaiserin") w roli Bodo, melancholika stale uciekającego przed wszystkim, a najbardziej przed sobą samym. Rola Nilsa w thrillerze "Przyjaciele/Zaufaj mi" ("Freunde", 2000) przyniosła mu nagrodę Bavarian Film w Monachium. Podkładał także głos w niemieckich wersjach "Shrek" i "Shrek 2".
Wystąpił także w dramacie Dorisa Dörrie "Nadzy" ("Nackt", 2002) jako Boris, thrillerze "Zjadacz grzechów" ("The Sin Eater", 2003) z Heathem Ledgerem i Peterem Wellerem oraz dramacie telewizyjnym HBO "Mój dom w Umbrii" ("My House in Umbria", 2003) z Maggie Smith, Chrisem Cooperem, Giancarlem Gianninim i Timothy Spallem. Za rolę sprytnego sprzedawcy samochodów Philippa Gerbera w dramacie "Wolfsburg" (2003) otrzymał nagrodę im. Adolfa Grimme w Marl. Popularność w wielu krajach przyniosła mu kreacja wojowniczego księcia Zygfryda w telewizyjnym dramacie sensacyjno-przygodowym fantasy "Pierścień Nibelungów" ("Ring of the Nibelungs", 2004). Wystąpił później w dramacie wojennym "Boże Narodzenie" ("Joyeux Noël", 2005) z Diane Kruger i Danielem Brühlem i filmie sensacyjno-familijno-sportowym Braci Wachowskich "Speed Racer" (2008) z Emile Hirsch i Johnem Goodmanem.
W 2011 roku na ekrany kin wszedł film "W ciemności", w reżyserii Agnieszki Holland, w którym Fürmann gra jedną z głównych ról.
Zamieszkał w Berlinie wraz ze swoją córką Zoe.

</doc>
<doc id="1140762" url="https://pl.wikipedia.org/wiki?curid=1140762" title="Kościół 5M">
Kościół 5M



</doc>
<doc id="1140763" url="https://pl.wikipedia.org/wiki?curid=1140763" title="Psychozy schizofreniczne">
Psychozy schizofreniczne



</doc>
<doc id="1140770" url="https://pl.wikipedia.org/wiki?curid=1140770" title="Watermark (The Weakerthans)">
Watermark (The Weakerthans)

Watermark (Znak wodny) – minialbum kanadyjskiej grupy The Weakerthans wydany w 2001 roku.

</doc>
<doc id="1140771" url="https://pl.wikipedia.org/wiki?curid=1140771" title="Sticky Fingers">
Sticky Fingers

Sticky Fingers – jedenasty w Wielkiej Brytanii i szesnasty w Stanach Zjednoczonych album angielskiej grupy rockowej The Rolling Stones wydany 23 kwietnia 1971.
W 2003 album został sklasyfikowany na 63. miejscu listy 500 albumów wszech czasów dwutygodnika „Rolling Stone”.

</doc>
<doc id="1140775" url="https://pl.wikipedia.org/wiki?curid=1140775" title="Reconstruction Site">
Reconstruction Site

Reconstruction Site (Przebudowa) to trzeci pełnowymiarowy album grupy The Weakerthans.

</doc>
<doc id="1140776" url="https://pl.wikipedia.org/wiki?curid=1140776" title="Nyinahin">
Nyinahin

Nyinahin (Yenahim, Yinahin) – miasto i stolica dystryktu Atwima Mponua w regionie Ashanti w Ghanie; leży 32 km na zachód od Kumasi i 47 km na południe od Sunyani.
W mieście znajduje się szpital, szkoła podstawowa i gimnazjum.

</doc>
<doc id="1140777" url="https://pl.wikipedia.org/wiki?curid=1140777" title="Yenahim">
Yenahim



</doc>
<doc id="1140778" url="https://pl.wikipedia.org/wiki?curid=1140778" title="Yinahin">
Yinahin



</doc>
<doc id="1140782" url="https://pl.wikipedia.org/wiki?curid=1140782" title="Tajura' wa an Nawahi al Arba`">
Tajura' wa an Nawahi al Arba`



</doc>
<doc id="1140783" url="https://pl.wikipedia.org/wiki?curid=1140783" title="Spływ (architektura)">
Spływ (architektura)



</doc>
<doc id="1140786" url="https://pl.wikipedia.org/wiki?curid=1140786" title="Spływ (turystyka)">
Spływ (turystyka)

Spływ – forma rekreacji uprawiana na kajakach, kanadyjkach, pontonem, tratwach i żaglówkach, polegająca na przemieszczaniu się po jakimś akwenie, najczęściej zgodnie z kierunkiem prądu. Lato jest najlepszym okresem na tego rodzaju turystykę.
Do najbardziej popularnych w Polsce należą spływy:

</doc>
<doc id="1140789" url="https://pl.wikipedia.org/wiki?curid=1140789" title="Tarhunah-Masallatah">
Tarhunah-Masallatah



</doc>
<doc id="1140790" url="https://pl.wikipedia.org/wiki?curid=1140790" title="Pyrexia">
Pyrexia



</doc>
<doc id="1140792" url="https://pl.wikipedia.org/wiki?curid=1140792" title="Język ubyski">
Język ubyski

Język ubyski, ubychski lub ubychijski – wymarły język, należący do północno-zachodniokaukaskiej rodziny językowej (także: abchasko-adygejskiej), w skład której wchodzą również języki: abchaski, abazyński, adygejski oraz kabardyjski. 
Język używany był przez lud Ubychów, mieszkający pierwotnie w okolicach Soczi, w północno-zachodniej części Kaukazu, nad Morzem Czarnym. Ubychowie zaliczani byli do plemion czerkieskich. Po wojnie kaukaskiej i zajęciu ich ziem przez Rosję, Ubychowie, razem z Czerkiesami i Abazynami, zostali w latach 60. XIX wieku przymusowo przesiedleni w całości na teren Imperium Osmańskiego.
Ostatni użytkownik języka ubyskiego, Tevfik Esenç, zmarł 7 października 1992 r. we śnie. Za jego życia język ten badał językoznawca Georges Dumézil. 
W języku ubyskim w użyciu były 84 spółgłoski (najwięcej na świecie nie licząc mlaskowych) i tylko 2 samogłoski.

</doc>
<doc id="1140795" url="https://pl.wikipedia.org/wiki?curid=1140795" title="Wadi al Hayat">
Wadi al Hayat



</doc>
<doc id="1140797" url="https://pl.wikipedia.org/wiki?curid=1140797" title="Reunion Tour">
Reunion Tour

Reunion Tour to czwarty album kanadyjskiej grupy The Weakerthans wydany w roku 2007.

</doc>
<doc id="1140798" url="https://pl.wikipedia.org/wiki?curid=1140798" title="Wadi al Shati'">
Wadi al Shati'



</doc>
<doc id="1140800" url="https://pl.wikipedia.org/wiki?curid=1140800" title="Daniszmendydzi">
Daniszmendydzi

Daniszmendydzi (albo Daniszmenidzi, Daniszmendzi) – dynastia pochodzenia turkmeńskiego rządząca w centralnej i północnej Anatolii w takich miastach jak Sivas, Malatya, Kayseri i Kastamonu, od r. ok. 1071 do 1178.
Pierwsze wiadomości o eponimicznym założycielu dynastii, Daniszmendzie Ghazim (przed 1086–1104), pochodzą z okresu po roku 1086, kiedy po śmierci pierwszego sułtana Rum Sulajmana Anatolia znalazła się w stanie anarchii. Nazwa „Daniszmend” nie jest imieniem własnym, lecz perskim określeniem uczonego. Nazwa „ghazi” z kolei to określenie na wojownika świętej wojny. Pochodzenie pierwszego Daniszmendydy jest niejasne, częściowo z powodu legendarnej sławy jaką zaczął się cieszyć po śmierci, którą utrwalił poświęcony mu epos „Daniszmendname” (ok. 1245 r.). Przypisywano mu nawet wywodzenie się od Arsacydów, najprawdopodobniej był jednak Turkmenem, który pojawił się w Anatolii po bitwie pod Manzikertem. Okres pomiędzy śmiercią Sulajmana a powrotem z niewoli u Wielkich Seldżuków w roku 1092 jego syna Kilidż Arslana Daniszmend wykorzystał na zbudowanie własnego państwa. Następnie musiał walczyć z Kilidż Arslanem, jednak kiedy na teren Azji Mniejszej wkroczyła I wyprawa krzyżowa władcy ci sprzymierzyli się ze sobą i wspólnie walczyli przeciwko krzyżowcom w przegranej bitwie pod Doryleum. W roku 1100 Daniszmend wziął do niewoli jednego z przywódców I krucjaty, Boemunda z Tarentu, a w roku 1101 wspólnie z Kilidż Arslanem pokonał wyprawy posiłkowe do Ziemi Świętej. Te czyny zapewniły mu sławę. W roku 1102 udało mu się zdobyć Malatyę. W roku 1103 wypuścił Boemunda za znacznym okupem i zawarł z nim sojusz przeciwko Kilidż Arslanowi i Bizancjum, do którego realizacji jednak nie doszło, gdyż w roku 1104 Daniszmend zmarł. Jeszcze w tym samym roku Kilidż Arslan odbił Malatyę.
W roku 1107 sułtan Rum zginął w bitwie z Wielkim Seldżukami i w państwie wybuchły walki o władzę pomiędzy jego synami. Następca Daniszmendy, Emir Ghazi Kumusztakin (1104–1134), wykorzystał tę sytuację do osadzenia w roku 1116 na tronie Rum swojego kandydata, Masuda I, i sprowadzenia go do roli wasala. Ponadto odbił on Malatyę i zdobył Ankarę, Kayseri i Kastamonu. W roku 1130 wezwał go na pomoc przeciwko najazdowi księcia Antiochii Boemunda II władca Małej Armenii Leon I. Kumusztakin pokonał i zabił Boemunda, a jego głowę przesłał kalifowi. W roku 1133 odbił on Kastamonu, które rok wcześniej zajął cesarz bizantyjski Jan II Komnen. W związku z tymi zwycięstwami nad chrześcijanami kalif Al-Mustarszid w porozumieniu z sułtanem Wielkich Seldżuków Sandżarem obdarował go tytułem "malika" (króla), jednak przyjął go dopiero jego syn, Muhammad (1134–1142), ponieważ w roku 1134 Kumusztakin zmarł.
Panowanie Muhammada było naznaczone walkami z Bizancjum, które z miernym powodzeniem starało się odzyskać terytoria zajęte przez Daniszmendydów. Po śmierci Muhammada w roku 1142 państwo zostało podzielone pomiędzy jego dwóch braci, Jaghi Sijana (1142–1164) w Sivasie i Ismaila (1142–1152) w Malatyi i Elbistanie wraz z synem Zu an-Nunem (1142–1174) w Kayseri. Po śmierci Jaghi Sijana sułtan Rum Kilidż Arslan II ponawiał interwencje w sprawy Daniszmendydów z Sivasu i Kayseri i ostatecznie przedsięwziął inwazję na ich terytorium. Chwilowo powstrzymała go wojskowa interwencja na rzecz Daniszmendydów teścia Zu an-Nuna Nur ad-Dina w roku 1173, lecz już w roku następnym Nur ad-Din zmarł, co Kilidż Arslan wykorzystał do zajęcia Sivasu i zabicia Zu an-Nuna. W roku 1175 na korzyść Daniszmendydów interweniował cesarz bizantyjski Manuel I Komnen, jednak sułtan Rum pokonał go w roku 1176 w bitwie pod Myriokefalon. Dzięki temu w roku 1178 mógł on zająć terytoria Daniszmendydów z Malatyi, kończąc tym samym dzieje dynastii. Pozostali przy życiu Daniszmendydzi przeszli na służbę Seldżuków.
Lista władców.
Linia w Sivasie
Linia w Malatyi i Elbistanie

</doc>
<doc id="1140801" url="https://pl.wikipedia.org/wiki?curid=1140801" title="Thomas Jane">
Thomas Jane

Thomas Jane, właściwie Thomas Elliott III (ur. 22 lutego 1969 w Baltimore) – amerykański aktor, reżyser i producent filmowy. Za rolę Raya Dreckera w serialu HBO "Wyposażony" ("Hung", 2009-2011) był trzykrotnie nominowany do nagrody dla najlepszego aktora do Złotego Globu.
Życiorys.
Wczesne lata.
Urodził się w Baltimore w stanie Maryland, jako syn sprzedawczyni antyków Cynthii (Jane) i inżyniera genetycznego Michaela Elliotta. Jego rodzina miała pochodzenie irlandzkie, szkockie, włoskie i niemieckie.
W 1987 ukończył Thomas Sprigg Wootton High School w hrabstwie Montgomery. Będąc jeszcze w liceum, w wieku 17 lat został dostrzeżony przez indyjskich producentów w musicalu "Romeo i Julia", inspirowanym Bollywood.
Kariera.
W 1986 w Madrasie w Indiach zadebiutował w filmie "Padamati Sandhya Ragam". Był to pierwszy w historii film telugu, w którym główną rolę zagrał aktor amerykański. W roku 1999 zagrał w "Piekielnej głębi" ("Deep Blue Sea") obok Samuela L. Jacksona i Stellana Skarsgårda. Uczył się aktorstwa w Lee Strasburg Theatre Institute w Hollywood. Występował na scenie w sztuce "Szklana menażeria" autorstwa Tennessee Williamsa (2000) jako Tom Wingfield w Laguna Playhouse (2000), "Tylko moi synowie" ("All My Sons") jako Chris w Odyssey Theater, "Does a Tiger Wear a Necktie?" w Baltimore Center Stage, "Pastels" w Studio Theater, "Strange Snow" w Sal Romeo Theatre, "Idiota" Fiodora Dostojewskiego w Whitefire Theater, "Jews without Money" w Whitefire Theater oraz "Roy's Coffee Shop" w Road Theater. Pojawił się także w teledysku rapera LL Cool J „Deepest Bluest” (1999).
W 2004 obsadzono go w tytułowej roli w filmie sensacyjnym "Punisher", będącym rebootem filmu pod tym samym tytułem z roku '89, w którym w głównej roli zobaczyć można było Dolpha Lundgrena. W biograficznym kryminale "Stander" (2003) odegrał realną postać policjanta-kryminalisty Andre Standera.
Ponadto pojawił się w filmach: "Boogie Nights" (1997), "Cienka czerwona linia" ("The Thin Red Line", 1998), "Bez twarzy" ("Face/Off", 1997), "Podejrzany" ("Under Suspicion", 2000), "Ostrożnie z dziewczynami" ("The Sweetest Thing", 2002), "Grzeszna miłość" ("Original Sin", 2001), "Łowca snów" ("Dreamcatcher", 2003), "Rzeź" ("The Tripper", 2007), ' ("The Crow: City of Angels", 1996) i "Mgła" ("The Mist", 2007). Gościnnie wystąpił w serialach tv "Zack i Reba", ' oraz "Medium".
W 2009 wyreżyserował utrzymany w stylistyce noir dreszczowiec "Mroczna kraina" ("The Dark Country"), w którym pojawił się także w roli głównej, jako Dick, oraz który wyprodukował.
Był na okładkach magazynów takich jak „Men’s Health”, „Men’s Fitness” i „Da Man”.
Życie prywatne.
19 grudnia 1989 poślubił aktorkę Ayshę Hauer, córkę Rutgera Hauera. Zagrali razem w wielu filmach, zanim rozwiedli się w roku 1995. W latach 1998-2001 był zaręczony z brytyjską aktorką i piosenkarką Olivią d’Abo. W 2001 za pośrednictwem wspólnych znajomych poznał aktorkę Patricią Arquette, z którą się związał od roku 2002. Ich córka, Harlow Olivia Calliope, urodziła się 20 lutego 2003. Jane i Arquette wzięli ślub 24 czerwca 2006 w Palazzo Contarini del Bovolo w Wenecji. Jednak w styczniu 2009 Arquette złożyła pozew o rozwód z Jane ze względu na różnice nie do pogodzenia. Para wkrótce się pogodził i 9 lipca 2009 Arquette złożyła petycję o rezygnacji rozwodu. Jednak 13 sierpnia 2010 roku, przedstawiciel Jane ogłosiła, że Jane i Arquette zdecydowali o przystąpieniu do rozwodu. Rozwód został sfinalizowany 1 lipca 2011. Oboje otrzymali wspólną opiekę nad dzieckiem. Spotykał się z Bai Ling (2001), Natalie Zeą (2009) i Demi Moore (2012).

</doc>
<doc id="1140806" url="https://pl.wikipedia.org/wiki?curid=1140806" title="Maciej Bal (zm. 1511)">
Maciej Bal (zm. 1511)

Maciej Bal, syn Jana Bala herbu Gozdawa z Nowotańca następnie z Hoczwi "heres de Hoczew" (zm. 1511 roku) – kasztelan sanocki w latach 1495–1506, podkomorzy sanocki w latach 1484–1495, chorąży sanocki w latach 1475–1483.
Był uczestnikiem wyprawy wojennej na Podole z roku 1496 przeciw Tatarom. Prawdopodobny budowniczy zamku rycerskiego w Hoczwi (1493).
Rodzeństwo Macieja: Piotr "fratres germani indivisi" pleban sanocki, kustosz przemyski, Barbara wyszła za Mikołaja Zarszyńskiego oraz Anna primo voto za Piotra z Jaćmierza, 2-vo za Mikołajem Włyńskim oraz Michał Bal.
Potomstwo Macieja: syn Mikołaj.

</doc>
<doc id="1140807" url="https://pl.wikipedia.org/wiki?curid=1140807" title="Jezioro Kiełpińskie (Garb Lubawski)">
Jezioro Kiełpińskie (Garb Lubawski)

Jezioro Kiełpińskie – jezioro położone na zachodnim skraju Garbu Lubawskiego w pobliżu wsi Kiełpiny i Rynek, jest wąskie i wydłużone, os jeziora przebiega z północnego zachodu na południowy wschód.
Powierzchnia jeziora wynosi 60,80 ha. Jest jednym z niewielu jezior, całkowicie otoczonych lasami, porastającymi stromo opadające brzegi akwenu. Pod względem wędkarskim występują w nim ryby takie jak: okoń, krąp, leszcz, płoć, lin, szczupak. Do niedawna występowały w nim także raki. Wokół jeziora biegnie szlak turystyczny, a miejscowości Rynek znajduje się ośrodek wypoczynkowy.

</doc>
<doc id="1140808" url="https://pl.wikipedia.org/wiki?curid=1140808" title="Miguel Veloso">
Miguel Veloso

Miguel Veloso (wym. []; ur. 11 maja 1986 w Coimbrze) – portugalski piłkarz występujący najczęściej na pozycji defensywnego pomocnika, chociaż zdarza mu się także grywać jako obrońca. Jego ojciec – António Veloso reprezentował barwy stołecznego rywala Sportingu – Benfiki.
Kariera klubowa.
Miguel Veloso zaczynał swoją karierę w młodzieżowych drużynach SL Benfiki, lecz tam nie poznano się na jego talencie. Gdy miał 14 lat przeszedł do Sportingu CP, gdzie grał w niższych kategoriach wiekowych przez 5 lat, a w 2004 został włączony do kadry pierwszego zespołu.
Żeby dać młodemu Portugalczykowi szansę na grę, działacze Sportingu wypożyczyli go do Olivais e Moscavide na sezon 2005/06. Klub ten wywalczył wówczas awans do Liga de Honra, a sam Veloso był jednym z wyróżniających się piłkarzy. Dzięki dobrej grze na wypożyczeniu Veloso powrócił do Sportingu na sezon 2006/07. O miejsce w składzie rywalizował wówczas z takimi zawodnikami jak Anderson Polga, Tonel, Marco Caneira oraz Custódio. Pomimo tak licznej konkurencji Veloso zagrał w większości meczów w tym sezonie. Zagrał między innymi w zwycięskim 1:0 pojedynku Ligi Mistrzów z Interem Mediolan, w którym został wybrany najlepszym graczem meczu.
Przez 4 sezony spędzone w Sportingu Veloso rozegrał 97 ligowych pojedynków. Latem 2010 odszedł do włoskiej Genoi. W Serie A zadebiutował 28 sierpnia podczas wygranego 1:0 wyjazdowego meczu z Udinese Calcio.
4 lipca 2012 roku podpisał 4-letni kontrakt z Dynamem Kijów. Suma kompensacji za przejście wyniosła około 7-8 mln euro. Latem 2016 po wygaśnięciu kontraktu powrócił do Genoi.
Kariera reprezentacyjna.
Dobre występy na mistrzostwach Europy U-21 otworzyły Veloso drogę do gry w dorosłej reprezentacji swojego kraju. Po raz pierwszy powołany został do niej 14 sierpnia na spotkanie przeciwko Armenii. W drużynie narodowej zadebiutował jednak dopiero 13 października w meczu z Azerbejdżanem. W 2008 roku razem z reprezentacją Portugalii dotarł do ćwierćfinału mistrzostw Europy, w 2010 do 1/8 mistrzostw świata, a w 2012 do półfinału mistrzostw Europy.

</doc>
<doc id="1140817" url="https://pl.wikipedia.org/wiki?curid=1140817" title="Aldo Ghira">
Aldo Ghira

Aldo Ghira (ur. 4 kwietnia 1920 w Trieście, zm. 13 lipca 1991 w Rzymie) – włoski piłkarz wodny, członek kadry Włoch, która zdobyła złoty medal na Letnich Igrzyskach Olimpijskich w Londynie. Wystąpił we wszystkich siedmiu meczach.

</doc>
<doc id="1140819" url="https://pl.wikipedia.org/wiki?curid=1140819" title="Albert Ruimschotel">
Albert Ruimschotel

Albert Frits Ruimschotel (ur. 28 lutego 1922 w Pangkal Pinang, zm. 28 maja 1987 w Utrechcie) – holenderski piłkarz wodny. Zdobywca brązowego medalu na letnich igrzyskach olimpijskich w Londynie, gdzie wystąpił we wszystkich siedmiu meczach. Strzelił dziewięć bramek (najwięcej w meczu z Indiami – 4).

</doc>
<doc id="1140821" url="https://pl.wikipedia.org/wiki?curid=1140821" title="Kometa Arenda-Rolanda">
Kometa Arenda-Rolanda

Kometa Arenda-Rolanda lub C/1956 R1 – kometa jednopojawieniowa, nieokresowa, znana z podwójnego warkocza, z którego jedna część była skierowana ku Słońcu.
Odkrycie i nazwa.
Kometę tę odkryli astronomowie Sylvain Arend oraz Georges Roland na kliszach fotograficznych z 8 listopada 1956 roku.
Orbita komety.
Orbita komety C/1956 R1 ma kształt hiperboli o mimośrodzie &gt;1. Jej peryhelium znalazło się (epoka 1956) w odległości 0,31 j.a. od Słońca. Nachylenie orbity względem ekliptyki to wartość 119,94˚.
Ponieważ ciało to porusza się po orbicie hiperbolicznej, nie zobaczymy go już nigdy w Układzie Słonecznym.
Właściwości fizyczne.
Ponieważ kometę odkryto przed przejściem przez peryhelium, można było dokonać szczegółowych obserwacji. Niespotykany warkocz pojawił się na kilka nocy pod koniec kwietnia 1957 i każdej nocy zmieniał kierunek. Wyglądał jak ostrze skierowane ku Słońcu. To kometa, która zbliżyła się do Słońca dość blisko, by lotne substancje z jej jądra zaczęły uwalniać się i tworzyć okazałe zjawisko. Samo jądro ma zapewne rozmiar od kilku do kilkudziesięciu km. Kometa osiągnęła podczas najkorzystniejszego do obserwacji położenia jasność widomą -0,5. 
W wieku dwudziestym była to jedna z najjaśniejszych komet, określana też Wielką Kometą z 1957 roku.

</doc>
<doc id="1140825" url="https://pl.wikipedia.org/wiki?curid=1140825" title="Cesare Rubini">
Cesare Rubini

Cesare Rubini (ur. 2 listopada 1923, zm. 8 lutego 2011) – włoski koszykarz, piłkarz wodny, trener. Był członkiem kadry Włoch w piłce wodnej, która zdobyła złoty medal na olimpiadzie w Londynie i brązowy medal na igrzyskach w Helsinkach.

</doc>
<doc id="1140830" url="https://pl.wikipedia.org/wiki?curid=1140830" title="Charles Barry Weitzenberg">
Charles Barry Weitzenberg

Charles Barry Weitzenberg (ur. 30 września 1946) amerykański piłkarz wodny, zdobywca brązowego medalu z drużyną na Letnich Igrzyskach Olimpijskich w Monachium.

</doc>
<doc id="1140834" url="https://pl.wikipedia.org/wiki?curid=1140834" title="Emilio Bulgarelli">
Emilio Bulgarelli

Emilio Bulgarelli (ur. 15 lutego 1917 w Reggio di Calabria, zm. 2 lutego 1993 w Neapolu) – włoski piłkarz wodny, członek kadry Włoch, która zdobyła złoty medal na Letnich Igrzyskach Olimpijskich w Londynie w 1948 roku. W 1947 wystartował w mistrzostwach Europy zdobywając złoto z drużyną Włoch. 

</doc>
<doc id="1140836" url="https://pl.wikipedia.org/wiki?curid=1140836" title="Lightning GT">
Lightning GT

Lightning GT – sportowy samochód z napędem elektrycznym zbudowany przez Brytyjską firmę Lighting. Sprzedaż rozpocznie się prawdopodobnie w roku 2012.
Dane Techniczne.
Pojazd posiada 2 silniki, każdy niezależnie napędza jedno tylne koło, o sumarycznej mocy 408 KM. W samochodzie zostaną pominięte konwencjonalne hamulce tarczowe, hamowanie odbywać się będzie wyłącznie drogą rekuperacyjną. System baterii NanoSafe™ o pojemności 35 kWh zapewni zasięg 402 km. Przewidywane osiągi to przyśpieszenie od 0 do 100 km/h poniżej 5 sekund oraz prędkość maksymalna wynosząca nawet 241 km/h. Cena Lightning GT wynosi około 150000 GBP.

</doc>
<doc id="1140839" url="https://pl.wikipedia.org/wiki?curid=1140839" title="Al Chums">
Al Chums



</doc>
<doc id="1140841" url="https://pl.wikipedia.org/wiki?curid=1140841" title="Poezja Jima Morrisona">
Poezja Jima Morrisona

Poezja Jima Morrisona od wczesnych lat stanowiła rzeczywistą ambicję gwiazdy rocka. Powstawała dość wcześnie, jeszcze w licealnych latach poety, który tworzył ją do końca życia, nawet w okresie wycofania się z branży muzycznej i życia publicznego. Dorobek literacki Morrisona liczy 4 poematy i 5 zbiorów poezji, pisanych wierszem wolnym oraz prozą poetycką. Współcześnie wiersze te nabierają coraz bardziej na znaczeniu (za życia autora stały one w cieniu jego scenicznej kariery), a Morrisona powszechnie zwykło się zaliczać do grona tzw. "poetów przeklętych". Jego poezja często wykorzystywana bywa jako kontekst do literatury romantycznej czy modernistycznej, np. w książce Włodzimierza Szturca, "O obrotach sfer romantycznych" czy w eseju "Heroiczna zoomorfia". Jest ona jednocześnie niemożliwa do jednoznacznej klasyfikacji, choć zdradza pewne silne więzi z twórczością surrealistów oraz tzw. "poetów konfesyjnych". Większość wierszy zostało napisanych pod bezpośrednim wpływem alkoholu (zwłaszcza whiskey), dlatego ich poetykę określa się mianem "halucynozy" oraz "majaczeń podmiotu". Morrison od wczesnej młodości pisał wiersze, które zgromadził w setkach prywatnych notatników. Proces powstawania jednego wiersza był bardzo długi; Jim wielokrotnie przepisywał, zmieniał, uzupełniał (często w teksty poboczne, które stanowią problem dla współczesnych wydawców jego tomików poezji) oraz łączył poszczególne frazy. Najwcześniejszym znanym utworem jest "Horse Latitude", wiersz napisany jeszcze w latach licealnych, który Morrison bez powodzenia próbował wydrukować w pismach literackich. Ostatecznie tekst ten, w nieco zmienionej wersji, znalazł się na płycie "Strange Days" z 1967.
Za życia Morrisona wydano zaledwie trzy zbiory jego poezji: dwa poematy "The Lords" (nakład 100 egz.) i "the New Creatures" oraz "An American Prayer" (500 egz.). Do ich wydania doszło zupełnie przypadkowo, podczas spotkania z poetą amerykańskim, jednym z mentorów ruchu beatnikowskiego Michaelem McClure’em oraz jego agentem Mikiem Hamilburgem. McClure wspomina o oporach Morrisona co do wydania zgromadzonej w notatnikach sporej ilości swoich wierszy. Zdaniem beatnikowskiego pisarza, Jim obawiał się odczytywania jego twórczości poetyckiej w kontekście kariery muzycznego „boga seksu”, a co za tym idzie – skrajnego przyjęcia tomików bez chęci zrozumienia ich treści. Ostatecznie dwa poematy: "The Lords" i "The New Creatures" ukazały się drukiem dzięki wstawiennictwu Pameli Courson, dziewczyny autora. "An American Prayer" ukazało się w stosunkowo niewielkim nakładzie dopiero w lecie 1970, a następnie w formie recytacji na płycie z listopada 1978.
Wkrótce po pierwszych wydaniach dwóch poematów (w późniejszym czasie figurowały jako jedno dzieło, "The Lords and The New Creatures") wiosną 1969, okazało się, że obawy Morrisona nie były bezzasadne; utwory nie spotkały się praktycznie z żadnym odzewem ze strony renomowanych pism czy poważanych krytyków literackich. Michael McClure napisał wówczas: „Wszyscy bali się mówić o jego wierszach, bo był gwiazdą rocka”. Jedną z niewielu recenzji zamieścił jedynie "Rolling Stone", magazyn o charakterze zdecydowanie bardziej muzycznym niż literackim. Reszta dzieł Morrisona została zebrana z notatników należących do ojca Pameli, Columbusa Corky’ego Coursona, i wydana w 1988 jako "Wilderness".
Morrison, chcąc oddzielić karierę wokalisty od kariery poety, nakazał wydawcom podpisywać swoje zbiory wierszy imionami: James Douglas. Wymienione tomiki dedykowane były fikcyjnej "Pameli Susan", którą w rzeczywistości była Pamela Courson. The Doors już w trzyosobowym składzie wydali płytę "An American Prayer" zawierającą recytacje Morrisona ilustrowane jazzowym podkładem muzycznym. Jim często wplatał jednak w swoje piosenki odczyty luźnych fragmentów wierszy, np. w "Peace Frog" czy "Not to Touch the Earth". Utworem wydanym za życia Morrisona, będącym w pełni recytacją był wspomniany wyżej "Horse Latitudes" z albumu "Strange Days". Bliski aktorskiej recytacji był również sam styl wokalny Morrisona.
Już za życia Morrison starał się określić znaczenie i odrębność swojej poezji. Jak często mawiał autor, miała być ona "Drzwiami pomiędzy znanym a nieznanym", służyła "odhaczaniu możliwości", poszerzaniu ludzkiej percepcji, odrzucaniu pozorów i kłamstw życia społecznego, "przebudzeniu" i ukazywaniu szeroko pojętej "prawdy" ludzkiej egzystencji.
Beatnikowskie korzenie poezji Morrisona.
Jim Morrison jako poeta od samego początku pozostawał pod wyraźnym wpływem ruchu artystycznego określanego jako Beat Generation, którego rozkwit przypadł na wczesną młodość twórcy. Biografowie zauważają, że pierwszą książką, jaka zdefiniowała poglądy twórcze przyszłego poety była powieść Jacka Kerouaca, "W drodze" (1957). Prócz tego pierwszymi literackimi idolami Jima byli tacy beatnikowscy autorzy jak: Lawrence Ferlinghetti, Allen Ginsberg, William S. Burroughs, Bob Dylan, Kenneth Rexroth, Gregory Corso, Kenneth Patchen, Michael McClure czy Neal Cassady.
Morrison czytał również "Life Against Death" Normana Browna, "Studs Lonigan" Jamesa Farrella oraz "Outsidera" Colina Wilsona.
Włodzimierz Szturc wskazuje również na znaczącą rolę fascynacji Morrisona rocznikiem '59, czyli tzw. "szkołą nowojorską" – tutaj: Frankiem O’Harą czy Larrym Riversem; ich panseksualizmem czy sadyzmem.
Wierszem, który sugestywnie obrazuje fascynację Morrisona ruchem Beat Generation jest utwór "Nawaleni niepokalanie" z poematu "An American Prayer" (1978).
Charakterystyka.
Wiersze i piosenki.
Biografowie Jima Morrisona zauważają w jego wierszach często narzucającą się metaforykę akwatyczną („morze”, „cisza morska”, „odmęty”, utwór "Horse Latitude") i dość konsekwentne łączenie jej z pojęciami "duchowej metamorfozy", a przede wszystkim śmierci. Danny Sugerman i Jerry Hopkins tłumaczą to rzekomym obsesyjnym lękiem Jima przez zatonięciem w wodzie, podobnie jak Edgar Allan Poe przekładał swoje lęki przed pogrzebaniem żywcem na język prozy.
Poezja Jima silnie inspirowana była romantyzmem, którym w latach studenckich fascynował się amerykański poeta. Morrison korzystał z oszczędności języka, lubując się jednocześnie w zawiłych, surrealistycznych metaforach. Zarówno jego twórczość, jak i wizerunek silnie inspirowane były filozofią Friedricha Nietzschego, co przejawia się zwłaszcza w ekspresyjnych manifestacjach Jima: "I am Lizard King, I can do anything" (Król Jaszczur jestem, zrobię co zechcę), "You are the ones who will rule the world" (Wybrane jesteście, by rządzić na świecie). Krzykliwa autokreacja poety na "nadczłowieka" ucicha jednak wraz z albumem "The Soft Parade", gdzie w piosence tytułowej słyszymy: "Can you find me a soft asylum, I can’t make it anymore" (Znajdź mi, proszę, dom wariatów; biec już dalej nie mam sił). Zwątpienie patronuje również większości tekstów z ostatniego albumu "L.A. Woman", w którym nie na darmo muzycy zmienili konwencję na bluesową, np.: "Now, why don’t one of you people c’mon and set me free?" (Może któryś z was, cholera, zechce pomóc mi?) Pod tym względem ciekawie wypada piosenka "Universal Mind", która w kreację „nadczłowieka” wpisuje jednoczesne odczuwanie wolności, siły, ale również związane z nim zniewolenie.
Morrison otwarcie przyznawał się do przynależności do kręgu poetów natchnionych przez twórczość Williama Blake’a, choć badacze literatury łączą go raczej z "narkotyczną" poezją George Crabbe’a oraz wizyjnymi pejzażami Williama Wordswortha. Morrisona z Blakiem łączy niewątpliwie kult "prawdy objawionej" oraz wyraźnie negatywny stosunek do miasta, jako przestrzeni pozbawionej wartości moralnych, rządzonej przez wyzysk i nieufność. Od Arthura Rimbauda wziął z kolei zainteresowanie zepsuciem człowieka oraz wizjami współczesnej Sodomy. Poeta fascynował się również pokładami zła w umyśle ludzkim ("Riders on the Storm", "Autostopowicz"), uznając skłonność do przemocy i okrucieństwa za podstawowy rys amerykańskiego społeczeństwa. Ten element jego poezji silnie związany był z prozą XIX wiecznych naturalistów, tj. Émile Zola czy Honoriusz Balzac. Z drugiej zaś strony w kreację człowieka z jego wierszy wpisana jest Dzikość ("Krzycz z Dzikości, krzycz z gorączki") rozumiana jako podświadome braterstwo z naturą, stanem pierwotnym, spontanicznym, nieskrępowanym nakazami kultury, wyrazem własnej osobowości. Stąd często przywoływane obrazy Indian ("Mokre sny króla Azteków", "Duchy Indian gromadzą się w kruchej skorupce głowy dziecka") oraz pogańskich rytuałów.
Poezja Jima Morrisona zdradza przy tym charakter wybitnie narodowy; wskazują na to już choćby same tytuły utworów, "American Night" (Amerykańska noc), "An American Prayer" (Amerykańska modlitwa), "An American Pastoral" (Amerykańska sielanka), "L’America". Morrison przez całe twórcze życie starał się określić miejsce współczesnych Amerykan; przybierając postać „zabójcy na drodze” przemierzał mentalny krajobraz Stanów Zjednoczonych, aby odkryć jej duchowość i związek z rdzenną tradycją Ameryki.
Na uwagę zasługują również erotyki Morrisona, które snują fantastyczne wizje miłości opartej na doświadczeniach narkotycznych ("Cristal Ship", "Moonlight Drive"), wspólne zagubienie kochanków w nieznanych, wrogich obszarach czy też odsłonięcie maski osobowości i konwenansów społecznych ("Easy Ride"). Inne wiersze i piosenki Morrisona prezentowały obraz wybujałego, zwierzęcego popędu seksualnego jako pierwotnego i najpotężniejszego bólu egzystencjalnego; szokowały tym samym współczesnych, będąc jednocześnie na czasie względem rewolucji seksualnej lat 60. Taki charakter ma cała masa wierszy i piosenek z "The End", "Do It", "Shaman’s Blues" i improwizowaną wersją "Glorii" Vana Morrisona na czele. Niektóre z nich zdradzają mizoginizm poety, jak np. poemat "Dry water" czy przypominający poniekąd twórczość Charlesa Bukowskiego wiersz "Curses. Invocations".
Inne z kolei sugerują homoseksualne skłonności Morrisona, jak piosenka "Hyacynt House"; metafora „Hiacyntowego Domu” nawiązuje do „hiacyntu”, terminu jakim angielski pisarz Oskar Wilde określał młodych, prostytuujących się chłopców.
Poezja Morrisona jako pierwsza głosiła kult muzyki rockowej ("Anatomia rocka", "Paris Journal") jako drogi spontanicznego uzewnętrznienia, medium między umysłem a podświadomością. Wiersze te przepełnione są również takimi ideami jak: pacyfizm, nonkonformizm, anarchizm, skrajna niechęć do władzy i polityki. Hasła te, wywiedzione początkowo z ruchu Beat Generation (w którym dorastał Morrison), stały się popularne wśród pokolenia hippisów. Pradoksalnie, sam Jim w swojej twórczości niechętnie i ze sceptycyzmem podchodził do "dzieci kwiatów" (np. w piosence "Five to One").
Poezja Morrisona zdradza wiele analogii z twórczością Arthura Rimbauda. Przejawia się to nie tylko w formie "wiersza wolnego", typowym dla francuskiego symbolisty minimalizmie formy, ale również w zainteresowaniu przodkami, pierwotnością oraz prowokacyjnym stosunkiem do religii.
Stephen Davis, mówiąc o poezji Jima Morrisona, zwykł używać terminu „pogańska Ameryka”. Zamiłowanie do szamanizmu, stanów pierwotnych i pogaństwa wywodzi się bezpośrednio z fascynacji Morrisona "Sezonem w piekle" Rimbauda. Ważną do odnotowania cechą, która zbliża obu poetów, jest również brutalne obalanie świętości przyjętych w religii chrześcijańskiej.
Część spośród wierszy i piosenek Morrisona nawiązywała do kultury hinduskiej, np. "Take It As It Comes", utwór dedykowany znajomemu joginowi Maharashiemu. Niewielka ilość pisana była w kontekście historycznym i społeczno-politycznym, np. "Unknown Soldier" nawiązywał do wojny w Wietnamie, a "Peace Frog" opowiada o zamieszkach w Chicago w 1968, które stoczyły się między demonstrantami partii demokratycznej a policją ówczesnego burmistrza, Richarda Daleya.
Morrison był również współtwórcą wiersza wolnego opartego na luźnych projekcjach skojarzeń, nie opartego na żadnym konkretnym temacie. Taki charakter miał choćby poemat "Władcy" czy wspomniany wyżej "Dry water", którego styl sygnalizuje już sam tytuł ("dry" to w literaturze amerykańskiej potoczne określenie „poematu suchego”, pisanego bez określonego wcześniej zamysłu; "water" sugeruje strumień świadomości).
Wiersze amerykańskie.
Wczesny etap twórczości Morrisona, który można nazwać "amerykańskim" (ze względu na miejsce powstawania wierszy) uderza mrocznym, żywiołowym obrazowaniem. Przeważają zdania eliptyczne czy wręcz tylko pojedyncze słowa jako kompozycja poszczególnych wersów oraz Rimbaudowska technika montażu. Autor nie stroni w nich od wulgaryzmów; najczęściej pojawiającym się tematem jest okrucieństwo, agresja oraz napięcie seksualne. Włodzimierz Szturc zwraca uwagę na prowokatywny ton tych wierszy; w "Heroicznej zoomorfii" pisze:
Etap amerykański poezji Morrisona ściśle związany jest z jego karierą muzyczną w latach 1967–1971. Stanowił on próbę otworzenia "Drzwi percepcji", podobnie jak występy sceniczne The Doors korzystał z poetyki krzyku, ekspresjonistycznych środków wyrazu ciągniętych do skrajności, jambicznego rytmu.
Wiersze paryskie.
Okres "paryski" twórczości Morrisona otwiera jego ucieczka do Paryża w 1971 oraz odejście od kariery muzycznej. Powstały wówczas takie utwory jak "As I Look Back", "Paris Journal" czy "Tape Noon". Wiersze te, w przeciwieństwie do powstałych w okresie "amerykańskim", zachowują spokojny, melancholijny ton. Silnie nasycone są wątkami autobiograficznymi, stanowią próbę wejrzenia autora we wcześniejszy, dionizyjski etap swojej twórczości; są rozrachunkiem z próby otwierania "Drzwi percepcji".
"Władcy" i "Nowe stworzenia".
Poemat Władcy wydany w 1969 powstawał jeszcze w czasie studiów Morrisona na wydziale filmowym na UCLA w Los Angeles. Jak sugeruje podtytuł: na utwór ten składają się "Zapiski wizji"; w rzeczy samej "Władcy" są raczej zbiorem luźnych poetyckich notatek (pisanych zarówno wierszem, jak i prozą poetycką), obserwacji, skupionych wokół tej samej idei, która stanowi o całości. Obok odprysków poezji pojawiają się zatem również eseistycznie skomponowane notatki na temat szamanizmu, teatru, prostytucji w starożytnym Rzymie, systemu prawnego w carskiej Rosji, psychologii tłumu oraz alchemii. Autor często korzysta tu ze specyfiki formy "cut up", collage’u, komiksu oraz scenariusza filmowego. Głównym tematem dzieła jest współczesny świat widziany jako nowoczesna „wersja” Sodomy i Gomory; władza obrazu filmowego, zbiorowa manipulacja, chęć zabijania i zaspokajania popędu seksualnego. Stale przewijają się tu metafory "psychicznego koła", "kamery" jako "wszechwiedzącego boga", "ryb jasnikiowych" uwięzionych w "łonie", "męskich genitalii" jako "małych twarzy". Autor wiele uwagi poświęca Voyeuryzmowi, dochodząc do wniosku, że ten rodzaj parafilii jest od narodzin wpisany w naturę każdego człowieka, co widoczne jest zwłaszcza u ludzi XX wieku.
Pod względem kompozycji, bardziej klarownie prezentuje się drugi poemat Morrisona, Nowe stworzenia; podzielony bowiem został na rozdziały, uwidoczniony został związek przyczynowo-skutkowy między poszczególnymi partiami utworu oraz dokładnie zarysowany początek i koniec. Włodzimierz Szturc nazwał go „podręcznikiem” "nowego świata, świata cierpienia". "Nowe stworzenia" mają charakter zdecydowanie katastroficzny, jak zauważają Jerry Hopkins i Danny Sugerman, dzieło oparte jest na wizjach "konfliktów seksualnych", przeplatanych "obrazami cierpienia i śmierci. Są tam zabójstwa i lincze, trzęsienia ziemi i dzieci-upiory, owrzodzenia jamy ustnej i rzeżączka, węże-korzenie zła, ludzie tańczący na pokruszonych kościach, rabunki, zamieszki i artyści w piekle". Widać tu wpływy tzw. "Mrocznego Romantyzmu" (Dark Romanticism), twórczością markiza de Sade’a, Thomasa Stearnsa Eliota („ziemia jałowa”), Hienorina Boscha i Howarda Phillipsa Lovecrafta. "Nowe stworzenia" kończy wizja świata po Apokalipsie.
Włodzimierz Szturc specyfikę poetyki "Nowych stworzeń" określił jako heroiczną zoomorfię. Zdaniem polskiego historyka literatury, "alternatywne" zwierzęta tworzące mitologię "Nowych Stworzeń" należą do pramaterii, uosabiają pierwotność ludzkich charakterów i namiętności, stają się siłą "Mater Tellus" (Matki Ziemi) i jednocześnie "vaginą dentatą" świata pożerającego własne płody.
"Amerykańska modlitwa".
"Amerykańska modlitwa" była ostatnim poetyckim dziełem Morrisona, które ukazało się drukiem za jego życia. Zbiór ten opublikowało w 1970 mało renomowane wydawnictwo Western Lithographers w nakładzie zaledwie 500 egzemplarzy. W 1978 utwór wyszedł w formie nagranych na krążku CD odautorskich recytacji składających się na zbiór wierszy, uzupełnionych delikatnym jazzowym podkładem.
"Amerykańskiej modlitwie" najbliżej ze wszystkich dzieł Morrisona do poezji konfesyjnej; autor dzieli się bardzo osobistymi wyznaniami, patrzy wstecz, reinterpretuje siebie, ocenia przeszłość przybierając wszystkie swoje dotychczasowe autokreacje i wcielenia (poety, wokalisty, buntownika). Zbiór jest również próbą zmierzenia się z mitem Jima Morrisona, który utrwalił się w zbiorowej świadomości odbiorców jego poetyckiego oraz osobistego przekazu.
Koncepcja „teatru rockowego”.
Na powstanie koncepcji wystąpienia scenicznego, którą Morrison w późniejszym czasie nazwał „teatrem rockowym”, szczególny wpływ miały teorie psychologii tłumu. Pierwszym teoretykiem, do jakiego odniósł się poeta był surrealista Antonin Artaud. W jednym ze swoich głównych dzieł, "Teatr i jego sobowtór", Artaud nakreślił paralelę między epidemią dżumy a przedstawieniem teatralnym. Zdaniem francuskiego poety spektakl posiada działanie oczyszczające ("katharsis"), podobnie jak wielka zaraza „oczyszcza rodzaj ludzki”. Ważnym elementem w całej koncepcji jest „przebudzenie”. Morrison występując na scenie często poprzedzał wykonywanie swoich piosenek wykrzykiwanym apelem: „Wake up!” (Przebudźcie się). W wywiadzie udzielonym w 1969 na temat The Doors Jim uzupełnił esej Artauda słowami:
Elementy autobiograficzne w poezji Morrisona.
Wczesne wiersze Morrisona powstawały w bezpośredniej inspiracji realnymi zdarzeniami czy też osobami. W ten sposób masakra Indian, którą Jim widział jako dziecko, w 1947, znalazła przełożenie na wiele późniejszych fragmentów poezji, z których najbardziej znanym jest sentencja:
Dwuwiersz ten przewija się jako dygresja przez wiele piosenek i wierszy, np. "Peace Frog", "Dawn’s Highway" i "Ghost Song" (z poematu "An American Prayer").
Jeden z pierwszych poetyckich zapisków zdradzających autobiograficzny (lecz jednocześnie skłonny do fantazji i sakralizacji) charakter tej twórczości jest również opis przyjaciela Jima z lat studenckich, Felixa Venable’a:
Przez wiersze z lat późniejszych często przewija się symboliczna postać "Autostopowicza". Pomijając jej dosłowną interpretację, można stwierdzić, że wywiedziona ona została z młodzieńczych fascynacji Jima włóczęgostwem i podróżowaniem na gapę. W kwietniu 1963 Jim razem ze swoim przyjacielem Brianem Gatesem zaplanowali autostopową wyprawę do Kalifornii, w której przypadkowo dali się podwieźć dwóm uciekinierom z meksykańskiego więzienia, skazanym za zabójstwo. Przygoda ta stała się później inspiracją do napisanej w 1971 piosenki "Riders On the Storm", w której słyszymy min.: "There’s a killer on the road".
Poetycka autokreacja Morrisona.
Jim Morrison, zafascynowany wizerunkiem Aleksandra Wielkiego z "Żywotów sławnych mężów" Plutarcha, w późniejszym czasie często przybierał pozę króla Macedonii. W ten sposób przejął jego „zwyczaj lekkiego pochylania głowy na lewe ramię”, styl uczesania oraz „monumentalny” sposób scenicznej recytacji.
Morrison często w swojej twórczości dopuszczał się do autokreacji trudnej do zdefiniowania postaci Króla Jaszczurów. Jeżeli jego wiersze ze wszystkich okresów twórczości da się połączyć jednym stałym motywem, to jest to nagminne przywoływanie obrazów gadów, węży i "pustynnych jaszczurek". Jak mówił autor:
Najpełniejszy bodaj wyraz takiego potraktowania symboliki Jaszczura daje piosenka "Not to Touch the Earth", przez prowokacyjne i pełne ekspresjonistycznego krzyku obrazy mówiąca o źródłach zła, władzy i dewiacji, zakończona manifestem: "I am a Lizard King, I can do anything". Jednocześnie poeta zaznaczał:
W późniejszym czasie Morrison nazywał siebie Panem Charyzmą oraz Panem Mojo Risin’ (anagram własnego nazwiska), które wyraźniej podkreślały ironiczny stosunek do swoich autokreacji.
Zmieniające się z biegiem lat autokreacje Morrisona łączył motyw Podrzutka ("Changeling") z piosenki o tym samym tytule z płyty "L.A. Woman" z 1971. Utwór niesie bowiem dość jasną deklarację: „Jestem podrzutkiem, patrzcie jak się zmieniam” ("I’m a changeling, see me change"), staje się manifestem poprzednich wcieleń poety.
Jim Morrison a Friedrich Nietzsche.
Współcześnie popularne stało się zdanie Raya Manzarka, iż „to Friedrich Nietzsche zabił Jima Morrisona”. Współcześni biografowie poety dochodzą do wspólnego wniosku, iż radykalne poglądy niemieckiego filozofa znalazły się w centrum światopoglądu Morrisona oraz stały się przyczyną jego autodestrukcji.
Wpływy i inspiracje.
Wśród lektur Morrisona, które ukształtowały światopogląd i styl poety (oprócz wyżej wymienionych), najważniejsze to: dzieła Balzaka, Cocteau’a, Moliera, "W drodze" Kerouaca, wiersze Ginsberga, Shelleya, "Złota Gałąź" Frazera, "Żywoty równoległe" Plutarcha, "Hauspostille" Brechta, "Dumbwaiter" Harolda Pintera, "Bohater o tysiącu twarzy" Josepha Campbella. Osobowość Jima, zarówno jako poety, jak i gwiazdora rockowego, silnie odwoływała się często także do życia i twórczości Oskara Wilde’a, dandysa, prowokatora, skandalisty i ofiary purytańskiej ksenofobii.
Inną fascynacją Jima, która w znaczącym stopniu wpłynęła na jego późniejszą twórczość, była , często wykorzystywana przez niego podczas swoich wystąpień scenicznych oraz w budowaniu swojej koncepcji "teatru rockowego".
Oryginalna metaforyka Morrisona wyniesiona została z życia; jej budulcem były strzępki zasłyszanych rozmów, autentyczne miejsca i zdarzenia. Tytuł piosenki "When The Music’s Over" powstał kiedy Morrison usłyszał od pewnego barmana: „kiedy muzyka się skończy, zgaście światła”, metafora "I wanna to hear the scream of the butterfly" inspirowana została tytułem japońskiego filmu pornograficznego "The scream of the Butterfly", a "Soul Kitchen" to jednocześnie nazwa pewnej restauracji w Venice. Choć źródła inspiracji były w tym przypadku dość błahe, ładunek intelektualny metafor nie miał z nimi żadnego związku.
Jima od najmłodszych lat fascynowała literatura Ginsberga, Walta Whitmana, Rimbauda, Charlesa Baudelaire’a, Dylana Thomasa i Brendana Behana, Edgara Allana Poego czy Williama Blake’a. Morrison często bywał w latach późniejszych porównywany właśnie do Poego. Magazyn "Vogue" z 15 listopada 1967 napisał wręcz:
Poezję Jima Morrisona często porównywano również do XVII wiecznego teatru elżbietańskiego, antycznej poezji rzymskiej, utworów Johna Keatsa oraz Percy’ego Bysshe Shelleya.
Wiele spośród znanych piosenek Morrisona inspirowało się konkretnymi dziełami literackimi, psychologicznymi, filozoficznymi, a nawet dziełami sztuki (zwłaszcza obrazami Hieronima Boscha):
Przekłady.
Na język polski wiersze Morrisona tłumaczył Artur Brodowicz, natomiast teksty piosenek – Jędrzej Polak, Tomasz Beksiński i Marcin Zgaiński. Twórczość literacka Jima Morrisona w polskim przekładzie zawiera się w tomach:

</doc>
<doc id="1140842" url="https://pl.wikipedia.org/wiki?curid=1140842" title="Dziennik Teatralny">
Dziennik Teatralny

Dziennik Teatralny – pierwszy polski wortal teatralny. Ukazuje się od 30 kwietnia 1998 roku (ISSN 1898-1186).
Idea dla której powstał, to propagowanie ruchu teatralnego i wszelkich teatralnych projektów, dbałość o jak najszybszy i najszerszy dostęp do informacji teatralnej oraz propagowanie w świecie Polski teatralnej
Dziennik Teatralny ma formę codziennie aktualizowanego internetowego dziennika. Zajmuje się zagadnieniami polskiego teatru. Zawiera zbiór artykułów prasowych – dzienników, tygodników i regularnie wydawanych periodyków, które zajmują się między innymi lub wyłącznie tematyką teatralną. 
W celu ułatwienia w dotarciu czytelnika do informacji witryna została podzielona na działy tematyczne.
Dział Aktualności zawiera najświeższe, codzienne doniesienia dotyczące aktualnych spraw z życia teatralnego w kraju i poza jego granicami. Po kilku dniach przenoszone są do działu Wydarzenia, gdzie poukładane chronologicznie stanowią trwały zapis tego, co działo się nie tylko na deskach wielkich instytucji teatralnych w dużych kulturalnych centrach, ale także, a czasami przede wszystkim w odległych od nich niewielkich, zwykłych miejscowościach, w których często dzieją się rzeczy wielkie i niezwykłe. Recenzje prezentują opinie krytyków jak również opisy spektakli zrealizowanych w polskich teatrach od 1998 roku. 
Katalogi Premiery i Festiwale dostarczają informacji o najnowszych spektaklach, konkursach, festiwalach i kolejnych edycjach imprez teatralnych. W działach Rozmowy i Zapisy czatów znajduje się kilkaset wywiadów dotyczących spraw teatralnych. Portrety prezentują sylwetki twórców teatralnych. Dział Książki o teatrze publikuje informacje o wydawanych książkach i wydawnictwach o teatrze.
Redakcja współpracuje z czasopismami teatralnymi, o których informacje i wiele interesujących tekstów można znaleźć w katalogu Prasa. Pod hasłem Szkoły publikowane są informacje dotyczące funkcjonowania szkół teatralnych. Znajdziemy także zbiory felietonów teatralnych, informacje o wystawach i książkach; są działy poświęcone teatrowi muzycznemu, operze i operetce, oraz dział Performance prezentujący prężnie rozwijający się ruch offowy. Na łamach DT można znaleźć repertuar Teatru Telewizji wraz z opisami emitowanych spektakli. Dziennik jest jedynym miejscem, w którym publikowany jest w całości repertuar Teatru Polskiego Radia. Swój kącik mają tu także inicjatywy skupione wokół teatru amatorskiego.
Interesującą inicjatywą redakcji jest uruchomienie w 2003 roku Forum Młodych Krytyków Dziennika Teatralnego, na którym młodzi miłośnicy teatru zrzeszeni w grupach regionalnych mają możliwość krytycznego wypowiedzenia się o spektaklach i wszelkich działaniach teatralnych. FMK wydaje miesięcznie ok. 100 recenzji ze spektakli realizowanych w całej Polsce. 
Redakcja bierze aktywny udział we wspieraniu projektów i działań teatralnych, od publikowania osiągnięć teatrów zawodowych i amatorskich, po patronaty medialne nad przeglądami i festiwalami teatralnymi. Na wortal Dziennik Teatralny składa się zbiór około 100 000 tekstów i poprzez codzienną aktualizację nieustannie się powiększa. 
Linki zewnętrzne.
Strona Dziennika Teatralnego

</doc>
<doc id="1140843" url="https://pl.wikipedia.org/wiki?curid=1140843" title="Endre Győrfi">
Endre Győrfi

Endre Győrfi (ur. 30 marca 1920, zm. 2 czerwca 1992) – węgierski piłkarz wodny, zdobywca srebrnego medalu z drużyną na Letnich Igrzyskach Olimpijskich w Londynie (1948) gdzie wystąpił w 5 meczach na pozycji bramkarza.

</doc>
<doc id="1140844" url="https://pl.wikipedia.org/wiki?curid=1140844" title="US Open 1999 (gra pojedyncza mężczyzn)">
US Open 1999 (gra pojedyncza mężczyzn)



</doc>
<doc id="1140846" url="https://pl.wikipedia.org/wiki?curid=1140846" title="Ervin Zádor">
Ervin Zádor

Ervin Zádor (ur. 4 czerwca 1935 w Budapeszcie, zm. 29 kwietnia 2012 w Linden, Kalifornia) – węgierski piłkarz wodny, zdobywca złotego medalu z drużyną na Letnich Igrzyskach Olimpijskich w 1956 roku w Melbourne.
Kariera.
Ervin Zádor reprezentował Węgry na igrzyskach olimpijskich 1956 w Melbourne. Zagrał w czterech meczach i strzelił pięć goli.
6 grudnia 1956 roku, reprezentacje Węgier i ZSRR-u spotkały się ze sobą w półfinale igrzyskach olimpijskich. Ze względu na brutalną inwazję Sowietów na Węgrzech i dużego napięcia między zespołami, oczekiwano bardzo zaciętej i brutalnej gry pomiędzy tymi zespołami.
Ervin Zádor strzela w tym meczu dwie bramki i wyprowadza swój zespół na prowadzenie na 4:0. Chwilę później podczas meczu, zawodnik radziecki, Walentin Prokopow uderza Zádora w twarz, trafiając w prawy łuk brwiowy. Krew na prawym łuku brwiowym Zádora, który staje się symbolem tego meczu, doprowadza do zabarwienia się wody na czerwoną. Po tym niesportowym zagraniu publiczność kibicująca Węgrom próbowała wymierzyć sprawiedliwość na własną rękę, a sędzia był zmuszony przerwać mecz przed czasem i uznać zwycięstwo Węgrów. W wyniku tego incydentu, Zádor nie wystąpił w meczu finałowym z Jugosławią, ale mimo tego Węgrzy wygrali w finale 2:1 i zdobyli złoty medal igrzysk olimpijskich
W kwietniu 2006 roku, ukazał się film dokumentalny pt."Freedom's Fury" z Lucy Liu i Quentinem Tarantino jako producenci wykonawczy. Opowiada on o powstaniu węgierskim i meczu piłki wodnej pomiędzy drużynami Węgier i ZSRR-u podczas igrzysk olimpijskich w 1956 roku. W tym filmie również jest ukazany wizerunek Ervina Zádora, który jest przedstawiany z nieświadomego punktu ogniskowego upolitycznionego meczu. W 2006 roku, w wywiadzie Zádor powiedział, iż strategia gry drużyny węgierskiej miała doprowadzić do gniewu radzieckiej drużyny i popełniania przez nich błędów.
Słynny amerykański pływak Mark Spitz, który jest narratorem filmu "Freedom's Fury", był trenowany przez Ervina Zádora.
Życie prywatne.
Urodzony w Budapeszcie, Zádor po igrzyskach olimpijskich odmówił powrotu do kraju okupowanego przez Sowietów i został uchodźcą politycznym. Osiadł w Linden w Kalifornii.

</doc>
<doc id="1140847" url="https://pl.wikipedia.org/wiki?curid=1140847" title="Eels">
Eels

Eels – amerykański zespół rockowy założony przez wokalistę i autora piosenek Marka Olivera Everetta, znanego pod pseudonimami Man Called E, Mr. E, lub E. Skład grupy regularnie się zmienia, zarówno studyjny jak i koncertowy.
Piosenki grupy zostały włączone do oficjalnych ścieżek dźwiękowych kilku filmów, m.in. wszystkich dotychczasowych produkcji z serii "Shrek".
Historia.
Solowe nagrania E.
W 1985 roku Mark Everett opublikował niezależnie album "Bad Dude in Love".
W 1992 roku, wytwórnia Polydor Records wydała album "A Man Called E". Następnym albumem był "Broken Toy Shop" z 1993 roku. Wtedy też rozpoczęła się współpraca Everetta z perkusistą Jonathanem „Butch” Nortonem. Po "Broken Toy Shop", E zakończył współpracę z wytwórnią Polydor.
"Beautiful Freak".
Kiedy Butch i E poznali Tommy’ego Waltera, założyli oni grupę Eels, która jako jedna z pierwszych podpisała umowę z wytwórnią DreamWorks. W 1996 roku ukazał się ich debiutancki album, "Beautiful Freak". Na płycie można odczuć nawiązania do najróżniejszych stylów muzycznych, między innymi grunge oraz hip-hop. Single „Novocaine for the Soul”, „Susan’s House” i „Your Lucky Day in Hell” osiągnęły skromny sukces międzynarodowy, jednak w Wielkiej Brytanii nagrania te zostały lepiej przyjęte.
W 1996 i 1997 roku zespół intensywnie koncertował promując album. We wrześniu 1997 roku Walter opuścił zespół. Piosenka „My Beloved Monster” została włączona do ścieżki dźwiękowej z filmu "Shrek" (2001).
"Electro-Shock Blues".
Po "Beautiful Freak", E był w trudnej sytuacji osobistej. Kilku z jego przyjaciół zmarło, jego siostra popełniła samobójstwo, a u matki wykryto raka. Po pewnym czasie został jedynym żyjącym członkiem swojej rodziny – wszystkie te wydarzenia zainspirowały go do stworzenia nowej płyty Eels, "Electro-Shock Blues", wydanej w 1998 roku. W tekstach piosenek, Everett zmierza się z takimi tematami jak samobójstwo, śmierć czy rak. Mimo że sam album jest bardzo mroczny i nawet nie zbliżył się do komercyjnego sukcesu debiutu, do dziś pozostaje ulubionym nagraniem wielu fanów.
singiel „” okazał się nieznacznym sukcesem; piosenkę „Cancer for the Cure” użyto na ścieżce dźwiękowej do filmu "American Beauty" (1999).
"Daisies of the Galaxy".
W 2000 roku ukazał się album "Daisies of the Galaxy", lżejszy i weselszy od "Electro-Shock Blues" zarówno w warstwie muzycznej, jak i tekstowej. Everett powiedział:
Pierwszy singiel, „Mr. E’s Beautiful Blues”, był stworzony wspólnie z Michaelem Simpsonem i zawiera dźwięk jego pagera na początku. Początkowo piosenka nie miała być umieszczona na albumie, ale wytwórnia nalegała na jej włączenie. Stąd nie jest ona umieszczona na spisie piosenek, ale zaznaczona jako dodatek, oddzielona od reszty albumu 20-sekundową ciszą. Utwór pojawił się na ścieżce dźwiękowej do filmu "Ostra jazda" (2000). Użyto go także w napisach początkowych filmu "Męska rzecz" (2003).
Z powodu obecności przekleństw w piosenkach „It’s a Motherfucker” i „Mr. E’s Beautiful Blues” (tekst zawiera słowa „Goddamn right, it’s a beautiful day”, czyli „Cholera, jaki piękny dzień”) została wydana ocenzurowana wersja. „It’s a Motherfucker” została przemianowana na „It’s a Monstertrucker”; przekleństwa w tekstach piosenek zostały wyeliminowane.
W celu promocji "Daisies of the Galaxy", zespół odbył trasę koncertową po Stanach Zjednoczonych i Europie, a także odwiedził po raz pierwszy Australię. Tym razem Eels występowali jako 6-osobowa orkiestra, włączając Lisę Germano.
"Souljacker".
W 2001 roku został wydany album "Souljacker", o wiele mocniejszy od poprzedniego "Daisies of the Galaxy". Większość piosenek została napisana razem z Johnem Parishem, który zagrał także na gitarze. Jako basista i klawiszowiec wystąpił Koool G Murder, dołączając do Eels podczas trasy koncertowej. Wim Wenders wyreżyserował wideoklip do piosenki „Souljacker Part I”. Po tym jak Parish został ojcem, na czas amerykańskiej części trasy zastąpił go Joe Gore „Bus Driving, Band Rocking”.
"Shootenanny!" i odejście Butcha.
W 2003 roku wydany został piąty album, "Shootenanny!". E powiedział o tym nagraniu, że było przerwą w nagrywaniu albumu "Blinking Lights and Other Revelations" (2005). Płyta została nagrana w studio w ciągu 10 dni. Piosenkę „Saturday Morning” wydano jako singiel.
Społeczeństwo fanów Eels było zszokowane, gdy rok później ogłoszono odejście Butcha z grupy. Oficjalnie ogłoszono rezygnację z udziału w zespole na rzecz poświęcenia się współpracy z Tracy Chapman. Jednakże, w wywiadzie dla „Rhythm Magazine” Butch ogłosił, że opuścił zespół z powodów finansowych: „Objeżdżaliśmy Europę podczas drugiej trasy promującej "Souljacker" i musiałem ogłosić bankructwo”. Po zapytaniu kierownictwa o prawa autorskie w zamian za zakończenie partnerstwa, jak twierdzi, zadzwonił do niego „księgowy E, który powiedział: «E nie chce zmieniać struktur», więc żadnych praw… Ciągle jestem urażony. Tak to jest ze znajomościami. Mam jednak nadzieję, że pewnego dnia, kiedy będę chciał wrócić i pracować z E, drzwi wciąż będą dla mnie otwarte, bo to jest właśnie to, co lubię robić.”
Nowym perkusistą został Puddin’. W 2003 roku Eels odbyli następną trasę, "Tour of Duty". Na żywo zespół składał się z E, Shona „Golden Boy” Sullivana (gitara), Koool G Murder (gitara basowa) oraz Puddin’ (perkusja). Sullivan wkrótce opuścił grupę w celu rozpoczęcia prac nad własnym projektem, Goldenboy, i został zastąpiony przez Cheta Atkinsa III.
"Blinking Lights and Other Revelations", "Live with Strings".
Kolejny album Eels, "Blinking Lights and Other Revelations", został wydany 2005 roku jako pierwsze wydawnictwo po zawiązaniu współpracy z Vagrant Records. Składa się z dwóch płyt i zawiera 33 piosenki. Kartka z ręcznie napisanym tekstem piosenki do „In the Yard, Behind the Church” została sprzedana na aukcji serwisu eBay za 544 dolary, przekazane później na cele charytatywne.
Podczas "Eels with Strings", pierwszej trasy koncertowej promującej nowe wydawnictwo, jako Eels występowali: E, Alan „Big Al” Hunter na pianinie i gitarze basowej, Jeffrey Lyster (znany także jako Chet Atkins III) na gitarze, mandolinie i perkusji, oraz kwartet smyczkowy Palomy Udovic, Julie Carpenter, Heather Lockie oraz Any Lenchantin.
Po odbyciu trasy, w 2006 roku zespół wydał album koncertowy "", nagrany w Nowym Jorku, wydany na CD oraz DVD.
"Meet the Eels: Essential Eels Vol. 1", "Useless Trinkets".
Na początku 2008 roku Eels wydali swoją pierwszą kompilację największych przebojów, a także składankę stron B, piosenek wcześniej nieopublikowanych, rzadko spotykanych oraz nagranych na potrzeby ścieżek dźwiękowych filmów.
" to podróż w czasie do pierwszej dekady istnienia zespołu; album zawiera single ze wszystkich płyt grupy. Załączona jest także płyta DVD z teledyskami i jednym występem na żywo.
" zawiera 50 stron B, piosenek rzadko spotykanych oraz zapis występu na festiwalu Lollapalooza 2006.
W celu promocji wydawnictw, Eels wyruszyli na światową trasę "An Evening with Eels", podczas której E występował wyłącznie z The Chet.
Ścieżka dźwiękowa filmu "Jestem na tak" (2008) z Jimem Carreyem, zawierała dziewięć piosenek grupy Eels, między innymi całkowicie nową „Man Up”.
"Hombre Lobo".
Siódmy album studyjny Eelsów "Hombre Lobo" został wydany 2 czerwca 2009 roku i zawiera dwanaście nowych piosenek. Hiszpański tytuł płyty oznacza wilkołak lub człowiek wilk, i może być odniesieniem do niezwykle długiej brody Marka Everetta, którą zapuścił podczas pisania piosenki „Dog Faced Boy”. 31 marca 2009 roku, zespół udostępnił utwór „Fresh Blood” na stronie spinner.com, tłumacząc, że będzie on pierwszym singlem z najnowszego albumu. Teledysk, wyreżyserowany przez Jesse’ego Dylana ukazał się 29 kwietnia 2009 roku.
Bobby, Jr..
Pies Everetta, Bobby Jr., był bezdomnym włóczęgą, dopóki nie został schwytany i umieszczony w schronisku, skąd E ostatecznie go przygarnął. Ma on sylwetkę owczarka niemieckiego, a łapy basset hounda (z czego jedna jest zdeformowana), więc trudno jest mu się poruszać. Bobby Jr. użyczył swojego „wokalu” do piosenki „Last Time We Spoke” z albumu "Blinking Lights and Other Revelations". Można go także zobaczyć na najróżniejszych rzeczach powiązanych z grupą (koszulki itp.), stronie internetowej Eels oraz w wideoklipie do „Hey Man! (Now You’re Really Living)”. Ma także swoje własne konto na serwisie społecznościowym MySpace. Bobby Jr. został nazwany po Bobbym, zabawkowym psie-robocie, którego Everett kupił na próbę przed zakupem prawdziwego psa.
Społeczność fanów.
Eels mają wielu fanów na całym świecie. Podczas tras zespół odwiedził Europę, Australię, Nową Zelandię, Japonię oraz Stany Zjednoczone. Największe sukcesy grupa odnosi w Wielkiej Brytanii oraz Środkowej i Północnej Europie. W dawnych wywiadach E mówił, że DreamWorks namawiało zespół do grania koncertów głównie w Europie, jako że ich amerykańskie trasy nie były tak zyskowne. Jednakże po podpisaniu umowy z Vagrant Records, Eels coraz częściej koncertują w USA.
W 2001 roku zespół ogłosił konkurs na tytuł piosenki. Fani mogli przesyłać e-maile ze swoimi propozycjami, a jedna z nich miała zostać użyta jako nazwa dla nagrania, które miało zostać opublikowane jako strona B. Jednakże, ostatecznie grupa nagrała piosenkę nazwaną „Hidden Track”, w której nadesłane propozycje zostały użyte jako tekst piosenki.

</doc>
<doc id="1140849" url="https://pl.wikipedia.org/wiki?curid=1140849" title="Gianfranco Pandolfini">
Gianfranco Pandolfini

Gianfranco Pandolfini (ur. 16 lutego 1920 we Florencji, zm. 3 stycznia 1997 tamże) – były włoski zawodnik, piłkarz wodny.
Był członkiem kadry Włoch, która zdobyła złoty medal na Letnich Igrzyskach Olimpijskich w Londynie. Wystąpił w pięciu meczach. Razem z nim w reprezentacji występował brat bliźniak, Trullio Pandolfini.

</doc>
<doc id="1140850" url="https://pl.wikipedia.org/wiki?curid=1140850" title="Tullio Pandolfini">
Tullio Pandolfini

Tullio Pandolfini (ur. 6 sierpnia 1914 we Florencji, zm. 23 kwietnia 1999 tamże) – były włoski piłkarz wodny.
Był członkiem kadry Włoch, która zdobyła złoty medal na Letnich Igrzyskach Olimpijskich w Londynie. Wystąpił w pięciu meczach. Razem z nim w reprezentacji występował brat Gianfranco Pandolfini.

</doc>
<doc id="1140851" url="https://pl.wikipedia.org/wiki?curid=1140851" title="Tomasz Knapik">
Tomasz Knapik

Tomasz Andrzej Knapik (ur. 16 września 1943 w Warszawie, zm. 6 września 2021 w Bielawie) – polski lektor filmowy, radiowy i telewizyjny, doktor inżynier elektrotechnik, wykładowca akademicki. Przez wzgląd na swój dorobek i charakterystyczny głos, dorobił się miana legendarnego lektora.
Życiorys.
Edukacja.
Ukończył studia na Politechnice Warszawskiej, uzyskał stopień doktora, specjalizował się w elektrotechnice samochodowej. Wykładał na Wydziale Transportu PW, był opiekunem ponad dwustu prac inżynierskich i magisterskich.
Kariera.
Karierę medialną rozpoczął jeszcze przed maturą w radiowej Rozgłośni Harcerskiej. Następnie pracował w Polskim Radiu (głównie w Trójce) i w Telewizji Polskiej. Pracując w TVP, czytał filmy zagraniczne na żywo na stanowisku lektorskim oraz materiały do Telewizyjnego Kuriera Warszawskiego. Na początku lat 90., gdy w Polsce panował największy rozkwit kaset wideo, czytał wiele filmów, wydawanych przez oficjalnych dystrybutorów, zdarzało mu się również czytać filmy wydawane przez pirackie firmy. Wśród wszystkich filmów, które przeczytał, znalazło się wiele klasyków kina akcji, a także dużo filmów klasy B czy C. Był stałym pracownikiem takich polskich dystrybutorów, jak: Imperial, Vision, Best Film, NVC VIM, ITI Home Video, Artvision i wielu innych.
Po zmianie ustrojowej w Polsce został lektorem Polskiej Kroniki Filmowej do końca jej istnienia. W 1993 zaczął współpracować ze studiami dźwiękowymi takimi jak: Studio Publishing, Studio Eurocom, czy Studio En-Be-Ef, które przygotowywały polskie wersje lektorskie w filmach i serialach dla prywatnych stacji telewizyjnych, m.in. dla telewizji Polonia 1.
W 1994 został zatrudniony na stałe w telewizji Polsat, gdzie stał się głównym lektorem stacji, czytał niemalże wszystkie filmy i seriale, a także zwiastuny zapowiadające ich emisje. W 1996 powrócił do współpracy z Polonią 1, gdzie był lektorem w programach: "Pełnym gazem (magazyn motoryzacyjny)", "Escape" – (program o grach komputerowych i internecie), "Nie tylko na weekend" oraz "Fachowiec radzi". W międzyczasie czytał materiały dla programu "Racja stanu" w TVP1, w latach 2002−2006 był również lektorem w tygodniku międzynarodowym "Świat" (TVP3).
W 2005 był jednym z głównych lektorów w filmach i serialach w telewizji Tele 5. Również w tym samym roku był lektorem w kontrowersyjnych reklamach telefonii komórkowej Heyah. Czytał także w wielu reklamach wyborczych różnych partii politycznych, w tym także kontrowersyjnej partii Narodowe Odrodzenie Polski. W latach 2005–2007 na antenie TVN24 czytał w programie Kronika filmowa TVN24. W 2006 był współprowadzącym program telewizyjny "" na antenie TVP1. Był lektorem w programie "Uwaga! Pirat" w TVN Turbo i "Stop drogówka" w TV4. W latach 2005–2007 był także lektorem w programie "Karambol" na antenie TVN Turbo, który tworzony był przez Studio Filmowe i Reklamowe, nagrywające także program "Uwaga! Pirat".
W 2008 nagrał komunikaty głosowe dla systemu informacji pasażerskiej w pojazdach stołecznego Zarządu Transportu Miejskiego (zapowiedzi głosowe dotyczące przebiegu trasy) emitowane w autobusach i tramwajach. Od września 2010 był narratorem w powieści radiowej "Dom nad wysypiskiem", emitowanej na antenie RMF FM.
W 2013 wystąpił w dwóch skeczach kabaretowych w programie "Dzięki Bogu już weekend" na antenie TVP2. We wrześniu 2014 gościnnie wystąpił w 46. odcinku serii "Retro".
Życie prywatne.
Miał syna Macieja, tłumacza i dziennikarza telewizyjnego.
13 września 2021 jego prochy spoczęły w rodzinnym grobie na Starych Powązkach. Uroczystość miała charakter świecki.
Upamiętnienie.
1 października 2022 roku został patronem przystanku autobusowego przy ulicy Malborskiej na warszawskim Bródnie.

</doc>
<doc id="1140852" url="https://pl.wikipedia.org/wiki?curid=1140852" title="Droga krajowa B521 (Niemcy)">
Droga krajowa B521 (Niemcy)

Droga krajowa 521 () – niemiecka droga krajowa przebiegająca na osi północny wschód - południowy zachód i jest połączeniem drogi B457 z drogami B45 i B3 koło Frankfurtu nad Menem.
Droga, jako B521, została wytyczona w latach 70. XX stulecia.

</doc>
<doc id="1140856" url="https://pl.wikipedia.org/wiki?curid=1140856" title="Zoran Janković (piłkarz wodny)">
Zoran Janković (piłkarz wodny)

Zoran Janković (ur. 8 stycznia 1940 w Zenicy, zm. 25 maja 2002) – jugosłowiański piłkarz wodny, zdobywca srebrnego medalu z drużyną na Letnich Igrzyskach Olimpijskich w Tokio i złotego na kolejnych Letnich Igrzyskach Olimpijskich w Meksyku. W 1964 roku był najmłodszym zawodnikiem uczestniczącym w olimpiadzie.

</doc>
<doc id="1140858" url="https://pl.wikipedia.org/wiki?curid=1140858" title="Al Mardż">
Al Mardż



</doc>
<doc id="1140859" url="https://pl.wikipedia.org/wiki?curid=1140859" title="Alex Boegschoten">
Alex Boegschoten

Alex Boegschoten (ur. 15 lipca 1956 w Hilversum). Były holenderski zawodnik- piłkarz wodny. Zdobywca brązowego medalu na Letnich Igrzyskach Olimpijskich w Montrealu.

</doc>
<doc id="1140862" url="https://pl.wikipedia.org/wiki?curid=1140862" title="Ochrona dóbr osobistych">
Ochrona dóbr osobistych

Dobra osobiste mogą być naruszane przez osoby trzecie bezprawnie, ale są przypadki, kiedy dobra te są naruszane zgodnie z prawem np.: zgoda pacjenta na przeprowadzenie operacji (pacjent wyraża tu zgodę na naruszenie swej nietykalności). Należy pamiętać, że zgoda na naruszenie dóbr osobistych ma charakter odwołalny, tzn. że pacjent przed rozpoczęciem operacji ma prawo wycofać się od uprzednio wyrażonej zgody na operację. Zatem naruszenie dóbr osobistych łączy się z pojęciem domniemania bezprawności.
Środki ochrony dóbr osobistych.
Roszczenie o zaniechanie naruszenia dóbr osobistych i usunięcie skutków naruszenia jako roszczenie niemajątkowe nie ulega przedawnieniu.

</doc>
<doc id="1140863" url="https://pl.wikipedia.org/wiki?curid=1140863" title="Ton Buunk">
Ton Buunk

Anton ("Ton") Gerrit Jan Buunk (ur. 18 września 1952 w Amsterdamie) - były holenderski zawodnik - piłkarz wodny. Zdobywca brązowego medalu na Letnich Igrzyskach Olimpijskich w Montrealu.

</doc>
<doc id="1140865" url="https://pl.wikipedia.org/wiki?curid=1140865" title="Pieter Karel de Zwarte">
Pieter Karel de Zwarte

Pieter ("Piet") Karel de Zwarte (ur. 16 lutego 1948 w Renkum w prowincji Geldria) – były holenderski zawodnik, piłkarz wodny. Zdobywca brązowego medalu na Letnich Igrzyskach Olimpijskich w Montrealu.

</doc>
<doc id="1140866" url="https://pl.wikipedia.org/wiki?curid=1140866" title="Złudzenie">
Złudzenie



</doc>
<doc id="1140867" url="https://pl.wikipedia.org/wiki?curid=1140867" title="Andy Hoepelman">
Andy Hoepelman

Andy Hoepelman (ur. 26 marca 1955 w Hilversum) – holenderski piłkarz wodny. Zdobywca brązowego medalu na Letnich Igrzyskach Olimpijskich w Montrealu.
Kariera medyczna.
Od 1978 jest doktorem medycyny uniwersytetu w Utrechcie. W 1998 roku otrzymał tytuł profesora.

</doc>
<doc id="1140869" url="https://pl.wikipedia.org/wiki?curid=1140869" title="Evert Gerrit Kroon">
Evert Gerrit Kroon

Evert Gerrit Kroon (ur. 9 września 1946 w Hilversum w Holandii Północnej, zm. 2 kwietnia 2018) – holenderski piłkarz wodny. Zdobywca brązowego medalu na Letnich Igrzyskach Olimpijskich w Montrealu. Jest uznawany za najlepszego holenderskiego bramkarza w historii.

</doc>
<doc id="1140871" url="https://pl.wikipedia.org/wiki?curid=1140871" title="Złudzenia">
Złudzenia



</doc>
<doc id="1140872" url="https://pl.wikipedia.org/wiki?curid=1140872" title="Iluzje">
Iluzje



</doc>
<doc id="1140873" url="https://pl.wikipedia.org/wiki?curid=1140873" title="Nico Landeweerd">
Nico Landeweerd

Nicolaas "Nico" Albertus Adrianus Landeweerd (ur. 3 kwietnia 1954 w Hilversum) — były holenderski piłkarz wodny.
Kariera sportowa.
Landeweerd uczestniczył w igrzyskach olimpijskich trzykrotnie (1976, 1980 i 1984). Podczas swoich pierwszych igrzysk w 1976 zdobył brązowy medal wraz z reprezentacją Holandii w piłce wodnej.

</doc>
<doc id="1140874" url="https://pl.wikipedia.org/wiki?curid=1140874" title="Venturi Fétish">
Venturi Fétish

Venturi Fétish – pierwszy na świecie elektryczny samochód sportowy. Wyprodukowany zostanie w 25 egzemplarzach przez firmę Venturi w Monako.
Opis modelu.
Prototyp elektrycznego modelu firmy Venturi zaprezentowany został po raz pierwszy w 2002 roku podczas Międzynarodowego Salonu Samochodowego w Genewie. Do napędu pojazdu zastosowano trójfazowy, synchroniczny silnik elektryczny o mocy 220 kW (299 KM) i maksymalnym momencie obrotowym 380 Nm. Energia niezbędna do pracy jednostki napędowej, magazynowana jest w litowo-polimerowych akumulatorach o pojemności 54 kWh i masie 450 kg. Konfiguracja układu napędowego pozwala rozpędzić pojazd do prędkości około 200 km/h, zaś przyśpieszenie od 0 do 100 km/h trwa 4 sekundy. Maksymalny zasięg samochodu wynosi 340 km.

</doc>
<doc id="1140875" url="https://pl.wikipedia.org/wiki?curid=1140875" title="Jan Evert Veer">
Jan Evert Veer

Jan Evert Veer (ur. 1 listopada 1950 w Hadze) – holenderski piłkarz wodny. Zdobywca brązowego medalu na Letnich Igrzyskach Olimpijskich w Montrealu.

</doc>
<doc id="1140876" url="https://pl.wikipedia.org/wiki?curid=1140876" title="Siergiej Kowalow (polityk)">
Siergiej Kowalow (polityk)

Siergiej Adamowicz Kowalow (; ur. 2 marca 1930 w Seredynie-Budzie, zm. 9 sierpnia 2021 w Moskwie) – radziecki i rosyjski naukowiec, działacz na rzecz praw człowieka, polityk oraz radziecki dysydent. W polskich mediach utarła się też niezgodna z zasadami transkrypcja nazwiska „Kowaliow”.
Życiorys.
Młodość i początki kariery.
W 1932 roku rodzina Kowalowa przeprowadziła się do Podlipek – wioski nieopodal Moskwy. W 1954 ukończył studia na Uniwersytecie Moskiewskim. Jako biofizyk, był autorem ponad 60 publikacji naukowych. Od połowy lat 50. sprzeciwiał się błędnym teoriom Trofima Łysenki, oficjalnie popieranym przez KPZR.
W 1969 założył pierwszą w ZSRR organizację obrony praw człowieka – Grupę Inicjatywną dla Obrony Praw Człowieka w ZSRR. W późniejszym okresie jego losy łączyły się głównie z ruchami dysydenckimi na Litwie. Kowalow aktywnie publikował w periodykach podziemnych, takich jak moskiewska „Kronika Wydarzeń Bieżących” oraz „Kronika Kościoła Katolickiego na Litwie”.
Aresztowanie.
Został aresztowany 8 grudnia 1974 roku w Wilnie. Postawiono mu zarzut „propagandy i agitacji antyradzieckiej” z art. 70 Kodeksu Karnego RFSRR. Przez siedem lat przebywał w obozach pracy w regionie permskim oraz więzieniu w Czystopolu, kolejne trzy na wewnętrznym zesłaniu na Kołymie. Po powrocie osiedlił się w Kalininie (obecnie Twer).
Pieriestrojka.
W czasie "pieriestrojki", zainicjowanej przez Michaiła Gorbaczowa, Kowalowowi pozwolono na powrót do Moskwy, z czego skorzystał w 1986 roku. Kontynuował swoją działalność i założył kilka znaczących organizacji oraz inicjatyw humanitarnych:
W roku 1989 Andriej Sacharow rekomendował go jako współprzewodniczącego Grupy Projektowej Praw Człowieka przy Międzynarodowej Fundacji na Rzecz Przetrwania i Rozwoju Ludzkości – później przemianowanej na Rosyjsko-Amerykańską Grupę Praw Człowieka.
Rosja postradziecka.
Po rozpadzie ZSRR zaangażował się w oficjalną politykę. W styczniu 1991 roku współtworzył Deklarację Praw Człowieka i Obywatela oraz odegrał wiodącą rolę przy opracowaniu jednego z rozdziałów obecnej Konstytucji Rosji pt. „Prawa i Wolności Człowieka i Obywatela”, a także szeregu ustaw federalnych dotyczących tej problematyki.
Od 1990 do 1993 roku był deputowanym do Dumy Państwowej oraz członkiem Prezydium Rady Federacji. Był także Prezesem Prezydenckiej Komisji Praw Człowieka oraz Komisarzem ds. Praw Człowieka w Dumie.
W latach 1993–2003 Kowalow nadal był deputowanym Dumy; od 1996 do 2003 roku jednocześnie członek delegacji rosyjskiej w Zgromadzeniu Parlamentarnym Rady Europy. Od 2004 Współprzewodniczący Rady Biegłych Rewidentów przy Pełnomocniku Praw Człowieka Federacji Rosyjskiej.
W 1993 współtworzył ruch, a później partię polityczną pod nazwą Wybór Rosji (Выбор России), przemianowaną następnie na Demokratyczny Wybór Rosji (Демократический выбор России).
Od roku 1994 Siergiej Kowalow, także jako późniejszy doradca Borysa Jelcyna, publicznie sprzeciwiał się militarnemu zaangażowaniu Rosjan w Czeczenii. Z Groznego relacjonował realia I wojny czeczeńskiej. Jego codzienne raporty przekazywane telefonicznie lub za pośrednictwem telewizji, nastawiały rosyjską opinię publiczną przeciw wojnie. W związku z tą działalnością w 1995 został odwołany z placówki decyzją Dumy. W tym samym roku na zlecenie rządu stanął na czele negocjacji z Szamilem Basajewem po opanowaniu Budionnowska, które zakończyły się uwolnieniem ponad tysiąca zakładników. W celu zapewnienia porozumienia, razem z innymi deputowanymi, obrońcami praw człowieka i dziennikarzami był dobrowolnym zakładnikiem oddziału Basajewa.
Należał do otwartych krytyków tendencji autorytarnych w administracjach Borysa Jelcyna i Władimira Putina. W roku 1996 zrezygnował ze stanowiska w prezydenckiej komisji B. Jelcyna. W 2002 zorganizował społeczną komisję dla zbadania okoliczności zamachów bombowych z 1999 roku ("Komisja Kowalowa"), której prace zostały sparaliżowane po tym, gdy skrytobójczo zamordowano jednego z jej członków, Jurija Szczekoczikina, śmierci innego – Siergieja Juszenkowa, który został otruty talem, oraz aresztowaniu Michaiła Trepaszkina – zajmującego się kwestiami prawnymi organizacji. W kwietniu 2014 roku, w związku z kryzysem krymskim, zaapelował w liście otwartym do społeczności międzynarodowej o powstrzymanie rosyjskiej ekspansji na Ukrainie.
W 2005 wystąpił w czteroczęściowym dokumencie telewizyjnym, opowiadającym historię antyradzieckich ruchów dysydenckich pt. "Oni wybrali wolność".
Pochowany na Cmentarzu Dońskim w Moskwie.
Nagrody i wyróżnienia.
Był laureatem i posiadaczem licznych nagród oraz tytułów honorowych. Za konsekwentną obronę praw człowieka był nominowany do Pokojowej Nagrody Nobla w latach 1995, 1996 i 2004. Otrzymał ponad 10 wysokich odznaczeń i nagród międzynarodowych, m.in. Legia Honorowa IV klasy, Order Krzyża Ziemi Maryjnej III klasy oraz odznaczenia czeczeńskie, czeskie i litewskie.

</doc>
<doc id="1140877" url="https://pl.wikipedia.org/wiki?curid=1140877" title="Lewakand">
Lewakand

Lewakand (dawniej Kalininabad; Sarband; tadż. i ros. "Леваканд") – miasto w zachodnim Tadżykistanie (wilajet chatloński), 120 km od Duszanbe, nad rzeką Wachsz. Posiada 16 500 mieszkańców. Zakłady chemiczne.
Miasto Kalininabad powstało na początku lat 30. XX wieku jako osiedle budowniczych wielkiego kanału nawadniającego ("Wachszstroj"), a później, od 1957, pobliskiej elektrowni wodnej. Prawa miejskie posiada od 1956. W 1996 zmieniono nazwę na Sarband, którą z kolei 20 stycznia 2018 zmieniono na Lewakand. Liczba mieszkańców ostatnio spada.

</doc>
<doc id="1140879" url="https://pl.wikipedia.org/wiki?curid=1140879" title="Hendrik Adriaan Toonen">
Hendrik Adriaan Toonen

Hendrik ("Rik") Adriaan Toonen (ur. 21 maja 1954 w Arnhem w Geldri) – były holenderski zawodnik – piłkarz wodny. Zdobywca brązowego medalu na Letnich Igrzyskach Olimpijskich w Montrealu.

</doc>
<doc id="1140880" url="https://pl.wikipedia.org/wiki?curid=1140880" title="Marc Gini">
Marc Gini

Marc Gini (ur. 8 listopada 1984 w Castasegna) – szwajcarski w narciarz alpejski.
Kariera.
Po raz pierwszy na arenie międzynarodowej wystąpił 3 lutego 2000 roku podczas zawodów FIS Race w austriackim Kaunertal, gdzie zajął 87. miejsce w gigancie. W 2003 roku wystartował na mistrzostwach świata juniorów w Briançonnais, gdzie był szesnasty w gigancie, a rywalizacji w slalomie nie ukończył. Były to jego jedyne starty na imprezach tego cyklu.
W zawodach Pucharu Świata zadebiutował 5 stycznia 2003 roku w Kranjskiej Gorze, nie zakwalifikował się do pierwszego przejazdu slalomu. Pierwsze pucharowe punkty wywalczył 4 grudnia 2005 roku w Beaver Creek, zajmując 25. miejsce w tej samej konkurencji. Na podium zawodów tego cyklu jedyny raz stanął 11 listopada 2007 roku w Reiteralm, wygrywając slalom. W zawodach tych wyprzedził 
Kalle Palandera z Finlandii i Włocha Manfreda Mölgga. Najlepsze wyniki osiągnął w sezonie 2007/2008, kiedy zajął 50. miejsce w klasyfikacji generalnej, a w klasyfikacji slalomu był czternasty.
Na igrzyskach olimpijskich w Vancouver w 2010 roku zajął piętnaste miejsce w slalomie. Był też między innymi osiemnasty w tej samej konkurencji podczas mistrzostw świata w Schladming w 2013 roku.
Jego siostra, Sandra, również uprawia narciarstwo alpejskie.

</doc>
<doc id="1140881" url="https://pl.wikipedia.org/wiki?curid=1140881" title="Gijze Stroboer">
Gijze Stroboer

Gijze Stroboer (ur. 24 maja 1954 w Amsterdamie) - były holenderski zawodnik, piłkarz wodny, zdobywca brązowego medalu na Letnich Igrzyskach Olimpijskich w Montrealu.

</doc>
<doc id="1140883" url="https://pl.wikipedia.org/wiki?curid=1140883" title="Hans Smits">
Hans Smits

Hans Smits (ur. 24 stycznia 1956 w Den Helder) w północnej Holandii Były holenderski zawodnik-piłkarz wodny. Zdobywca brązowego medalu na Letnich Igrzyskach Olimpijskich w Montrealu.

</doc>
<doc id="1140884" url="https://pl.wikipedia.org/wiki?curid=1140884" title="Wouly de Bie">
Wouly de Bie

Wouly Sybrand de Bie (ur. 4 marca 1958 w Beverwijk) - były holenderski piłkarz wodny, uczestnik Letnich Igrzyskach Olimpijskich w Moskwie i Letnich Igrzyskach Olimpijskich w Los Angeles.

</doc>
<doc id="1140885" url="https://pl.wikipedia.org/wiki?curid=1140885" title="Gibson SG Standard">
Gibson SG Standard



</doc>
<doc id="1140886" url="https://pl.wikipedia.org/wiki?curid=1140886" title="Stan van Belkum">
Stan van Belkum

Stanislaus "Stan" van Belkum (ur. 1 lutego 1961 w Warmond) – holenderski piłkarz wodny grający na pozycji napastnika. Był uczestnikiem Igrzysk Olimpijskich w Moskwie i Igrzysk Olimpijskich w Los Angeles. W obu występach zajął z reprezentacją 6. miejsce.

</doc>
<doc id="1140887" url="https://pl.wikipedia.org/wiki?curid=1140887" title="Wektor (informatyka)">
Wektor (informatyka)



</doc>
<doc id="1140889" url="https://pl.wikipedia.org/wiki?curid=1140889" title="Mikołaj II Bal">
Mikołaj II Bal

Mikołaj II Bal – notariusz ziemi sanockiej 1501-1505, podkomorzy sanocki 1531 - 1534. 
Syn Macieja Bala (zm. 1511) herbu Gozdawa z matki Anny Waszmuntowskiej, szlachcic polski, z Nowotańca i Hoczwi "heres de Hoczew", ożeniony z senatorówną Heleną Tęczyńską (1504). 
Poseł na sejm 1525/26 i sejm krakowski 1531/1532 roku, poseł na sejm piotrkowski 1533 roku z ziemi sanockiej
Jako podkomorzy sanocki uporządkował oraz przeprowadził regulację granic w dystrykcie sanockim. W roku 1510 ufundował kościół parafialny w Hoczwi. Wybudował również kaplicę zamkową za indultem papieża Leona X w swoim zamku w Stężnicy. Drugą kaplicę drewnianą w niewielkiej odległości od zamku zbudował dla ludności "by mu słuchanie nabożeństwa uczynić łatwiejszym". W roku 1511 przeprowadził rozgraniczenie dóbr pomiędzy wsiami Mchawą należącą do Piotra Herburta i Stężnica. W miejscu rozgraniczenia powstało następnie wieś i miasto Baligród.
W roku 1532 Mikołaj Bal otrzymał wraz z jego towarzyszami Jakubem Freiberger de Cadan oraz wojskim Adamem Wzdowskim pozwolenie od króla Zygmunta na poszukiwanie wszelkiego rodzaju minerałów w ziemiach sanockich i bieckich. Kto wybudował zamek w Stężnicy - Mikołaj czy jego ojciec Matjasz tego źródła nie podają. U podnóża Stężnicy pod koniec XVI wieku Balowie lokowali następnie wieś i miasto swoje Baligród. 
Potomstwo Mikołaja: synowie Matjasz i Stanisław.

</doc>
<doc id="1140890" url="https://pl.wikipedia.org/wiki?curid=1140890" title="Żabienica">
Żabienica

Żabienica ("Baldellia" ) – rodzaj roślin z rodziny żabieńcowatych ("Alismataceae"). Obejmuje dwa lub trzy gatunki. Są to rośliny wodne występujące na wyspach Makaronezji, w Europie (bez wschodniej części kontynentu), w północno-zachodniej Afryce oraz w Azji Mniejszej. W Polsce występuje jeden gatunek – żabienica jaskrowata "B. ranunculoides".
Systematyka.
Jeden z rodzajów rodziny żabieńcowatych "Alismataceae". W niektórych ujęciach bywa włączany do szeroko ujmowanego rodzaju "Echinodorus".

</doc>
<doc id="1140891" url="https://pl.wikipedia.org/wiki?curid=1140891" title="Red Hot + Riot">
Red Hot + Riot

Red Hot + Riot (zwany też Red Hot + Riot: The Music and Spirit of Fela Kuti) to czternasty album charytatywny z serii Red Hot nagrany na rzecz edukacji na temat AIDS. Jest to projekt Red Hot Organization.

</doc>
<doc id="1140897" url="https://pl.wikipedia.org/wiki?curid=1140897" title="Watra (album)">
Watra (album)

Watra – piąty album studyjny polskiej grupy muzycznej Wilki. Wydawnictwo ukazało się 8 listopada 2004 roku nakładem wytwórni muzycznej Pomaton EMI. Nagrania dotarły do 1. miejsca listy OLiS. "Watra" był to ostatni wielkonakładowy polski album muzyczny wydany także na kasecie magnetofonowej, który na tym nośniku został sprzedany w zaledwie tysiącu sztuk.
Twórcy.
Opracowano na podstawie materiału źródłowego.

</doc>
<doc id="1140900" url="https://pl.wikipedia.org/wiki?curid=1140900" title="Pamir (rzeka)">
Pamir (rzeka)

Pamir – rzeka we wschodnim Tadżykistanie i w północno-zachodnim Afganistanie. Wypływa z górskiego jeziora Zurkul na wysokości 4130 m n.p.m. w południowym Pamirze. Płynie na zachód, po północnej stronie pasma Gór Wachańskich. Na zachodnim krańcu tego pasma łączy się z rzeką Wachan, tworząc Pandż. Rzeka Pamir stanowi granicę tadżycko-afgańską na odcinku tzw. korytarza wachańskiego.

</doc>
<doc id="1140902" url="https://pl.wikipedia.org/wiki?curid=1140902" title="Flaga gminy Widuchowa">
Flaga gminy Widuchowa



</doc>
<doc id="1140904" url="https://pl.wikipedia.org/wiki?curid=1140904" title="Gmina Miejska Jasło">
Gmina Miejska Jasło



</doc>
<doc id="1140906" url="https://pl.wikipedia.org/wiki?curid=1140906" title="Straż grobowa">
Straż grobowa

Straż grobowa ("Bożogrobcy", "Turki") – honorowa formacja paramilitarna, pełniące wartę w kościele przy Bożym Grobie od Wielkiego Piątku po południu - do rezurekcji w Niedzielę wielkanocną. 
Geneza tradycji.
Obyczaj ten znany jest w Polsce co najmniej od połowy XVII w., jest opisywany w źródłach z XVIII i XIX wieku. Honorowe formacje wojskowe lub parawojskowe, pełniące warty w kościołach przy symbolicznych grobach Pańskich, od popołudnia Wielkiego Piątku do rezurekcji w Niedzielę wielkanocną. 
Według legendy funkcjonująca na podkarpaciu nazwa straży grobowych „Turki” wywodzi się z czasów odsieczy wiedeńskiej. Powracający z wojny chłopi ubrani byli w zdobyczne stroje tureckie i przybywali do rodzinnych wsi w Wielki Piątek, Wielką Sobotę lub Wielką Niedzielę, udając się bezpośrednio do kościoła i zaciągając wartę przy Grobie Pańskim.
Na przykład w Warszawie za czasów Augusta III straże grobowe składały się z drabantów królowej i oddziałów artylerii konnej, a w innych miastach i miasteczkach - z oddziałów wojskowych różnych rodzajów broni, w paradnych mundurach; w końcu XIX w. w niektórych regionach Wielkopolski w mundurach z elementami orientalnymi (turbany, krzywe szable tureckie) - być może reminiscencje odsieczy wiedeńskiej lub pielgrzymek do Ziemi Świętej, odbywanych przez szlachtę i magnaterię polską od końca XVII w. (w Jerozolimie służby porządkowe pełniła policja świątynna, Turcy - agowie, w strojach narodowych). Wiejskie straże grobowe również przebierały się za wojsko albo występowały w swych własnych mundurach wojskowych, jeśli uczestnicy straży odbyli służbę wojskową. Obyczaj straży grobowych utrwalił się w tradycji polskiej i jest ciągle żywy. Każdego roku warty przy grobach Pańskich zwyczajowo zaciągają strażacy, w mundurach galowych. 
W okolicach Przeworska i Leżajska w każdej parafii straże grobowe, w Niedzielę i Poniedziałek wielkanocny ubrane w barwne kolorowe mundury, przy dźwiękach orkiestry dętej wykonują marsze i musztry paradne.
Parady straży wielkanocnych „Turki”.
W 1993 roku w Grodzisku Dolnym zorganizowano pierwszą Podkarpacką Paradę Straży Wielkanocnych „Turki”, w której wzięły udział straże grobowe i orkiestry dęte z podkarpacia. 
Od 2004 roku organizowane są Ogólnopolskie i Podkarpackie Parady Straży Wielkanocnych „Turki” , o zasięgu ogólnopolskim.

</doc>
<doc id="1140908" url="https://pl.wikipedia.org/wiki?curid=1140908" title="Choroba Canavan">
Choroba Canavan

Choroba Canavan (zwyrodnienie gąbczaste układu nerwowego, leukodystrofia gąbczasta, choroba Canavan-van Bogaerta-Bertranda) – uwarunkowana genetycznie, dziedziczona w sposób autosomalny recesywny, zwyrodnieniowa choroba układu nerwowego z początkiem w okresie prenatalnym. Istotą choroby jest zwyrodnienie istoty białej i szarej mózgu w następstwie niedoboru "N"-acetyloaspartazy, spowodowanego mutacją w kodującym ten enzym genie "ASPA" w "locus" 17pter-p13. Zwyrodnienie gąbczaste wyodrębniono jako osobną jednostkę chorobową w 1949 roku, a pierwszy opis choroby pozostawiła Myrtelle Canavan w 1931.
Epidemiologia.
Choroba występuje w różnych populacjach na świecie, częściej jednak u chłopców i z predylekcją do populacji Żydów aszkenazyjskich, mieszkających w USA i pochodzących z Litwy.
Objawy kliniczne.
Wyróżnia się postacie: wrodzone, dziecięce, młodzieńcze i późne.

</doc>
<doc id="1140918" url="https://pl.wikipedia.org/wiki?curid=1140918" title="Sam Mitchell">
Sam Mitchell

Samuel „Sam” E. Mitchell Jr. (ur. 2 września 1963 w Columbus w stanie Georgia) – amerykański koszykarz oraz trener koszykarski, aktualnie asystent trenera drużyny akademickiej Memphis Tigers.
W 1996 wystąpił w filmie Eddie.
Kariera jako zawodnik.
Reprezentował drużynę z uczelni Mercer. Został wybrany z numerem 51 w drafcie 1985 przez Houston Rockets. Jego pierwszym sezonem w NBA był sezon 1989-1990. Miał wtedy 26 lat. Grał w barwach Minnesoty Timberwolves. Rozegrał 80 spotkań, średnio zdobywał niecałe 13 punktów w meczu. W kolejnych dwóch sezonach rozegrał wszystkie 82 spotkania w sezonie zasadniczym. Na sezon 1992-1993 przeszedł do Indiany Pacers. Spędził tam trzy lata po czym powrócił do starej drużyny z Minnesoty. Grał tutaj do zakończenia kariery w roku 2002. Ogólnie grał przez 13 sezonów. Łącznie wystąpił w 994 meczach sezonu zasadniczego i 59 play-off. Zdobył 8636 punktów.
Kariera trenerska.
Ekipę Toronto Raptors objął przed sezonem 2004-2005. Został szóstym trenerem w historii tego klubu. Zastąpił Kevina O’Neilla. Drużyna skończyła sezon z bilansem 33-49 co dało jej 4 miejsce w Atlantic Division. Sezon 2005-2006 był jeszcze gorszy. Toronto wygrało tylko 27 z 82 spotkań i ponownie zajęło 4 miejsce w dywizji. W poprzednim sezonie 2006-2007, jedyna obecnie drużyna ligi z Kanady zwyciężyła w 47 meczach, co dało jej wygraną w dywizji i 3 miejsce w konferencji wschodniej. Niestety już w pierwszej rundzie play-off Toronto Raptors zostało wyeliminowane. 24 kwietnia 2007 został uznany trenerem roku.
Statystyki zawodnicze.
"Na podstawie Basketball-Reference.com "
Statystyki trenerskie.
"Na podstawie Basketball-Reference.com "

</doc>
<doc id="1140920" url="https://pl.wikipedia.org/wiki?curid=1140920" title="Exile on Main St.">
Exile on Main St.

Exile on Main St. – dziesiąty w Wielkiej Brytanii i dwunasty w Stanach Zjednoczonych album studyjny brytyjskiej grupy rockowej The Rolling Stones.
W 2003 album został sklasyfikowany na 7. miejscu listy 500 albumów wszech czasów dwutygodnika „Rolling Stone”.
Listy przebojów.
Album
Single

</doc>
<doc id="1140923" url="https://pl.wikipedia.org/wiki?curid=1140923" title="Seria Red Hot">
Seria Red Hot

Seria albumów na rzecz walki z AIDS (Red Hot AIDS Benefit Series) to zestaw czternastu albumów, na których udzielali się różni wykonawcy (Rob Zombie, Johnny Cash, Talib Kweli, Lisa Stansfield, Donald Byrd, Common, Beastie Boys, Neneh Cherry, Guru, Dolly Parton, Sinéad O’Connor, Wah Wah Watson, Tortoise, Kurt Cobain i wielu innych). Akcja została zainicjowana przez Red Hot Organization.

</doc>
<doc id="1140924" url="https://pl.wikipedia.org/wiki?curid=1140924" title="Skala standaryzowana">
Skala standaryzowana

Skala standaryzowana – skala przedstawiająca wyniki pomiarów uzyskanych z dowolnej skali w postaci jednostek odchylenia standardowego, czyli tzw. wyników standaryzowanych. Zastosowanie skal standaryzowanych wynika z potrzeby porównywania wyników uzyskanych na dwóch (lub więcej) skalach pomiarowych o odmiennych właściwościach i przez to bezpośrednio nieporównywalnych.
Skala wyników standaryzowanych "z".
Porównań pomiędzy wynikami uzyskanymi na skalach pomiarowych o odmiennych właściwościach można zasadnie dokonać, jeżeli uzyskane na nich wyniki (tzw. wyniki surowe) zostaną przekształcone na wyniki wyrażone na skali o jednostce wspólnej dla obu pierwotnych skal, czyli właśnie na skali standaryzowanej. Przyjmuje się, że punkt zerowy takiej skali odpowiada wartości średnich uzyskanych za pomocą pierwotnych skal pomiarowych, natomiast wartość 1 odchylenia standardowego ze skal pierwotnych przyjmuje się za jednostkę skali standaryzowanej. W ten sposób każdy wynik ze skal pierwotnych zostaje wyrażony w postaci wielkości odchylenia standardowego, o jaką jest oddalony od średniej na skali pierwotnej.
Przykład. W pewnej klasie przeprowadzono dwa testy wiedzy: z matematyki i fizyki. Możliwe zakresy wyników uzyskanych w obu testach wynosiły od 0 (potencjalny wynik minimalny) do 100 (potencjalny wynik maksymalny). Osoba A uzyskała w każdym z tych testów wynik 60. Jeżeli jednak właściwości skal pomiarowych (średnia, odchylenie standardowe) są różne, nie można powiedzieć, że jej wyniki są takie same w obu testach (nie możemy ich bezpośrednio porównać). Aby dokonać takiego porównania, zamieniamy wyniki surowe na wyniki standaryzowane. Załóżmy, że średni wynik w teście z matematyki wyniósł w tej klasie 55, a odchylenie standardowe wynosiło 20. Zatem wynik 60 uzyskany przez osobę A z matematyki odchyla się w górę od średniej o 5 punktów, czyli o 1/4 odchylenia standardowego. Wynik standaryzowany tej osoby w teście z matematyki wynosi formula_1 W teście z fizyki w badanej klasie uzyskano średnią 45 i odchylenie standardowe 15. Wynik 60 uzyskany w tym teście odchyla się zatem w górę od średniej o 15 punktów, czyli o wielkość 1 odchylenia standardowego. Wynik standaryzowany osoby A w teście z fizyki wynosi więc formula_2 Widzimy zatem, że taki sam wynik surowy w teście z matematyki i z fizyki oznacza faktycznie zdecydowanie lepsze wykonanie w teście z fizyki.
Formalnie przekształcania dowolnego wyniku surowego na skalę standaryzowaną dokonuje się według następującego wzoru:
gdzie:
Uzyskane w ten sposób wartości wyników standaryzowanych przyjmują (najczęściej) postać ułamków o wartościach dodatnich lub ujemnych w zależności od tego, czy odchylają się w górę, czy w dół od wartości średniej. Ponieważ posługiwanie się ułamkami i wartościami ujemnymi przy operowaniu wynikami jest często niewygodne, można dokonać prostego liniowego przekształcenia wyników standaryzowanych na skalę o dowolnej wartości średniej i odchylenia standardowego. Dokonuje się tego, mnożąc każdy wynik standaryzowany przez wartość pożądanego odchylenia standardowego i dodając wartość pożądanej średniej.
Przykład. Trzy wyniki standaryzowane formula_7 (obliczone według podanego wyżej wzoru) uzyskane w teście z matematyki przez trzy osoby wynoszą: −1,02, 0,54 i 0,75. Chcemy przekształcić te wyniki na skalę o średniej 100 i odchyleniu standardowym 15. A zatem wartość każdego wyniku formula_7 mnożymy przez 15 i dodajemy 100. W ten sposób uzyskujemy następujące wartości formula_9 odpowiadające pierwotnym wynikom formula_10 84,7, 108,1 i 111,25. Wartości te zaokrąglamy do jedności, uzyskując ostatecznie wyniki: 85, 108 i 111.
Wzór na przekształcenie wyników standaryzowanych formula_7 na odpowiadające im formula_9 przedstawia się następująco:
gdzie:
Przekształcenie wyników surowych na wyniki standaryzowane formula_7 i formula_9 nie zmienia właściwości pierwotnego rozkładu wyników surowych, tzn. porangowanie wyników, względne odległości pomiędzy poszczególnymi wynikami, skośność i kurtyczność rozkładu pozostają niezmienione.
Skale standaryzowane znormalizowane.
Dość często rozkłady empiryczne wyników surowych uzyskanych w danej próbie odchylają się mniej lub więcej od rozkładu normalnego. Zamiana wyników surowych na wyniki standaryzowane formula_7 nie zmienia kształtu rozkładu, stąd też nie zawsze jest on zbliżony do rozkładu normalnego. Przekształcenie rozkładu empirycznego na rozkład zbliżony do normalnego jest w wielu przypadkach bardzo pożądane, pozwala bowiem w różnych dalszych operacjach dokonywanych na wynikach wykorzystać specyficzne właściwości rozkładu normalnego. Istnieje możliwość „przybliżenia” rozkładu empirycznego wyników surowych do rozkładu normalnego, poprzez ich przekształcenie na skalę standaryzowaną znormalizowaną. Wykorzystuje się do tego fakt, że wyniki standaryzowane formula_7 z rozkładu normalnego odpowiadają ściśle określonemu prawdopodobieństwu uzyskania takiego wyniku w populacji. W praktyce oznacza to, iż ściśle określony procent populacji uzyskuje dany wynik formula_7 z rozkładu normalnego. Na przykład wyniki z przedziału średnia formula_21 (1 odchylenie standardowe) uzyskuje około 68% populacji. Wyniki poniżej wartości formula_22 (czyli poniżej średniej) uzyskuje 50% populacji. Właściwości te są prawdziwe tylko i wyłącznie dla rozkładu normalnego.
Chcąc zamienić uzyskane w próbie wyniki surowe na wyniki formula_7 rozkładu normalnego (wyniki znormalizowane), należy najpierw ustalić, jakie jest prawdopodobieństwo uzyskania konkretnych wyników surowych w zbadanej przez nas próbie. Prawdopodobieństwo dla każdego wyniku surowego odpowiada prawdopodobieństwu uzyskania określonej wartości formula_7 z rozkładu normalnego, którą to wartość odczytuje się z tablic statystycznych. Postępując w ten sposób, można każdemu wynikowi surowemu przypisać odpowiadającą mu wartość formula_7 rozkładu normalnego i „znormalizować” pierwotny rozkład wyników empirycznych.
Uzyskane w ten sposób znormalizowane wyniki formula_7 można przekształcić na skalę o dowolnej średniej i odchyleniu standardowym według procedury identycznej dla przekształcania nieznormalizowanych wyników standaryzowanych formula_7 w formula_28 Wybór wartości odpowiedniej średniej i odchylenia standardowego jest arbitralny i zależy od różnych względów praktycznych. W praktyce jednak istnieje kilka powszechnie wykorzystywanych standaryzowanych skal znormalizowanych, na które najczęściej dokonuje się przekształcenia znormalizowanych wyników formula_29 Podstawowe różnice między tymi skalami dotyczą przyjmowanej rozpiętości oraz wartości średniej i odchylenia standardowego, co przekłada się na dokładność skali. Znormalizowane skale standaryzowane różnią się także tym, czy są skalami punktowymi (każdemu wynikowi na skali standaryzowanej odpowiada tylko jeden wynik znormalizowany formula_7), czy też skalami przedziałowymi (każdemu wynikowi na skali standaryzowanej odpowiada pewien zakres wyników znormalizowanych formula_7).
Do najczęściej stosowanych znormalizowanych skal standardowych należą:
1. Skala ilorazów inteligencji Wechlsera – jest to skala punktowa, o średniej równej 100 i odchyleniu standardowym równym 15.
Wykorzystywana jest powszechnie do przedstawiania wyników badania inteligencji.
2. Skala wyników przeliczonych Wechslera – skala przedziałowa, o średniej 10 i odchyleniu standardowym 3, rozpiętość skali wynosi od 1 do 19.
3. Skala stenowa – skala przedziałowa, o średniej 5,5 i odchyleniu standardowym 2, rozpiętość skali od 1 do 10.
4. Skala staninowa – skala przedziałowa o średniej 5 i odchyleniu standardowym 2, rozpiętość skali od 1 do 9.
5. Skala tenowa – skala punktowa o średniej 50 i odchyleniu standardowym 10, rozpiętość skali od 0 do 100.
6. Skala tetronowa – skala przedziałowa o średniej 10 i odchyleniu standardowym 4, rozpiętość skali od 0 do 20.

</doc>
<doc id="1140927" url="https://pl.wikipedia.org/wiki?curid=1140927" title="Tomasz Czernohorski-Fehérváry">
Tomasz Czernohorski-Fehérváry

Tomasz Juliusz Otto Maria Czernohorski-Fehérváry, właśc. Tomasz Juliusz Czernohorski-Fehérváry, węg. Tamás Gyula Csernohorszky-Fehérváry (ur. 27 listopada 1917 w Aradzie, zm. 7 stycznia 1984 w Montrealu) – arcybiskup Kościoła Starokatolickiego na Węgrzech, założyciel Tradycyjnego Chrześcijańskiego Kościoła Katolickiego.
Życiorys.
Duchowny mariawicki.
Tomasz Czernohorski-Fehérváry pochodził ze szlacheckiej rodziny węgierskiej mającej korzenie polskie. Jako młody człowiek interesował się ruchem mariawickim. Utrzymywał korespondencję listowną z biskupem Klemensem Marią Filipem Feldmanem. Po zdaniu egzaminu maturalnego w gimnazjum w Budapeszcie, w wieku 18 lat przyjechał do Polski i wstąpił do mariawickiego seminarium duchownego w Płocku. Po zakończeniu studiów, 19 stycznia 1939 w Świątyni Miłosierdzia i Miłości został wyświęcony na kapłana przez biskupa Romana Jakuba Marię Próchniewskiego.
Następnie wyjechał na Węgry, gdzie podjął się pracy duszpasterskiej w parafii starokatolickiej św. Augustyna w Budapeszcie. W tym czasie rozpoczął ponadto studia prawnicze na Uniwersytecie w Budapeszcie oraz został wykładowcą teologii w Seminarium Corneliusa Jansena w Budapeszcie.
W czasie II wojny światowej w latach 1942–1945 służył w armii węgierskiej. Po zakończeniu wojny powrócił do pracy duszpasterskiej.
Biskup na Węgrzech.
10 września 1945 Tomasz Fehérváry został nominowany przez lokalny synod w Budapeszcie na biskupa. 11 listopada 1945 otrzymał w Płocku sakrę biskupią z rąk zwierzchnika Kościoła Starokatolickiego Mariawitów, Romana Jakuba Marii Próchniewskiego. W 1947 został wybrany arcybiskupem Kościoła Starokatolickiego na Węgrzech. W tym czasie Kościół posiadał piętnaście parafii i około dwóch tysięcy wiernych. Powołano również zgromadzenie zakonne - Zakon Port Royal.
W latach 1948–1956 wspólnota starokatolików węgierskich była prześladowana przez władze komunistyczne Węgier i zdelegalizowana. Dodatkowo biskup zamieszany był w lokalny skandal obyczajowy zawierając w 1948 roku małżeństwo z trzynastoletnią, Irdiko.
Fehérváry zmuszony został do działania w podziemiu i do podjęcia pracy jako robotnik w odlewni żelaza. Utrzymywał jednak kontakty z Kościołami starokatolickimi w Polsce. Podczas odwilży politycznej w 1956, na krótko zdołał ponownie zalegalizować Kościół Starokatolicki na Węgrzech, jednak po upadku powstania węgierskiego za sympatyzowanie z rządem Imre Nagya został aresztowany i trafił na kilka lat do więzienia.
Emigracja.
W 1964 Tomasz Fehérváry zdołał opuścić potajemnie Węgry. Udał się na emigrację do Austrii, gdzie uzyskał azyl polityczny. W tym samym roku wyjechał do Francji, a następnie w 1965 do Kanady.
W Ameryce Północnej działał wśród emigrantów węgierskich. Utrzymywał też kontakty z lokalnymi wspólnotami starokatolickimi i tradycjonalistycznymi, dla których wyświęcił kilku duchownych. W 1972 założył w Kanadzie Tradycyjny Chrześcijański Kościół Katolicki. Wspólnota ta posiadała jedną parafię w Kanadzie, trzy misje w Stanach Zjednoczonych, pięć misji w Europie i jedną w Hongkongu.

</doc>
<doc id="1140936" url="https://pl.wikipedia.org/wiki?curid=1140936" title="Herb gminy Golczewo">
Herb gminy Golczewo



</doc>
<doc id="1140939" url="https://pl.wikipedia.org/wiki?curid=1140939" title="Seria Red Hot na rzecz AIDS">
Seria Red Hot na rzecz AIDS



</doc>
<doc id="1140940" url="https://pl.wikipedia.org/wiki?curid=1140940" title="Red Hot Organization">
Red Hot Organization

Red Hot (RHO) – międzynarodowa organizacja charytatywna działająca na rzecz walki z AIDS, której założycielem jest John Carlin. Celem organizacji jest szerzenie wiedzy na temat AIDS i HIV przy pomocy artystów popkultury. Od roku 1989 organizacja wydała czternaście albumów kompilacyjnych przeznaczając dochody na organizacje walczące z AIDS. RHO zebrała około siedmiu milionów dolarów.

</doc>
<doc id="1140943" url="https://pl.wikipedia.org/wiki?curid=1140943" title="Marco Rizzo">
Marco Rizzo

Marco Rizzo (ur. 12 października 1959 w Turynie) – włoski polityk, działacz komunistyczny, były parlamentarzysta krajowy, eurodeputowany w latach 2004–2009.
Życiorys.
W 1985 ukończył nauki polityczne. Pracował jako dziennikarz oraz (w latach 1985–1994) wykładowca w "Centro Orientamento Scolastico". Należał do Włoskiej Partii Komunistycznej, a następnie Odrodzenia Komunistycznego, założonego przez radykalnie lewicowe skrzydło PCI. W latach 1991–1995 był radnym prowincji Turyn.
W latach 1995–1998 zajmował stanowisko koordynatora krajowego sekretariatu PRC. W 1998 odszedł do Partii Komunistów Włoskich. Do 2004 kierował krajowym sekretariatem grupy parlamentarnej tego ugrupowania. W okresie 1994–2004 sprawował mandat posła do Izby Deputowanych XII, XIII i XIV kadencji. W 2004 został wybrany do Parlamentu Europejskiego z listy PdCI. Zasiadał w grupie Zjednoczonej Lewicy Europejskiej i Nordyckiej Zielonej Lewicy. Brał udział w pracach Komisji Rynku Wewnętrznego i Ochrony Konsumentów oraz Delegacji do spraw stosunków z państwami Ameryki Środkowej. Założył później nowe ugrupowanie komunistyczne, które przyjęło nazwę Partito Comunista.

</doc>
<doc id="1140944" url="https://pl.wikipedia.org/wiki?curid=1140944" title="Charlie Buchan">
Charlie Buchan

Charles Murray Buchan (ur. 22 września 1891 w Londynie – zm. 25 czerwca 1960 w Monte Carlo) – angielski piłkarz.
Kariera.
Urodzony w Londynie Buchan karierę zaczynał w tamtejszym Arsenalu. Jako osiemnastolatek grał w drużynie rezerw, ale działacze nie chcieli podpisać z nim profesjonalnego kontraktu. Odszedł do Leyton. W marcu 1911 podpisał kontrakt z Sunderlandem. Dwa sezony później został z drużyną mistrzem Anglii. W siedmiu z ośmiu sezonów spędzonych na Stadium of Light był najlepszym strzelcem zespołu. Do dziś z dorobkiem 209 goli jest najlepszym ligowym strzelcem Sunderlandu w historii. Przed wybuchem I wojny światowej uznawany był za najlepszego angielskiego piłkarza.
Wkrótce zainteresował się nim jego macierzysty klub, Arsenal. Negocjacje transferowe trwały bardzo długo, menedżer Sunderlandu Bob Kyle żądał za swoją gwiazdę 4 tysięcy funtów. Szkoleniowiec Arsenalu, Herbert Chapman zaproponował inny układ: 2 tysiące funtów i dodatkowe 100 funtów za każdego gola, jakiego strzeli Buchan w pierwszym sezonie na Highbury. Kyle przystał na tę ofertę i nie żałował. 34-letni zawodnik zdobył 21 bramek.
Równie ważny jak gole był wkład Buchana w taktykę "Kanonierów". To z jego inspiracji Herbert Chapman zmienił ustawienie z 2-3-5 na 3-3-4. Charles grał w Arsenalu przez trzy sezony, jego największym osiągnięciem był finał Pucharu Anglii w 1927 roku przegrany z Cardiff City 0:1. Ogólnie wystąpił w Arsenalu 120 razy, strzelając 56 goli.
Po zakończeniu kariery został dziennikarzem. Pracował w „News Chronicle” i "Daily News". W 1947 roku założył Stowarzyszenie Dziennikarzy piszących o piłce nożnej, a od 1949 roku wydawał magazyn "Charles Buchan's Football Monthly". 
Sukcesy.
Arsenal

</doc>
<doc id="1140946" url="https://pl.wikipedia.org/wiki?curid=1140946" title="Goats Head Soup">
Goats Head Soup

Goats Head Soup – album zespołu rockowego The Rolling Stones, który został wydany w 1973.

</doc>
<doc id="1140947" url="https://pl.wikipedia.org/wiki?curid=1140947" title="Bakutil">
Bakutil



</doc>
<doc id="1140950" url="https://pl.wikipedia.org/wiki?curid=1140950" title="Droga krajowa B520 (Niemcy)">
Droga krajowa B520 (Niemcy)

Droga krajowa 520 () – niemiecka droga krajowa przebiegająca na osi wschód-zachód i jest połączeniem drogi B470 z autostradą A44 i drogą B3w Kassel.
Droga, jako B520, została wytyczona pod koniec lat 70. XX stulecia.

</doc>
<doc id="1140952" url="https://pl.wikipedia.org/wiki?curid=1140952" title="Wachan">
Wachan

Wachan (t. Wachan-daria, Wach) – rzeka we wschodnim Afganistanie. Długość - 220 km. 
Wachan powstaje na wysokości 3860 m n.p.m. z połączenia dwóch sporych górskich potoków spływających spod górskich lodowców Pamiru. Niedaleko na północ od tego miejsca znajdują się źródła Oksu, płynącego w odwrotną stronę. Wachan płynie wysokogórską doliną między skrajnym północnym pasmem Hindukuszu a pamirskim pasmem Gór Wachańskich. Na ich zachodnim krańcu łączy się z rzeką Pamir, tworząc rzekę Pandż. 
Dolina Wachanu zajmuje szerszą, wschodnią część Korytarza Wachańskiego.

</doc>
<doc id="1140956" url="https://pl.wikipedia.org/wiki?curid=1140956" title="Free State Stadium">
Free State Stadium

Free State Stadium (Vodacom Park Stadium) – wielofunkcyjny stadion w Bloemfontein, RPA. Używany przez klub piłkarski i dwa kluby rugby
W roku 1995 na Free State Stadium odbywał się Puchar Świata w rugby, zaś w roku 1996 stadion był gospodarzem fazy grupowej Pucharu Afryki.
Wydarzenia sportowe.
Pucharu Konfederacji.
W 2009 roku stadion był jedną z aren Pucharu Konfederacji. Odbyły się na nim 3 mecze fazy grupowej oraz półfinał.
Mistrzostwa Świata w Piłce Nożnej 2010.
Przed MŚ 2010 stadion został rozbudowany o drugą trybunę od zachodniej strony stadionu, powiększając pojemność netto z 36,538 tys. do 48,000 tys. Aby mogły rozgrywać się mecze 1 i 2 rundy stadion musiał się jeszcze wzbogacić w nowe telebimy, a reflektory zostały zmodernizowane, zaś elektroniczne tablice wyników zostały wymienione na nowe, i system nagłaśniający został przerobiony do wymaganych standardów, CCTV zostały ulepszone.
Bloemfontein otrzymał 221 mln ZAR dla rozbudowy stadionu, chociaż kosztorysy przewidywały na rozbudowę 245 mln ZAR, miasto zdecydowało się dołożyć 24 mln ZAR. Oferty przetargowe zostały zgłoszone w lutym i marcu 2007 i zostały rozstrzygnięte maju. Prace zaczęły się w lipcu 2007 i zostały zakończone początkiem września.

</doc>
<doc id="1140958" url="https://pl.wikipedia.org/wiki?curid=1140958" title="Music Choice">
Music Choice

Music Choice to 42 kanały muzyczne nadające całą dobę, zgrupowane w siedmiu blokach tematycznych, bez reklam i komentarzy. W Polsce dostępne były do 2 marca 2011 roku, za pośrednictwem platformy cyfrowej Cyfra+.
Lista kanałów tematycznych Music Choice w Polsce.
Music Choice Oldies.
Z początkiem marca 2011 roku abonenci Cyfry+ zostali pozbawieni dostępu do serwisu audiofonicznego Music Choice. Powodem jest brak przedłużenia umowy z nadawcą.

</doc>
<doc id="1140960" url="https://pl.wikipedia.org/wiki?curid=1140960" title="Żabienica jaskrowata">
Żabienica jaskrowata

Żabienica jaskrowata ("Baldellia ranunculoides" (L.) Parl.) – gatunek błotnopączkowych lub skrytopączkowych roślin zielnych z rodziny żabieńcowatych ("Alismataceae"), pochodzący z Europy i krajów basenu Morza Śródziemnego, naturalizowany na Azorach. W Polsce rodzimy, wymierający, znajdowany był na Wolinie. Roślina podawana była w 1966 w postaci pojedynczo rosnących roślin w jeziorze Wisełka, ale od wielu lat stanowisko to nie zostało odnalezione. Rośliny tego gatunku zasiedlają wilgotne miejsca obok potoków, stawów i jezior, a także rowy na torfowiskach.
Zmienność.
Gatunek zróżnicowany na dwie odmiany:
Zagrożenia.
Gatunek umieszczony na Czerwonej liście roślin i grzybów Polski (2006) i uznany w Polsce za wymierający, krytycznie zagrożony (kategoria zagrożenia E). W wydaniu z 2016 roku otrzymał kategorię RE (wymarły na obszarze Polski). W Polskiej czerwonej księdze roślin posiada kategorię EX (wymarły).
Nie podlega ochronie gatunkowej na podstawie przepisów prawa krajowego, nie został również uznany za ważny dla Unii Europejskiej w dyrektywie siedliskowej. Nie został wykazany w sieci "Natura 2000", choć historyczne i potencjalne miejsca występowania stanowią siedliska przyrodnicze w obszarze "Wolin i Uznam".

</doc>
<doc id="1140962" url="https://pl.wikipedia.org/wiki?curid=1140962" title="Choroba Canavana">
Choroba Canavana



</doc>
<doc id="1140964" url="https://pl.wikipedia.org/wiki?curid=1140964" title="Baldellia ranunculoides">
Baldellia ranunculoides



</doc>
<doc id="1140965" url="https://pl.wikipedia.org/wiki?curid=1140965" title="Baldellia">
Baldellia



</doc>
<doc id="1140967" url="https://pl.wikipedia.org/wiki?curid=1140967" title="Wrightspeed X1">
Wrightspeed X1

Wrightspeed X1 jest bazującym na Arielu Atomie samochodem elektrycznym. Zasilany jest akumulatorami litowo-jonowymi o sumarycznej pojemności 25kWh. Pojazd nie posiada sprzęgła ani skrzyni biegów, silnik połączony jest z kołami stałym przełożeniem.

</doc>
<doc id="1140971" url="https://pl.wikipedia.org/wiki?curid=1140971" title="Hepatocyty">
Hepatocyty



</doc>
<doc id="1140974" url="https://pl.wikipedia.org/wiki?curid=1140974" title="Oliver Dragojević">
Oliver Dragojević

Oliver Dragojević (ur. 7 grudnia 1947 w Splicie, zm. 29 lipca 2018 tamże) – chorwacki piosenkarz, wykonawca muzyki pop.
Życiorys.
Zaistniał na chorwackiej scenie muzycznej w latach 70. XX wieku. Zadebiutował w trakcie corocznego Festiwalu Muzycznego w Splicie. Inspiracje muzyczne czerpał z dalmatyńskiego folkloru. Pierwszy hit muzyka "Picaferaj" został wylansowany w 1967 roku. Wiele tekstów piosenek, wykonywanych przez artystę, zostało napisanych przez Zdenka Runjicia.
W latach 90. ubiegłego wieku, w utworach piosenkarza, dało się zauważyć wpływy muzyki globalnej.
Jego pogrzeb zgromadził tysiące ludzi oraz kilkaset łodzi, które przybyły z wysp Hvar i Vis by mu oddać ostatni hołd. Ze Splitu, gdzie odbyły się uroczystości pogrzebowe, trumnę z ciałem artysty przewieziono katamaranem firmy żeglugowej Jadrolinija do miejsca pochówku w jego rodzinnej miejscowości Vela Luka na wyspie Korčula, w honorowej asyście statków ratowniczych SAR oraz okrętów chorwackiej marynarki wojennej.

</doc>
<doc id="1140979" url="https://pl.wikipedia.org/wiki?curid=1140979" title="Vela Luka">
Vela Luka

Vela Luka – miejscowość i gmina w Chorwacji, w żupanii dubrownicko-neretwiańskiej. Położona jest nad zatoką o tej samej nazwie, na zachodnim krańcu wyspy Korčula. W 2011 roku liczyła 4137 mieszkańców.
Gospodarka.
Vela Luka czerpie dochody przede wszystkim z turystyki. Na terenie miasta istnieją liczne hotele, pensjonaty i apartamenty do wynajęcia. Infrastruktura turystyczna obejmuje także marinę. Przystań pasażerska umożliwia połączenia promowe m.in. z Splitem a także wyspami Hvar i Mljet.
Historia.
Znaleziono tu stare ślady kopalne na stanowisku Vela spilja. Pochodzą ze średniego neolitu. W jaskini tej znaleziono ślady ciągłej obecności ludzi poprzez kolejne epoki, aż do okresu kolonizacji greckiej.

</doc>
<doc id="1140982" url="https://pl.wikipedia.org/wiki?curid=1140982" title="50P/Arend">
50P/Arend

50P/Arend – kometa krótkookresowa, należąca do rodziny Jowisza.
Odkrycie.
Kometa została odkryta 4 października 1951 roku w Observatoire Royal de Belgique w Uccle przez Sylvaina Arenda.
Orbita komety.
Orbita komety 50P/Arend ma kształt elipsy o mimośrodzie 0,53. Jej peryhelium znajduje się w odległości 1,92 j.a., aphelium zaś 6,25 j.a. od Słońca. Jej okres obiegu wokół Słońca wynosi 8,26 roku, nachylenie do ekliptyki to wartość 19,14˚.

</doc>
<doc id="1140983" url="https://pl.wikipedia.org/wiki?curid=1140983" title="Contemporary Noise Quartet">
Contemporary Noise Quartet



</doc>
<doc id="1140984" url="https://pl.wikipedia.org/wiki?curid=1140984" title="Przyrzeczenie publiczne">
Przyrzeczenie publiczne

Przyrzeczenie publiczne – skierowane do publiczności oświadczenie woli przyrzekającego nagrodę (lub rekompensatę), stanowiące zobowiązanie przyrzekającego do spełnienia świadczenia w formie przyrzeczonej nagrody (rekompensaty) na rzecz tego, kto wykona określoną czynność (działanie lub jego zaniechanie) albo wykona lub osiągnie określony rezultat (dzieło), spełniający warunki określone w przyrzeczeniu.
Uregulowania prawne.
Przyrzeczenie publiczne, jako zobowiązanie, regulowane jest na gruncie europejskiej tradycji prawnej przez prawo zobowiązań, stanowiące podgałąź prawa cywilnego. Różnice między regulacjami prawnymi w poszczególnych krajach polegają zasadniczo na kwalifikacji przyrzeczenia publicznego do zobowiązań jednostronnych, bądź pozostawieniu w sferze ogólnego prawa kontraktowego jako elementu zobowiązań dwustronnych poprzedzającego zawarcie umowy.
Przykłady regulacji prawnych kwalifikujących przyrzeczenie publiczne jako zobowiązanie jednostronne:
Przykłady regulacji prawnych kwalifikujących przyrzeczenie publiczne jako element ogólnego prawa kontraktowego:
Przyrzeczenie publiczne w prawie polskim.
W polskim prawie cywilnym przyrzeczenie publiczne kwalifikowane jako zobowiązanie jednostronne, zostało po raz pierwszy uregulowane w Kodeksie zobowiązań z 1933 r. w Tytule II, Dziale I, Rozdziale IX „Przyrzeczenie publiczne”, art. 104-106. W 1964 r. zostało przeniesione w analogicznym brzmieniu do Kodeksu cywilnego z dnia 23 kwietnia 1964 r., gdzie jest uregulowane bez zmian w formie do dziś obowiązującej w Księdze trzeciej „Zobowiązania”, pod tytułem XXXVI „Przyrzeczenie publiczne”, art. 919-921.
Od 1997 r. szczególny rodzaj przyrzeczenia publicznego nagrody za najlepszy rezultat, zdefiniowany w art. 921 Kodeksu cywilnego jako „konkurs”, został pod tym samym pojęciem uregulowany odmiennie w sferze prawa publicznego: w rozporządzeniu wykonawczym do ustawy o zamówieniach publicznych z 1994 r., a następnie bezpośrednio w prawie zamówień publicznych z 2004 r. i z 2019 r. Od tego czasu w polskim obrocie prawnym funkcjonują jednocześnie dwie odmienne regulacje konkursu – podmioty podlegające zamówieniom publicznym obowiązuje specjalny, inny rodzaj konkursu, niż podmioty prywatne, które obowiązuje klasyczna, znana od czasów rzymskich, regulacja konkursu na gruncie przyrzeczenia publicznego uregulowana w Kodeksie cywilnym w sposób analogiczny do innych krajów europejskich.
Funkcje przyrzeczenia publicznego.
Podstawową funkcją przyrzeczenia publicznego, jako instrumentu prawa, jest zainteresowanie i zmotywowanie w rywalizacji o przyrzeczoną nagrodę jak największej liczby osób do wykonania określonej czynności lub określonego rezultatu, lub też do osiągnięcia rezultatu najlepszego lub dzieła o najwyższej jakości przy określonych z góry warunkach (np. za określoną z góry cenę).
Cel przyrzeczenia publicznego.
Celem przyrzeczenia publicznego jest osiągnięcie przez przyrzekającego w zamian za nagrodę, określonego działania lub jego zaniechania lub najwyższej jakości rezultatu spełniającego określone z góry warunki, bez względu na to, kto daną czynność lub rezultat wykona w sposób, na którym przyrzekającemu zależy.
Publiczny charakter przyrzeczenia.
Przyrzeczenie publiczne wymaga skierowania przyrzeczenia do publiczności, czyli do osób nieoznaczonych imiennie i podania do publicznej wiadomości warunków ubiegania się o nagrodę w taki sposób, aby mogły dotrzeć do nie dającej się z góry określić liczby osób posiadających zdolność wykonania danej czynności lub danego rezultatu spełniającego warunki określone przez przyrzekającego nagrodę.
W doktrynie kontrowersje wzbudza ważność przyrzeczenia publicznego ogłoszonego publicznie, lecz skierowanego do oznaczonych adresatów, wskazanych z imienia i nazwiska, bądź znanych przyrzekającemu nagrodę (jak np. konkurs na zaproszenie, czy konkurs zamknięty, ograniczony tylko do z góry wybranych uczestników, które nie mają cech przyrzeczenia publicznego). Zagadnienie to, jak się zdaje, nie dotyczy jednak istoty konstrukcji prawnej instrumentu przyrzeczenia publicznego, lecz jedynie stosowania instrumentu przyrzeczenia publicznego w sposób zgodny z jego celem i sprowadza się m.in. do kontroli czy w przypadku konkretnego przyrzeczenia w danej dziedzinie znajomość adresatów przyrzeczenia stwarza możliwość przyznania nagrody z góry wybranemu adresatowi niwecząc cele przyrzeczenia publicznego, czy też takiej możliwości nie stwarza. Dla przykładu, w zawodach sportowych fakt znajomości sportowców nie ma do co zasady nigdy wpływu na to, który z nich wygra zawody i przyrzeczoną nagrodę, natomiast w konkursie architektonicznym, lub fotograficznym znajomość uczestników konkursu ma zawsze wpływ na wybór laureata.
Rodzaje przyrzeczenia publicznego.
Kodeks cywilny wyróżnia dwa rodzaje przyrzeczenia publicznego:

</doc>
<doc id="1140992" url="https://pl.wikipedia.org/wiki?curid=1140992" title="Płyńcie łzy moje, rzekł policjant">
Płyńcie łzy moje, rzekł policjant

Płyńcie łzy moje, rzekł policjant (tyt. oryg. ang. "Flow My Tears, The Policeman Said") – powieść science fiction amerykańskiego pisarza Philipa K. Dicka. Została napisana w 1970, a pierwszy raz wydana w 1974.
W 1975 roku powieść otrzymała nagrodę Campbella za najlepszą powieść science fiction i była nominowana do nagród Nebula i Hugo.
Fabuła.
Po wojnie domowej w Stanach Zjednoczonych obywatele poddawani są szczegółowej obserwacji przez wszechobecną policję. Znany piosenkarz i gwiazda telewizji Jason Taverner budzi się jednego dnia, w którym nagle okazuje się, że pomimo sławy, nikt go nie rozpoznaje. Co więcej – nie ma przy sobie żadnych dokumentów i nie figuruje w żadnych rejestrach. Zaczyna się nim interesować policja. Ukrywając się przed nią – rozpoczyna zupełnie nowe życie, w którym stara się w ukryciu odnaleźć swoją tożsamość.

</doc>
<doc id="1140998" url="https://pl.wikipedia.org/wiki?curid=1140998" title="Czasówka drużynowa UCI ProTour 2007">
Czasówka drużynowa UCI ProTour 2007

3. edycja Drużynowej czasówki ProTour odbyła się po raz kolejny w Eindhoven, 24 czerwca 2007. Na starcie trasy liczącej 48,6 km stanęło 23 drużyny (3 drużyny spoza UCI ProTeams). Wyścig wygrała drużyna Team CSC, przyjeżdżając na metę z czasem krótszym o niecałą sekundę od drugiego teamu, Tinkoff Credit Systems.

</doc>
<doc id="1141000" url="https://pl.wikipedia.org/wiki?curid=1141000" title="Dolina Ordesy">
Dolina Ordesy

Dolina Ordesy (hiszp. "Valle de Ordesa") () - dolina polodowcowa w Hiszpanii, w Pirenejach. Znajduje się i objęta jest ochroną parku narodowego Ordesa i Monte Perdido.
Dolina biegnie w kierunku wschód-zachód co jest rzadkością w Pirenejach, od szczytu Monte Perdido na pograniczu Francji i Hiszpanii. Została wyżłobiona przez lodowce, które schodząc ze szczytu Monte Perdido oraz dwóch sąsiadujących z nim szczytów El Cilindro i Sum de Ramond są znane jako Las Tres Sorores (Trzy Siostry). Po jej dnie płynie rzeka Arazas, która tworzy na odcinku 16 km szereg wodospadów, kaskad i bystrzy. Brzegi rzeki są obsadzone przez drzewa z gatunków: buk, modrzew, sosna, świerk. Całość jest tworem natury wyżłobionym w wapieniu wznoszącym się na wysokość ponad 600 metrów. 
W początkowej części doliny znajduje się Circo de Soaso, który jest docelowym miejscem turystycznych wycieczek krajoznawczych. Z kamiennego amfiteatru wyżłobionego przez wiatr spływa wodospad Cola de Caballo (Wodospad Końskiego Ogona).
W górnych partiach doliny znajdują się występy skalne zwane "fajas", po których zwinnie poruszają się kozice górskie przez miejscowych zwane "izardami" oraz rzadszy gatunek, dziś już zagrożony wyginięciem koziorożec pirenejski. Ponadto partie te są zamieszkiwane przez świstaki, wydry, niedźwiedzie brunatne.
Powietrze jest królestwem ptaków, w których prym wiedzie orzeł przedni i orłosęp.

</doc>
<doc id="1141004" url="https://pl.wikipedia.org/wiki?curid=1141004" title="Kanada (filozof)">
Kanada (filozof)

Kanada (sanskryt: कणाद Kaṇāda Kāśyapa) – filozof indyjski, żył prawdopodobnie w VI wieku p.n.e. Jeden z twórców systemu filozoficznego wajśeszika, autor "Wajśeszikasutry". Zwolennik atomizmu, atom nazywał "paramanu". Nosił przydomek "Uluka" (sowa). 

</doc>
<doc id="1141007" url="https://pl.wikipedia.org/wiki?curid=1141007" title="Droga krajowa B519 (Niemcy)">
Droga krajowa B519 (Niemcy)

Droga krajowa 519 () – niemiecka droga krajowa przebiegająca na osi północ-południe na zachód od Frankfurtu nad Menem; jest połączeniem drogi B8 z Rüsselsheim am Main.
Droga, jako B520, została wytyczona pod koniec lat 70. XX stulecia.

</doc>
<doc id="1141010" url="https://pl.wikipedia.org/wiki?curid=1141010" title="Midi d’Ossau">
Midi d’Ossau

Midi d’Ossau – szczyt w Pirenejach Środkowych. Leży w południowej Francji, w departamencie Pireneje Atlantyckie. Wznosi się nad doliną Ossau. Ten łatwo rozpoznawalny szczyt stał się jednym z symbolów francuskich Pirenejów, mimo iż nie posiada lodowca, ani nie należy do najwyższych szczytów Pirenejów. Leży na terenie Pirenejskiego Parku Narodowego (fr. "Parc National des Pyrénées").
Prawdopodobnie pierwszym zdobywcą tego szczytu był François de Foix-Candale w 1552 r., co jednak nie jest pewne. Pierwszego odnotowanego wejścia dokonał Guillaume Delfau 2 października 1797 r.

</doc>
<doc id="1141012" url="https://pl.wikipedia.org/wiki?curid=1141012" title="Mirosław Kuźma">
Mirosław Kuźma

Mirosław Kuźma (ur. 1965 w Legnicy – polski ilustrator, plakacista, karykaturzysta, rzeźbiarz, scenograf.
Ukończył liceum plastyczne Cieplicach- Jelenia Góra. Studiował rzeźbę i grafikę we wrocławskiej Państwowej Wyższej Szkole Sztuk Plastycznych (obecna nazwa uczelni: Akademia Sztuk Pięknych we Wrocławiu).
Na swoim koncie ma 31 wystaw indywidualnych, krajowych i zagranicznych, m.in. w Turcji, Niemczech, Holandii, we Włoszech i na Węgrzech. Swoje prace publikował w wielu periodykach.
Kolekcjoner wielu nagród, otrzymał m.in. Dyplom Honorowy od Wysokiego Komisarza Narodów Zjednoczonych Do Spraw Uchodźców, nagrodę kość 1997 (Sochaczew), 2. nagrodę Brydż (Słupsk 2001), wyróżnienie Stowarzyszenia Polskich Artystów Karykatury (Kożuchów 2006).
Wysoko ceni sobie Złoty Medal Satyrykon 1996. Jury Legnickiego Satyrykonu pięciokrotnie wyróżniało prace Mirosława Kuźmy (1994, 2000, 2002, 2005, 2007)..

</doc>
<doc id="1141014" url="https://pl.wikipedia.org/wiki?curid=1141014" title="El Obelisco">
El Obelisco

El Obelisco, zwany też "Obelisco de Buenos Aires" – monument znajdujący się w Buenos Aires, Argentyna.
Obelisk został wybudowany w maju 1936 roku, w 400 rocznicę osiedlenia się pierwszych hiszpańskich osadników w Río de la Pata. Położony jest na środku Plaza de la República, w miejscu, gdzie krzyżują się Avenida Corrientes i Avenida 9 de Julio. Monument jest wysoki na 67 metrów, zaś podstawa zajmuje 49 metrów kwadratowych. Zaprojektowany został przez Alberto Prebischa, a konstrukcja zajęła 4 tygodnie.
Obelisk jest główną wizytówką miasta, miejscem, gdzie odbywają się różnego rodzaju happeningi i wydarzenia artystyczne, oraz gdzie spotykają się kibice, by świętować zwycięstwo swojej drużyny.
Przez lata El Obelisco był obiektem działalności wandali, głównie tych związanych z polityką.
W 30. rocznicę Nocy ołówków ("La Noche de los Lápices") monument został zamieniony w gigantyczny ołówek.

</doc>
<doc id="1141015" url="https://pl.wikipedia.org/wiki?curid=1141015" title="Pic du Midi d'Ossau">
Pic du Midi d'Ossau



</doc>
<doc id="1141020" url="https://pl.wikipedia.org/wiki?curid=1141020" title="WebKit">
WebKit

WebKit – silnik przeglądarki internetowej rozwijany na zasadach otwartego oprogramowania i umożliwiający wyświetlanie stron internetowych. WebKit jest również nazwą specjalnej wersji tego silnika dostępnej w postaci systemowego frameworku w Mac OS X wykorzystywanej przez Safari, Dashboard, Mail i wiele innych aplikacji systemu Mac OS X. Najpopularniejszymi programami korzystającymi z silnika WebKit są przeglądarki internetowe Maxthon, Safari i WebPositive. W przeszłości silnik WebKit był również używany przez projekt Chromium, oraz – w konsekwencji – w przeglądarce Google Chrome (do wersji 27 włącznie).
Opis.
WebKit zawiera dwa najważniejsze komponenty: WebCore oraz JavaScriptCore dostępne jako systemowe aplikacje szkieletowe zapewniające różnym aplikacjom systemu Mac OS X możliwości wyświetlania stron internetowych.
Komponenty WebCore oraz JavaScriptCore powstały jako fork kodu rozwijanego pierwotnie przez KDE jako KHTML oraz KJS.
WebCore oraz JavaScriptCore są dostępne na licencji GNU Lesser General Public License. Pozostałe elementy WebKitu są dostępne na licencji BSD.
Komponenty.
WebCore.
WebCore jest aplikacją szkieletową rozwijaną w ramach projektu WebKit i udostępnianą na warunkach licencji GNU LGPL. Aplikacja ta umożliwia przetwarzanie i wyświetlanie (renderowanie) stron internetowych. Jest jednym z dwóch głównych komponentów aplikacji szkieletowej WebKit (tym drugim jest JavaScriptCore). WebCore jest rozwidloną wersją silnika KHTML, zmodyfikowaną w sposób umożliwiający jej działanie w systemie Mac OS X przy pomocy biblioteki KWQ, która uniezależnia tę aplikację od konieczności korzystania z zestawu bibliotek Qt oraz modułów KDE.
JavaScriptCore.
JavaScriptCore jest aplikacją szkieletową implementującą obsługę języka JavaScript rozwijaną w ramach otwartego projektu WebKit i udostępnianą na warunkach licencji GNU LGPL. JavaScriptCore jest rozwidloną wersją silnika KJS stanowiącego część projektu KDE. W dużym stopniu wykorzystuje również bibliotekę PCRE zapewniającą obsługę wyrażeń regularnych.

</doc>
<doc id="1141022" url="https://pl.wikipedia.org/wiki?curid=1141022" title="Korynna">
Korynna



</doc>
<doc id="1141026" url="https://pl.wikipedia.org/wiki?curid=1141026" title="Danny Phantom">
Danny Phantom

Danny Phantom (ang. "Danny Phantom") – amerykański serial animowany wyprodukowany przez kanał Nickelodeon. Twórcą serialu jest Butch Hartman, który po wyprodukowaniu trzech pierwszych serii "Wróżków Chrzestnych" zamierzał stworzyć nowy projekt. Postać Danny’ego Phantoma powstawała już w 2001 roku. Do Polski serial trafił 10 lipca 2008 roku, wraz z premierą polskiej wersji kanału Nickelodeon. Od 17 lutego 2018 roku był emitowany na Nicktoons Polska.
Fabuła.
Serial opowiada o czternastolatku Dannym Fentonie, który po wypadku w laboratorium rodziców (jego DNA łączy się z ektoplazmą), staje się Dannym Phantomem, walczy z duchami, które zagrażają jego miastu – Amity Park.
Wersja polska.
Wersja polska: na zlecenie Nickelodeon Polska – Master Film
Dialogi i reżyseria: Dariusz Dunowski
Dźwięk i montaż: Aneta Michalczyk-Falana
Kierownik produkcji: Dariusz Falana
Wystąpili:
Teksty piosenek:
Kierownictwo muzyczne: Piotr Gogol
Śpiewali: Krzysztof Pietrzak, Adam Krylik, Piotr Gogol
Odcinki.
Premiery w Polsce na kanale Nickelodeon Polska:

</doc>
<doc id="1141031" url="https://pl.wikipedia.org/wiki?curid=1141031" title="GE">
GE



</doc>
<doc id="1141035" url="https://pl.wikipedia.org/wiki?curid=1141035" title="Aleksandra Kaczkowska">
Aleksandra Kaczkowska

Aleksandra Kaczkowska (Alex Lua Kaczkowska) (ur. 23 listopada 1974 w Warszawie) – polska dziennikarka muzyczna, prezenterka telewizyjna.
Życiorys.
Od 1996 pracuje za mikrofonem stacji radiowych w Polsce. Od ponad dekady związana z PR III Polskiego Radia. Dziennikarka Radiowa Roku 2013 w konkursie Radiofony. Pierwsze autorskie audycje prowadziła w Jazz Radio Mariusza Adamiaka (w klubie Akwarium) w paśmie nocnym „Ballady jazzowe”. Jeszcze w trakcie pracy w Jazz Radio, w 1997, dołączyła do ekipy dawnego Radia Wawa, gdzie razem z Marcinem Perchuciem współprowadziła sobotnią popołudniową audycję „Radioaktywna wojna na czereśnie”. W 1998 razem z Robertem Leszczyńskim prowadziła koncert transmitowany na żywo w TVP z warszawskiego klubu Harenda z okazji otwarcia pierwszego tematycznego kanału telewizji polskiej „Tylko Muzyka”, w którym przez kolejne dwa lata prowadziła programy muzyczne, w tym listę przebojów. Po odejściu z Radiostacji, w latach 2004–2006 pracowała w Radiu Bis, prowadząc autorską muzyczną audycję „Rozmowy z dźwiękiem” i publicystyczną „Pod prąd”. Na festiwalu w Opolu w 2005 była jedną ze współprowadzących Koncert Galowy „Wielkie, Większe, Największe” na 80-lecie Polskiego Radia. W Programie III Polskiego Radia od 9 września 2006 przygotowywała i prowadziła audycję „Popołudniowe rozmowy z dźwiękiem” w sobotnim paśmie „Zapraszamy do Trójki”. Od 13 października 2007 przygotowuje oraz prowadzi cotygodniową audycję „Ciemna strona mocy”. Audycja przez 6 lat nadawana była w nocy z soboty na niedzielę od północy do godziny drugiej, we wrześniu 2013 została przeniesiona na noc ze środy na czwartek i emitowana była między drugą a czwartą rano. 7 września 2017 powróciła na starą porę nadawania, od północy do drugiej ze środy na czwartek.
W 2022 zakończyła pracę w Polskim Radiu i została dziennikarką radia internetowego rockserwis.fm.
Na rynku fotograficznym znana od ponad 10 lat. Wystawiała swoje prace w Polsce i za granicą. Fotografowała między innymi dla magazynów „Viva!”, „”Zwierciadło”, „Sukces”, „Wysokie Obcasy Extra”, „Sens”, „Machina”, „Logo”.
Aleksandra Kaczkowska jest córką dziennikarza i byłego prezentera Programu III Polskiego Radia, Piotra Kaczkowskiego, oraz wnuczką fotografika Adama Kaczkowskiego.

</doc>
<doc id="1141036" url="https://pl.wikipedia.org/wiki?curid=1141036" title="Klaun (serial telewizyjny)">
Klaun (serial telewizyjny)

Klaun ("Der Clown") – niemiecki serial sensacyjny.
Serial powstawał w latach 1998-2001, jednak jego początki sięgają 1996 roku, w którym pojawił się 90-minutowy film pilotujący. Serial opowiada o losach Maxa Zandera, który po śmierci bliskich staje się mścicielem i rozpoczyna walkę z przestępcami w masce Klauna. W Polsce "Klauna" emitowała stacja RTL 7.
Kontynuacje.
Po zakończeniu serii i wyemitowaniu ostatniego odcinka w 2001 roku, po czterech latach przerwy powstał film kinowy "Klaun - Nadeszła godzina zemsty", w którym główny bohater pragnie wymierzyć sprawiedliwość Zorbekowi, zabójcy jego przyjaciółki Claudii w ostatnim odcinku serialu.

</doc>
<doc id="1141039" url="https://pl.wikipedia.org/wiki?curid=1141039" title="Koniina">
Koniina

Koniina – organiczny związek chemiczny z grupy alkaloidów. Alkaloid piperydynowy występujący w nasionach i liściach szczwołu plamistego (cykuty, "Conium maculatum").
W temperaturze pokojowej jest to bezbarwna oleista ciecz, słabo rozpuszczalna w wodzie, o charakterystycznym „mysim” zapachu. Koniina jest silnym jadem zwojowym podobnym nieco w działaniu do nikotyny. Dawka śmiertelna dla człowieka wynosi 0,5–1,0 g. Wywołuje porażenie ośrodka oddechowego. Wchłania się przez skórę i błony śluzowe.
Synteza chemiczna.
Koniina jest pochodną piperydyny, podstawioną w pozycji 2 łańcuchem propylowym. Produkt naturalny jest enancjomerem o konfiguracji S. Otrzymać ją można z 2-pikoliny i acetaldehydu. Produkt optycznie czysty uzyskuje się np. poprzez krystalizację z kwasem (+)-winowym.

</doc>
<doc id="1141040" url="https://pl.wikipedia.org/wiki?curid=1141040" title="Piotr Stanke">
Piotr Stanke

Piotr Jerzy Stanke (ur. 24 lipca 1957 w Chojnicach) – polski polityk, przedsiębiorca i samorządowiec, poseł na Sejm VI kadencji.
Życiorys.
Ukończył studia politologiczne na Wydziale Humanistycznym Akademii Bydgoskiej im. Kazimierza Wielkiego, a także studia podyplomowe z zakresu nauk o rodzinie na Uniwersytecie Kardynała Stefana Wyszyńskiego w Warszawie.
Pracował jako inspektor ds. zaopatrzenia w Bydgoskim Przedsiębiorstwie Budownictwa Ogólnego. Od 1982 do 2002 prowadził własną działalność gospodarczą. Później do 2007 był prezesem Spółdzielni Rzemieślniczej w Chojnicach. W 2007 przez kilka miesięcy pracował w kierownictwie urzędu gminy Chojnice jako dyrektor gminnego zespołu oświaty. W latach 2005–2007 zasiadał w sejmiku pomorskim, pełniąc w nim funkcję wiceprzewodniczącego. Został członkiem władz Polskiej Federacji Stowarzyszeń Rodzin Katolickich, prezesem SRK w diecezji pelplińskiej i członkiem Polskiego Towarzystwa Morskiego im. Eugeniusza Kwiatkowskiego.
Działał w ZChN. W wyborach parlamentarnych w 2001 bez powodzenia kandydował do Sejmu z listy Ligi Polskich Rodzin (otrzymał 4656 głosów). Później przystąpił do Prawa i Sprawiedliwości, w którym objął funkcję wiceprezesa zarządu okręgowego. Z jego tego ugrupowania w wyborach w 2005 ponownie nie uzyskał mandatu poselskiego, a w wyborach parlamentarnych w 2007 został wybrany na posła na Sejm VI kadencji, otrzymując w okręgu gdyńsko-słupskim 8824 głosy. Wszedł w skład Komisji Gospodarki oraz Komisji Polityki Społecznej i Rodziny. W 2011 nie został ponownie wybrany. Powołany wkrótce na zastępcę wójta gminy Chojnice. W 2014 uzyskał mandat radnego powiatu chojnickiego, który złożył na początku 2015, pozostając na dotychczasowym stanowisku wicewójta. Zakończył pełnienie tej funkcji w 2022, odchodząc na emeryturę.
Odznaczenia.
W 2003, "za wyjątkowo sumienne wykonywanie obowiązków wynikających z pracy zawodowej", został odznaczony przez prezydenta Aleksandra Kwaśniewskiego Brązowym Krzyżem Zasługi.

</doc>
<doc id="1141045" url="https://pl.wikipedia.org/wiki?curid=1141045" title="Droga pokarmowa">
Droga pokarmowa



</doc>
<doc id="1141052" url="https://pl.wikipedia.org/wiki?curid=1141052" title="Przydawka rzeczowna">
Przydawka rzeczowna



</doc>
<doc id="1141054" url="https://pl.wikipedia.org/wiki?curid=1141054" title="Ewangeliarz z Lorsch">
Ewangeliarz z Lorsch

Ewangeliarz z Lorsch (łac. "Codex Aureus Laureshamensis"), zwany również Złotym Kodeksem z Lorsch – średniowieczna bogato iluminowana księga liturgiczna powstała w ok. 810 r. na dworze Karola Wielkiego. Początkowo znajdowała się w zbiorach biblioteki klasztoru w Lorsch, od XVI wieku należała do kolekcji Bibliotheca Palatina. Obecnie ewangeliarz z Lorsch jest podzielony na części, które znajdują się w Bibliotece Watykańskiej oraz Muzeach Watykańskich w Rzymie, w Muzeum Wiktorii i Alberta w Londynie oraz w bibliotece Batthyaneum w Alba Julia w Rumunii. 
Historia.
Ewangeliarz powstał na dworze Karola Wielkiego, skąd trafił do klasztoru w Lorsch najprawdopodobniej za sprawą opata Adelunga (804-837). Katalog biblioteczny opactwa sporządzony w 830 r. wymienia ewangeliarz jako "Evangelium scriptum cum auro pictum habens tabulas eburneas" (pol. "ilustrowany ewangeliarz, złotem napisany, z okładką z kości słoniowej").
Ewangeliarz został na nowo oprawiony w 1579, przy czym już wtedy został najprawdopodobniej podzielony na dwie części.
Po rozwiązaniu klasztoru w Lorsch w 1556, biblioteka opactwa stała się częścią słynnej Bibliotheca Palatina, utworzonej z inicjatywy księcia Ottona Henryka (1556-1559) w Heidelbergu. Po wojnie trzydziestoletniej, manuskrypt tak jak i cała Bibliotheca Palatina, miał być przesłany przez księcia bawarskiego Maksymiliana I w podarunku papieżowi Grzegorzowi XV. Do Rzymu dotarła jedynie druga część rękopisu, która znajduje się do dziś w zbiorach Biblioteki Watykańskiej. Tylna okładka przedstawiająca Chrystusa została oddzielona od tekstu i należy obecnie do Muzeów Watykańskich.
Bogato iluminowana pierwsza część księgi wraz z okładką z kości słoniowej przedstawiającą Matkę Boską została skradziona z transportu do Rzymu. Najprawdopodobniej trafiła do prywatnej kolekcji późniejszego bibliotekarza Biblioteki Watykańskiej Leo Allatiusa (1586-1669), który organizował wywóz zbiorów z Heidelbergu. Ze 196 skrzyń ze zbiorami 12 miało stać się własnością Allatiusa. Ten zapisał je Collegium Graecum w Rzymie, które część zbiorów sprzedało.
W 1711 nieznana była lokalizacja pierwszej części ewangeliarza. Przypuszcza się, że była częścią jednej z prywatnych bibliotek w Rzymie. Okładka została oddzielona od księgi zapewne przed 1785 r. W połowie XVIII wieku na jej podstawie wykonano miedzioryt. Oryginał okładki odnalazł się w 1853 r. przy okazji licytacji kolekcji księcia Soltikoffa i został wywieziony do Anglii, gdzie poprzez zbiory Webba trafił w końcu do Muzeum Wiktorii i Alberta w Londynie. 
Rękopis pozbawiony okładki znalazł się natomiast przed 1785 r. w posiadaniu austriackiego kardynała Christopha Antona Migazziego, grafa Wall i Sonnenthurm (1714-1803). Migazzi sprawował urząd arcybiskupa Wiednia i posiadał bogatą bibliotekę. W 1785 r. Migazzi sprzedał ewangeliarz wraz z innymi 8000 książek węgierskiemu biskupowi Siedmiogrodu Ignácowi Grafowi Batthyányemu (1741-1798), który był znanym znawcą literatury i mecenasem sztuki w Siedmiogrodzie.
W 1792 biskup Batthyány przejął kościół i zabudowania zgromadzenia zakonnego trynitarzy wewnątrz twierdzy Karslburg (węg. Gyulafehérvár, rum. Alba Julia), gdzie zorganizował ośrodek akademicki z obserwatorium astronomicznym (1792 r.) oraz biblioteką, nazwaną ku czci darczyńcy, Batthyaneum. Po śmierci biskupa księgozbiór został przeniesiony do wczesnoklasycystycznego budynku dawnego kościoła klasztornego, gdzie do chwili obecnej znajduje się około połowa z 64 000 książek Batthyaneum, które tworzy filię rumuńskiej Biblioteki Narodowej. Pierwsza część ewangeliarza z Lorsch należała zawsze do najcenniejszych zachodnioeuropejskich rękopisów łacińskich w zbiorach rumuńskich. 
Po upadku reżimu Ceauşescu w grudniu 1989 r. uważano, że ewangeliarz zaginął w czasie rewolucji. Ostatni raz świat zachodni mógł podziwiać rękopis na wystawie w Akwizgranie, dokąd został wypożyczony przez władze rumuńskie. Ewangeliarz odnalazł się w 1992 r. a w 1999 r. zorganizowano wystawę w Lorsch, gdzie pokazano rumuńskie i watykańskie części kodeksu. W 2000 r. wydano pierwszą kompletną kolorową faksymile z wiernymi reprodukcjami obydwu tablic z kości słoniowej.

</doc>
<doc id="1141062" url="https://pl.wikipedia.org/wiki?curid=1141062" title="World Weekly News">
World Weekly News



</doc>
<doc id="1141063" url="https://pl.wikipedia.org/wiki?curid=1141063" title="Porażenie czterokończynowe">
Porażenie czterokończynowe



</doc>
<doc id="1141068" url="https://pl.wikipedia.org/wiki?curid=1141068" title="Paul McGrath">
Paul McGrath

Paul McGrath (ur. 4 grudnia 1959 w Londynie) – irlandzki piłkarz grający na pozycji obrońcy. Przez długi czas reprezentant Irlandii w piłce nożnej.
Jego matka pochodzi z Irlandii a jego ojciec z Nigerii. 
W 1982 przeszedł do Manchester United, w 1985 zagrał w finale Pucharu Ligi angielskiej przeciwko Everton F.C. wygranym przez Manchester United 1:0. Paul McGrath został okrzyknięty graczem meczu. Był najlepszym obrońcą w drużynie ale często był kontuzjowany. Gdy grał w Aston Villa został okrzyknięty jednym z najlepszych piłkarzy w historii klubu, był nazywany „Bogiem” przez fanów. W klubie dotąd jest replika koszulki z jego nazwiskiem. Później grał w takich klubach jak: Derby County (1996-1997), Sheffield United (1997-1998). 
Wiele lat cierpiał na alkoholizm, jego kariera skończyła się na poważnej kontuzji kolan.
W reprezentacji rozegrał 83 spotkania, wpisując się ośmiokrotnie na listę strzelców. Grał na Mistrzostwach Świata w 1990 oraz 1994 roku. Czterokrotnie grał jako kapitan reprezentacji narodowej.

</doc>
<doc id="1141069" url="https://pl.wikipedia.org/wiki?curid=1141069" title="Fundacja Aleksandra von Humboldta">
Fundacja Aleksandra von Humboldta



</doc>
<doc id="1141072" url="https://pl.wikipedia.org/wiki?curid=1141072" title="Lupinina">
Lupinina

Lupinina – organiczny związek chemiczny, alkaloid występujący w rodzaju "Lupinus" – łubin, dlatego nazywany jest alkaloidem "łubinowym". Ma znaczenie wyłącznie toksykologiczne (dla zwierząt). Badania nad alkaloidami łubinowymi były szeroko prowadzone w Polsce.

</doc>
<doc id="1141074" url="https://pl.wikipedia.org/wiki?curid=1141074" title="Café Tortoni">
Café Tortoni

Café Tortoni – sławna kawiarnia położona pod numerem 825 na Avenida de Mayo, Buenos Aires, Argentyna. Otwarta w 1858 roku przez francuskiego emigranta nazywającego się Touan. Nazwa pochodzi od innej kawiarni, znajdującej się w Paryżu przy "Boulevard des Italiens" gdzie gromadziła się XIX-wieczna elita miasta. Zainspirowana przez kawiarnie w stylu Fin de siècle.
Początkowo znajdował się tu "Templo Escocés" (Szkocka Świątynia), zaś kawiarnia znajdowała się na rogu Rivadavia i Esmeralda. W dzisiejsze miejsce Café Tortoni przeniosło się 1880 roku, jednakże wejście znajdowało się od strony ulicy Rivadavia. W roku 1898 zostało otwarte wejście od strony Avenidy de Mayo, a fasada budynku została zmieniona przez francuskiego architekta Alejandro Christophersena. Pod koniec XIX wieku kawiarnia zmieniła również właściciela na Francuza Celestino Curutcheta.
Gośćmi lokalu były różne ważne osoby, jak politycy Lisandro de la Torre i Marcelo Torcuato de Alvear, idole Carlos Gardel i Juan Manuel Fangio, światowej sławy postacie, jak Albert Einstein, Federico García Lorca czy Juan Carlos de Borbón.
Od roku 1926 do roku 1943 w piwnicach kawiarni mieściła się "La Peña" (zobacz też Peña), która opiekowała się i promowała artystów i pisarzy. Gośćmi jej bywali Alfonsina Storni, Baldomero Fernández Moreno, Juana de Ibarbourou, Artur Rubinstein, Ricardo Viñes, Roberto Arlt, José Ortega y Gasset, Jorge Luis Borges, Molina Campos i Benito Quinquela Martín.
Obecnie w podziemiach znajdują się warsztaty jazzowe i tango.

</doc>
<doc id="1141081" url="https://pl.wikipedia.org/wiki?curid=1141081" title="Krzysztof Sońta">
Krzysztof Sońta

Krzysztof Jan Sońta (ur. 6 maja 1968 w Radomiu) – polski nauczyciel, działacz samorządowy i polityk, poseł na Sejm VI i VII kadencji.
Życiorys.
Syn Adama i Krystyny. Ukończył studia na Akademii Wychowania Fizycznego w Warszawie (1995) i w 2002 studia podyplomowe – z zakresu prawa administracyjnego na Uniwersytecie Warszawskim oraz Międzywydziałowe Studium Rodziny na Katolickim Uniwersytet Lubelskim. W latach 1990–2007 pracował jako nauczyciel w radomskich szkołach (z trzyletnią przerwą od 1999 do 2002, gdy był zatrudniony w Mazowieckim Urzędzie Wojewódzkim).
W latach 1998–2007 zasiadał w radomskiej radzie miasta. W 1998 zdobył mandat z listy komitetu Centroprawica 98, w 2002 z listy Wspólnoty Samorządowej, a w 2006 z ramienia PiS (otrzymał wówczas 1389 głosów). W 2005 bez powodzenia kandydował do Senatu. Otrzymał w tych wyborach 14 367 głosów. W wyborach parlamentarnych w 2007 został wybrany na posła na Sejm VI kadencji z listy Prawa i Sprawiedliwości, otrzymując w okręgu radomskim 10 013 głosów. W 2009 bez powodzenia kandydował do Parlamentu Europejskiego (otrzymał 4671 głosów). W wyborach w 2011 nie został ponownie wybrany do Sejmu (otrzymał 9436 głosów). Pełnił następnie funkcje pełnomocnika prezydenta Radomia ds. osób wykluczonych, a w 2012 został dyrektorem Zespołu Szkół Specjalnych nr 2. 5 czerwca 2014 objął mandat posła VII kadencji w miejsce wybranego do Europarlamentu Zbigniewa Kuźmiuka. W wyborach parlamentarnych w 2015 nie znalazł się na liście kandydatów PiS. Wystartował natomiast jako kandydat niezależny do Senatu.

</doc>
<doc id="1141082" url="https://pl.wikipedia.org/wiki?curid=1141082" title="Droga krajowa B518 (Niemcy)">
Droga krajowa B518 (Niemcy)

Droga krajowa 518 () – niemiecka droga krajowa przebiegająca na osi północ-południe i jest połączeniem drogi B317 z przejściem granicznym w Bad Säckingen.
Droga opuszcza Schopfheim w kierunku wschodnim, po czym krótko przed miejscowością Hasel skręca na południe, przecina miejscowość Wehr i przed Renem, łączy się z B34. Łagodnym łukiem skręca na wschód i w miejscowości Bad Säckingen odbija na południowy wschód i rozdzielając się z B34 zmierza prosto na przejście graniczne ze Szwajcarią.
Droga, jako B518, została wytyczona w drugiej połowie lat 70. XX wieku.

</doc>
<doc id="1141083" url="https://pl.wikipedia.org/wiki?curid=1141083" title="Wytrzymałość na rozciąganie">
Wytrzymałość na rozciąganie

Wytrzymałość na rozciąganie to naprężenie odpowiadające największej sile rozciągającej formula_1 uzyskanej w czasie statycznej próby rozciągania, odniesionej do pierwotnego pola przekroju poprzecznego tej próbki:
gdzie:
Na wykresie z próby rozciągania formula_5 reprezentowane jest przez maksimum krzywej.

</doc>
<doc id="1141084" url="https://pl.wikipedia.org/wiki?curid=1141084" title="KS Pałac Bydgoszcz">
KS Pałac Bydgoszcz

OnlyBio Pałac Bydgoszcz – polska kobieca drużyna siatkarska z Bydgoszczy, założona w 1982 roku. Obecnie występuje w rozgrywkach Tauron Ligi.
Od 21 września 2012 roku klub działa jako spółka akcyjna. We wcześniejszych latach był sekcją klubu sportowego Pałac Bydgoszcz.
Historia.
Chronologia nazw
1982-1990.
Klub Sportowy Pałac Bydgoszcz został założony w 1982 roku. Pierwsza drużyna klubu oparta została na wychowanicach Międzyszkolnego Klubu Sportowego "Pałac", w skład którego wchodziły głównie juniorki, które trenowały pod okiem Waldemara Sagana. Ówczesnym celem było stopniowe wzmocnienie zespołu i wejście do II ligi.
W sezonach 1982/1983 oraz 1983/1984 drużyna Pałacu walczyła w międzywojewódzkiej lidze seniorek, uzyskując za każdym razem awanse do turniejów półfinałowych, w których zwycięstwo gwarantowało wejście do II ligi. Ostatecznie siatkarki dwukrotnie wywalczyły trzecie miejsca.
Awans nastąpił w sezonie 1984/1985, kiedy to drużyna seniorek w składzie: Róża Donderowicz-Adamska, Bożena Chodkiewicz, Jolanta Kamińska, Dorota Ilecka, Mariola Stolarczyk, Adrianna Orzeł, Iwona Mikulska, Danuta Stachowicz oraz Ilona Dudek zwyciężyła w turnieju półfinałowym ligi międzywojewódzkiej. Pierwszym trenerem był Henryk Borowski, drugim Tomasz Zaczek.
Z sezonu na sezon bydgoskie zawodniczki, trenowane przez Henryka Borowskiego, prezentowały coraz lepszą formę i osiągały sukcesy. W sezonie 1989/1990 awansowały do I ligi serii B.
1991-2000.
W sezonie 1991/1992 siatkarki Pałacu zdobyły Puchar Polski oraz awans do serii A I ligi. Trenerzy Czesław Tobolski, Waldemar Sagan. W kolejnym roku bydgoszczanki, występujące pod nazwą Pałac/Samsung, zdobyły drużynowe Mistrzostwo Polski. Autorkami sukcesu były: Dorota Rucka, Sylwia Szalbierz, Ewa Nogowska (obecnie Kowalkowska), Agnieszka Obremska (obecnie Obremska-Malinowska), Agata Sarnik, Jolanta Kamińska, Dorota Nowosielska, Irina Archangielskaja, Swietłana Riabko, Mariola Stolarczyk, Magdalena Andrysiak oraz Joanna Winiarska. Trenerzy: Jerzy Skrobecki i Waldemar Sagan.
Cztery następne sezony nie przyniosły bydgoskim siatkarkom żadnych ligowych trofeów. Dopiero w roku 1998 jako zespół Pałac/Centrostal/Eltra zdobyły brązowy medal w Mistrzostwach Polski.
W sezonie 1999/2000 po raz drugi zawodniczki znad Brdy wywalczyły Puchar Polski, grając w składzie: Małgorzata Barlik, Iwona Hołowacz, Ewa Kotewicz, Ewa Kowalkowska, Joanna Kuligowska (wcześniej Jagodzińska), Dominika Leśniewicz (wcześniej Smereka), Elena Makszancewa, Agnieszka Obremska-Malinowska, Swietłana Riabko, Izabela Rutkowska, Jolanta Tobiś oraz Marzena Wilczyńska.
Sezon później bydgoskie siatkarki zdobyły drugie miejsce Mistrzostw Polski.
2001-2006.
W sezonie 2001/2002 drużyna Banku Pocztowego/GCB/Gazety Pomorskiej zadebiutowała na europejskich parkietach. Dużym sukcesem dla zespołu było zdobycie brązowego medalu w europejskim pucharze Top Teams Cup. Trzecie miejsce wywalczyły również w Mistrzostwach Polski. Zdobywczyniami dwóch brązowych medali były: Magdalena Godos (obecnie Mazurek), Ewa Kotewicz, Ewa Kowalkowska, Dominika Leśniewicz, Agnieszka Malinowska, Katarzyna Mroczkowska, Swietłana Riabko, Jolanta Tobiś oraz Marzena Wilczyńska. Funkcje trenerów pełnili: Leszek Piasecki i Waldemar Sagan.
W sezonie 2003/2004 zespół GCB/Adriany/Gazety Pomorskiej Bydgoszcz po zwycięstwach w play-off w pierwszej rundzie z AZS AWF Poznań (3:0 i 3:1), w drugiej z wrocławską Gwardią (3:0 i 3:2), zajął ostatecznie piąte miejsce w ligowej tabeli.
Bogaty w sukcesy okazał się sezon 2004/2005. W klubie nastąpiła zmiana szkoleniowca, a stanowisko pierwszego trenera powierzono 36-letniemu wówczas Piotrowi Makowskiemu. Premierowy sezon w jego wykonaniu to zdobycie Pucharu Polski i srebrnego medalu Mistrzostw Polski.
Następnego roku, drużyna występująca jako Centrostal Focus Park walczyła aż na trzech frontach: oprócz ligi (wystartowała wówczas Liga Siatkówki Kobiet, pierwsza profesjonalna spółka organizująca rozgrywki ekstraklasy) i Pucharu Polski, bydgoszczanki konkurowały z zagranicznymi rywalkami w Top Teams Cup. Sezon zakończył się jednym podium - w Pucharze Polski zespół z miasta nad Brdą uplasował się na trzecim miejscu. W Lidze Siatkówki Kobiet Centrostal uplasował się na czwartym miejscu, podobnie jak w Top Teams Cup.
2007-2010.
Najgorszy pod względem osiągnięć okazał się sezon 2007/2008 - po słabych wynikach zarząd postanowił dokonać roszady na stanowisku trenera i powierzył tę rolę Jackowi Grabowskiemu, związanego do tej pory z Wrocławiem. Zmiana ta okazała się nietrafiona a trenera Grabowskiego podczas sezonu zastąpił Maciej Kosmol, który wkrótce również podzielił losy poprzednika. Ostatecznie na stanowisko trenera Centrostalu wrócił Piotr Makowski, jednak nie uchronił zespołu przed spadkiem z najwyższej klasy rozgrywkowej.
Gdy wydawało się, że bydgoskie siatkarki czeka przynajmniej roczny rozbrat z ekstraklasą, nieoczekiwanie kłopoty finansowe zgłosił AZS AWF Poznań. Drużyna Centrostalu zajęła jego miejsce, ponownie wystartowała w Plus Lidze Kobiet (przemianowanej Lidze Siatkówki Kobiet) i mimo braku kadrowiczek i niskiego budżetu zajęła czwarte miejsce.
Rok później było niewiele gorzej - bydgoszczanki znalazły się na piątym miejscu Plus Ligi Kobiet. W kolejnym sezonie drużyna, ze względu na problemy finansowe wieloletniego sponsora - GCB Centrostalu, zakończyła zmagania na siódmym miejscu.
2011-2020.
Przed sezonem 2011/2012 zespół wrócił do historycznej nazwy - KS Pałac, przeszedł kadrową rewolucję, stanowisko trenera objął Rafał Gąsior, dotychczasowy asystent Piotra Makowskiego. Za jego kadencji zespół zajmował odpowiednio siódme, ósme i dziesiąte miejsce w lidze (w ostatnim sezonie drużyna wygrała w turnieju, w którym walczono o dwa wolne miejsca w lidze na kolejny sezon). Od sezonu 2014/2015 do sezonu 2016/2017 trenerem był Adam Grabowski, w tym czasie Pałac był sklasyfikowany na dwunastej, dziewiątej i ponownie dwunastej pozycji. Następnie funkcję tę przejął Piotr Makowski (był nim przez jeden sezon - 2017/2018, zespół wtedy uplasował się na jedenastej pozycji, później został prezesem spółki KS Pałac Bydgoszcz S.A.).
Od sezonu 2018/2019 rolę trenera pełnił Piotr Matela. Również od tego samego sezonu - do sezonu 2019/2020 sponsorem głównym był Bank Pocztowy. Za czasów tego trenera drużyna znalazła się dwukrotnie (sezon po sezonie) na szóstym, a później dziewiątym miejscu w lidze. W sierpniu 2020 zespół wygrał pierwszy turniej letniej ligi w piłce siatkowej zwany inaczej "PreZero Grand Prix Polskiej Ligi Siatkówki", pokonując w finale zespół #VolleyWrocław 2:0.
W sezonach 2020/2021 i 2021/2022 sponsorem głównym była "marka Polskie Przetwory" (właścicielem jest Krajowa Spółka Cukrowa – największy w Polsce producent cukru i producent przetworów owocowo-warzywnych). Zespół wówczas nazywał się "Polskie Przetwory Pałac Bydgoszcz". 
od 2021.
Po sezonie 2020/2021 zespół przeszedł rewolucję kadrową - ze względu na niezadowalające wyniki drużynę opuściło 10 zawodniczek.
W trakcie sezonu 2021/2022 (16 listopada 2021) ze względu na słabe wyniki sportowe zdecydowano o rozwiązaniu umowy z trenerem Piotrem Matelą za porozumieniem stron. 19 listopada 2021 trenerem zespołu został Włoch Alessandro Lodi. Podczas sezonu z drużyny z przyczyn zdrowotnych odeszły Tatjana Bokan i Patrycja Balmas, zaś szeregi zespołu zasiliła Ani Bozdewa. Z kolei 1 lutego 2022 na zasadzie wypożyczenia do Radomki Radom odeszła Kamila Kobus (jednak ma kontrakt ważny dwa lata - do końca sezonu 2022/23), zaś do drużyny dołączyła Dominika Surlit - zawodniczka z grup młodzieżowych bydgoskiego Pałacu.
16 lutego 2022 ze względu na złe rezultaty bydgoskiego Pałacu nastąpiła kolejna zmiana trenera, szkoleniowcem drużyny został wówczas Mirosław Zawieracz, jednakże Alessandro Lodi pozostał w zespole do końca lutego. Sezon 2021/2022 bydgoszczanki zakończyły na przedostatnim, 11. miejscu, tym samym utrzymując się w lidze. Tuż po zakończeniu sezonu dla Pałacu, 23 marca 2022 drużynę opuścił trener Mirosław Zawieracz, który następnie objął analogiczną funkcję w Stali Mielec.
Po zakończeniu sezonu w 1. Lidze siatkarek, w którym zespół z Mielca zajął 2. miejsce, 27 maja 2022 klub poinformował, że Mirosław Zawieracz przedłużył umowę z bydgoskim Pałacem i poprowadzi ponownie zespół w sezonie 2022/23. Z zespołu po sezonie odeszło łącznie siedem zawodniczek.
18 października 2022 w wywiadzie dla Polskiego Radia PiK prezes klubu Piotr Makowski poinformował, że dotychczasowy sponsor - Polskie Przetwory nie przedłużył umowy ze względu na trudną sytuację w kraju. 24 października 2022 podano, że nowym sponsorem strategicznym została firma OnlyBio.Life S.A. z Bydgoszczy zajmująca się sprzedażą naturalnych kosmetyków. 
Od sezonu 2022/2023 zespół nosi nazwę OnlyBio Pałac Bydgoszcz. W trakcie tego sezonu drużynę opuściły Kinga Szűcs i Monika Gałkowska. Za Gałkowską klub zakontraktował Holenderkę - Anneclaire Ten Brugge. Do zespołu dołączyła także Julia Gliwa. 9 lutego 2023 rozwiązano za porozumieniem stron umowę z trenerem Mirosławem Zawieraczem, prowadzenie zespołu przejął dotychczasowy asystent Zawieracza - Jakub Tęcza.
W sezonie 2022/2023 zespołowi udało się awansować do fazy play-off po czteroletniej przerwie (wcześniej taka sytuacja miała miejsce w sezonie 2018/2019, z kolei w sezonie 2019/2020 nie rozegrano tej części rozgrywek z powodu rozprzestrzeniania się COVID-19 w Polsce).
Bilans sezon po sezonie.
Poziom rozgrywek:

</doc>
<doc id="1141085" url="https://pl.wikipedia.org/wiki?curid=1141085" title="Pałac II Bydgoszcz">
Pałac II Bydgoszcz



</doc>
<doc id="1141090" url="https://pl.wikipedia.org/wiki?curid=1141090" title="Czapla czarnogłowa">
Czapla czarnogłowa

Czapla czarnogłowa ("Ardea melanocephala") – gatunek dużego ptaka z rodziny czaplowatych (Ardeidae). Zamieszkuje Afrykę Subsaharyjską, nie jest zagrożony.
Systematyka.
Gatunek ten po raz pierwszy naukowo opisali w 1826 roku John George Children &amp; Nicholas Aylward Vigors, nadając mu nazwę "Ardea melanocephala", która obowiązuje do tej pory. Autorzy nie wskazali miejsca typowego, prawdopodobnie było to jezioro Czad. Nie wyróżnia się podgatunków.
Zasięg występowania.
Afryka Subsaharyjska – na południe od 15 stopnia szerokości geograficznej północnej aż po południowe krańce kontynentu. Pospolita, lecz niezbyt liczna.
Sporadycznie zalatuje na Półwysep Arabski – widziano ją w Arabii Saudyjskiej, Jemenie (prawdopodobnie dochodziło tam do lęgów na co najmniej dwóch stanowiskach) i Omanie; pojedyncze stwierdzenia odnotowano też w południowym Izraelu/Jordanii, na Sokotrze, Komorach, Madagaskarze, Wyspach Zielonego Przylądka, a nawet we Francji. Historyczne stwierdzenia z Algierii są uznawane za wątpliwe.
Ekologia i zachowanie.
Zamieszkuje rozmaite środowiska wodne i bagienne, także daleko od wody, np. na terenach uprawnych. Osiadła, po lęgach koczująca, po deszczach wędruje również w rejony pustynne.
Żyje samotnie lub w małych grupach, żeruje na lądzie lub brzegach wód; średnio płochliwa.
Chrapliwe dźwięki.
Wyprowadza jeden lęg w roku, rzadko dwa lub trzy. Lęgi mają miejsce zwykle w porze deszczowej, w niektórych rejonach w ciągu całego roku. Czaple czarnogłowe gniazdują w koloniach, często mieszanych z innymi gatunkami ptaków. Gniazdo zwykle wysoko na drzewie (8–30 m nad ziemią), rzadko w szuwarach lub na ziemi. Samica składa zwykle 2–3 (maksymalnie 6) bladoniebieskie jaja. Wysiadują oboje rodzice przez 23–27 dni. Pisklęta uzyskują zdolność lotu 40–50 dni od wyklucia, lecz wracają jeszcze do gniazda po pożywienie. W pełni usamodzielniają się po około 60 dniach od wyklucia.
Status.
Międzynarodowa Unia Ochrony Przyrody (IUCN) uznaje czaplę czarnogłową za gatunek najmniejszej troski (LC – "Least Concern"). Ze względu na to, że degradacja środowiska powoduje powstawanie nowych, dogodnych dla tego gatunku siedlisk, BirdLife International uznaje trend liczebności populacji za wzrostowy.

</doc>
<doc id="1141093" url="https://pl.wikipedia.org/wiki?curid=1141093" title="All Shall Perish">
All Shall Perish

All Shall Perish – amerykański zespół grający deathcore. Powstał w Oakland w roku 2002. Zespół gra muzykę, w której można usłyszeć mieszankę death metalu, deathgrindu, metalcore'u i sludge metalu.

</doc>
<doc id="1141099" url="https://pl.wikipedia.org/wiki?curid=1141099" title="Escape (klawisz)">
Escape (klawisz)

Escape (, ang. "ucieczka, opuść") – klawisz na klawiaturze komputerowej, znajdujący się w jej lewym górnym rogu, służący do generowania znaku escape o dziesiętnym kodzie ASCII 27. Przyjęty jako klawisz o funkcji anulowania lub zatrzymania bieżącego zadania. Zgodnie z ISO 9995 zdefiniowany jest jako okrąg ze strzałką (U+238B, ⎋). 
Kod sterujący rozpoczynający się niewidocznym na ekranie znakiem, uzyskiwanym poprzez naciśnięcie klawisza ESC, to sekwencja escape. Służą one, m.in. w systemie DOS, Linux, do sterowania ruchami kursora, formatowania tekstu, kontroli monitora i ustawień drukowania. 
W systemie operacyjnym Microsoft Windows jest używany jako skrót klawiaturowy przycisku "Anuluj", "Nie", "Wyjście", "Stop" lub "Przerwij" w oknach dialogowych oraz zamknięcia otwartego menu (lub jednego poziomu w wielopoziomowym). W połączeniu z innymi klawiszami tworzy więcej skrótów np. + to otwarcie Menu Start, a ++ powoduje otwarcie Menedżera zadań. 
Naciśnięcie ESC w popularnych przeglądarkach internetowych np. Internet Explorer, Opera czy Mozilla Firefox, zatrzymuje pobieranie strony. Ten klawisz, często w połączeniu z innymi, jest używany również w wielu innych programach np. Total Commander (+ – minimalizacja programu), W edytorze tekstu Emacs i w programach o wzorowanym na nim interfejsie użytkownika ESC może być użyty zamiast klawisza Meta lub Alt do wydania polecenia. Zaś w edytorze tekstu gVim (Vim) służy do powrotu do trybu Normalnego.
Na klawiaturach z klawiszem Fn (najczęściej w notebookach np. HP) jest używany w połączeniu z nim jako skrót klawiaturowy.
W większości gier komputerowych klawisz Esc jest używany jako przycisk pauzy albo jako sposób, aby wywołać menu w grze, zazwyczaj zawierające opcję wyjścia z programu.
Klawisz ESC jest również używany w urządzeniach innych niż komputer np. konwerterach instalacji oświetleniowych do wywołania testu wyświetlacza oraz diody kontrolnej; kamerach przemysłowych itd. do wyjścia z menu lub powrotu poziom wyżej.

</doc>
<doc id="1141100" url="https://pl.wikipedia.org/wiki?curid=1141100" title="Ogorzała">
Ogorzała

Ogorzała – szczyt w Beskidzie Wyspowym, znajdujący się w bocznym grzbiecie odchodzącym na północny zachód od Kiczory (Kobylicy). Ma wysokość 806 m n.p.m. i wraz z Ostrą (780 m n.p.m.) tworzą samotny, typowy dla Beskidu Wyspowego masyw, oddzielony od innych wzniesień głębokimi przełęczami i polami uprawnymi. Oba te szczyty najbliżej sąsiadują z Ćwilinem i Czarnym Działem, oddzielone od nich głęboką doliną potoku Łostówka. Od Kiczory i Dziurczaka oddziela je dolina potoku Łętówka.
Ogorzała wznosi się ponad miejscowościami: Łostówka, Wilczyce i Łętowe. Jest w większości zalesiona, ale na północnych i zachodnich zboczach znajdują się polany. Z wysoko położonych pól uprawnych na jej zboczach rozciągają się widoki na Gorce (Kudłoń, Turbacz), Luboń Wielki, Szczebel, Lubogoszcz, Czarny Dział, Ćwilin i Śnieżnicę. Wszystkie spływające z Ogorzałej potoki znajdują się w zlewni Mszanki.
Według legendy na zboczu Ogorzałej w tzw. Lesie Tobołowym znajduje się bardzo duża pieczara, w której śpią rycerze w zbrojach. Obudzą się oni dopiero w dniu Sądu Ostatecznego i ruszą do walki, by zawojować świat.

</doc>
<doc id="1141107" url="https://pl.wikipedia.org/wiki?curid=1141107" title="For">
For



</doc>
<doc id="1141111" url="https://pl.wikipedia.org/wiki?curid=1141111" title="Gedania Gdańsk (piłka siatkowa)">
Gedania Gdańsk (piłka siatkowa)

Gedania Gdańsk – kobieca drużyna siatkarska, będąca w przeszłości sekcją Gdańskiego Klubu Sportowego "Gedania". Klub prowadzony jest przez spółkę akcyjną Gedania.
W Lidze Siatkówki Kobiet drużyna ostatni raz wystąpiła w sezonie 2009/2010, zajmując ostatnie miejsce. W 2011 roku miejsce w I lidze kobiet od Gedanii Gdańsk wykupił klub Jadar Politechnika Radom. W sezonie 2017/2018 drużyna Gedanii ponownie awansowała do II ligi kobiet. W sezonie 2018/2019 zespół uplasował się na szóstym miejscu w tabeli, w sezonie 2019/2020 zdobył miejsce czwarte, w sezonie 2020/2021 miejsce siódme, a w sezonie 2021/22 miejsce czwarte. Poza drużyną seniorek klub prowadzi drużyny juniorek i juniorek młodszych. 
Należący do klubu stadion w Gdańsku - Wrzeszczu uległ degradacji technicznej (m.in. wyburzono halę sportową) i został przekształcony przez władze klubu w miejsce nielegalnego składowania i przetwarzania odpadów.
Sukcesy.
 Mistrzostwa Polski:

</doc>
<doc id="1141112" url="https://pl.wikipedia.org/wiki?curid=1141112" title="Wasilij Begma">
Wasilij Begma

Wasilij Andrejewicz Begma, ros. Василий Андреевич Бегма (ur. w Odessie, zm. 12 sierpnia 1965 w Kijowie) – radziecki działacz partyjny i państwowy, generał major, Bohater Związku Radzieckiego.
Życiorys.
Urodził się w Odessie w rodzinie robotniczej. W wieku 14 lat rozpoczął pracę jako robotnik w fabryce. W latach 1928-1938 członek Komsomołu na kierowniczych stanowiskach w obwodach dniepropietrowskim i charkowskim. Od 1938 członek aparatu CK KP(b)U, następnie sekretarz kijowskiego komitetu obwodowego, od 1939 do 1941 sekretarz obwodowego komitetu partii w Równem, od 1941 do 1942 członek Rady Wojskowej 12 Armii.
Od 1942 do 1944 był sekretarzem podziemnego równeńskiego obwodowego komitetu partii KP(b)U. Od sierpnia 1943 do lutego 1944 dowodził Równeńskim Zgrupowaniem Partyzanckim Nr 1. 9 kwietnia 1943 roku został mianowany generałem majorem. Do wyzwolenia Równego (2 lutego 1944) generałowi Begmie podlegał m.in. polsko-radziecki oddział partyzancki dowodzony przez Mikołaja Kunickiego. Oddziały te wspólnie zwalczały okupacyjne wojska niemieckie oraz oddziały UPA.
Po wojnie od 1944 do 1949 był pierwszym sekretarzem równeńskiego komitetu obwodowego, od 12 lutego 1944 wojewodą równeńskim , od 1950-1959 pierwszym sekretarzem chmielnickiego komitetu obwodowego KP Ukrainy, a od 1959 przewodniczącym komisji partyjnej przy CK KPU. Begma był delegatem na XVIII - XXI Zjazd KPZR, XV-XX Zjazd KP Ukrainy. Był członkiem CK KPU i deputowanym do Rady Najwyższej ZSRR.

</doc>
<doc id="1141113" url="https://pl.wikipedia.org/wiki?curid=1141113" title="Parlament Austrii">
Parlament Austrii

Parlament Austrii jest dwuizbowy.
W celu zaprzysiężenia nowo wybranego Prezydenta Federalnego, podjęcia uchwały o postawieniu go w stan oskarżenia lub podjęcia uchwały o wypowiedzeniu wojny, obie izby, jako Zgromadzenie Federalne (niem. "Bundesversammlung"), zbierają się na wspólnym i jawnym posiedzeniu w siedzibie Rady Narodowej.

</doc>
<doc id="1141116" url="https://pl.wikipedia.org/wiki?curid=1141116" title="Droga krajowa B517 (Niemcy)">
Droga krajowa B517 (Niemcy)

Droga krajowa 517 () – niemiecka droga krajowa przebiegająca na osi północny wschód - południowy zachód i jest połączeniem drogi B54 w Kreuztal z drogą B236 w Altenhundem.
Droga przebiega równolegle do B55.
Droga, jako B517, została wytyczona na początku lat 70. XX stulecia.

</doc>
<doc id="1141122" url="https://pl.wikipedia.org/wiki?curid=1141122" title="Hemidactylus turcicus">
Hemidactylus turcicus



</doc>
<doc id="1141130" url="https://pl.wikipedia.org/wiki?curid=1141130" title="Ekwiwalencja ricardiańska">
Ekwiwalencja ricardiańska

Ekwiwalencja ricardiańska (także: "równoważność Ricarda", "teoria Barro-Ricardo") – koncepcja sformułowana przez Davida Ricardo i przez niego również odrzucona jako nieprawdopodobna. Podjęta i obroniona następnie przez ekonomistę z Harvardu – Roberta Barro. Teoria ta zakłada, że nieważne czy rząd finansuje swoje wydatki za pomocą długu czy podwyżki podatków, ponieważ zagregowany popyt w gospodarce pozostanie i tak na niezmienionym poziomie.
Istota teorii.
Według teorii Ricarda rząd może finansować swoje wydatki: przez obciążanie podatkami swoich obecnych podatników, emitując obligacje do wykupu przez obywateli lub po prostu zaciągając pożyczkę pieniężną. Jednak ostatecznie rząd musi pamiętać o spłacie tej pożyczki przez jednoczesną podwyżkę podatków, które w innym przypadku będą musiały być podwyższone w przyszłości. Stąd wynika konieczność wyboru między zwiększeniem podatków od razu a ich podwyżką dopiero w przyszłości.
Załóżmy, że rząd finansuje swoje dodatkowe wydatki przez deficyt, tj. podwyżkę podatków w przyszłości. Według teorii równoważności ricardiańskiej, mimo że podatnicy będą mieli obecnie więcej pieniędzy, zdają sobie oni sprawę, że będą musieli płacić wyższe podatki w przyszłości. Według hipotezy sformułowanej przez duet Barro-Ricardo wzrost deficytu budżetowego powoduje wzrost podatku w przyszłości. Finansowanie deficytu odbywa się z bieżących podatków lub pożyczek. Jeśli więc rząd zmniejsza podatki pozostawiając wydatki na stałym poziomie lub nie zmienia stawki podatku, a zwiększa wydatki, zaciąga tym samym pożyczkę, którą pokryje z wpływów z podwyższonego podatku w przyszłości. Wynika z tego, że ludzie podejmując codzienne decyzje w kwestii wydatków zwracają także uwagę na długookresowe rezultaty działań rządu w chwili obecnej. Dlatego też zwiększą oni swoje oszczędności i zmniejszą swoją krańcową skłonność do konsumpcji, aby być gotowymi na płacenie wyższej stawki opodatkowania w przyszłości. Takie działanie społeczeństwa może wynikać nie tylko z jego zapobiegliwości, ale także z troski o sytuację materialną przyszłych pokoleń. Konsumpcja gospodarstw domowych w okresie podwyższonego podatku spada, rosną zaś oszczędności. Pozwala to na wyrównanie poziomu konsumpcji w czasie, zachwianą podwyżkami opodatkowania. Te dodatkowe oszczędności konsumentów wyrównają dodatkowe wydatki rządu, więc ogólny popyt w gospodarce pozostanie niezmieniony.
Równoważność ricardiańska sugeruje, że wysiłki rządu podjęte, żeby wpłynąć na popyt przy użyciu narzędzi polityki fiskalnej mogą okazać się bezowocne. Teoria ta w pewnym sensie kontrastuje z alternatywnymi teoriami budującymi założenia gospodarki Keynesowskiej. W modelu Keynesowskim efekt mnożnikowy oznacza, że polityka fiskalna działa pobudzająco na popyt, co powoduje, że jego wzrost przewyższa wcześniejszy wzrost wydatków budżetowych.
Założenia teorii.
Równoważność ricardiańska zakłada, że finansowany deficytem wzrost wydatków rządu nie doprowadzi do wzrostu zagregowanego popytu. Według tego modelu konsumenci zwiększą swoje obecne oszczędności, aby pomogło im to zrównoważyć oczekiwaną podwyżkę podatków w przyszłości. Jak już wynikło z wcześniejszej analizy, zagregowany popyt się wtedy nie zmieni.
Jednak, aby teoria ta mogła działać faktycznie w opisany powyżej sposób spełnionych powinno być kilka założeń, a mianowicie:
Podstawowym warunkiem ekwiwalencji Ricardiańskiej jest założenie, że ludzie postępują jak gdyby żyli nieskończenie długo. Wówczas oszczędzają bez względu na to, kiedy spodziewany jest wzrost podatku. Założenie to podważyło koncepcję Ricarda i zmusiło go do jej odrzucenia; hipotezę obronił Barro przyjmując, iż ludzie oszczędzają troszcząc się o swoje dzieci; w takim razie gospodarstwa domowe oszczędzają nadmiar dochodu w okresie niższych podatków nawet, gdy spodziewany jego wzrost ma nastąpić za życia dzieci czy wnuków.
Jednak zasadniczą kwestią w modelu Barro-Ricardo jest to, że indywidualne działania konsumentów mogą powodować niezamierzone efekty polityki prowadzonej przez rząd, a z tego wynika, że gospodarka nie reaguje zawsze w mechaniczny sposób. Ten problem jest kluczową kwestią nowoczesnej polityki makroekonomicznej.

</doc>
<doc id="1141147" url="https://pl.wikipedia.org/wiki?curid=1141147" title="V Liceum Ogólnokształcące w Bydgoszczy">
V Liceum Ogólnokształcące w Bydgoszczy

V Liceum Ogólnokształcące im. Ignacego Paderewskiego – jedno z 18 liceów ogólnokształcących w Bydgoszczy, położone przy ul. Szarych Szeregów 4a. Obecnie dyrektorem szkoły jest Leszek Siekierski, a zastępcą dyrektora Grzegorz Waszkiewicz.
W marcu 2018, w związku z ustawą dekomunizacyjną, dotychczasowego patrona Leona Kruczkowskiego, zastąpiono nowym, którym został Ignacy Jan Paderewski. Odpowiednią uchwałę Rada Miasta przyjęła 28 marca 2018, a uroczyste wręczenie sztandaru nastąpiło 4 września 2018. W listopadzie 2019 roku otwarto przy szkole basen pływacki Piąta Fala. Na cześć powstania wyczekiwanego obiektu piosenkę o bydgoskim basenie przy V LO zaśpiewała Aga Zaryan, słowa napisał Artur Andrus.
Historia.
1 września 1955 roku powstała szkoła Podstawowa wraz z Liceum Ogólnokształcącym nr 5 przy ulicy Janka Krasickiego (dziś Krzysztofa Kamila Baczyńskiego). Zespołem szkół kierował Alojzy Goliński. W 1964 roku szkoła przeniosła się do budynku przy ul. Zacisze 16. W 1965 roku doszło do usamodzielnienia się Szkoły Podstawowej nr 57. Obie szkoły nadal miały jednego dyrektora Zdzisława Hermana. W ramach obchodów XX-lecia PRL w 1965 roku szkole nadano imię Leona Kruczkowskiego. Od 1975 roku liceum funkcjonuje pod obecnym adresem przy ul. Szarych Szeregów 4.
Najdłużej urzędującym dyrektorem i legendą szkoły był Marian Szczerba. Kierował nią w latach 1969 – 1996 r. W latach 1996-2002 dyrektorem liceum była Tamara Jakubowska. Od 2002 roku szkołą kieruje Leszek Siekierski. 
Profile klas.
Klasa biologiczno-chemiczna z rozszerzonym programem nauczania chemii, biologii i matematyki 
Klasa biologiczno-medyczna z rozszerzonym programem nauczania biologii, chemii, elementami ratownictwa 
Klasa humanistyczna z rozszerzonym programem nauczania j. polskiego, historii i wiedzy o społeczeństwie
Klasa lingwistyczna z rozszerzonym programem nauczania j. angielskiego, j. niemieckiego i geografii
Linki zewnętrzne.
 

</doc>
<doc id="1141155" url="https://pl.wikipedia.org/wiki?curid=1141155" title="Sławomir Jóźwik">
Sławomir Jóźwik

Sławomir Jóźwik (ur. 13 listopada 1960 w Warszawie) – producent, reżyser, aktor.
Życiorys.
Ukończył Studium Aktorskie przy Teatrze Wybrzeże w Gdańsku w 1984, a także studia na wydziale Produkcji Audiowizualnej w Akademii Filmowej im. Miroslawa Ondricka w Pisku (Czechy). Pracował w teatrach w Gdańsku, Białymstoku i w Warszawie. Po odejściu z zawodu aktora na początku lat 90. został producentem telewizyjnym i filmowym. Był pomysłodawcą i współautorem scenariusza, koncepcji, a także współproducentem Pawilonu Polskiego na Światowej Wystawie Expo 2000 w Hanowerze w Niemczech – za tę działalność otrzymał z rąk premiera Buzka Srebrny Krzyż Zasługi. Pracował społecznie w Zarządzie Krajowej Izby Producentów Audiowizualnych. W latach 2005–2007 był koproducentem wielkich filmowych produkcji międzynarodowych, takich jak film "Jan Paweł II" z Jonem Voightem w roli Jana Pawła II we współpracy z RAI, CBS i TVP czy też epicki serial na podstawie powieści Lwa Tołstoja "Wojna i Pokój". Koproducenci to: RAI, France 2, ZDF, TVE, Channel Rossia, Polsat. W latach 2007-09 był dyrektorem Agencji Filmowej w Telewizji Polskiej S.A. (do 30 czerwca 2009). Od września 2008 do jesieni 2011 sprawował funkcję Sekretarza Rady Polskiego Instytutu Sztuki Filmowej. Obecnie prywatny przedsiębiorca - producent filmowy i telewizyjny.

</doc>
<doc id="1141158" url="https://pl.wikipedia.org/wiki?curid=1141158" title="Cliff Bastin">
Cliff Bastin

Clifford Sydney Bastin (ur. 14 marca 1912 w Heavitree - zm. 4 grudnia 1991 w Exeter) – angielski piłkarz.
Karierę zaczynał w Exeter City. W pierwszym zespole zadebiutował w 1928 roku mając 16 lat. W drużynie rozegrał 17 meczów i strzelił 6 bramek. W 1929 roku za 2 tysiące funtów trafił do Arsenalu.
Z początku nie chciał słyszeć o żadnym transferze. „Wtedy ważniejsza była dla mnie gra w tenisa” - wspominał Bastin. Wkrótce jednak uległ namowom Herberta Chapmana. W 395 meczach zdobył dla Arsenalu 178 goli. Jest trzecim, po Ianie Wrighcie i Thierrym Henrym, strzelcem w historii klubu.
W reprezentacji Anglii zagrał 21 spotkań i strzelił 12 bramek. Brał udział w słynnej „Bitwie o Highbury” w meczu z Włochami, w której Anglicy zwyciężyli 3:2, oraz w wygranym 6:3 meczu z Niemcami w Berlinie, przed którym to Anglicy zmuszeni byli do wykonania nazistowskiego pozdrowienia. 
Karierę zakończył tuż po wojnie. Wrócił do rodzinnego Exeter, gdzie otworzył pub. W 1950 roku opublikował autobiografię. Główna trybuna na stadionie Exeter City - St James Park, jest nazwana jego imieniem.
Sukcesy.
Arsenal
Literatura.
Michał Szadkowski - „Słynne kluby piłkarskie” - Biblioteka Gazety Wyborczej

</doc>
<doc id="1141160" url="https://pl.wikipedia.org/wiki?curid=1141160" title="How to Clean Everything">
How to Clean Everything

How to Clean Everything – debiutancki album anarchopunkowej grupy Propagandhi.

</doc>
<doc id="1141169" url="https://pl.wikipedia.org/wiki?curid=1141169" title="Nosocice">
Nosocice

Osiedle Nosocice w Głogowie – od 1984 r. dzielnica mieszkaniowa na terenie miasta Głogowa, pierwotnie przedmieście. Charakteryzuje się zabudową jednorodzinną. Na terenie osiedla znajduje się cmentarz komunalny.
W latach 1945-54 siedziba gminy Nosocice.
Historia.
Z uwagi na katastrofalne zniszczenia Głogowa po oblężeniu w 1945 i brak odpowiednich budynków w mieście, w Nosocicach znajdowała się do 10 czerwca 1945 siedziba władz powiatu głogowskiego, która następnie przeniosła się do Sławy. Na miejscu pozostał jednak referat osadnictwa.
Granice osiedla.
Północ – Fabryczna
Południe – Krzepów
Wschód – Gmina Głogów
Zachód – Żarków

</doc>
<doc id="1141170" url="https://pl.wikipedia.org/wiki?curid=1141170" title="Mereżka">
Mereżka

Mereżka – technika haftu ażurowego, polegająca na tym, że wysnuwa się nitki z tkaniny zawsze w jednym kierunku.
Przed wycięciem nitek należy dokładnie obrębić brzegi z obu stron okrętką.
Brzegi mereżki, gdzie nitki nie będą wycinane, obszywa się różnymi ściegami powodującymi podzielenie nitek na pęczki.
Ściegi używane do obrzucania brzegów mereżki to: ażurek ściągany, piłeczka, ścieg obrębkowy.

</doc>
<doc id="1141171" url="https://pl.wikipedia.org/wiki?curid=1141171" title="Andrzej Pruski (reżyser radiowy)">
Andrzej Pruski (reżyser radiowy)

Andrzej Pruski (ur. 1 stycznia 1929, zm. 1 sierpnia 1994 w Warszawie) – polski realizator dźwięku i reżyser radiowy.
W Polskim Radiu pracował od 1954 roku. Reżyserował liczne słuchowiska teatralne i audycje satyryczne, w tym popularne "60 minut na godzinę" w radiowej Trójce. Audycję tę reżyserował do wybuchu stanu wojennego w dniu 13 grudnia 1981.

</doc>
<doc id="1141177" url="https://pl.wikipedia.org/wiki?curid=1141177" title="How to Clean a Couple o’ Things">
How to Clean a Couple o’ Things

How to Clean a Couple o’ Things – minialbum kanadyjskiej grupy Propagandhi. Okładka albumu jest właściwie zmodyfikowaną okładką zaprzyjaźnionej grupy NOFX.

</doc>
<doc id="1141196" url="https://pl.wikipedia.org/wiki?curid=1141196" title="Didunculus strigirostris">
Didunculus strigirostris



</doc>
<doc id="1141200" url="https://pl.wikipedia.org/wiki?curid=1141200" title="Osiedle Nadodrze (Głogów)">
Osiedle Nadodrze (Głogów)

Osiedle Nadodrze w Głogowie – dzielnica mieszkaniowo-przemysłowa w Głogowie.
Mieści się tutaj siedziba Urzędu Skarbowego oraz Telewizji Master. Na terenie osiedla powstała Zachodnia Dzielnica Przemysłowa, jako zachęta dla inwestorów. Znajduje się tutaj klub Protector – największa dyskoteka LGOM-u.
Granice osiedla.
Północ – Odra
Południe – Chrobry, Brzostów, Gmina Głogów
Wschód – Wyspa Katedralna, Matejki
Zachód – Biechów
Komunikacja miejska.
Na osiedle Nadodrze można dojechać autobusami KM Głogów następującymi liniami:

</doc>
<doc id="1141201" url="https://pl.wikipedia.org/wiki?curid=1141201" title="Powiat Hartberg">
Powiat Hartberg

Powiat Hartberg (niem. "Bezirk Hartberg") – dawny powiat w Austrii, w kraju związkowym Styria. Siedziba znajdowała się w Hartberg. W 2013 roku powiat został zlikwidowany i wraz z powiatem Fürstenfeld wszedł w skład nowo utworzonego powiatu Hartberg-Fürstenfeld.
Geografia.
Powiat całkowicie leżał w Centralnych Alpach Wschodnich, w grupie górskiej "na wschód od rzeki Mura". Północną część zajmował również górzysty i zalesiony region Joglland. Najwyższym punktem był Hochkogel (1318 m n.p.m.). Na południe od Jogllandu znajduje się Dolina Pöllau gdzie utworzono rezerwat przyrody.
Powiat graniczył z powiatami: na północy Neunkirchen, północnym wschodzie Wiener Neustadt-Land (dwa w Dolnej Austrii), na wschodzie Oberwart, na południowym wschodzie Güssing (dwa w Burgenlandzie), na południu Fürstenfeld, na zachodzie Weiz.
Miasta i gminy.
Powiat podzielony był na 50 gmin, wliczając w to 2 miasta i 6 gmin targowych.
Transport.
Przez powiat przebiegała autostrada A2 i drogi krajowe B50 ("Burgenland Straße") i B54 ("Wechsel Straße").
We wschodniej części dawnego powiatu ciągnie się linia kolejowa Wiener Neustadt-Fehring.

</doc>
<doc id="1141206" url="https://pl.wikipedia.org/wiki?curid=1141206" title="Interfax-Ukrajina">
Interfax-Ukrajina

Interfax-Ukrajina – ukraińska agencja informacyjna, wchodząca w skład międzynarodowej grupy informacyjnej Interfax Information Services Group, istnieje od 1992. 
Zajmuje się głównie tematyką polityczną i ekonomiczną, prowadzi serwisy w trzech wersjach językowych: ukraińskiej, angielskiej i rosyjskiej.

</doc>
<doc id="1141207" url="https://pl.wikipedia.org/wiki?curid=1141207" title="Where Quality Is Job Number 1">
Where Quality Is Job Number 1

Where Quality Is Job #1 – podwójny minialbum kanadyjskiej grupy Propagandhi. Został wydany na dwóch 7" płytach. Strony nie są ponumerowane w standardowy sposób (A, B, C, D) lecz: F, U, C, K Off. Kontynuacją tego albumu jest płyta CD o takim samym tytule wydana w 1998 roku.
Lista utworów.
7" #1
Strona F
Strona U
7" #2
Strona C
Strona K Off

</doc>
<doc id="1141208" url="https://pl.wikipedia.org/wiki?curid=1141208" title="Falco biarmicus">
Falco biarmicus



</doc>
<doc id="1141210" url="https://pl.wikipedia.org/wiki?curid=1141210" title="Cafe Tortoni">
Cafe Tortoni



</doc>
<doc id="1141211" url="https://pl.wikipedia.org/wiki?curid=1141211" title="Hate, Malice, Revenge">
Hate, Malice, Revenge

Hate, Malice, Revange – jest to debiutancki album amerykańskiej grupy grającej deathcore - All Shall Perish wydany 19 sierpnia 2003 roku przez wytwórnię Amputated Vein Records.

</doc>
<doc id="1141221" url="https://pl.wikipedia.org/wiki?curid=1141221" title="Czapla olbrzymia">
Czapla olbrzymia

Czapla olbrzymia ("Ardea goliath") – gatunek dużego ptaka brodzącego z rodziny czaplowatych (Ardeidae). Monotypowy.
Bardzo duża, masywna czapla o potężnym dziobie, łupkowoszarych skrzydłach i ogonie, ciepłokasztanowej głowie, szyi i spodzie ciała. Dzięki wielkości i powolnym uderzeniom skrzydeł rozpoznawalna z daleka. Obie płcie są do siebie podobne, choć samice są zazwyczaj mniejsze i mają krótszy dziób. Młode jaśniejsze, szarobrązowe na grzbiecie o białawym spodzie w ciemne kreski.
Żyje samotnie lub w parach, rzadko w luźnych grupkach, żeruje w miejscach odsłoniętych; ostrożna.
Występuje w Iraku, południowym Iranie, nad Morzem Czerwonym oraz w Afryce Subsaharyjskiej, z wyjątkiem południowo-zachodniej części. Odnotowywano ją także w rozrzuconych lokalizacjach na subkontynencie indyjskim i niewykluczone, że tam też odbywa lęgi. Raczej rzadka; stałe zbiorniki wodne, słodkie i słone, na wybrzeżu korzysta z pływów oceanicznych. Osiadła lub koczująca po lęgach.
Międzynarodowa Unia Ochrony Przyrody (IUCN) uznaje czaplę olbrzymią za gatunek najmniejszej troski (LC – "Least Concern"). Liczebność światowej populacji, według szacunków, mieści się w przedziale 6700 – 67 000 dorosłych osobników. Globalny trend liczebności oceniany jest jako stabilny, choć u niektórych populacji nie jest znany.

</doc>
<doc id="1141222" url="https://pl.wikipedia.org/wiki?curid=1141222" title="Czupel (736 m)">
Czupel (736 m)

Czupel (736 m n.p.m.) – wyraźne, zalesione wzniesienie w głównym grzbiecie pasemka Błatniej (Błotnego) w Paśmie Wiślańskim w Beskidzie Śląskim, położone na północny zachód od Małej Cisowej, a na południowy wschód od Łazka. Na południowy wschód od wierzchołka wzniesienia niewielka polana grzbietowa. Na stokach południowych i południowo-zachodnich wyrobiska kilku kamieniołomów, częściowo już nieczynnych.
Przez szczyt Czupla biegnie szlak turystyczny z Jasienicy na Błatnią.

</doc>
<doc id="1141223" url="https://pl.wikipedia.org/wiki?curid=1141223" title="Sacred Heart (album Shakespears Sister)">
Sacred Heart (album Shakespears Sister)

Sacred Heart – debiutancki album Shakespears Sister wydany w 1989 roku przez FFRR Records. Z albumu zostało wydanych pięć singli. Sukces przyszedł dopiero po wydaniu trzeciego singla - „You're History”, który latem 1989 znalazł się na 7. miejscu brytyjskiej liście singli. Teledysk do piosenki był często pokazywany na antenie MTV Europe, a album dostał się na 9. miejsce w Wielkiej Brytanii.
Album zawiera trzynaście utworów popowo-rockowych z elementami funku i muzyki elektronicznej. Utwór „Heroine” to typowy gitarowy pop-rock, na albumie znajdują się także piosenki z elementami soulu (np.: tytułowa „Sacred Heart”, w której w chórkach wystąpił Londonbeat). Album zawiera także cover piosenki Boba Marleya „Could You Be Loved”.
Początkowo wizerunek zespołu był skoncentrowany na Siobhan Fahey, która wcześniej odeszła z odnoszącego sukcesy zespołu Bananarama. Siobhan widniała sama na okładce albumu, bez Marcelli Detroit. Podobnie było z teledyskami i okładkami singli do „Break My Heart” i „Heroine”. Jednak pisanie muzyki i tekstów, produkcja i śpiew były dzielone pomiędzy artystki a Marcella grała na gitarze w kilku piosenkach. Artystka została pokazana w późniejszych klipach do „Sacred Heart”, „You're History”, „Dirty Mind” i „Run Silent” (na albumie utwór ten był zatytułowany „Run Silent, Run Deep”) oraz na okładkach do ostatnich trzech wymienionych singli.
"Sacred Heart" było współprodukowane przez Richarda Feldmana (Milla Jovovich, Belinda Carlisle), przyjaciela ówczesnego męża Siobhan Dave’a Stewarta. Jimmy Iovine współprodukował największy hit z albumu „You're History”.

</doc>
<doc id="1141224" url="https://pl.wikipedia.org/wiki?curid=1141224" title="Alkohol salicylowy">
Alkohol salicylowy

Alkohol salicylowy, saligenina – organiczny związek chemiczny będący zarówno alkoholem, jak i fenolem.
Tworzy bezbarwne płytki rozpuszczalne w wodzie, alkoholu, benzenie, eterze i glikolu propylenowym. Występuje w korze wierzb ("Salix"), topoli i w roślinie wiązówce błotnej ("Spirea ulmaria") w postaci glikozydu zwanego salicyną (saligenina jest aglikonem salicyny, czyli w połączeniu z glukozą tworzy salicynę). Otrzymywany przez hydrolizę salicyny lub syntetycznie z fenolu i formaldehydu. Stosowany w lecznictwie jako lek przeciwgorączkowy i środek przeciwbólowy.
Saligenina w organizmie w wyniku hydrolizy enzymatycznej pod wpływem enzymu salicynazy zostaje utleniona do kwasu salicylowego.

</doc>
<doc id="1141227" url="https://pl.wikipedia.org/wiki?curid=1141227" title="I'd Rather Be Flag-Burning">
I'd Rather Be Flag-Burning

I'd Rather Be Flag-Burning – split Propagandhi z I Spy. Utwory z tej płyty zostały wydane później na dwóch osobnych, kompilacyjnych albumach zespołów: "Where Quantity Is Job #1" Propagandhi i I Spy "Perversity Is Spreading... It's About Time!".

</doc>
<doc id="1141228" url="https://pl.wikipedia.org/wiki?curid=1141228" title="WKS Wawel">
WKS Wawel



</doc>
<doc id="1141229" url="https://pl.wikipedia.org/wiki?curid=1141229" title="Izabela Leszczyna">
Izabela Leszczyna

Izabela Dorota Leszczyna (ur. 3 września 1962 w Częstochowie) – polska nauczycielka, filolog polska, samorządowiec i polityk; posłanka na Sejm VI, VII, VIII i IX kadencji, w latach 2013–2015 sekretarz stanu w Ministerstwie Finansów; od 2021 wiceprzewodnicząca Platformy Obywatelskiej.
Życiorys.
Wykształcenie.
Absolwentka IV Liceum Ogólnokształcącego im. Henryka Sienkiewicza w Częstochowie. Ukończyła następnie studia z zakresu filologii polskiej na Uniwersytecie Jagiellońskim w Krakowie. Po studiach pracowała w Szkole Podstawowej nr 50 im. gen. Władysława Sikorskiego w Częstochowie. W 1996 została konsultantem w Regionalnym Ośrodku Doskonalenia Nauczycieli „WOM”. Ukończyła studia podyplomowe m.in. z zakresu filozofii i etyki oraz zarządzania jakością w organizacjach. W 2011 ukończyła w Szkole Głównej Handlowej w Warszawie studia podyplomowe w zakresie audytu wewnętrznego i kontroli zarządczej w jednostkach sektora finansów publicznych.
Działalność polityczna.
W 2006 z ramienia Platformy Obywatelskiej została wybrana na radną rady miasta w Częstochowie. W wyborach parlamentarnych w 2007 uzyskała mandat poselski z listy PO. Kandydując w okręgu częstochowskim, otrzymała 11 617 głosów. W wyborach w 2010 bezskutecznie ubiegała się o urząd prezydenta Częstochowy, zdobywając w drugiej turze 13 840 (29,11%) głosów i przegrywając z Krzysztofem Matyjaszczykiem z SLD.
W 2011 kandydowała w wyborach parlamentarnych z drugiego miejsca na liście Platformy Obywatelskiej w okręgu częstochowskim. Została ponownie wybrana na posłankę, otrzymując 18 737 głosów (8,35% głosów oddanych w okręgu). 11 kwietnia 2013 została powołana na stanowisko sekretarza stanu w Ministerstwie Finansów odpowiedzialnego za przejrzyste konstruowanie przepisów podatkowych i edukację ekonomiczną społeczeństwa.
W 2015 z powodzeniem ubiegała się o poselską reelekcję (dostała 19 160 głosów). W listopadzie 2015 zakończyła urzędowanie na stanowisku wiceministra finansów. W Sejmie VIII kadencji została członkinią Komisji Finansów Publicznych oraz Komisji Edukacji, Nauki i Młodzieży.
W wyborach w 2019 utrzymała mandat poselski na kolejną kadencję, otrzymując 36 266 głosów. W lutym 2020 została wybrana na członka zarządu krajowego Platformy Obywatelskiej. Weszła też do sztabu wyborczego kandydatki na prezydenta, Małgorzaty Kidawy-Błońskiej, odpowiadając w nim za program wyborczy. 11 grudnia 2021 została wybrana na wiceprzewodniczącą Platformy Obywatelskiej.

</doc>
<doc id="1141231" url="https://pl.wikipedia.org/wiki?curid=1141231" title="Interfaks">
Interfaks



</doc>
<doc id="1141233" url="https://pl.wikipedia.org/wiki?curid=1141233" title="Myotis vivesi">
Myotis vivesi



</doc>
<doc id="1141235" url="https://pl.wikipedia.org/wiki?curid=1141235" title="Pizonyx vivesi">
Pizonyx vivesi



</doc>
<doc id="1141236" url="https://pl.wikipedia.org/wiki?curid=1141236" title="Kitsune">
Kitsune

 – japońskie określenie lisa, używane w języku polskim w znaczeniu bajkowej postaci z dawnych mitów i podań.
Ogólna charakterystyka.
Lisy są bohaterami japońskiego folkloru, o cechach podobnych do europejskich skrzatów. W mitologii japońskiej przedstawiane są jako istoty rozumne i posiadające magiczne zdolności, które zwiększają się wraz z wiekiem i zdobytą wiedzą. Przede wszystkim mają one zdolność przyjmowania ludzkiej postaci. Niektóre legendy opisują "kitsune" wykorzystujące te zdolności do oszukiwania i omamiania. Inne historie ukazują je jako wiernych, opiekunów, przyjaciół, kochanków i żony.
Według podań starożytnej Japonii, lisy i ludzie żyli kiedyś bardzo blisko ze sobą, co doprowadziło do powstania wielu legend o tych stworzeniach. W tradycji japońskiej "kitsune" są ściśle związane z Inari, bóstwem shintō, któremu służą jako (czasem w postaci duchów) posłańcy. Ta rola wzmocniła nadprzyrodzone znaczenie lisa. Im więcej "kitsune" posiada ogonów, tym jest mądrzejszym i potężniejszym, aż do najpotężniejszych dziewięcio-ogoniastych lisich duchów. Ze względu na silnie zakorzeniony w kulturze wpływ, niektórzy ludzie nadal składają im ofiary jako bóstwom.
Japończycy uważali, że z lisami związane również jest zjawisko "kitsunebi" (lisie ogniki). Ogień miał pochodzić z kości, które lisy trzymały w pyskach. Mówiono również, że w ostatnią noc roku lisy spotykają się walnie przy świątyni Ōji Inari w Edo (obecnie Tokio), pod ubranym w ozdoby noworoczne drzewem "enoki" (wiązowca), gdzie ustalają rangi i przypisują zadania na najbliższy rok. Ich obecność miała być ukazywana poprzez bicie silnego światła, które było podstawą do przewidywania przez ludzi, czy w nadchodzącym roku plony będą obfite.
Kitsune można podzielić na dwa typy: "yako" (dzikie lisy) oraz "zenko" (dobre lisy)
Yako (dzikie lisy).
Dzikie lisy według wierzeń opętywały ludzi, sprowadzały na nich choroby i szaleństwo, często też powodowały umysłowe upośledzenie. Wygnać demona z opętanego człowieka mogli jedynie górscy asceci lub kapłanki miko z chramów sintoistycznych. Według wielu podań istoty te potrafiły zamienić się w piękną kobietę i nakłaniały mężczyzn do seksu, aby wykraść ich energię witalną. Wierzono iż lisy mają słabość do świeczek i często wykradają z domów lampiony.
Jeden z dzikich lisów jest ukazany w historii "Kitsune yamabushi ni ada no nasu koto" (O zemście lisa na górskim pustelniku).
Drugi z dzikich lisów określany jest jako "Nogitsune", czyli zła wersja "Kitsune", która „żywiła” się bólem, konfliktami i chaosem.
Zenko (dobre lisy).
Dobre lisy były uważane za wykonawców woli bóstw, a czasami nawet uważane były za bóstwa pożywienia, plonów, gór oraz szczęścia. W grupie zenko wyróżniamy "kinko" (złote lisy), "ginko" (srebrne lisy), "byakko" (białe lisy), "kokko" (czarne lisy), "tenko" (niebiańskie lisy). Oprócz nich istniały również "kūko" (powietrzne lisy), którymi stawały się lisy żyjące ponad trzy tysiące lat, były one uważane za lisie bóstwa.
"Kinko" i "ginko" to lisy uważane za symbole Słońca i Księżyca, w buddyzmie noszą na grzbiecie boginię Dakini, a razem z nią są wcieleniem Dainichi nyorai. "Byakko" to lisy silnie powiązane ze światem duchowym, przyjazne ludziom i sprowadzające na nich szczęście. Białe lisy są między innymi wysłannikami bóstwa Inari i czczone razem z nim. "Kokko" pochodzą z kultury chińskiej i są ucieleśnieniem Gwiazdy Północnej, a "tenko" to lisy, które żyją ponad tysiąc lat.
Znane są przypadki, gdy zenko również opętywały ludzi, jednak w odróżnieniu od dzikich lisów robiły to, aby im pomóc, na przykład rozwinąć w nich szczególne umiejętności lub wyleczyć z nieuleczalnych chorób. Zdarzało się, iż osoby, które były uprzednio opętane przez lisy zyskiwały nadnaturalne zdolności, takie jak przewidywanie przyszłości.

</doc>
<doc id="1141237" url="https://pl.wikipedia.org/wiki?curid=1141237" title="Clifford Chase">
Clifford Chase

Clifford Chase - pisarz amerykański, znany z satyrycznej powieści "Oskarżony Pluszowy M." (2006), opowiadającą historię o pluszowym misiu oskarżonym o terroryzm. Był też autorem dwóch innych książek o tematyce LGBT: "Queer 13: Lesbian And Gay Writers Recall Seventh Grade" (1998) i "Hurry-Up Song: A Memoir Of Losing My Brother".

</doc>
<doc id="1141243" url="https://pl.wikipedia.org/wiki?curid=1141243" title="Eddie Hapgood">
Eddie Hapgood

Edris Albert "Eddie" Hapgood (ur. 24 września 1908 w Bristolu, zm. 20 kwietnia 1973 w Royal Leamington Spa) – były angielski piłkarz i trener piłkarski.
Urodził się 24 września 1908 roku w Bristolu. W tymże mieście łączył karierę futbolisty z pracą roznosiciela mleka. Zrezygnował z niej, gdy podpisał kontrakt z Kettering Town. W 1927 roku zainteresował się nim trener Arsenalu, Herbert Chapman, który wkrótce za sumę 950 tysięcy funtów ściągnął zawodnika na Highbury. Gdy przyszedł na pierwszy trening, był tak bardzo chudy, że nakazano mu zrezygnować z wegetarianizmu i rozpoczęto pracę nad jego siłą. 
Pewne miejsce w składzie Arsenalu wywalczył dopiero w 1929 roku i zachował je aż do wybuchu II wojny światowej. W barwach "Kanonierów" pięciokrotnie był mistrzem Anglii i dwa razy zdobył Puchar Anglii. W sumie w Arsenalu rozegrał 440 mecze i strzelił 2 bramki.
W reprezentacji wystąpił w 30 spotkaniach, a w 21 pełnił rolę kapitana. W debiucie z Włochami (1:1) piłka po jego strzale trafiła w Benito Mussoliniego. Debiut w roli kapitana zespołu również przypadł na mecz z Włochami. W słynnej "Bitwie o Highbury" Anglicy pokonali Włochów 3:2. Najgorszym dniem w jego karierze był 14 maja 1938 roku, kiedy to w Berlinie Anglia grała z Niemcami. Przed meczem zmuszono Anglików do wykonania nazistowskiego pozdrowienia. Goście zwyciężyli 6:3, a Hapgood po latach mówił: "Chciałbym móc cofnąć czas i sprawić, by tego momentu nie było".
Po zakończeniu wojny zajął się trenerką. Był szkoleniowcem Blackburn Rovers (1944-1947) i Watfordu (1948-1950).
W 1945 roku wydał autobiografię, jedną z pierwszych napisanych przez piłkarzy.
Sukcesy.
Arsenal
Literatura.
Michał Szadkowski - "Słynne kluby piłkarskie" - Biblioteka Gazety Wyborczej

</doc>
<doc id="1141244" url="https://pl.wikipedia.org/wiki?curid=1141244" title="5 Pułk Piechoty Liniowej (Francja)">
5 Pułk Piechoty Liniowej (Francja)

5 Pułk Piechoty Liniowej () – pułk piechoty francuskiej, sformowany w 1558 w okresie Ancien Régime, rozformowany w 1997.
Wielokrotnie przemianowywami po zmianach na stanowisku dowódczym oraz przy okazji zmian politycznych w kraju. Jego losy były ściśle związane z rejonem Nawarry na pograniczu francusko-hiszpańskim.
Nazwę Pułku Nawarry ("Régiment de Navarre") przyjął w roku 1594. Najsłynniejszym dowódca tego pułku w XVIII wieku był Charles de Montesson (zm. 1758).
Żołnierze tego pułku uczestniczyli w wielu wielkich bitwach tego stulecia: bitwa pod Blenheim (1704), bitwa pod Malplaquet (1709), bitwa pod Dettingen (1743), bitwa pod Hastenbeck (1757).

</doc>
<doc id="1141245" url="https://pl.wikipedia.org/wiki?curid=1141245" title="Najważniejsze to kochać">
Najważniejsze to kochać

Najważniejsze to kochać (fr. "L'important c'est d'aimer") – melodramat z 1974 roku w reżyserii Andrzeja Żuławskiego, zrealizowany w koprodukcji francusko-włosko-niemieckiej na podstawie powieści "Noc amerykańska" Christophera Franka. Jest to pierwszy film nakręcony przez Żuławskiego poza Polską. Film otrzymał pozytywne recenzje krytyków, zapewniając odtwórczyni głównej roli Romy Schneider nagrodę Cezar za najlepszą rolę żeńską.
Fabuła.
Fotograf Servais poznaje Nadine Chevalier, starzejącą się, zmęczoną światem, niedoszłą gwiazdę filmową, która do tej pory występowała jedynie w tanich filmach pornograficznych. Chcąc zdobyć jej uczucie, Servais pożycza pieniądze od swoich pracodawców, aby wystawić "Ryszarda III" z Nadine w roli Lady Anne. Początkowo chłodna i sceptyczna, Nadine stopniowo zakochuje się w Servaisie, a w końcu staje się rozdarta między nim a swoim mężem Jakiem, wobec którego czuje się moralnie zobowiązana.
Odbiór.
"Najważniejsze to kochać" został dobrze przyjęty przez krytyków. Frank Scheck z pisma „The Hollywood Reporter” był pod wrażeniem zdolności aktorskich Romy Schneider, zwłaszcza w końcówce filmu po rozstaniu z mężem: „W tej scenie, jak i w wielu innych, Schneider obnaża się fizycznie i emocjonalnie z fascynującą intensywnością”. Jeremiah Kipp z magazynu „Slant” chwalił muzykę Georges’a Delerue, jak również grę aktorską Schneider, która w jego ocenie przewyższa nawet grę Isabelle Adjani z późniejszego "Opętania" Żuławskiego. Ben Sachs z „Chicago Readera” kładł nacisk na niezwykły styl filmowy Żuławskiego: „Sceny szekspirowskie następują po sadomasochistycznych sesjach porno; wyznania romantycznej miłości pojawiają się pomiędzy obrazami gwałtownej przemocy. Reżyser łączy te rozbieżne elementy z jednolitą emocjonalną siłą; niezależnie od tego, co dzieje się na ekranie, bohaterowie reagują głębokim, czasem przerażającym uczuciem”. Melissa Anderson z „The Village Voice” odnotowała, że Żuławski we Francji stał się przedmiotem kultu, a francuscy krytycy o jego późniejszych filmach rozpisywali się, używając określenia "Zulawskien", konotującego przesadę. Sama zaś Anderson uznała "Najważniejsze to kochać" za film „nieumiarkowany, krzykliwy, oburzający i nie do przeoczenia”.

</doc>
<doc id="1141248" url="https://pl.wikipedia.org/wiki?curid=1141248" title="Propagandhi / F.Y.P.">
Propagandhi / F.Y.P.

Jest to split dwóch zespołów Propagandhi i F.Y.P., wydany na płycie 7". Utwór "Letter Of Resignation" znalazł się na płycie Fallow grupy The Weakrthans, w której udziela się ówczesny basista Propagandhi John K. Samson.

</doc>
<doc id="1141254" url="https://pl.wikipedia.org/wiki?curid=1141254" title="Less Talk, More Rock">
Less Talk, More Rock

Less Talk, More Rock – drugi pełnowymiarowy album grupy Propagandhi.

</doc>
<doc id="1141256" url="https://pl.wikipedia.org/wiki?curid=1141256" title="Donald A. Glaser">
Donald A. Glaser



</doc>
<doc id="1141257" url="https://pl.wikipedia.org/wiki?curid=1141257" title="Hedżet">
Hedżet

Hedżet – biała korona egipskich władców przypominająca owalną mitrę. Był to atrybut władzy faraona nad Górnym Egiptem.

</doc>
<doc id="1141258" url="https://pl.wikipedia.org/wiki?curid=1141258" title="Oskarżony Pluszowy M.">
Oskarżony Pluszowy M.

Oskarżony Pluszowy M. (ang. "Winkie") – powieść amerykańskiego autora Clifforda Chase'a opublikowana w 2006 roku (polskie wydanie 2007).
Książka opowiada o ponad osiemdziesięcioletnim pluszowym misiu, przekazywanym w rodzinie z pokolenia na pokolenie. Przemyślenia Winkiego dotyczące własnego losu oraz chęć jego zmiany doprowadzają w końcu do aresztowania misia i oskarżenia go o 9678 najcięższych zbrodni. Autor ukazuje bezduszność wymiaru sprawiedliwości i głupotę społeczeństwa, którym przeciwstawia misia darzącego świat swoimi uczuciami.

</doc>
<doc id="1141263" url="https://pl.wikipedia.org/wiki?curid=1141263" title="Łazek (Beskid Śląski)">
Łazek (Beskid Śląski)

Łazek, Suchy Groń (713 m n.p.m.) – całkowicie zalesiony (obecnie szereg wyrębów) szczyt w pasemku Błatniej (Błotnego) w Paśmie Wiślańskim w północnej części Beskidu Śląskiego, w Brennej. Leży na północny zachód od niewiele wyższego Czupla, za to piętrzy się stromo ponad znacznie niższą, położoną na północny zachód od niego Zebrzydką.
Nazwa "Łazek" związana jest z okresem powstawania beskidzkich wsi: określenie "łaz", pospolite w całych Beskidach, oznacza grunt uprawny wśród lasu, uzyskany metodą żarową, przez wykarczowanie i wypalenie drzew, krzewów i zarośli.
Przez Łazek (omijając jednak szczyt) prowadzi czerwony szlak turystyczny z Jaworza Nałęża na Błatnią. Na północnym zboczu góry, przy szlaku czerwonym, kończy się niebieski szlak z Zebrzydki.
Na stoku góry znajduje się kamienny krzyż z nieczytelnym rytem inskrypcji w 8 rzędach i rytem daty: 1696 

</doc>
<doc id="1141266" url="https://pl.wikipedia.org/wiki?curid=1141266" title="Deszeret">
Deszeret

Deszeret (staroegip. dšrt) także: Net – (dosł. "czerwony" – tzn. korona czerwona) lub Bit (dosł. "pszczoła" – symbol Dolnego Egiptu, także oznacza: "król Dolnego Egiptu") lub Mehes (dosł. "korona Dolnego Egiptu") – korona egipskich władców o kształcie ściętej czapy o wysokiej tylnej części, dekorowanej z przodu spiralą "Chabet". Był to atrybut władzy faraona nad Dolnym Egiptem.

</doc>
<doc id="1141267" url="https://pl.wikipedia.org/wiki?curid=1141267" title="6 Lwowski Pułk Artylerii Lekkiej">
6 Lwowski Pułk Artylerii Lekkiej

6 Lwowski Pułk Artylerii Lekkiej (6 pal) – oddział artylerii lekkiej Polskich Sił Zbrojnych na Zachodzie.
Pułk wchodził początkowo w skład 6 Lwowskiej Dywizji Piechoty utworzonej w ZSRR. W wyniku kolejnych reorganizacji podporządkowany został dowódcy 5 Kresowej Dywizji Piechoty i w jej składzie prowadził działania bojowe we Włoszech.
Formowanie, zmiany organizacyjne i szkolenie w latach 1941-1944.
11 września 1941 w Tockoje pod Czkałowem rozpoczęto formowanie 6 Dywizji Piechoty z 6 pułkiem artylerii lekkiej.
12 grudnia 1941 roku pułk defilował przed Naczelnym Wodzem, generałem broni Władysławem Sikorskim. Z dniem 11 grudnia 1941 roku Naczelny Wódz awansował majora Stefana Świnarskiego na stopień podpułkownika, kapitanów: Jerzego Henryka Dormusa i Leonarda Małaszyńskiego na stopień majora, poruczników: Jana Niepokojczyckiego i Antoniego Dzięgielewskiego na stopień kapitana, podporuczników: Andrzeja Ciszewskiego, Tadeusza Bejnara, Edwarda Marcinkiewicza, Stanisława Samojłę, Stanisława Drewnowskiego i Mariana Rowickiego na stopień porucznika oraz podchorążych: Mieczysława Zalewskiego-Korzinka, Tadeusza Lutostańskiego, Mirosława Kuleszę, Łukasza Ciesielskiego, Antoniego Poczobut-Odlanickiego, Leopolda Kieszkowskiego, Mieczysława Strzałka, Tadeusza Jaroszewskiego i Zbigniewa Kapturkiewicza na stopień podporucznika.
9 lutego 1942 roku pułk opuścił Tockoje i transportem kolejowym wyruszył na terytorium ówczesnej Uzbeckiej Socjalistycznej Republiki Radzieckiej. 19 lutego 1942 roku, po dziesięciu dniach podróży, pułk został wyładowany na stacji kolejowej Jakkobag (uzb. Yakkabog’ / Яккабоғ, ros. Яккабаг) położonej w wilajecie kaszkadaryjskim, 20 km od miejscowości Shahrisabz (ros. Szachrisabz). W kwietniu 1942 pułk otrzymał sprzęt do szkolenia: 1 haubicę 122 mm i 1 armatę 76 mm. W związku z ewakuacją do Iranu, przeprowadzoną w sierpniu, od października 1942 rozpoczęto reorganizację Armii Polskiej na Wschodzie i przechodzenie na etaty brytyjskie. Na początku 1943, wobec braku możliwości uzupełnienia stanów armii ochotnikami i poborowymi z ZSRR oraz brakach i ubytkach w stanach osobowych istniejących jednostek, rozwiązano m.in. 6 Dywizję Piechoty. Ostatecznie 6 Lwowski Pułk Artylerii Lekkiej wszedł w skład artylerii 5 Kresowej Dywizji Piechoty.
W sierpniu 1943 jednostki 2 Korpusu Polskiego przemieściły się do Palestyny, gdzie przeszły intensywne szkolenie. Przegrupowanie do obozu Quassassin pod Ismailą w Egipcie rozpoczęto w grudniu 1943 roku, skąd – przez porty w Aleksandrii, Suezie i Port Saidzie – na początku 1944, 6 Lwowski Pułk Artylerii Lekkiej wyekspediowano do Włoch.
Działania zbrojne 1944-1945.
Działania bojowe pułk rozpoczął 24 marca 1944 roku w rejonie Cerasuola wspierając walczące oddziały własne i włoskie do 13 kwietnia 1944 roku, kiedy to rozpoczęły się przygotowania do walk o Monte Cassino. 23 kwietnia pułk zajął stanowiska ogniowe pod Monte Cassino. Aż do rozpoczęcia natarcia (11 maja 1944 roku godz. 23.00) był jedynym czynnym pułkiem artylerii w składzie 5 Kresowej Dywizji Piechoty, dlatego jego stanowiska ogniowe były codziennie ostrzeliwane. Do 24 maja 1944 roku pułk wystrzelił ponad 49 tys. pocisków oraz wystawił pluton piechoty do wsparcia ataku na wzgórze 575. Od 17 czerwca do 11 lipca 1944 roku wziął udział w działaniach nad rzeką Chienti – walki o S. Biaggio i Filotrano. Do działań pościgowych za nieprzyjacielem pułk wydzielił II dywizjon, który dołączył do 15 Pułku Ułanów Wielkopolskich. Od 14 lipca rozpoczęły się działania o Ankonę. Od 25 lipca walki o M. Ostra i Filetto i wzgórza w rejonie Scapanzzano – S. Lucia. Następnie wraz z 6 Lwowską Brygadą Piechoty przeszedł pod rozkazy 3 Dywizji Strzelców Karpackich. W ramach 3 DSK została utworzona grupa złożona z 2 Brygady Pancernej i 6 Lwowskiej Brygady Piechoty, która wzięła udział w tzw. Bitwie o Caminate – 18 sierpnia 1944 roku. W ciągu 2 dni walki pułk zużył ponad 8500 pocisków. Zdobyto 45 czołgów i dział oraz wyeliminowano z dalszych działań niemiecką 278 DP. Ostatnie walki o Linię Gotów pułk toczył w rejonie na południowy zachód od Pesaro. Ogółem pułk wystrzelił ponad 60 tys. pocisków. W trakcie odpoczynku w San Elpidio pułk wymienił ponad 70% luf – segregując, porównując i przestrzeliwując działa. Wypoczynek przerwano w trybie alarmowym, wzmacniając 2 Dywizję Nowozelandzką pod Rimini. Na skutek ulewnych deszczów i powodzi przygotowania do natarcia zostały przerwane, a pułk przez Asyż i Arezzo przeszedł do działań w Apeninach. Współdziałał z różnymi oddziałami dywizji, przechodząc w końcu do działań obronnych na stanowiskach ogniowych pod Mrisighella do 11 lutego 1945 roku. Od 6 marca 1945 roku rozpoczęły się przygotowania do ofensywy na Bolonię. Ofensywa rozpoczęła się 9 kwietnia 1945 roku. Po zdobyciu rzeki Senio pułk cały czas wspierał działania piechoty i czołgów. Do czasu zdobycia Bolonii pułk stracił 6 zabitych i 10 rannych. Działania w kampanii włoskiej pułk zakończył w rejonie koncentracji Dywizji pod Il Ponte.
W trakcie działań wystrzelono ponad 185 tys. szt. pocisków. W każdej armacie dwa razy wymieniono lufę. Poległo 13 żołnierzy. Rannych zostało 65, a kolejnych 36 zmarło w szpitalach.
Odznaczono:
Pułk w latach 1945-1947.
1 lipca 1945 roku pułk zajął kwatery w Pagliare di Spinetoli. W dniach 18-19 października 1945 roku oddział został dyslokowany do Rawenny. 14 marca 1946 roku żołnierze pułku przestali nosić na rękawach mundurów odznakę rozpoznawczą 6 Lwowskiej Brygady Piechoty. Odznakę miały zastąpić metalowe „lewki” noszone na kołnierzach. 30 sierpnia 1946 roku jednostka została przeniesiona do Mediolanu, gdzie zajął koszary „Principe di Savoia” przy Piazza Perrucchetti. 11 września 1946 roku wszystkie armaty wraz z jaszczami zostały wysłane transportem kolejowym do Neapolu. Nastąpił pierwszy akt rozbrojenia pułku. 16 września 1946 roku pułk przekazał warty oddziałom Czetników. 21 września 1946 roku pułk liczył 36 oficerów, 3 podchorążych, 72 podoficerów i 382 szeregowców. W dniach 21-23 września 1946 roku oddział został przetransportowany koleją do Neapolu, a następnie samochodami do obozu „Lammie Camp”. W trakcie podróży, na stacji kolejowej Cesena pozostało 41 szeregowców, którzy zostali skierowani do obozu kandydatów na wyjazd do Kanady. W Mediolanie pozostał oddział likwidacyjny pod dowództwem kapitana Krawczyńskiego liczący pięciu oficerów i 24 szeregowców, w większości ożenionych z Włoszkami. „Obóz jest czysty i schludnie urządzony. Personel obozu składa się z Czetników, którzy na warunkach trochę lepszych od jeńców niemieckich pełnią wzorowo swą służbę”. 24 września 1946 roku pułk został zaokrętowany na brytyjskim statku pasażerskim SS Andes razem z Kwaterą Główną 5 Kresowej Dywizji Piechoty, 5 Kresowym Batalionem Łączności, 5 Kompanią Sanitarną oraz rzutem likwidacyjnym 5 Wileńskiej Brygady Piechoty. Następnego dnia o godz. 16.00 SS Andes wypłynął w drogę do Anglii. 29 września 1946 roku o godz. 15.00 pułk został wyładowany w porcie Southampton, a następnie załadowany do wagonów osobowych na stacji Nowdall. Tego samego dnia około godz. 22.00 pułk przybył do Cheltenham skąd został przewieziony autobusami do obozu „Stowell Park Camp”, położonego w odległości 18 mil od Cheltenham. 7 października 1946 roku żołnierze zdali karabiny i pistolety maszynowe Thompson do magazynu obozowego. 10 października 1946 roku do obozu przybył rzut likwidacyjny pułku w składzie 4 oficerów i 34 żołnierzy, który podróż z Włoch odbył koleją przez Niemcy, Austrię i Francję. 14 października 1946 roku żołnierze pułku rozpoczęli prace na brytyjskich farmach przy kopaniu ziemniaków. 19 listopada 1946 roku dowódca pułku udekorował 533 żołnierzy Medalem Wojska. 3 maja 1947 roku pułkownik Czesław Obtułowicz wydał rozkaz dzienny pułku Nr 39/47 pożegnalny, we wstępie którego napisał: „zarządzeniem władz angielskich 6 Lwowski Pułk Artylerii Lekkiej przeorganizuje się z dniem 5 maja 1947 roku i przejdzie w skład Oddziału Nr 506 PKPR”.
Struktura organizacyjna pułku.
Organizacja wojenna według sowieckiego etatu pułku artylerii dywizji piechoty:
Według etatu pułk liczyć miał 85 oficerów i 970 kanonierów.
Organizacja wojenna według brytyjskiego etatu pułku artylerii:
Etat przewidywał 50 oficerów i 679 podoficerów i szeregowych.
Żołnierze pułku.
Dowódcy pułku:
Szefowie sztabu:
Zastępcy dowódcy pułku:
I dywizjon
II dywizjon
III dywizjon
Kawalerowie Orderu Virtuti Militari:

</doc>
<doc id="1141268" url="https://pl.wikipedia.org/wiki?curid=1141268" title="John Enders">
John Enders



</doc>
<doc id="1141271" url="https://pl.wikipedia.org/wiki?curid=1141271" title="It’s Only Rock’n Roll">
It’s Only Rock’n Roll

It's Only Rock'n Roll – czternasty w Wielkiej Brytanii i dziewiętnasty w Stanach Zjednoczonych album grupy The Rolling Stones. Był to ostatni album z udziałem Micka Taylora.

</doc>
<doc id="1141272" url="https://pl.wikipedia.org/wiki?curid=1141272" title="George Beadle">
George Beadle



</doc>
<doc id="1141274" url="https://pl.wikipedia.org/wiki?curid=1141274" title="Salicyna">
Salicyna

Salicyna – organiczny związek chemiczny z grupy glikozydów fenolowych, będący połączeniem saligeniny z glukozą.
Historia.
Salicynę po raz pierwszy wyodrębnił z kory wierzby ("cortex salicis") w 1828 roku profesor farmacji na Uniwersytecie w Monachium Johann Andreas Buchner. Zdołał on uzyskać niewielką ilość żółtej substancji z wyciągu kory wierzbowej, którą nazwano salicyną.
Salicyna ma działanie przeciwbólowe, przeciwzapalne i przeciwgorączkowe.

</doc>
<doc id="1141278" url="https://pl.wikipedia.org/wiki?curid=1141278" title="It's Only Rock'n'Roll">
It's Only Rock'n'Roll



</doc>
<doc id="1141281" url="https://pl.wikipedia.org/wiki?curid=1141281" title="Sadie Frost">
Sadie Frost

Sadie Frost, właśc. Sadie Liza Vaughan (ur. 19 czerwca 1965 w Londynie) – angielska aktorka i projektantka mody.

</doc>
<doc id="1141283" url="https://pl.wikipedia.org/wiki?curid=1141283" title="Where Quantity is Job">
Where Quantity is Job

Where Quantity is Job #1 to kompilacja wcześniejszych utworów Propagandhi.

</doc>
<doc id="1141293" url="https://pl.wikipedia.org/wiki?curid=1141293" title="Hiperwolemia">
Hiperwolemia

Hiperwolemia (łac. "hypervolaemia") - stan, w którym w łożysku naczyniowym znajduje się zbyt duża objętość płynu, czyli krwi.

</doc>
<doc id="1141297" url="https://pl.wikipedia.org/wiki?curid=1141297" title="Antypodyzm">
Antypodyzm

Antypodyzm – odwzorowanie formula_1 przypisujące każdemu punktowi formula_2 na brzegu sympleksu jedyny poza formula_2 punkt brzegu sympleksu leżący na prostej formula_4 gdzie formula_5 to barycentrum sympleksu.

</doc>
<doc id="1141299" url="https://pl.wikipedia.org/wiki?curid=1141299" title="Pułk Nawarry">
Pułk Nawarry



</doc>
<doc id="1141300" url="https://pl.wikipedia.org/wiki?curid=1141300" title="(391211) 2006 HZ51">
(391211) 2006 HZ51

(391211) 2006 HZ51 – mała planetoida z grupy Amora. Asteroida ta krąży w średniej odległości 1,88 j.a. wokół Słońca. Została odkryta 27 kwietnia 2006 roku w programie Catalina Sky Survey przez "E. C. Beshore’a". Nazwa tej asteroidy jest oznaczeniem tymczasowym.
Orbita.
Orbita planetoidy "(391211) 2006 HZ51" jest nachylona pod kątem 12,41˚ do ekliptyki, a jej mimośród wynosi 0,4494. Peryhelium orbity znajduje się 1,04 j.a, a aphelium 2,75 j.a od Słońca. Na jeden obieg Słońca asteroida ta potrzebuje 2 lat i 223 dni.

</doc>
<doc id="1141302" url="https://pl.wikipedia.org/wiki?curid=1141302" title="Psychostasis">
Psychostasis

Psychostasis (gr. "ważenie duszy") – w mitologii starożytnego Egiptu sąd nad zmarłym, odbywany poprzez zważenie jego serca względem pióra strusia (symbolu prawdy) w obecności boga Ozyrysa i 42 sędziów. Ważenia tego dokonywali Anubis lub Horus, natomiast bóg mądrości Thot zapisywał jego wynik. Jeżeli serce było lżejsze, zmarły zyskiwał prawo do wiecznego życia i szczęścia.

</doc>
<doc id="1141304" url="https://pl.wikipedia.org/wiki?curid=1141304" title="AZS AWF Poznań (piłka siatkowa kobiet)">
AZS AWF Poznań (piłka siatkowa kobiet)

AZS AWF Poznań – polska kobieca akademicka drużyna siatkarska, będąca sekcją klubu sportowego AZS-AWF Poznań, działającego przy Akademii Wychowania Fizycznego im. Eugeniusza Piaseckiego w Poznaniu.
Klub ten nie istnieje od sezonu 2009/2010. W 2009 roku klub odsprzedał licencję na grę w II lidze klubowi z Murowanej Gośliny – KS Piecobiogazowi.

</doc>
<doc id="1141305" url="https://pl.wikipedia.org/wiki?curid=1141305" title="Hyperwolemia">
Hyperwolemia



</doc>
<doc id="1141307" url="https://pl.wikipedia.org/wiki?curid=1141307" title="Poezja Jamesa Douglasa Morrisona">
Poezja Jamesa Douglasa Morrisona



</doc>
<doc id="1141308" url="https://pl.wikipedia.org/wiki?curid=1141308" title="Herb Głuchołaz">
Herb Głuchołaz

Herb Głuchołaz – jeden z symboli miasta Głuchołazy i gminy Głuchołazy w postaci herbu.
Wygląd i symbolika.
Herb przedstawia w srebrnej (białej) tarczy herbowej czarną głowę kozła zwróconego w prawo z krętymi złotymi (żółtymi) rogami, osadzoną na długiej szyi.
Historia.
Herb znany jest z XV-wiecznej pieczęci miejskiej. Pierwotnie był to herb mówiący, nawiązujący do nazwy miasta: "Ziegenhals" (pol.: "Kozia Szyja"). Nazwę Głuchołazy miasto przyjęło po 1945 roku.

</doc>
<doc id="1141312" url="https://pl.wikipedia.org/wiki?curid=1141312" title="Zebrzydka">
Zebrzydka

Zebrzydka, na niektórych mapach też: "Rzebrzydka", "Rzebrzyczka" lub "Rzybrzyczka" (579 m lub 577 m n.p.m.) – niewielkie wzniesienie w formie kształtnego kopca o stromych stokach, ostatni szczyt w pasemku Błatniej (Błotnego) w Paśmie Baraniej Góry w północnej części Beskidu Śląskiego. Jest charakterystyczną górką, dominującą od wschodu nad Górkami Wielkimi.
Całkowicie zalesiona. Pod szczytem znajdziemy w kilku miejscach fragmenty typowej dla Beskidów żyznej buczyny karpackiej.
Przez szczyt Zebrzydki biegnie znakowany szlak turystyczny ze Skoczowa, kończący się w przełączce między Zebrzydką a Łazkiem. Do połowy 2010 roku łączył się on ze szlakiem niebieskim z Grodźca (zlikwidowanym ze względu na niskie zainteresowanie turystów oraz zawieszenie połączeń kolejowych relacji Bielsko-Biała Główna - Cieszyn).

</doc>
<doc id="1141313" url="https://pl.wikipedia.org/wiki?curid=1141313" title="Uas">
Uas

Uas – w starożytnym Egipcie berło bogów w postaci długiej laski z rozwidlonym dolnym końcem, zwieńczone głową zwierzęcą. 
Ogólnie symbolizujące siłę, było także symbolem władzy nad siłami chaosu przynależnej przede wszystkim bogom. Jego zakończenie kojarzone z kształtem głowy tzw. zwierzęcia Seta mogło wywodzić się z dawnego fetysza. Często pojawia się w ikonografii jako atrybut bóstw, faraonów i kapłanów. Zachowały się egzemplarze wykonane zwykle z brązu lub drewna.
S40

</doc>
<doc id="1141316" url="https://pl.wikipedia.org/wiki?curid=1141316" title="Ognicha">
Ognicha



</doc>
<doc id="1141317" url="https://pl.wikipedia.org/wiki?curid=1141317" title="Today’s Empires, Tomorrow’s Ashes">
Today’s Empires, Tomorrow’s Ashes

Today’s Empires, Tomorrow’s Ashes to trzeci studyjny album Propagandhi.

</doc>
<doc id="1141325" url="https://pl.wikipedia.org/wiki?curid=1141325" title="Gofferowate">
Gofferowate

Gofferowate (Geomyidae) – rodzina ssaków z rzędu gryzoni (Rodentia) przystosowanych do życia podziemnego.
Budowa.
Gofferowate to niewielkich rozmiarów gryzonie. Ważyć mogą od 50 do kilkuset g. Te mniejsze wyniki charakterystyczne są dla przedstawicieli plemienia Thomomyini, osiągających masę od 50 do 300 g. Większe od nich Geomyini ważą od 300 do 900 g.
Czaszka jest masywna. Goferowate mają w szczęce i połówce żuchwy pojedynczy siekacz, pojedynczy ząb przedtrzonowy i po trzy trzonowce, podobnie jak blisko z nimi spokrewnione bobrowate i karłomyszowate, ale też znacznie dalsze popielicowate. Zęby te nie zaprzestają wzrostu, osiągają przez to duże rozmiary. Zwierzę używa ich podczas kopania.
Gofferowate mają zewnętrzne worki policzkowe po obu stronach pyska, z zewnętrznym ujściem, ciągnące się od policzków do ramion i wysłane od wewnątrz futrem. Służą one do przenoszenia pokarmu do nory czy też materiału budulcowego. Podobne występują jedynie u karłomyszowatych. Torby policzkowe innych gryzoni nie są z nimi homologiczne.
Szyja nie występuje, zawadzałaby pod ziemią, a ciało ma kształt wałeczkowaty. Kończyny są krótkie a silne, zakończone potężnymi pazurami przydatnymi podczas kopania i wyrzucania ziemi na zewnątrz.
Ewolucja.
Gofferowate wyodrębniły się w późnym eocenie w Ameryce Północnej czy Centralnej. Przynajmniej dwa razy przeszły radiację adaptacyjną, ostatni raz w plejstocenie, i więcej niż jeden raz przystosowały się do fosorialności. Podziemny tryb życia przekłada się na niewielkie zdolności do migracji. Populacje zamieszkujące bardziej oddalone obszary zazwyczaj nie komunikują się ze sobą, co sprzyja oddzielaniu się od siebie aż do wytworzenia odrębnych gatunków. W efekcie do rodziny zaliczane są liczne gatunki.
Systematyka.
Do rodziny gofferowatych należy jedna występująca współcześnie podrodzina (wraz z plemionami i rodzajami):
Opisano również podrodzinę wymarłą obejmującą gofferowate żyjące od późnego eocenu do środkowego miocenu:
Rozmieszczenie geograficzne.
Gofferowate występują w Ameryce Północnej i Ameryce Środkowej od Kanady do północnej Kolumbii.
Tryb życia.
Zwierzęta te prowadzą podziemny tryb życia jako jedna z siedmiu linii gryzoni, które zaadaptowały się do fosorialności. Pożywienia szukają jednak na powierzchni ziemi, zwłaszcza w bezksiężycowe noce. Wtedy widać, że nie utraciły pod ziemią zdolności szybkiego przemieszczania się na powierzchni.
Gofferowate wiodą samotne życie. W relacje z innymi osobnikami wstępują tylko w okresach rozrodu, które następują u większych przedstawicieli raz w roku, u mniejszych kilkukrotnie, 2-3 razy. Po ciąży samica rodzi od dwóch do pięciu ślepych i nagich młodych, które dopiero później porastają włosem i otwierają oczy. Wcześnie opuszczają norę matki, zmuszone do znalezienia sobie własnego miejsca do życia, przy czym samce czynią tak wcześniej od samic. Ich długość życia wynosi do pięciu lat.
Ekologia.
Gofferowate preferują tereny rolnicze, dobrze radzą sobie w siedliskach zmienionych działalnością człowieka. Napowietrzają glebę i mieszają ją. Rolnicy traktują je jako szkodniki spożywające rośliny uprawne.
Status.
Gofferowate przystosowały się do środowisk zmienionych ręką ludzką, tak więc większości gatunków nie grozi wyginięcie. Wyłamują się z tego nieliczne gatunki o bardziej zawężonych wymaganiach. Tak więc dwóch przedstawicieli rodziny jest krytycznie zagrożonych wyginięciem, kilku innych zagrożonych.

</doc>
<doc id="1141334" url="https://pl.wikipedia.org/wiki?curid=1141334" title="La Nación">
La Nación

La Nación – aregentyński dziennik prawicowy.
Charakterystyka.
Postrzegana jako dziennik zaangażowany polityczne w odróżnieniu do neutralnego „Clarín”. Jest jedyną gazetą w Argentynie wydawaną w formacie broadsheet. Po obecnym tytułem dziennik zaczął ukazywać się 28 sierpnia 1945 po zmianie tytułu „La Nación Argentina” założonego 4 stycznia 1870 przez byłego prezydenta Bartolomé Mitre. Do 1914 redaktorem naczelnym był prawnik Jose Luis Murature, argentyński minister spraw zagranicznych w latach 1914–1916. Przez 100 lat aż 30% całego nakładu jest dystrybuowane w Buenos Aires.

</doc>
<doc id="1141336" url="https://pl.wikipedia.org/wiki?curid=1141336" title="Triblastica">
Triblastica



</doc>
<doc id="1141340" url="https://pl.wikipedia.org/wiki?curid=1141340" title="Stylizowane fakty Kaldora">
Stylizowane fakty Kaldora

Stylizowane Fakty Kaldora, sformułowane w 1961 roku przez brytyjskiego ekonomistę Nicholasa Kaldora prawidłowości wzrostu krajów rozwiniętych w długim okresie:

</doc>
<doc id="1141342" url="https://pl.wikipedia.org/wiki?curid=1141342" title="Hiperfagia">
Hiperfagia

Hiperfagia lub polifagia (z gr. πολύ - wiele, φαΐ - jedzenie) – nadmierne zwiększenie łaknienia, będące raczej rzadkim objawem wikłającym niektóre zaburzenia neurologiczne i psychiczne.
Hiperfagia może pojawiać się w:

</doc>
<doc id="1141347" url="https://pl.wikipedia.org/wiki?curid=1141347" title="Made in the Shade">
Made in the Shade

Made in the Shade – czwarty album kompilacyjny brytyjskiej grupy The Rolling Stones.
Listy przebojów.
Album

</doc>
<doc id="1141348" url="https://pl.wikipedia.org/wiki?curid=1141348" title="Kwiaty doniczkowe">
Kwiaty doniczkowe



</doc>
<doc id="1141352" url="https://pl.wikipedia.org/wiki?curid=1141352" title="Saligenina">
Saligenina



</doc>
<doc id="1141356" url="https://pl.wikipedia.org/wiki?curid=1141356" title="Henryk Salwe">
Henryk Salwe

Henryk Jerzy Salwe (ur. 12 grudnia 1862 w Warszawie, zm. 5 listopada 1920 w Łodzi) – polski szachista żydowskiego pochodzenia.
Kariera szachowa.
Grę w szachy poznał w wieku 20 lat, jednak pierwsze znaczące sukcesy osiągnął mając 40 lat. Uzyskane na początku XX wieku wyniki przyniosły mu europejską sławę oraz miano jednego z najlepszych polskich szachistów ówczesnego okresu. Brał czynny udział w powstaniu Łódzkiego Towarzystwa Zwolenników Gry Szachowej, dzięki czemu w roku 1903 wystąpił w Kijowie w III Wrzechrosyjskim Turnieju Szachowym, zajmując IV miejsce. W 1905 zwyciężył (wraz z Oldřichem Durasem) w Barmen, natomiast na przełomie tego i następnego roku triumfował w Sankt Petersburgu w IV Wrzechrosyjskim Turnieju Szachowym, zdobywając tym samym tytuł mistrza Rosji. W kolejnych mistrzostwach imperium rosyjskiego (1907, Łódź) podzielił III miejsce (za Akibą Rubinsteinem i Siemionem Ałapinem, wraz z Eugene Znosko-Borowskim). W 1908 osiągnął największy sukces na arenie międzynarodowej, zajmując II lokatę (za Frankiem Marshallem) w Düsseldorfie. W następnych latach sukcesy osiągał już tylko w klubowych turniejach rozgrywanych w Łodzi, zwyciężając w latach 1912, 1914 i 1916 oraz zajmując II lokaty w 1915 i 1917 roku.
Rozegrał wiele meczów z czołowymi zawodnikami świata, m.in. z A.Rubinsteinem, Michaiłem Czigorinem, Jacques Miesesem, O.Durasem i Jefimem Bogolubowem. W latach 1913-1914 był współredaktorem szachowego dwutygodnika wydawanego w języku jidysz pt. "Erszte jidisze szach-cejtung".
Według retrospektywnego systemu Chessmetrics, najwyższy ranking w karierze osiągnął w styczniu 1910 r., z wynikiem 2644 punktów zajmował wówczas 13. miejsce na świecie.

</doc>
<doc id="1141358" url="https://pl.wikipedia.org/wiki?curid=1141358" title="Mykoła Sciborski">
Mykoła Sciborski

Mykoła Orestowycz Sciborski (, ur. w Żytomierzu, zm. 30 sierpnia 1941 tamże) – ukraiński inżynier ekonomiki rolnej, podpułkownik armii Ukraińskiej Republiki Ludowej, publicysta i teoretyk ukraińskiego nacjonalizmu, solidaryzmu i korporacjonizmu.
Życiorys.
W czasie I wojny światowej powołany do armii rosyjskiej. W 1916 ukończył szkołę chorążych, służbę zakończył w stopniu porucznika, dowódcy batalionu. Ofiara ataku gazowego, dwukrotnie ranny. Odznaczony Orderem Św. Anny 4 i 3 klasy, Orderem Św. Stanisława 3 klasy i Krzyżem Św. Jerzego 4 klasy. W 1917 wstąpił do armii Ukraińskiej Republiki Ludowej, w 1920 awansowany do stopnia podpułkownika. W składzie sprzymierzonej z Polską armii URL uczestnik wojny polsko-bolszewickiej. Po zakończeniu działań bojowych armii URL przeciwko Armii Czerwonej 21 listopada 1920 internowany przez władze polskie, przebywał w obozie dla internowanych w Kaliszu-Szczypiornie.
Udał się na emigrację do Czechosłowacji i Francji. W 1924 ukończył kurs sztabu generalnego Armii URL, otrzymując tytuł oficera dyplomowanego, w tym samym roku został zdemobilizowany ze służby. 9 kwietnia 1929 ukończył Ukraińską Akademię Gospodarczą w Poděbradach, uzyskując tytuł inżyniera-ekonomisty.
W 1925 był jednym z założycieli Legii Ukraińskich Nacjonalistów i jej przewodniczącym. W latach 1928–1934 wydawał w Pradze organ PUN – czasopismo „Rozbudowa naciji”, był również współpracownikiem czasopism „Derżawna nacija”, „Surma”, „Ukrajinśke słowo”. W 1929 był delegatem na I Kongres Ukraińskich Nacjonalistów w Wiedniu, przewodniczącym kongresu i jednym z założycieli Organizacji Ukraińskich Nacjonalistów. Wybrany do Prowodu OUN, został kierownikiem referatu politycznego Prowodu.
W 1935 roku opublikował „Nacjokrację”, swoją najważniejszą pracę z zakresu teorii ukraińskiego nacjonalizmu.
Był jednym z twórców ukraińskiego solidaryzmu. We wrześniu 1939, z polecenia Andrija Melnyka przygotował projekt Konstytucji Ukrainy, który określał ją jako państwo „suwerenne, autorytarne, totalitarne i zawodowo-stanowe”.
Jego zawarte w 1934 małżeństwo z Żydówką, emigrantką z ZSRR, wywołało w okresie rozłamu w OUN krytykę Stepana Bandery, który w liście do Andrija Melnyka z 10 sierpnia 1940 oskarżył Sciborskiego o zdradę ideałów nacjonalistycznych i bycie „bolszewickim agentem”.
W czasie rozłamu w OUN w 1940 opowiedział się po stronie Andrija Melnyka i OUN-M. W czerwcu 1941 był członkiem grupy marszowej, kierującej się do Kijowa.
Zginął w zamachu na dworcu w Żytomierzu razem z Omelanem Senykiem. O dokonanie zamachu podejrzewana była konkurencyjna frakcja OUN – banderowcy.

</doc>
<doc id="1141359" url="https://pl.wikipedia.org/wiki?curid=1141359" title="Catherine Parks">
Catherine Parks

Catherine LaBelle Parks (ur. 10 grudnia 1956 w Tampa na Florydzie, jako Catherine LaBelle) – aktorka i modelka amerykańska. Absolwentka Leto High School oraz Uniwersytetu na Południowej Florydzie.

</doc>
<doc id="1141364" url="https://pl.wikipedia.org/wiki?curid=1141364" title="Zespół Kleinego-Levina">
Zespół Kleinego-Levina

Zespół Kleinego-Levina – zespół objawów, na który składają się napady żarłoczności (hiperfagia) i pobudzenia seksualnego z naprzemiennie występującymi okresami nadmiernej senności. Zespół dotyczy głównie chłopców w okresie dorastania.
Etiologia.
W rozwoju zespołu rozważa się zaburzenie czynności podwzgórza lub ogniskami uszkodzenia w osi podwzgórze-przysadka. Opisywane były przypadki po urazach głowy i zapaleniach mózgu o różnej etiologii.
Objawy.
Napady mogą nawracać w odstępach kilkumiesięcznych a w większości przypadków zespół ma tendencję do samoistnego ustępowania.
Eponim.
Nazwa zespołu pochodzi od Williego Kleinego i Maxa Levina.

</doc>
<doc id="1141365" url="https://pl.wikipedia.org/wiki?curid=1141365" title="Mykoła Ściborskyj">
Mykoła Ściborskyj



</doc>
<doc id="1141366" url="https://pl.wikipedia.org/wiki?curid=1141366" title="Zdzisław Konieczny">
Zdzisław Konieczny

Zdzisław Konieczny (ur. 1930, zm. 25 listopada 2016) – doktor nauk historycznych, badacz stosunków polsko-ukraińskie w II Rzeczypospolitej. 
Od 1 sierpnia 1976 do 1996 sprawował stanowisko dyrektora Archiwum Państwowego w Przemyślu. Członek Polskiego Towarzystwa Historycznego oddział w Przemyślu oraz Towarzystwa Przyjaciół Przemyśla i Regionu. Był współpracownikiem naukowym Oddziału IPN w Rzeszowie.
W 1989 wyróżniony wpisem do „Księgi zasłużonych dla województwa przemyskiego”.
Był uczestnikiem konferencji „Akcja Wisła – Przyczyny, Przebieg, Konsekwencje” zorganizowanej w Przemyślu w 2007. Był przekonany, że liczba Ukraińców zabitych w Pawłokomie była grubo zawyżona oraz że „zawyżanie liczby ofiar mogło mieć na celu zmniejszenie poczucia winy Ukraińców za masowe ludobójstwo dokonane na Kresach”. W oparciu o dokumenty archiwalne przedstawił inny niż ukraiński przebieg wydarzeń w Pawłokomie, podliczył i ustalił liczbę pomordowanych na 150 osób.

</doc>
<doc id="1141367" url="https://pl.wikipedia.org/wiki?curid=1141367" title="Mykoła Ściborski">
Mykoła Ściborski



</doc>
<doc id="1141372" url="https://pl.wikipedia.org/wiki?curid=1141372" title="Lipscani">
Lipscani

Lipscani, znana dawniej jako Ulița Mare – ulica w trzecim sektorze Bukaresztu, stolicy Rumunii, oraz dzielnica wokół niej położona. W średniowieczu była ważnym centrum wymiany handlowej, obejmującym swym zasięgiem całą Wołoszczyznę. W dzielnicy tej znajdują się ruiny dawnego pałacu książęcego, wybudowanego przez Włada Palownika.
Historia.
Nazwa dzielnicy pochodzi od rumuńskiego egzonimu "Lipsca", oznaczającego Lipsk, i nawiązuje do miejsca pochodzenia produktów, które dawniej można było nabyć przy głównej ulicy. Jest z tym związane słowo "lipscan", pierwotnie znaczące "mieszkaniec Lipska", którego zaczęto używać jako określenia kupca, który sprowadzał towary z Europy Zachodniej.
Lipscani było główną ulicą handlową, swoje siedziby mieli tutaj szewcy, bednarze, złotnicy, zegarmistrze, itd. Niektóre z okolicznych ulic stały się własnością poszczególnych gildii, a ich nazwy do dziś odzwierciedlają profesje dawnych mieszkańców.
W epoce socjalizmu cała dzielnica miała zostać wyburzona. Wiele budynków rozebrano – część z nich do dziś nie doczekała się odbudowy. Obecnie okolica podlega stopniowej renowacji, rozpoczętej zamknięciem części ulic dla ruchu kołowego i odnowieniem kilku najbardziej zniszczonych budynków.

</doc>
<doc id="1141374" url="https://pl.wikipedia.org/wiki?curid=1141374" title="(148209) 2000 CR105">
(148209) 2000 CR105

(148209) 2000 CR105 – planetoida transneptunowa należąca do obiektów odłączonych, poruszająca się po bardzo wydłużonej orbicie. Została odkryta 6 lutego 2000 roku w Kitt Peak National Observatory przez Marca Buie. Planetoida nie ma jeszcze nazwy własnej, a jedynie oznaczenie tymczasowe i numer.
(148209) 2000 CR105 okrąża Słońce w ciągu ok. 3200 lat w średniej odległości ok. 217 j.a.

</doc>
<doc id="1141378" url="https://pl.wikipedia.org/wiki?curid=1141378" title="Jerzy Czaplicki">
Jerzy Czaplicki

Jerzy Czaplicki (ur. 24 kwietnia 1902 w Warszawie, zm. 19 kwietnia 1992) – polski śpiewak operowy baryton. Śpiewał m.in. tanga.
Syn Władysława i Stanisławy, lekarza i śpiewaczki. W 1924 ukończył Konserwatorium u prof. Erazma Dłuskiego.
Debiutował w 1922 na scenie Filharmonii Warszawskiej. Rok później wyleciał do Mediolanu, gdzie kontynuował studia oraz występował na tamtejszych scenach, m.in. Operze „Teatro del Verme”. 
W 1931 powrócił do Polski. W latach 1934–1936 występował w Teatrze Wielkim w Warszawie, a także gościnnie na scenie oper we Lwowie i Poznaniu. W 1937 wyleciał do Chicago, gdzie debiutował partią Amonastry w "Aidzie". Wkrótce został zaangażowany na koncerty w USA. W 1945 zaczął występować jako baron Scarpia w "Tosce" i Jagon w "Otellu".
W 1966 wrócił do Warszawy, gdzie został pedagogiem-wokalistą Teatru Wielkiego.
Był żonaty z Anną Czarnecką – lektorką i prezenterką Polskiego Radia.

</doc>
<doc id="1141379" url="https://pl.wikipedia.org/wiki?curid=1141379" title="Uliţa Mare">
Uliţa Mare



</doc>
<doc id="1141380" url="https://pl.wikipedia.org/wiki?curid=1141380" title="Ostrzew (roślina)">
Ostrzew (roślina)

Ostrzew ("Blysmus" ) – rodzaj roślin z rodziny ciborowatych. Należą do niego cztery gatunki spotykane na obszarze od północnej Afryki, poprzez Europę, Azję po Amerykę Północną. Dwa gatunki z tego rodzaju rosną w Polsce: ostrzew spłaszczony ("Blysmus compressus") i ostrzew rudy ("Blysmus rufus").
Systematyka.
"Blysmopsis" Oteng-Yeb.
Rodzaj należy do rodziny ciborowatych ("Cyperaceae") z rzędu wiechlinowców ("Poales") stanowiącego jeden z kladów jednoliściennych ("monocots"). W obrębie rodziny należy do plemienia "Dulichieae" w obrębie podrodziny "Cyperoideae".

</doc>
<doc id="1141381" url="https://pl.wikipedia.org/wiki?curid=1141381" title="Ulita Mare">
Ulita Mare



</doc>
<doc id="1141385" url="https://pl.wikipedia.org/wiki?curid=1141385" title="Rita Gorgonowa">
Rita Gorgonowa

Rita Gorgonowa, właśc. Emilia Margerita (Małgorzata) Gorgon, z domu Ilić, secundo voto Kańska, (ur. 7 marca 1901 w Oćestovie koło Knina w Dalmacji, ówcześnie Austro-Węgry, zm. po 1945) – guwernantka, skazana w jednym z najgłośniejszych procesów Polski międzywojennej XX w. za zabójstwo 30 grudnia 1931 Elżbiety (Lusi) Zaremby, córki lwowskiego architekta Henryka Zaremby, któremu prowadziła dom. Zabójstwo, a następnie proces poszlakowy były szeroko komentowane i uznane za „najgłośniejszy proces sądowy II Rzeczypospolitej”. W latach 1932–1934 sprawą żyła cała opinia publiczna. Rita Gorgonowa miała syna Erwina (ur. 1917) oraz córki Romanę (ur. 1928) i Ewę (zwaną Kropelką, ur. 1932).
Młodość.
Z pochodzenia była Serbką bądź Chorwatką, urodzoną w Dalmacji, w ówczesnym Cesarstwie Austro-Węgierskim. Jej ojciec był lekarzem, zmarł przed jej narodzinami; jej matka powtórnie wyszła za mąż, a ona sama od czwartego roku życia wychowywała się poza domem rodzinnym (najpierw u krewnych, potem w sierocińcu). W wieku 15 lat we wrześniu 1916 w Szybeniku Margerita Ilić wyszła za mąż za porucznika Armii Austro-Węgier Erwina Gorgona, po czym we wrześniu 1917 urodziła ich syna, Erwina. Trzy miesiące później zamieszkała u rodziców męża we Lwowie, w tym czasie jej mąż walczył na froncie. Po zakończeniu wojny Erwin Gorgon wrócił z frontu z chorobą weneryczną, przez co małżeństwo się rozpadło. W 1921 r. Erwin Gorgon wyjechał szukać pracy do Ameryki, a wkrótce Margerita (Rita) Gorgon popadła w konflikt ze szwagrami, oskarżającymi ją niesłusznie o niemoralne prowadzenie się i została zmuszona do wyprowadzenia się i pozostawienia syna na wychowaniu teściów, a następnie szwagra. Początkowo pozostawała bez pracy, później uczęszczała na kurs pielęgniarski i zarabiała opieką nad dziećmi. Według relacji, była piękną kobietą.
Praca u Zarembów.
W 1924 Rita Gorgonowa przyjęła posadę guwernantki u 41-letniego wówczas lwowskiego architekta Henryka Zaremby i zamieszkała w jego willi, w Łączkach koło Brzuchowic pod Lwowem. Henryk Zaremba rozstał się wcześniej bez formalnego rozwodu z żoną, która od 1923 cierpiała na chorobę psychiczną i przebywała w zakładzie zamkniętym. Mieli wspólnie z żoną dwoje dzieci – Elżbietę (Lusię) ur. w 1914 i Stanisława (Stasia) ur. w 1917. Oprócz opieki nad dziećmi, z którymi stosunki układały się początkowo dobrze, Gorgonowa zajmowała się nadzorem nad prowadzeniem domu, w którym Henryk Zaremba przebywał jedynie co pewien czas. Po około roku, między Gorgonową a Henrykiem Zarembą nawiązał się romans, po czym pozostawali w konkubinacie, z którego urodziła się w 1928 córka Romana. Sformalizowanie tej relacji nie było możliwe, gdyż oboje pozostawali oficjalnie w swoich związkach małżeńskich (ponadto sama Gorgonowa wolała związek bez zobowiązań); nie mogąc nazywać Rity żoną, Zaremba przedstawiał ją jako „swoją panią” – wiele osób myślało, że w istocie są oni małżeństwem. Bliskie stosunki Gorgonowej z Zarembą stały się prawdopodobnie przyczyną konfliktu i awantur z jego dorastającą córką Elżbietą. Skutkowało to także pogarszaniem stosunków między Gorgonową a Zarembą, który zdecydował zamieszkać na stałe z dziećmi w mieszkaniu lwowskim od 1 stycznia 1932.
Zabójstwo.
W nocy z 30 na 31 grudnia 1931 doszło do zabójstwa śpiącej w łóżku Elżbiety, która tego dnia przyjechała ze Lwowa, przez uderzenia jej w głowę tępym narzędziem. Poniosła śmierć na miejscu. Narzędziem był najprawdopodobniej żelazny dżagan do rozbijania lodu, który następnie odnaleziono w basenie na tyłach domu. Zbrodnię odkrył w nocy Staś Zaremba, którego obudził skowyt psa, po czym zaalarmował domowników. Przybiegł inżynier Zaremba w piżamie, a za nim Gorgonowa w futrze. Sprowadzono od razu lekarza, dr. Ludwika Csalę, a następnie wachmistrza żandarmerii nazwiskiem Trela, który dokonał pierwszych oględzin (dom Zarembów sąsiadował z posterunkiem żandarmerii, podczas gdy najbliższa placówka policji znajdowała się dwa kilometry dalej – stąd też na miejscu zbrodni zjawił się żandarm, a nie bardziej kompetentny w takich sprawach policjant).
Poszlaki wskazywały najsilniej na Gorgonową, która została szybko aresztowana. Sześć tygodni w areszcie spędził też Henryk Zaremba, podejrzewany początkowo o współudział i pomoc w ukrywaniu. Podejrzewano też, że mógł to zrobić ogrodnik Zarembów, albo chłopak, który podkochiwał się bez wzajemności w Lusi.
Gorgonowa konsekwentnie nie przyznawała się do zabójstwa. W toku postępowania ustalono na podstawie poszlak najbardziej prawdopodobną wersję wydarzeń. Ustalono, że zbrodni dokonał ktoś z domowników, gdyż nie odnaleziono śladów na śniegu po obu stronach ogrodzenia, ani na parapecie okna, a otwarta część okna była za mała, jak też brak było śladów włamania na drzwiach. Nadto, pies Lux – „mieszaniec wilczura z dobermanem”, nie szczekał. Według wersji przyjętej w śledztwie, Gorgonowa przeszła w nocy ze swojego pokoju przez hall do pokoju Lusi i zabiła ją uderzeniami dżagana. Upozorowała wtargnięcie sprawcy przez okno w pokoju, otwierając je, ponadto upozorowała gwałt, dokonując penetracji pochwy Lusi palcem. Biegłym sądowym w ponownym procesie (krakowskim) był prof. Jan Stanisław Olbrycht.
Otworzyła następnie drzwi werandy w celu upozorowania ucieczki sprawcy i tam natknęła się na psa Luxa, którego uderzyła w łeb. Pies zaskowyczał, co obudziło Stasia Zarembę, który spał w jadalni. Zobaczył on wówczas sylwetkę w kącie hallu, koło choinki, którą podczas procesu zidentyfikował jako Gorgonową w futrze. Nie mogąc dostać się z powrotem do swojej sypialni przez jadalnię, Margerita uciekła przez frontowe drzwi. Dostając się do sypialni, stłukła szybę w małej werandzie w celu otwarcia drzwi od środka i przy tym skaleczyła się w rękę. Kiedy Staś podniósł alarm, wyszła z sypialni i dołączyła do domowników. Ponieważ po zabójstwie ze zdenerwowania oddała kał stojąc w hallu przy ścianie (w rzeczywistości kał był najprawdopodobniej psi), brudząc koszulę nocną, zmieniła ją po krótkim czasie na świeżą białą, a tamtą spaliła w piecu. Doktor Csala jednak zapamiętał, że początkowo Gorgonowa była w seledynowej koszuli nocnej pod futrem. Ponadto w opinii policjantów biała koszula była zbyt świeża, by Gorgonowa mogła w niej spać w nocy.
Wychodząc kilka razy z domu po wodę, do domu ogrodnika Kamińskiego i po lekarza, miała możliwość wyrzucenia dżagana do basenu, gubiąc przy tym świecę. Ponadto w piwnicy odkryto mokrą chusteczkę do nosa Gorgonowej, ze śladami prania krwi. Ślady krwi stwierdzono także na futrze Gorgonowej. Krew denatki należała do grupy A, krew Gorgonowej należała do grupy 0. Czynnik A wykryto zarówno na chusteczce, jak i na futrze. Ustalenia ekspertów sądowych w tej kwestii podważał prof. Ludwik Hirszfeld, odkrywca dziedziczenia grupy krwi. Henryk Zaremba przyznał w trakcie śledztwa, że kochanka zapowiadała w złości, że zabije jego, dzieci i samą siebie.
Pogrzeb Elżbiety Zaremby odbył się 5 stycznia 1932 na lwowskim cmentarzu Łyczakowskim. Aresztowani Zaremba i Gorgonowa nie wzięli w nim udziału, uczynił to natomiast Staś.
Proces i okres późniejszy.
Pierwszy proces miał miejsce we Lwowie, w dniach 25 kwietnia – 14 maja 1932. Przewodniczącym składu sędziowskiego był Jan Antoniewicz, prokuratorem oskarżającym w procesie był Alfred Laniewski, a adwokatem oskarżonej Maurycy Axer. Łącznie adwokatami Rity Gorgonowej byli Maurycy Axer ze Lwowa, Mieczysław Ettinger z Warszawy, Józef Woźniakowski z Krakowa.
Proces był intensywnie dyskutowany w prasie; artykuły w obronie oskarżonej pisały Elga Kern i Stanisława Przybyszewska oraz – podczas procesu krakowskiego – Irena Krzywicka.
Gorgonowa nigdy nie przyznała się do winy. Początkowo została skazana przez Sąd Okręgowy we Lwowie jako sąd przysięgłych po krótkim procesie, 14 maja 1932 na karę śmierci, na podstawie obowiązującego wówczas nadal austriackiego prawodawstwa z 1852 r. Po kasacji wyrok został uchylony przez Sąd Najwyższy, z uwagi na naruszenie przepisów postępowania przez odrzucenie wniosków dowodowych obrony i zbyt ogólnikowe określenie czynu przypisanego oskarżonej. W więzieniu Margerita Gorgon urodziła 20 września 1932 drugą córkę Ewę, której Zaremba nie uznał (otrzymała nazwisko panieńskie matki) i trafiła do sierocińca. Po ponownym rozpoznaniu sprawy przez Sąd Okręgowy w Krakowie, działający jako sąd przysięgłych, została 29 kwietnia 1933 skazana na osiem lat więzienia, na podstawie przepisów nowo wprowadzonego kodeksu karnego. Sąd uznał, że była winna, ale zbrodnię popełniła „pod wpływem ogromnego wzruszenia” (art. 225 § 2 nowego Kodeksu karnego). Za okoliczność łagodzącą uznał to, że Lusia nie tolerowała związku ojca i to pod jej wpływem Zaremba zapowiedział, że wkrótce porzuci Gorgonową. Wyrok ten został utrzymany w mocy przez Sąd Najwyższy, który oddalił kasację 23 września 1933. Karę odbywała początkowo w więzieniu w Fordonie (obecnie w Bydgoszczy), a następnie w Poznaniu. Odbywanie kary Gorgonowa miała zakończyć 24 maja 1940, lecz opuściła więzienie 3 września 1939 w wyniku amnestii z powodu wybuchu II wojny światowej.
Podczas okupacji mieszkała początkowo w Poznaniu (przynajmniej do stycznia 1940). Następnie przebywała w Warszawie, gdzie bezskutecznie starała się nawiązać kontakt z córką Romaną (która się jej wyparła). Podczas dłuższego (1941-1944) pobytu w Turobinie na Lubelszczyźnie miała ponownie wyjść za mąż za niejakiego Kańskiego. Zajmowała się wówczas handlem mięsem, które woziła do Lublina. Jej mąż wkrótce trafił do więzienia za malwersacje finansowe, po czym słuch o nim zaginął. Po zakończeniu okupacji niemieckiej, we wrześniu 1944 r. przeprowadziła się do Lublina, przedstawiając się jako Emilia Kańska. W sierpniu 1945 najprawdopodobniej opuściła Lublin udając się na Dolny Śląsk w okolice Oleśnicy. Jej dalsze losy nie zostały ustalone. Wysuwane są na ten temat różne hipotezy. W 2018 Cezary Łazarewicz wysunął przypuszczenie, że Gorgonowa została zamordowana w 1946 na śląskiej wsi. Wedle innych relacji miała ona jednak w latach 50. przebywać w zakładzie leczniczym sióstr jadwiżanek w Brzezinach Śląskich. Według jeszcze innych źródeł miała do lat 60. XX w. mieszkać na Śląsku, gdzie m.in. w Opolu prowadziła kiosk. Są również relacje, że wyemigrowała do Ameryki Południowej, Jugosławii lub Włoch. 
W 2014 spadkobierczynie Rity Gorgonowej (córka Ewa Ilić i wnuczka Margarita Ilić-Lisowska, mieszkające w woj. zachodniopomorskim) zapowiedziały próbę wznowienia procesu i rewizji wyroku, wskazując na słabość materiału dowodowego w procesie poszlakowym oraz atmosferę linczu w jakiej był wydany wyrok. Adwokatem rodziny jest Michał Olechnowicz.

</doc>
<doc id="1141391" url="https://pl.wikipedia.org/wiki?curid=1141391" title="Alexander Granach">
Alexander Granach

Alexander Granach (właściwie Jessaja Gronach, ur. 18 kwietnia 1890 w Wierzbowcach, zm. 14 marca 1945 w Nowym Jorku) – austriacki aktor teatralny i filmowy.
Urodził się w żydowskiej rodzinie w galicyjskiej miejscowości. Jako nastolatek przybył do Berlina, gdzie najpierw występował w amatorskim zespole wystawiającym sztuki w jidysz, następnie trafił do zawodowego teatru. W czasie I wojny światowej służył w armii austro-węgierskiej. Po jej zakończeniu ponownie występował na scenach niemieckich teatrów. Na początku lat 20. XX wieku debiutował w filmie. Najsłynniejszą kreację stworzył w "Nosferatu – symfonia grozy" Friedricha Wilhelma Murnaua (1922), gdzie zagrał Knocka. Pod koniec lat 30. wyemigrował do Stanów Zjednoczonych, gdzie również występował w filmach, między innymi w "Ninoczce" Ernsta Lubitscha (1939), wspólnie z Gretą Garbo. Napisał autobiografię "Da geht ein Mensch. Roman eines Lebens" (1945).

</doc>
<doc id="1141394" url="https://pl.wikipedia.org/wiki?curid=1141394" title="13P/Olbers">
13P/Olbers

13P/Olbers – kometa okresowa, należąca do grupy komet typu Halleya. 
Odkrycie i nazwa.
Kometę tę odkrył astronom niemiecki Heinrich Olbers 6 marca 1815. Odkrycia dokonał w Bremie. Jako pierwszy orbitę komety 13P/Olbers 31 marca wyliczył Carl Friedrich Gauss, a Friedrich Bessel wyliczył jej okres orbitalny na 73 lata. 
Nazwa komety pochodzi od nazwiska odkrywcy.
Orbita komety.
Orbita komety 13P/Olbers ma kształt wydłużonej elipsy o mimośrodzie 0,93. Jej peryhelium znajduje się w odległości 1,18 j.a., aphelium zaś 32,63 j.a. od Słońca. Jej okres obiegu wokół Słońca wynosi 69,52 roku, nachylenie do ekliptyki to wartość 44,6˚.
Jest to kometa, która należy ze względu na swą trajektorię do rodziny komet typu Halleya.
Właściwości fizyczne.
To kometa o stosunkowo krótkim okresie obiegu, która zbliżyła się do Słońca dość blisko, przez co jej aktywność wzrasta. Jądro tej komety ma wielkość kilku-kilkunastu km.

</doc>
<doc id="1141399" url="https://pl.wikipedia.org/wiki?curid=1141399" title="Ardea melanocephala">
Ardea melanocephala



</doc>
<doc id="1141400" url="https://pl.wikipedia.org/wiki?curid=1141400" title="Blysmus">
Blysmus



</doc>
<doc id="1141407" url="https://pl.wikipedia.org/wiki?curid=1141407" title="George Hyde Fallon">
George Hyde Fallon

George Hyde Fallon (ur. 24 lipca 1902, zm. 21 marca 1980) – amerykański polityk, członek Partii Demokratycznej. W latach 1945–1971 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1141416" url="https://pl.wikipedia.org/wiki?curid=1141416" title="Podlepka">
Podlepka

Podlepka – specjalny pasek najczęściej przeźroczystego pergaminu lub papieru służący do mocowania znaczka pocztowego w albumie. Podlepka przyklejana jest do znaczka od strony kleju (tzw. gumy) a następnie mocowana w albumie, na karcie lub w zeszycie wymiennym.
Użycie podlepki, ze względu na to że uszkadza ona warstwę kleju, najczęściej powoduje obniżenie wartości waloru pocztowego. Dlatego też stosuje się je zwykle do mocowania znaczków stemplowanych. Niezalecane jest zastosowanie do znaczków czystych.

</doc>
<doc id="1141420" url="https://pl.wikipedia.org/wiki?curid=1141420" title="Adrian Piț">
Adrian Piț

Adrian Florin Piț (ur. 16 lipca 1983 w Aradzie) – rumuński piłkarz grający na pozycji lewego pomocnika.
Życiorys.
Piț pochodzi z Aradu. Jest wychowankiem tamtejszego klubu UT Arad, w barwach którego zadebiutował w sezonie 2001/2002 w rozgrywkach drugiej ligi rumuńskiej. Drużyna przez większą część sezonu prowadziła w rozgrywkach i ostatecznie na koniec awansowała do ekstraklasy. W niej Adrian zadebiutował 18 sierpnia 2002 w przegranym 1:2 spotkaniu z Nationalem Bukareszt. Na koniec sezonu Arad zajął ostatnie 16. miejsce w lidze i spadł z ekstraklasy. Latem 2003 Piţ wyjechał zagranicę do szwajcarskiego klubu AC Bellinzona. Tam miał pewnie miejsce w składzie i w sezonie 2004/2005 zdobył dla niego 11 goli. W sezonie 2006/2007 był z Bellinzoną bliski awansu do ekstraklasy, jednak zespół zajął 2. miejsce za Neuchâtel Xamax, a w barażach uległ FC Aarau (1:2, 1:3).
Latem 2007 roku Piț podpisał 4-letni kontrakt z zespołem wicemistrza Włoch AS Roma, natomiast 21 lipca 2008 roku został wypożyczony do drużyny Pisa Calcio. Z kolei w 2010 roku był wypożyczony do Triestiny Calcio. W Romie rozegrał łącznie 5 spotkań.
W 2010 roku Piț wrócił do Rumunii i został piłkarzem Universitatei Cluj. Po pół roku spędzonym w tym klubie przeniósł się do azerskiego zespołu Xəzər Lenkoran. Następnie grał w FC Viitorul Constanţa, a w 2015 wrócił do UT Arad.

</doc>
<doc id="1141422" url="https://pl.wikipedia.org/wiki?curid=1141422" title="Liberation (album 1349)">
Liberation (album 1349)

Liberation – drugi album studyjny black metalowego zespołu 1349 pochodzącego z Norwegii. Płyta została wydana 15 lutego 2003 nakładem Candlelight Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1141423" url="https://pl.wikipedia.org/wiki?curid=1141423" title="Adrian Pit">
Adrian Pit



</doc>
<doc id="1141426" url="https://pl.wikipedia.org/wiki?curid=1141426" title="Ostrzew rudy">
Ostrzew rudy

Ostrzew rudy ("Blysmus rufus" (Huds.) Link) – gatunek rośliny z rodziny ciborowatych.
Rozmieszczenie geograficzne.
Występuje w zachodniej, środkowej i północnej Europie, środkowej i północnej Azji oraz północnej Ameryce Północnej. W Polsce rośnie na Pobrzeżu Gdańskim, Wolinie, Uznamie i w okolicach Kołobrzegu.
Biologia i ekologia.
Bylina, hemikryptofit, halofit. Rośnie na solniskach. Kwitnie od maja do czerwca i czasami po raz drugi od sierpnia do września. Gatunek charakterystyczny klasy "Asteretea tripolium". Liczba chromosomów 2n = 40.
Ochrona.
Kategorie zagrożenia gatunku:

</doc>
<doc id="1141429" url="https://pl.wikipedia.org/wiki?curid=1141429" title="Beyond the Apocalypse">
Beyond the Apocalypse

Beyond the Apocalypse – album wydany przez grupę black metalową 1349. Płyta powstała w roku 2004 pod nakładem wytwórni Candlelight Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1141431" url="https://pl.wikipedia.org/wiki?curid=1141431" title="Tomasz Czernohorski-Fehervary">
Tomasz Czernohorski-Fehervary



</doc>
<doc id="1141432" url="https://pl.wikipedia.org/wiki?curid=1141432" title="Hellfire (album)">
Hellfire (album)

Hellfire – czwarty z albumów black metalowej grupy 1349. Płyta została wydana w roku 2005 dnia 24 października. Do utworu "Sculptor of Flesh" nakręcony został teledysk. Ostatni album nagrany z gitarzystą Tjalve (André Kvebek).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1141436" url="https://pl.wikipedia.org/wiki?curid=1141436" title="Heteromyidae">
Heteromyidae



</doc>
<doc id="1141441" url="https://pl.wikipedia.org/wiki?curid=1141441" title="Antoni Śliwiński (fizyk)">
Antoni Śliwiński (fizyk)

Antoni Sylwester Jan Śliwiński (ur. 15 listopada 1928 w Jarocinie) – polski fizyk, prof. dr hab., specjalista z zakresu akustyki fizycznej, a szczególności: akustyki molekularnej, ultradźwięków, akustooptyki, fotoakustyki. Emerytowany profesor Uniwersytetu Gdańskiego.
Życiorys.
W 1947 zdał maturę w Bydgoszczy. Studia ukończył w 1952 na Uniwersytecie im. Adama Mickiewicza w Poznaniu. w 1960 przygotował pracę doktorską na temat zjawiska dyfrakcji światła na falach ultradźwiękowych propagujących się w mediach znajdujących się w pobliżu punktu krytycznego pod kierownictwem prof. Marka Kwieka. w 1970 przeniósł się na Uniwersytet Gdański gdzie pracował do przejścia na emeryturę w 1999. Jest autorem i współautorem ponad 390 publikacji, w tym autorem, współautorem lub redaktorem 14 książek. Członkiem licznych towarzystw naukowych krajowych i międzynarodowych. Był członkiem założycielem Polskiego Towarzystwa Akustycznego w 1963 r., jego Sekretarzem Generalnym w latach 1963 – 70 oraz Przewodniczącym od 1987 r. do 1997. Należy do kolegiów redakcyjnych wielu czasopism: Ultrasonics (Londyn, od 1965), Acoustics Letters (Londyn, od 1980), Archives of Acoustics (PAN, od 1985), Oceanologia (PAN, od 1980), Acustica (Stuttgart, 1990-96), Akusticzeskij Żurnal (Rosyjska AN – Moskwa, od 1990), Opto-electronics Review (od 1995). Jest członkiem International Commission on Acoustics przy International Union of Pure and Applied Physics (reprezentant Polski na kadencje 1981-1984, 1984-1987, 1996-1999, 1999-2004, 2004-2007), Komitetu Fizyki PAN, Komitetu Akustyki PAN. Jest członkiem International Commission on Acoustics przy International Union of Pure and Applied Physics i zastępcą Przewodniczącego Komitetu Akustyki PAN oraz Przewodniczącym Komitetu Narodowego do Kontaktów z Międzynarodowym Komitetem Akustyki (ICA).
Współredagował Encyklopedię fizyki współczesnej wydanej w 1983 roku przez PWN.
Autor książki Ultradźwięki i ich zastosowania wydanej przez Wydawnictwa Naukowo-Techniczne w 2001.
Przypisy.
Informacje na stronie Uniwersytetu Gdańskiego : http://fizas.strony.ug.edu.pl/ oraz https://mfi.ug.edu.pl/strona/99533/prof_dr_hab_antoni_sliwinski
Tytuły.
Profesor Honorowy UG - otrzymany 20.03.2023 - https://ug.edu.pl/news/pl/4974/53-lata-uniwersytetu-gdanskiego-obchody-rocznicy-powolania-uczelni 

</doc>
<doc id="1141442" url="https://pl.wikipedia.org/wiki?curid=1141442" title="Roman Dzida">
Roman Dzida

Roman Dzida (ur. 1961 w Czechowicach-Dziedzicach) – polski przedsiębiorca i himalaista.
Jako 21. Polak w dniu 16 maja 2007 zdobył Mount Everest, w trakcie wyprawy "Annapurna Klub EVEREST 2007". W trakcie tej wyprawy górę zdobyli także Robert Rozmus i Marian Hudek. Wejście odbyło się drogą północno-wschodnią, czyli tą, którą próbowali w roku 1924 wejść George Mallory i Andrew Irvine. Jest 10. Polakiem, który zdobył Mount Everest tą drogą.
4 stycznia 2011 roku zdobył Koronę Ziemi. Dokonał tego jako 12. Polak w historii.

</doc>
<doc id="1141443" url="https://pl.wikipedia.org/wiki?curid=1141443" title="Solidarność organiczna">
Solidarność organiczna

Solidarność organiczna - termin wprowadzony przez É. Durkheima w dziele "O podziale pracy społecznej". Solidarność organiczna, w odróżnieniu od solidarności mechanicznej, oparta jest na różnicach między ludźmi. Różnice te pozwalają jednostkom uzupełniać się, aby lepiej osiągać swoje własne cele. Podział społeczny, który jest źródłem solidarności organicznej, umożliwia jednostkom niesamowystarczalnym wykonywanie swojego własnego zawodu. E. Durkheim formułuje zasadę podziału pracy, którą powinny się kierować jednostki w społeczeństwie. Brzmi ona: "Bądź w stanie pełnić użytecznie daną funkcję". Solidarność społeczna charakteryzuje społeczeństwa industrialne, w którym występuje wysoki stopień podziału pracy i jej wyspecjalizowania.
Literatura.
È. Durkheim "O podziale pracy społecznej" (1999) wyd. PWN, Warszawa

</doc>
<doc id="1141445" url="https://pl.wikipedia.org/wiki?curid=1141445" title="Płaty czołowe">
Płaty czołowe



</doc>
<doc id="1141452" url="https://pl.wikipedia.org/wiki?curid=1141452" title="Blysmus rufus">
Blysmus rufus



</doc>
<doc id="1141453" url="https://pl.wikipedia.org/wiki?curid=1141453" title="Leszek Aleksandrzak">
Leszek Aleksandrzak

Leszek Grzegorz Aleksandrzak (ur. 8 sierpnia 1958 w Opatówku) – polski polityk, samorządowiec, poseł na Sejm VI i VII kadencji.
Życiorys.
Z wykształcenia jest magistrem historii, w 1987 ukończył studia na Wydziale Filozoficzno-Historycznym Uniwersytetu Łódzkiego. Odbył podyplomowe studia w Państwowej Wyższej Szkole Zawodowej (organizacja i zarządzanie oświatą), ukończone w 2002.
W drugiej połowie lat 70. pracował jako nauczyciel, następnie był etatowym pracownikiem Związku Harcerstwa Polskiego. Od 1990 do 1998 pozostawał zatrudniony w przedsiębiorstwach budowlanych. Został również członkiem Ochotniczej Straży Pożarnej.
W 1977 wstąpił do Polskiej Zjednoczonej Partii Robotniczej. W latach 1981–1986 był I sekretarzem POP w komendzie hufca ZHP w Opatowie. Od 1981 do 1987 wchodził w skład egzekutywy komitetu gminnego PZPR w Opatówku. Od 1987 do 1990 był kierownikiem kancelarii I sekretarza komitetu wojewódzkiego PZPR w Kaliszu.
W latach 1998–2007 zasiadał w radzie powiatu kaliskiego, pełniąc przez dwie kadencje (od 1998 do 2006) funkcję starosty. W 2001 i 2005 bez powodzenia kandydował do Sejmu. W wyborach parlamentarnych w 2007 uzyskał mandat poselski z listy koalicji Lewica i Demokraci, otrzymując w okręgu kaliskim 16 508 głosów. W kwietniu 2008 został członkiem Klubu Poselskiego Lewica (we wrześniu 2010 przekształconego w KP SLD). W wyborach w 2011 z powodzeniem ubiegał się o reelekcję, dostał 9941 głosów. W 2014 bezskutecznie startował do Parlamentu Europejskiego, a w wyborach w 2015 nie został ponownie wybrany do Sejmu.
W latach 2011–2015 był wiceprzewodniczącym Sojuszu Lewicy Demokratycznej. Objął też funkcję przewodniczącego struktur tej partii w województwie wielkopolskim. W wyborach samorządowych w 2018 bezskutecznie kandydował do sejmiku wielkopolskiego.

</doc>
<doc id="1141454" url="https://pl.wikipedia.org/wiki?curid=1141454" title="Należności krótkoterminowe">
Należności krótkoterminowe

Należności krótkoterminowe – to wszystkie należności z tytułu dostaw i usług, niezależnie od terminu spłaty oraz całość lub część należności z innych tytułów niezaliczonych do aktywów finansowych, które są wymagalne w ciągu 12 miesięcy od dnia bilansowego. 
Wśród należności krótkoterminowych, oprócz ogółu należności będących efektem bezgotówkowej sprzedaży materiałów, towarów, produktów, ujmuje się wymagane w ciągu 12 miesięcy: 
Do należności krótkoterminowych zalicza się także:
Należności krótkoterminowe ujmuje się w bilansie w grupie aktywów obrotowych. Są one wyceniane w bilansie w kwocie wymaganej zapłaty z zachowaniem zasady ostrożności.
Kwota wymaganej zapłaty oznacza wartość nominalną powiększoną o ewentualne odsetki, gdy dłużnik nie dokonał spłaty w ustalonym terminie. Ostrożność w wycenie należności oznacza, że jednostka powinna ocenić czy istnieje ryzyko niewpłynięcia części bądź całości środków od dłużników, nie rzadziej niż na dzień bilansowy. Jeśli tak – jednostka powinna utworzyć odpis aktualizujący należności. Zmniejsza on wartość należności w bilansie i jest dla firmy kosztem. Wskazówki dotyczące zasad tworzenia odpisów zawarte są w Ustawie o Rachunkowości.
Zakres należności.
Stan należności krótkoterminowych na dzień bilansowy obejmuje:
Należności z tytułu dostaw i usług
Należności z tytułu dostaw i usług dotyczą należności wynikających z rozrachunków jednostki z tytułu sprzedaży (z zakupów) towarów, materiałów, produktów gotowych i usług oraz opakowań, występujących w ewidencji bilansowej. 
Dodatkowo do rozrachunków z tytułu dostaw i usług zalicza się również rozliczenia z tytułu:
Nie zalicza się natomiast do rozrachunków z tytułu dostaw i usług należności wynikających ze sprzedaży rzeczowych składników aktywów trwałych (środków trwałych i środków trwałych w budowie) oraz wartości niematerialnych i prawnych, także zaliczek na poczet dostaw wymienionych wyżej składników aktywów trwałych. Nie należą do rozrachunków z tytułu dostaw i usług również należności wynikające ze sprzedaży długo- i krótkoterminowych aktywów finansowych, zaliczanych - w myśl ustawy o rachunkowości - do inwestycji.
Do pozycji B.II.1a, 2a i 3a zalicza się wymagające zapłaty zarówno w złotych, jak i walucie obcej:
Należności z tytułu dostaw i usług podzielone są według spłaty w okresie do 12 miesięcy i powyżej 12 miesięcy.
Należności z tytułu podatków, dotacji, ceł, ubezpieczeń społecznych i zdrowotnych oraz innych tytułów publicznoprawnych
Należności z tytułu podatków i tym podobnych, dotyczą należności wynikających z rozrachunków publicznoprawnych, np. z tytułu podatków, dotacji, ceł, składek wobec ZUS, opłat na PFRON. 
W tym wypadku podaje się należne od budżetu państwa, jednostek samorządu terytorialnego, urzędów celnych, w tym m.in.:
W określonych przypadkach można także wykazać VAT naliczony wykazany w fakturach dostawców, niepodlegający odliczenia od podatku należnego. 
Pozycja B.II. 3b dotyczy kwot obejmujących należne od budżetu państwa i budżetów samorządu terytorialnego z tytułu podatkowych (np. nadpłaty podatków, nadpłaty wpłat z zysku od przedsiębiorstw państwowych i jednoosobowych spółek Skarbu Państwa, nadwyżki VAT naliczonego nad należnym do potrącenia lub zwrotu w następnych okresach wykazane w deklaracji podatkowej), niepodatkowych (np. zwrot cła), od ZUS. 
Od należności publicznoprawnych nie dokonuje się odpisów aktualizujących.
Inne należności krótkoterminowe
Inne należności krótkoterminowe dotyczą należności niedochodzonych na drodze sądowej oraz wynikające z rozrachunków z innych tytułów niż publicznoprawne lub dostawy i usługi, tzn.:
W pozycję B.II.3c,1b i 2b wykazuje się wszystkie nieujęte w pozycji B.II.1a, 2a i 3a nieskierowane na drogę postępowania spornego krótkoterminowe należności płatne zarówno w złotych, jak i walucie obcej.
Należności dochodzone na drodze sądowej
Należności dochodowe na drodze sądowej dotyczą należności skierowanych na drogę postępowania sądowego. Wartości podanych należności wykazane w bilansie koryguje się o odpisy aktualizujące tę należność. 
Stan należności powinien być uzgodniony z repertorium (wykazem, rejestrem spraw spornych) prowadzonym przez komórkę prawną (radcę prawnego) jednostki, celem wyjaśnienia spraw budzących wątpliwości i zastrzeżenia w zakresie ich ściągalności.

</doc>
<doc id="1141456" url="https://pl.wikipedia.org/wiki?curid=1141456" title="Ministrowie finansów Francji">
Ministrowie finansów Francji

We Francji ancien régime’u odpowiednikiem dzisiejszego (istniejącego od rewolucji 1789 roku MSZ był najpierw nadintendent finansów ("surintendent des finances"), a od 1661 Generalny kontroler finansów ("General Controlleur des Finances").
Zakres jego obowiązków obejmował administrację finansów, roboty publiczne, przemysł, handel, rolnictwo i komunikację, czyli niemal całą gospodarkę państwa.
Minister finansów.
"Rewolucja"
"I Cesarstwo"
"restauracja Monarchii"
"Monarchia lipcowa"
"II Republika"
"II Cesarstwo"
"III Republika"
"Vichy"
"Wolna Francja"
"IV Republika"
"V Republika"

</doc>
<doc id="1141457" url="https://pl.wikipedia.org/wiki?curid=1141457" title="Moloch horridus">
Moloch horridus



</doc>
<doc id="1141459" url="https://pl.wikipedia.org/wiki?curid=1141459" title="Nikodem (postać biblijna)">
Nikodem (postać biblijna)

Nikodem, gr. "Νικόδημος", cs. "Prawiednyj Nikodim" – postać biblijna, męczennik chrześcijański, święty Kościoła katolickiego i prawosławnego, członek Sanhedrynu oraz faryzeusz.
Życiorys.
Nikodem żył w czasach ziemskiego życia Jezusa Chrystusa. Żywot świętego znany jest z Ewangelii św. Jana Apostoła.
Nikodem był jednym z dostojników żydowskich, faryzeuszem i członkiem Sanhedrynu, który potajemnie spotkał się z Jezusem i odbył z nim rozmowę opisaną w trzecim rozdziale Ewangelii Jana. Później stanął w jego obronie przed sanhedrynem. Po śmierci Jezusa, wraz z Józefem z Arymatei wziął pod swą pieczę jego zwłoki i zorganizował mu pochówek. Przypisuje mu się również autorstwo jednej z Ewangelii apokryficznych.
Poniósł męczeńską śmierć z rąk Żydów. Nieznana jest dokładna data. W 415 wydobyto jego szczątki oraz relikwie św. Szczepana. Pochowany został w Kefaz-Gamla (Palestyna).
Kult.
Jego wspomnienie liturgiczne w Kościele katolickim obchodzone jest 31 sierpnia.
W Cerkwi prawosławnej wspominany jest dwukrotnie: 2/15 sierpnia oraz w niedzielę niewiast niosących wonności (trzecia niedziela po święcie Paschy).
Ikonografia.
W ikonografii prawosławnej jak i rzymskokatolickiej święty jest najczęściej przedstawiany razem ze św. Józefem z Arymatei w scenie zdjęcia ciała Chrystusa z Krzyża. Spotykamy go również w scenie namaszczania i balsamowania ciała Chrystusa oraz Jego pochowania. Nikodem jest odzianym w tunikę mężczyzną w średnim wieku, z niedługą brodą.

</doc>
<doc id="1141460" url="https://pl.wikipedia.org/wiki?curid=1141460" title="Nicolas Desmarets">
Nicolas Desmarets

Nicolas Desmarets, markiz De Maillebois (ur. 10 września 1648 w Paryżu, zm. 4 maja 1721 w Paryżu) był francuskim politykiem i generalnym kontrolerem finansów w okresie od 20 lutego 1708 do 15 września 1715.
Desmarets był siostrzeńcem Jeana-Baptiste'a Colberta i dzięki temu szybko robił karierę w finansach państwowych. Po śmierci Colberta w roku 1683 wygnano go z kraju. po powrocie do Paryża w 1686, Desmarets opublikował serię memorandów o niekorzystnej sytuacji finansowej kraju. 
Desmarets został w roku 1703 "directeur de finances", a w 1708 zastąpił Chamillarta na stanowisku generalnego kontrolera finansów. Desmaretsowi udało się przekonać wierzycieli państwa do cierpliwości, zapewniając też mniejsze odsetki i przeprowadzić dewaluację metalowych pieniędzy, stworzyć loterię królewską i w roku 1710 zapewnić dochód państwa w wysokości 10 %. Jednak wojna o sukcesję hiszpańską (1702-1714) zanadto obciążyło państwo. Desmarets poradził w roku 1715 by Ludwik XIV sam ogłosił bankructwo państwa, król nie posłuchał rady, lecz zdymisjonował ministra.

</doc>
<doc id="1141461" url="https://pl.wikipedia.org/wiki?curid=1141461" title="Sexi Flexi">
Sexi Flexi

Sexi Flexi – dziewiąty album studyjny polskiej piosenkarki Natalii Kukulskiej wydany 9 listopada 2007 roku. Płyta powstała we współpracy z muzykami z zespołu Sistars – Planem B (Bartek Królik i Marek Piotrowski). W utworach można usłyszeć wpływy muzyki funkowej i soulowej spod znaku wytwórni Motown, muzyki pop spod znaku D-Train i Prince’a, true-schoolowy hip-hop oraz elektronikę z lat 80. XX wieku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1141462" url="https://pl.wikipedia.org/wiki?curid=1141462" title="Kirsten Walther">
Kirsten Walther

Kirsten Walther (ur. 31 sierpnia 1933 w Kopenhadze, zm. 19 lutego 1987) – duńska aktorka.
Życiorys.
Kirsten Walther po zakończeniu szkoły aktorskiej w 1953 zadebiutowała na deskach kopenhaskich teatrów. Oprócz kariery filmowej (38 filmów) wystąpiła też w duńskich serialach telewizyjnych: „Smuglerne” (1970) oraz „Huset på Christianshavn” (1970–1977).
W Polsce kojarzona jest głównie z rolą Yvonne Jensen w serii komedii kryminalnych Gang Olsena. Wykreowała charakterystyczną postać: żona Kjelda Jensena to jęcząca gaduła, ciągle zrzędząca na swój los i jej rodziny, obwiniająca Egona za wszelkie błędy życiowe męża, podburzająca swojego męża przeciw szefowi gangu. W roli Yvonne wystąpiła aż 13 razy. W Danii seria Gang Olsena stała się częścią kultury narodowej, cytaty (i przekleństwa) z filmów weszły do codziennego języka duńskiego, a niektóre cytaty można usłyszeć nawet w Polsce np. powiedzenie Benny'ego: "Klawo jak cholera".
Zmarła niespodziewanie w wieku 53 lat z powodu niewydolności serca.

</doc>
<doc id="1141464" url="https://pl.wikipedia.org/wiki?curid=1141464" title="MOST (język)">
MOST (język)

MOST – język programowania opracowany w Katedrze Metod Numerycznych Uniwersytetu Wrocławskiego (autorami byli Jan Jerzy Szczepkowicz i Stefan Paszkowski, także Lidia Zajchowska) i we Wrocławskich Zakładach Elektronicznych „Elwro” na potrzeby komputerów Odra 1003 (wersja języka MOST 1) i Odra 1013 (MOST F). Litera „F” w nazwie tej drugiej wersji autokodu sygnalizowała dostosowanie go do wykorzystania pamięci ferrytowej komputera 1013, której nie było jeszcze w Odrach 1003.

</doc>
<doc id="1141465" url="https://pl.wikipedia.org/wiki?curid=1141465" title="Vitorino Antunes">
Vitorino Antunes

Vitorino Gabriel Pacheco Antunes (ur. 1 kwietnia 1987 w Freamunde) – portugalski piłkarz, grający na pozycji lewego obrońcy w Sportingu Lizbona
Kariera klubowa.
Antunes jest wychowankiem klubu wywodzącego się z jego rodzinnej miejscowości Freamunde. Do pierwszego zespołu SC Freamunde trafił w 2004 roku, ale przez dwa lata nie zadebiutował w rozgrywkach drugiej ligi. W 2006 roku zawodnik przeszedł do FC Paços de Ferreira, gdzie szybko wywalczył sobie miejsce w podstawowym składzie. Debiut zaliczył 10 września w przegranym 1:2 meczu z CS Marítimo, a 27 stycznia 2007 zdobył pierwszego gola w portugalskiej ekstraklasie w wygranym 3:2 spotkaniu ze Sportingiem Braga. W całym sezonie rozegrał 23 spotkania i zdobył 3 gole przyczyniając się do zajęcia przez klub najwyższego w historii 6. miejsca w lidze.
Latem 2007 po Vitorino zgłosiły się takie kluby jak Aston Villa, Auxeerre, Atlético Madryt, FC Porto, SL Benfica i Deportivo La Coruña. Najbardziej o zawodnika zabiegał Juventus F.C., beniaminek Serie A, jednak gdyby Antunes przeszedł do "Starej Damy" byłby wypożyczony do jednego z zespołów Serie B. 29 sierpnia ostatecznie zmienił klub i został zawodnikiem Romy, do którego trafił na roczne wypożyczenie z opcją pierwokupu. Sezon 2008/2009 Antunes spędził w Lecce, z którą spadł do drugiej ligi. Latem powrócił do Romy.
Na początku 2010 Antunes został wypożyczony do portugalskiego Leixões, a latem wrócił do Romy. 2 lutego 2015 podpisał 4-letni kontrakt z ukraińskim Dynamem Kijów.
Kariera reprezentacyjna.
Antunes ma za sobą występy w młodzieżowych reprezentacjach Portugalii w kategoriach U-19 i U-21. Z tą drugą wystąpił na MŚ U-20 w Kanadzie i doszedł do 1/8 finału (0:1 z Chile). W pierwszej reprezentacji zadebiutował 5 czerwca 2007 w zremisowanym 1:1 towarzyskim meczu z Kuwejtem.

</doc>
<doc id="1141467" url="https://pl.wikipedia.org/wiki?curid=1141467" title="Podejźrzon">
Podejźrzon

Podejźrzon ("Botrychium" Sw.) – rodzaj roślin z rodziny nasięźrzałowatych ("Ophioglossaceae"). W szerokim ujęciu obejmuje ok. 50, 56 lub 63 gatunki. Bywa rozdzielany na 4 lub 5 rodzajów i wówczas do "Botrychium" "sensu stricto" zalicza się 35 gatunków. Zasięg występowania rodzaju jest rozległy (zarówno w szerokim, jak i w wąskim ujęciu) – są to rośliny niemal kosmopolityczne, jednak z reguły rzadko spotykane. Rośliny naziemne lub rozwijające się w szczelinach skał, zasiedlają najczęściej tereny leśne i zbiorowiska trawiaste. Mają mięsiste kłącza i obligatoryjnie zależne są od mykoryzy. Ze względu na oryginalny pokrój i rzadkość występowania uważane były w wielu społecznościach za rośliny magiczne, zwłaszcza podejźrzon księżycowy "B. lunaria". Gatunek ten wykorzystywany był także jako roślina lecznicza. Jego młode pędy spożywane były w Azji jako warzywo (Maorysi na Nowej Zelandii podobnie spożywali pędy "B. australe").
Rozmieszczenie geograficzne.
Rośliny te są niemal kosmopolityczne, z centrum zróżnicowania w Ameryce Północnej (gdzie rośnie ich ok. 30 gatunków) oraz we wschodniej Azji (w Chinach 12 gatunków). W Europie rośnie 7 gatunków, z czego 6 w Polsce. Związane są z obszarami na wyższych szerokościach geograficznych lub wysokościach nad poziomem morza, zwłaszcza w strefie międzyzwrotnikowej występują na obszarach górskich. 
Systematyka.
"Botrypus" Michx., "Japanobotrychium" Masam., "Lunularia" Batsch, "Osmundopteris" (J.Milde) Small, "Sceptridium" Lyon
Rodzaj podejźrzon "Botrychium" jest jednym z kilku wyróżnianych w obrębie rodziny nasięźrzałowatych ("Ophioglossaceae"), przy czym tradycyjnie wyróżnia się ich cztery, ale w przypadku podzielenia "Botrychium" na cztery lub pięć mniejszych rodzajów – odpowiednio więcej. W obrębie rodziny siostrzanym rodzajem jest "Helminthostachys", pozycję bardziej bazalną zajmuje rodzaj nasięźrzał "Ophioglossum", a bazalnym dla całej rodziny rodzajem jest "Mankuya".
Rodzaj "Botrychium" "sensu lato" bywa rozdzielany na cztery lub pięć mniejszych rodzajów na bazie kryteriów morfologicznych i molekularnych, potwierdzanych datowaniem odległego w czasie rozdzielenia się poszczególnych linii rozwojowych (57–23 miliony lat temu). Wyróżniane są następujące drobne rodzaje: "Botrychium" "s.s.", "Botrypus", "Japanobotrychium", "Osmundopteris" i "Sceptridium". 
W przypadku podziału rodzaju jego tradycyjne, szerokie ujęcie odpowiada podrodzinie "Botrychioideae" .
Nazwa.
W dawnej europejskiej literaturze najczęściej opisywano podejźrzona księżycowego. Ze względu na kształt liści nazwa często nawiązywała do księżyca. W XV wieku nazywaną go polsku "miesięcznikiem", nawiązując do nazwy łacińskiej "lunaria minor". Podobnie jest m.in. w językach bułgarskim () czy serbsko-chorwackich ("mesećina, mladomesecina, manja mesećina").
Marcin z Urzędowa jako alternatywną nazwę podaje "zapartnica", a Marcin Siennik używa nazwy "podeźrzał". Nazwa ta się później przyjęła w różnych wariantach ("podeźron", "podeźrał", "podeyrzon", "podejrzał" itp.) Funkcjonuje pogłoska, jakoby w znanej Klukowi taksonomii ludowej nazwy "nasięźrzał" i "podejźrzon" oznaczały odpowiednio "Botrychium" i "Ophioglossum", ale on zamienił te nazwy, co miałoby utrudnić praktykowanie guseł. Niemniej podejźrzon księżycowy w systemie Kluka był uznany za gatunek długosza, jako "długosz podezrzon" ("Osmunda lunaria"), z adnotacją, że dawniej znany był jako "Lunaria botrytis". W związku z tym Stanisław Bonifacy Jundziłł w ogóle cały rodzaj "Osmunda" określał jako "podezrzoń". Podobne utożsamianie rodzajów "Osmunda" i "Botrychium", a także "Blechnum" (podrzeń), występowało również w innych językach. Wyjątkowo zdarzało się nazywanie przedstawicieli "Ophioglossum" "nasięźrzałem", ale zwykle zaznaczano, że to odrębne taksony. Etymologia nie jest jasna, przypuszczalnie związek z czasownikiem "podejrzeć" nawiązuje do przypisywanych roślinie magicznych właściwości.
W językach wschodniosłowiańskich funkcjonują lub funkcjonowały nazwy nawiązujące do przypisywanych podejźrzonowi magicznych właściwości, w rosyjskim , w ukraińskim , . W języku czeskim funkcjonowała podobna nazwa "hroznatěnka", ale także "zasevratec" czy nazwa w formie zdania "vrať se zase", które dały źródło późniejszej nazwie "vratička". Szymon Syreński (Syreniusz), prawdopodobnie pod tym wpływem, jako jeden z synonimów podał formę "wróć się zaś".

</doc>
<doc id="1141473" url="https://pl.wikipedia.org/wiki?curid=1141473" title="MOST">
MOST



</doc>
<doc id="1141474" url="https://pl.wikipedia.org/wiki?curid=1141474" title="Wielka Cisowa">
Wielka Cisowa

Wielka Cisowa (878 m n.p.m.) – dość rozległe, płaskie i generalnie bezleśne wypiętrzenie grzbietu pasemka Błatniej w Paśmie Baraniej Góry w północnej części Beskidu Śląskiego, pierwsze licząc od Błatniej w kierunku zachodnim. W kierunku południowym od szczytu Wielkiej Cisowej odchodzi wyraźne ramię, rozdzielające dolinki dwóch potoków uchodzących do Brennicy: Jatnego na zachodzie i Chrobaczego na wschodzie.
Historia.
Nazwa góry "Cisowa" związana jest najpewniej z występującymi tu niegdyś cisami. Znana jest co najmniej od XVI w. – mieszkańcy Brennej mieli tu swe pierwsze górskie pastwisko, na którym paśli bydło rogate. W 1689 r. wspomniany już jest "Sallasch Tissowa" ("szałas Cisowa"), a w 1835 r. – osiedle o tej samej nazwie (w formie "Czihsowa").
Na grzbiecie, w siodle między Wielką Cisową a Błatnią przez wiele lat znajdował się postawiony przez komunistyczne władze obelisk z okolicznościową tablicą, upamiętniający śmierć grupy 9 funkcjonariuszy MO i UB, którzy zginęli tu 12 i 13 maja 1946 r. podczas kilkugodzinnej bitwy z NSZ-owskim oddziałem "Bartka" (Henryka Flamego). Tablica została usunięta jeszcze na przełomie lat 80. i 90. XX wieku, jednak sam obelisk pozostał. Wtedy też obok głazu pojawił się krzyż, postawiony ze wspólnej inicjatywy Urzędu Gminy i mieszkańców Brennej.
Turystyka.
W adaptowanej góralskiej chałupie, tuż powyżej pomnika, od 1984 r. funkcjonowało Studenckie Schronisko Turystyczne. Spłonęło ono doszczętnie 23 listopada 1994 r. – ślady fundamentów są widoczne do dziś. Nieco dalej w kierunku Błatniej znajduje się niewielki ośrodek wypoczynkowy "Ranczo u Dorotki" (noclegi, restauracja z domową kuchnią, kilka koni pod wierzch).
Grzbietem Wielkiej Cisowej biegnie czerwony szlak turystyczny z Jasienicy na Błatnią (Błotny). Wspomnianym wyżej południowym ramieniem biegną zielone znaki szlaku z Brennej na Błatnią.

</doc>
<doc id="1141476" url="https://pl.wikipedia.org/wiki?curid=1141476" title="Gerbillus gerbillus">
Gerbillus gerbillus



</doc>
<doc id="1141477" url="https://pl.wikipedia.org/wiki?curid=1141477" title="Subdigitals">
Subdigitals

Subdigitals – album wydany przez MoonScoop, w której są zamieszczone piosenki wykonane przez różnych muzyków, najpierw zostały one umieszczone w francuskim serialu animowanym Kod Lyoko. Większość piosenek jest zrobionych przez Subdigitals, podczas gdy dwa ostatnie utwory są wykonane przez Debra Reynolds i Noam Kaniel.
Album został wydany we Francji przed Ameryką.
Lista utworów.
Utwory z angielskiej CD:
Utwory z francuskiej CD:

</doc>
<doc id="1141483" url="https://pl.wikipedia.org/wiki?curid=1141483" title="Method &amp; Red">
Method &amp; Red

Method &amp; Red (czasami pisane Method and Red) – amerykański serial telewizyjny wyprodukowany przez stację FOX. W serialu występują znani raperzy Method Man i Redman, oraz Beth Littleford i David Henrie. Zostało nakręconych trzynaście odcinków jednak telewizja FOX zdjęła serial po dziewięciu z powodu niskiej oglądalności.

</doc>
<doc id="1141485" url="https://pl.wikipedia.org/wiki?curid=1141485" title="Botrychium">
Botrychium



</doc>
<doc id="1141486" url="https://pl.wikipedia.org/wiki?curid=1141486" title="Apodemus uralensis">
Apodemus uralensis



</doc>
<doc id="1141487" url="https://pl.wikipedia.org/wiki?curid=1141487" title="Herb gminy Proszowice">
Herb gminy Proszowice



</doc>
<doc id="1141488" url="https://pl.wikipedia.org/wiki?curid=1141488" title="Divoká soutěska">
Divoká soutěska

Divoká soutěska – przełom rzeki Kamenice w Czechach.
Położenie.
Przełom położony jest w północnych Czechach, na obszarze Parku Narodowego Czeska Szwajcaria ("NP České Švýcarsko") na Wyżynie Dieczyńskiej ("Děčínská vrchovina"), wzdłuż dolnego biegu rzeki Kamenice, między przełomami Edmundova soutěska i Ve Střzi, około 3,5 km na wschód od centrum miejscowości Hřensko w powiecie Děčín.
Jest to charakterystyczna naturalna formacja skalna w Szwajcarii Czeskiej o długości około 450 m i prawie pionowych ścianach o wysokości do 150 m. Przełom stanowi głęboka dolina rzeczna wyżłobiona rzeczną erozją w mezozoicznych warstwach kredowych piaskowców środkowego turonu. Pochyłe ściany skalne i dno doliny pokrywa gruz wapienny, a wzdłuż biegu rzeki układają się aluwialne osady piaszczyste. Powyżej w kierunku górnego biegu rzeki znajduje się przełom Ve Střzi, a poniżej Edmundova (Tichá) soutěska. Do wąwozu Edmundova soutěska wzdłuż rzeki, nad którą wznoszą się ściany i wieże z piaskowca, prowadzi droga.
Historia.
Divoká soutěska pierwotnie była niedostępna. Pierwszego przepłynięcie Kamenicy wąwozem na odcinku od Dolskiego mlýna do Hřenska bez przesiadki dokonano na trzech tratwach czterometrowej długości w 1877 roku. Z końcem XIX wieku z inicjatywy księcia Edmunda Clary-Aldringena i Hřeńskiego Towarzystwa Górskiego Szwajcarii Czeskiej rozpoczęto budowę kładek i przejść tunelowych w skałach oraz jazów, które udrożniły niedostępne dotąd odcinki wąwozów. Pomiędzy przełomami Edmundova soutěska i Divoká soutěska 200 robotników pod nadzorem włoskich rzemieślników zbudowało drogę. Otwarcie przejazdu odbyło się w 1898 roku. W latach 20. XX wiek wąwóz obsługiwało 7 łódek pychówek, a wąwozy rocznie odwiedzało około 160 tys. turystów. Po 1945 roku wysiedlono tubylczą ludność, a rejon wąwozu opustoszał i powoli popadał w ruinę. W 1964 roku trasę zrekonstruowano.
Roślinność.
Przez wpływy przekładni temperatury oraz cieniste miejsca, rośnie tu cenna i niezwykła roślinność. Do głębokiego wąwozu o pionowych ścianach, w wyniku inwersji temperatury napływa zimne powietrze. Dzięki temu na dnie wilgotnych i chłodnych dolin, na poziomie około 150 m n.p.m. występują gatunki roślin zimnolubnych, a na wyżej położonych skałach wystających ponad las rosną podgórskie i górskie rośliny ciepłolubne. Występują tu fiołek dwukwiatowy, liczydło górskie, bażyna czarna, wroniec widlasty, podrzeń żebrowiec oraz wiele gatunków paproci, mchów i porostów. W wyniku różnicy temperatury i wilgotności między dolinami w kanionach a powierzchniami położonymi wyżej dolin, wystąpił podział drzewostanu i roślinności. W wyższych suchych i cieplejszych partiach występuje drzewostan sosny zwyczajnej z domieszką brzozy i jarzębu. W wilgotnych i chłodniejszych dolinach występują drzewa zimnolubne świerk, buk, klon i jawor. Resztki pierwotnego drzewostanu zachowały się na niedostępnych skałach.
Nazwa wąwozu Divoká soutěska wywodzi się od dzikiego charakteru otoczenia rzeki Kamenice w tym rejonie.
Turystyka.
Wzdłuż przełomu prowadzi szlak turystyczny:

</doc>
<doc id="1141490" url="https://pl.wikipedia.org/wiki?curid=1141490" title="Muzeum i Instytut Zoologii Polskiej Akademii Nauk">
Muzeum i Instytut Zoologii Polskiej Akademii Nauk

Muzeum i Instytut Zoologii Polskiej Akademii Nauk (MiIZ PAN) – geneza muzeum sięga Gabinetu Zoologicznego powstałego w 1819 przy ówczesnym Królewskim Uniwersytecie Warszawskim i rozwijającego się do 1862 pod kierownictwem Feliksa Pawła Jarockiego. Następcą Jarockiego był Władysław Taczanowski, który po objęciu funkcji kierownika zmienił Gabinet w miejsce eksponowania zbiorów o charakterze edukacyjno-naukowym. W 1864 Taczanowski nawiązał kontakt z Konstantym i Aleksandrem Branickimi, którzy współpracowali z Gabinetem finansując powiększające kolekcję ekspedycje do Ameryki Południowej i Afryki. Taczanowski kierował Gabinetem do 1890, a po nim Nikołaj Nasonow (do 1906) i Jakow Szczełkanowcew (do 1915). Władysław Taczanowski współpracował z Branickimi przy powołaniu prywatnego Muzeum Zoologicznego, które zostało otwarte dla publiczności przez Ksawerego Branickiego w 1887 Jego kierownikiem został Jan Sztolcman.
W 1919 z połączenia Muzeum Branickich i Gabinetu powstał Dział Zoologiczny Narodowego Muzeum Przyrodniczego. W 1921 Dział ten przemianowany został na Polskie Państwowe Muzeum Przyrodnicze, a w 1928 na Państwowe Muzeum Zoologiczne.
W 1935 po pożarze muzeum ulokowanego na terenie Uniwersytetu Warszawskiego, jego siedzibę przeniesiono do gmachu przy ul. Wilczej, w którym do wybuchu II wojny światowej nie powstała jednak żadna wystawa. Już w pierwszych dniach wojny budynek został poważnie uszkodzony, a część zbiorów zniszczona. W trakcie burzenia Warszawy po powstaniu warszawskim budynek został podpalony przez Niemców, w wyniku czego znacznie ucierpiały zbiory entomologiczne, biblioteka i archiwum.
Po wojnie do 1953 kierownikiem muzeum był Stanisław Feliksiak. W 1952, po powstaniu Polskiej Akademii Nauk i powołaniu Instytutu Zoologii PAN, muzeum weszło w jego skład. Dyrektorem Instytutu w latach 1953-1959 był Tadeusz Jaczewski. Od 1999 funkcję dyrektora Muzeum i Instytutu Zoologii PAN pełni Wiesław Bogdanowicz.
Stała wystawa muzeum istniała w budynku przy ul. Wilczej, później przeniesiona została do Pałacu Kultury i Nauki, gdzie zamarła w 1976. Wznowiono ją dopiero w 1992. Najnowsza (otwarta w 2007) wystawa muzeum prezentująca drapieżniki, pt. "Zabójcy bez winy", stanowi ciekawe uzupełnienie bezpośrednio z nią sąsiadującej ekspozycji Muzeum Ewolucji Instytutu Paleobiologii Polskiej Akademii Nauk, mieszczącego się w Pałacu Młodzieży w Pałacu Kultury i Nauki.

</doc>
<doc id="1141493" url="https://pl.wikipedia.org/wiki?curid=1141493" title="Sinh">
Sinh



</doc>
<doc id="1141494" url="https://pl.wikipedia.org/wiki?curid=1141494" title="Cosh">
Cosh



</doc>
<doc id="1141495" url="https://pl.wikipedia.org/wiki?curid=1141495" title="Tanh">
Tanh



</doc>
<doc id="1141496" url="https://pl.wikipedia.org/wiki?curid=1141496" title="Tgh">
Tgh



</doc>
<doc id="1141497" url="https://pl.wikipedia.org/wiki?curid=1141497" title="Ctanh">
Ctanh



</doc>
<doc id="1141498" url="https://pl.wikipedia.org/wiki?curid=1141498" title="Ctgh">
Ctgh



</doc>
<doc id="1141500" url="https://pl.wikipedia.org/wiki?curid=1141500" title="Aleksander Ławrynowicz">
Aleksander Ławrynowicz

Aleksander Ławrynowicz (ur. 1 lipca 1889 w Petersburgu, zm. 11 sierpnia 1944 Warszawa) – polski bakteriolog. 
W 1906 ukończył gimnazjum w Petersburgu ze złotym medalem, a następnie w tym samym roku rozpoczął studia lekarskie w Wojskowej Akademii Medycznej w Petersburgu. Po uzyskaniu dyplomu w 1912 wyjechał do Kirgistanu z ekspedycją do walki z dżumą. Po powrocie w 1913 pracował jako asystent na oddziale wewnętrznym w Obuchowskim Szpitalu Miejskim w Petersburgu. W czasie I wojny światowej został powołany do służby czynnej i wyznaczony do zwalczania dżumy w Kronsztadzie. Tam rozpoczął swoją pierwszą pracę jako lekarz bakteriologii. Od 1918 pracował w Saratowie nad Wołgą, początkowo jako starszy asystent w szpitalu miejskim, a następnie prowadził kurs bakteriologii na Uniwersytecie Saratowskim. Habilitował się w 1920 na podstawie pracy „Gonokok i jego formy ewolucyjne.” W latach 1921 – 1923 pracował jako starszy asystent kliniki chorób zakaźnych w Wojskowej Akademii Medycznej w Petersburgu. W tym okresie został uwięziony przez władze bolszewickie. W 1923 repatriował się z rodziną (żona – Walentyna Tichobrazoff (1887 – 1961), synowie Wincenty (1917-1985), Romuald (1918–1993) do Polski. 
Osiedlił się w Poznaniu, gdzie objął posadę starszego asystenta przy katedrze bakteriologii Uniwersytetu Poznańskiego. Ponownie habilitował się, tym razem w Polsce. W 1925 przeniósł się z rodziną do Warszawy. Od 1925 do 1944 był kierownikiem Miejskiego Instytutu Higieny (MIH) w Warszawie. Brał udział w reorganizacji i pracach Wolnej Wszechnicy Polskiej (WWP) w Warszawie. Od 1933 prowadził wykłady z bakteriologii na WWP w Łodzi. Był członkiem założycielem Polskiego Towarzystwa Badań Naukowych nad Gruźlicą, a od 8 lutego 1937 jego wiceprezesem. Podczas okupacji prowadził tajne komplety z bakteriologii, a w roku 1943 został mianowany profesorem bakteriologii Uniwersytetu Warszawskiego. Jego dorobek naukowy obejmuje ponad 100 prac z różnych dziedzin bakteriologii. Za zasługi dla medycyny był odznaczony Złotym Krzyżem Zasługi (Polska), komandorią Orderu Św. Sawy (Jugosławia) i Orderem Św. Aleksandra Newskiego (Rosja).
W czasie powstania warszawskiego pracował w MIH opatrując rannych. 11 sierpnia 1944 roku, podczas pacyfikacji dzielnicy Ochota w Warszawie, za rzekome strzały oddane z budynku MIH do Niemców, profesor Aleksander Ławrynowicz został zamordowany w swoim gabinecie przez żołnierzy niemieckich. Jego zwłoki zostały spalone na podwórzu Instytutu. Pochowany symbolicznie na cmentarzu Powązki Wojskowe w Warszawie (kwatera B29-1-3).

</doc>
<doc id="1141501" url="https://pl.wikipedia.org/wiki?curid=1141501" title="Csch">
Csch



</doc>
<doc id="1141502" url="https://pl.wikipedia.org/wiki?curid=1141502" title="Arsinh">
Arsinh



</doc>
<doc id="1141503" url="https://pl.wikipedia.org/wiki?curid=1141503" title="Arcosh">
Arcosh



</doc>
<doc id="1141504" url="https://pl.wikipedia.org/wiki?curid=1141504" title="Cztery pokoje">
Cztery pokoje

Cztery pokoje (ang. "Four Rooms") – film fabularny z 1995 roku. Składa się z czterech nowel wyreżyserowanych przez czterech różnych reżyserów: – "Brakujący składnik" ("The Missing Ingredient"), – "Nie ten mężczyzna" ("The Wrong Man"), Roberta Rodrigueza – "Rozrabiaki" ("The Misbehavers") i Quentina Tarantino – "Mężczyzna z Hollywood" ("The Man from Hollywood"). Każdy z reżyserów opracował jedną z czterech historii.
Nowele przedstawiają historie, które wydarzyły się w hotelu w Los Angeles w noc sylwestrową. W filmie pojawiają się m.in. Bruce Willis, Quentin Tarantino, Antonio Banderas i Madonna.

</doc>
<doc id="1141505" url="https://pl.wikipedia.org/wiki?curid=1141505" title="Artanh">
Artanh



</doc>
<doc id="1141506" url="https://pl.wikipedia.org/wiki?curid=1141506" title="Artgh">
Artgh



</doc>
<doc id="1141507" url="https://pl.wikipedia.org/wiki?curid=1141507" title="Biała gorączka (album)">
Biała gorączka (album)

Biała gorączka – dwupłytowy album zespołu The Gruz Brothers Band wydany w kwietniu 2006 roku. Wydanie jest pełnym zapisem występu formacji w studiu koncertowym Radia Gdańsk, niepoddanym żadnej obróbce studyjnej.
Twórcy.
oraz gościnnie:

</doc>
<doc id="1141508" url="https://pl.wikipedia.org/wiki?curid=1141508" title="Arctgh">
Arctgh



</doc>
<doc id="1141509" url="https://pl.wikipedia.org/wiki?curid=1141509" title="Arctanh">
Arctanh



</doc>
<doc id="1141510" url="https://pl.wikipedia.org/wiki?curid=1141510" title="Arsech">
Arsech



</doc>
<doc id="1141511" url="https://pl.wikipedia.org/wiki?curid=1141511" title="Arcsch">
Arcsch



</doc>
<doc id="1141512" url="https://pl.wikipedia.org/wiki?curid=1141512" title="Autostrada A24 (Włochy)">
Autostrada A24 (Włochy)

Autostrada A24 (Autostrada Parków) (wł."Autostrada A24", "Autostrada dei Parchi") – autostrada we Włoszech łącząca Rzym z miastem Teramo. Przecinająca pasmo Apenin arteria jest jedną z trzech włoskich autostrad leżących na południe od Florencji, które łączą kraj równoleżnikowo. Na całej długości trasy występuje szereg tuneli. Najbardziej charakterystyczny z nich to długi na ponad 10 kilometrów tunel wydrążony pod masywem Gran Sasso d’Italia. Nazwa arterii została zaczerpnięta z faktu iż trasa prowadzi przez Park Narodowy Gran Sasso i Monti della Laga ("Parco Nazionale del Gran Sasso e Monti della Laga"). Na odcinku od węzła z Grande Raccordo Anulare do węzła z Autostradą A25 arteria jest fragmentem trasy E80. Operatorem zbudowanej w latach 70 XX wieku autostrady jest firma „Strada dei Parchi”. Spółka ta zajmuje się także Autostradą A25.

</doc>
<doc id="1141513" url="https://pl.wikipedia.org/wiki?curid=1141513" title="Arcus secans">
Arcus secans



</doc>
<doc id="1141515" url="https://pl.wikipedia.org/wiki?curid=1141515" title="Arcus cosecans">
Arcus cosecans



</doc>
<doc id="1141516" url="https://pl.wikipedia.org/wiki?curid=1141516" title="Ośrodki zapasowe kawalerii II RP w 1939 roku">
Ośrodki zapasowe kawalerii II RP w 1939 roku

Ośrodki zapasowe kawalerii II RP w 1939 roku – oddziały kawalerii Wojska Polskiego.
Prace mobilizacyjne ośrodków zapasowych brygad kawalerii spowodowały powstanie wielu pułków kawalerii i różnego rodzaju zgrupowań. W wielu przypadkach nie udało się doprowadzić mobilizacji do końca poszczególnych oddziałów jak również wyposażyć ich w dostateczną ilość broni. Często koncentracja prowadzona była w pośpiechu, w obliczu zbliżających się wojsk wroga. Zmieniająca się szybko sytuacja na froncie i chaos powodowały często, że dowództwo Ośrodków Zapasowych kawalerii nie posiadało kontaktu z polskimi jednostkami, dla których mobilizowało oddziały zapasowe. W związku z tym z niektórych luźnych pułków i szwadronów tworzono w pośpiechu improwizowane pułki i grupy kawaleryjskie a następnie włączano je do walki.

</doc>
<doc id="1141518" url="https://pl.wikipedia.org/wiki?curid=1141518" title="Majster Kat">
Majster Kat

Majster Kat – słowacki zespół thrashmetalowy założony w 2001 roku.

</doc>
<doc id="1141519" url="https://pl.wikipedia.org/wiki?curid=1141519" title="Arcsec">
Arcsec



</doc>
<doc id="1141520" url="https://pl.wikipedia.org/wiki?curid=1141520" title="Arccsc">
Arccsc



</doc>
<doc id="1141521" url="https://pl.wikipedia.org/wiki?curid=1141521" title="Alina Halska">
Alina Halska

Alina Halska (ur. 15 stycznia 1902 w Warszawie, zm. w sierpniu 1942) – polska aktorka żydowskiego pochodzenia.
Życiorys.
Ukończyła gimnazjum Leonii Rudzkiej, następnie studiowała w Wyższej Szkole Handlowej w Warszawie. Zawodu aktorskiego uczyła się u Wojciecha Brydzińskiego. Zadebiutowała prawdopodobnie w sezonie 1921/1922 w Teatrze Nowości w Warszawie (podobno już wcześniej grała na scenie operowej). Występowała głównie w warszawskich teatrach, m.in.: im. Wojciecha Bogusławskiego, Narodowym, Artystów, Polskim, Małym. W sezonach 1923/1924 i 1924/1925 występowała w Teatrze Miejskim w Łodzi, w sezonie 1926/27 w Teatrze Wielkim we Lwowie, od 6 do 15 października 1934 gościnnie na scenie Teatru im. Juliusza Słowackiego w Krakowie. Związana była z Wincentym Drabikiem.
Została uwięziona przez Gestapo na Pawiaku i tam prawdopodobnie rozstrzelana.

</doc>
<doc id="1141522" url="https://pl.wikipedia.org/wiki?curid=1141522" title="Arctan">
Arctan



</doc>
<doc id="1141523" url="https://pl.wikipedia.org/wiki?curid=1141523" title="Arcctan">
Arcctan



</doc>
<doc id="1141525" url="https://pl.wikipedia.org/wiki?curid=1141525" title="Współrzędne barycentryczne">
Współrzędne barycentryczne



</doc>
<doc id="1141526" url="https://pl.wikipedia.org/wiki?curid=1141526" title="Dochodowa teoria pieniądza">
Dochodowa teoria pieniądza

Dochodowa teoria pieniądza – teoria, której głównym przedmiotem zainteresowań są dochody pieniężne, przy czym badania dotyczą źródeł ich powstawania (czynników określających wielkość dochodu) oraz kierunków i sposobu wydatkowania, a także relacji między wielkością popytu, a dochodem narodowym.
Dochodowa teoria pieniądza powstała na gruncie krytyki ilościowej teorii pieniądza jako udoskonalona jej odmiana. Dochodowa teoria pieniądza przyjmuje ilość pieniądza za zmienną zależną, określoną przez strumień wydatków. Nie jest ona teorią zwartą, wyłożoną całościowo przez jednego autora bądź zespół; jej elementy można znaleźć w pracach wielu ekonomistów. Prekursorem formuły dochodowej był Thomas Tooke (1774–1858), który reprezentował pogląd, że poziom cen determinuje ilość cyrkulującego pieniądza.
Dochodowa teoria pieniądza występuje w 2 wersjach: subiektywnej i obiektywnej.
Subiektywna dochodowa teoria pieniądza.
Wyeksponowane zostały czynniki psychologiczne, uznając je za istotny motyw zachowania się posiadaczy pieniądza. Przedstawicielem tego nurtu jest A. Aftalion (1874–1956), który jako jeden z pierwszych zwrócił uwagę na rolę dochodu w kształtowaniu cen, uznając wzrost popytu za czynnik powodujący wzrost cen. Swoją teorię ujął w formie równania:
gdzie:
Z równania, w którym Aftalion operuje z jednej strony tylko dochodem, a z drugiej wielkością produkcji, pomijając związek cen z wartością, wynika, że pieniądz odgrywa rolę pośrednika w wymianie, gdyż towary w rzeczywistości nabywane są za dochody. Przyczyną zwiększonego popytu, oprócz wzrostu dochodów, są dla Aftaliona przesłanki natury psychologicznej, tzn. subiektywne przewidywania posiadaczy pieniędzy dotyczące kształtowania się cen w przyszłości.
Obiektywna dochodowa teoria pieniądza.
Dominująca wersja, badająca obiektywne czynniki wyznaczające dochody pieniężne na tle podstawowych zależności ekonomicznych w procesie produkcji. Podejście to znalazło zastosowanie w pracach K. Wicksella (1851–1926), J.M. Keynesa (1883–1946) oraz J. Robinsona (1903–1983).
Rozumowanie Wicksella jest w wielu punktach zbieżne z teorią Aftaliona. Ogólny poziom cen jest dla Wicksella wynikiem przeciwstawienia strumieniowi dóbr strumienia dochodów pieniężnych. W kształtowaniu dochodów upatruje zatem czynnik określający ceny. Wykazując niekompletność ilościowej teorii pieniądza, wskazał na konieczność uwzględnienia kredytu przy omawianiu związku między ilością pieniądza a cenami. Przez rozpatrywanie zjawisk pieniężnych na tle zjawisk rozwoju włączył teorię pieniądza do teorii polityki gospodarczej, rozszerzył tradycyjne podejście do zagadnień pieniężnych.
Fragmenty dochodowej teorii pieniądza były także rozwijane przez J. M. Keynesa, który sformułował tezę, że popyt na pieniądz jest nie tylko funkcją dochodu narodowego; ilość pieniądza w obiegu oraz zmiany ogólnego poziomu cen wiąże Keynes z wielkością produkcji, poziomem dochodów i ich podziałem na konsumpcję i inwestycje. Wpływ zmian ilości pieniądza na poziom cen zależy zatem od wielu czynników kształtujących proces produkcji. Całość zasobów pieniężnych w społeczeństwie Keynes podzielił na 2 części:
Popyt na pieniądz czynny zależy od ogólnej aktywności gospodarczej wyrażającej się w poziomie dochodów, popyt na pieniądz nieczynny jest malejącą funkcją stopy procentowej. Powiększenie ilości pieniądza powiększa dochody i działa w 2 kierunkach:
Wpływ zmian ilości pieniądza na poziom cen może być, zdaniem Keynesa, tylko pośredni – poprzez wpływ na płace nominalne i ogólne wielkości zatrudnienia, które z kolei zależą od skłonności do inwestowania (skłonność od inwestowania kształtuje się pod wpływem stopy procentowej).
Szkoła Cambridge.
W rozważaniach na temat dochodowej teorii pieniądza nie można pominąć przedstawicieli Szkoły Cambridge – A. Marshall (1842–1924), A. Pigou (1877–1963) – którzy, mimo że w wywodach o wartości pieniądza formalnie pozostali na gruncie teorii ilościowej, w interpretacji zjawisk przekształcili ją w formułę o charakterze dochodowym. Formuła ta zapoczątkowana przez Marshalla była powtarzana i rozwijana przez jego współpracowników i uczniów. Wyraża się ona wzorem:
gdzie:
Na szczególną uwagę w dorobku przedstawicieli Szkoły Cambridge zasługuje zdynamizowanie zjawisk pieniężnych. Dostrzegają oni ograniczoność czynników uwzględnianych przy analizie pieniądza w ramach teorii ilościowej i nie wyjaśnione przez nią przyczyny kształtujące szybkość obiegu pieniądza.
Marshall zastąpił transakcyjną szybkość obiegu wprowadzoną przez I. Fishera (1867–1947) szybkością dochodową, tzn. szybkością, z jaką przekształca się płynne zasoby gotówki w wydatki. Podkreślił przy tym, że tylko część dochodu zostaje w danym czasie wydatkowana. Jeżeli społeczeństwo utrzymuje zasoby pieniężne w wysokości 1/12 rocznego realnego dochodu, to szybkość obiegu pieniądza formula_10 będzie wyrażać się liczbą 12 (tzw. współczynnik preferencji płynności formula_11 czyli ułamek realnego społecznego dochodu utrzymywany w postaci płynnych zasobów).

</doc>
<doc id="1141528" url="https://pl.wikipedia.org/wiki?curid=1141528" title="55 Pułk Piechoty Wielkopolskiej">
55 Pułk Piechoty Wielkopolskiej



</doc>
<doc id="1141531" url="https://pl.wikipedia.org/wiki?curid=1141531" title="Współrzędne barycentryczne (matematyka)">
Współrzędne barycentryczne (matematyka)

Współrzędne barycentryczne – układ współrzędnych zdefiniowany przez wierzchołki sympleksu.
Niech formula_1 będą wierzchołkami sympleksu w "n"-wymiarowej przestrzeni liniowej formula_2
Jeśli dla pewnego punktu formula_3
to formula_5 są współrzędnymi barycentrycznymi punktu formula_6
Punkt
jest barycentrum (środkiem masy) sympleksu, stąd nazwa tego układu.

</doc>
<doc id="1141537" url="https://pl.wikipedia.org/wiki?curid=1141537" title="Dymi mi z czachy">
Dymi mi z czachy

Dymi mi z czachy – debiutancki album zespołu The Gruz Brothers Band wydany w 2005 roku. Na płycie można znaleźć elementy łączące ją z twórczością zespołu Stare Dobre Małżeństwo.
Twórcy.
oraz gościnnie:

</doc>
<doc id="1141538" url="https://pl.wikipedia.org/wiki?curid=1141538" title="Maciej Pinkwart">
Maciej Pinkwart

Maciej Pinkwart (ur. 16 marca 1948 w Milanówku) – polski pisarz, doktor nauk humanistycznych, autor kilkunastu przewodników turystycznych po Zakopanem, Paryżu, Słowacji, Francji i Grecji, książek biograficznych, powieści i tomów poezji, dziennikarz radiowy i prasowy, dokumentalista, w latach 1976-2012 kierownik Muzeum Karola Szymanowskiego w willi „Atma”, historyk Zakopanego, organizator życia muzycznego w Zakopanem, wykładowca i nauczyciel.
Życiorys.
Edukacja.
W 1965 ukończył liceum ogólnokształcące w Milanówku. Studiował na Uniwersytecie Warszawskim, uzyskując stopień magistra egiptologii w 1970 r., w 1972 r. ukończył tamże Studium Dziennikarskie. W 1983 obronił na Uniwersytecie Warszawskim doktorat pod tytułem "Prasa zakopiańska 1891–1939". W 2001 odbył studia podyplomowe z psychologii i pedagogiki twórczości na Akademii Muzycznej w Warszawie.
Działalność dziennikarska.
Od 1971 r. pracował w prasie i radiu (Centralna Agencja Fotograficzna, Redakcja Informacji I Programu Polskiego Radia, tygodnik „Prawo i Życie”).
W latach 1991–1992 był dziennikarzem i kierownikiem zakopiańskiego oddziału „Gazety Krakowskiej”, w latach 1991–1993 był współpracownikiem zakopiańskiego Radia Alex, potem Polskiego Radia Kraków (1993–96), warszawskiego Radia Kolor (1993–1995), radia szwedzkiego (1994–96) i III Programu Polskiego Radia (1996). Od 1994 do 2000 był zakopiańskim korespondentem II Programu Polskiego Radia i Radia ZET.
W latach 1995–1996 był redaktorem naczelnym miesięcznika „Halo Zakopane”.
Współpracował m.in. z pismami „Polityka”, „Prawo i Życie”, „Przekrój”, „Tygodnik Powszechny”, „Dunajec”, „Podhalanka”, „Wierchy”, „Biuletyn Podhalański”, „Tygodnik Podhalański”, „Gazeta Krakowska”, „Czas”, „Kurier Polski”, „Życie Warszawy”, „Życie Codzienne”, „Życie”, „Nasze Strony”, „Ruch Muzyczny”, „Twoja Muza”, „Dziennik Polski”. Felietonista „Dziennika Polskiego” (2008–2009), „Gazety Krakowskiej” (2008–2011), „Tygodnika Podhalańskiego” (2008-2020).
Praca w muzeach.
Od 1974 r. pracował najpierw w administracji, a od 1976 do 2012 w Muzeum Karola Szymanowskiego w willi „Atma” w Zakopanem, którego był pierwszym kierownikiem. Od 2006 kustosz dyplomowany. Członek Rady Naukowej Muzeum Tatrzańskiego (1991–2000).
Jest laureatem nagrody im. Karola Szymanowskiego za rok 2006, ufundowanej przez Fundację im. Szymanowskiego, za pracę w „Atmie”. Członek Towarzystwa Opieki nad Zabytkami w Zakopanem, członek Towarzystwa Muzeum Tatrzańskiego (2004–2008 – wiceprezes).
Inna działalność zawodowa.
W 1974 pracował krótko w PGR Kietrz.
W latach 1986–1989 prowadził firmę "Tatrasoft", która zajmowała się oprogramowaniem komputerów 8-bitowych. W latach 1990–1992 był redaktorem Wydawnictwa Tatrzańskiego.
Działalność edukacyjna.
Od 1997 jest etatowym pracownikiem Państwowej Ogólnokształcącej Szkoły Artystycznej w Zakopanem, od 2003 nauczyciel dyplomowany. Wykładowca w Wyższej Szkole Biznesu w Nowym Sączu (1995–1997). Wykładowca Warsztatów Literackich w Miejskim Ośrodku Kultury w Nowym Targu oraz kursów przewodników tatrzańskich w Zakopanem. Członek zwyczajny Podhalańskiego Towarzystwa Przyjaciół Nauk w Nowym Targu, Związku Historyków Spisza w Lewoczy na Słowacji.
Działalność artystyczna.
W czasie studiów był aktorem teatru uniwersyteckiego „Wagant”, w latach 1975–1976 kierownikiem literackim i aktorem Teatrzyku Piosenki „Scherzo”. Był współautorem filmów i programów TV (od 1960 audycje młodzieżowe, od 1976 filmy o tematyce zakopiańskiej). W latach 1987–1989 dla TV Kraków zrealizował cykl audycji telewizyjnych "Encyklopedia zakopiańska".
Organizator życia muzycznego w Zakopanem, m.in. współtwórca festiwalu "Dni Muzyki Karola Szymanowskiego" (od 1977) i inicjator powołania Towarzystwa Muzycznego im. Karola Szymanowskiego (1977, członek założyciel, członek pierwszego zarządu, 2005 – członek honorowy), założyciel i pierwszy prezes ogólnopolskiego Towarzystwa Edukacji Artystycznej (1996–2000, 2010–2011). Członek Sekcji Literackiej ZAiKS (2011), członek Stowarzyszenia Dziennikarzy RP (2011), członek Związku Literatów Polskich (2011), członek Stowarzyszenia Pisarzy Polskich (2011). Laureat Literackiej Nagrody Zakopanego (2018 i 2019 r.).
Inna działalność społeczna.
Członek PTTK, w latach 1985–90 w zarządzie oddziału zakopiańskiego, przewodniczący Komisji Wydawniczej (1985–89).
Życie prywatne.
Rozwiedziony (pierwsza żona – Małgorzata Rajchman, druga żona – Lidia Długołęcka), dwoje dzieci (Sergiusz 1973 – muzyk, dziennikarz, Joanna 1985 – dziennikarz TVP), czworo wnuków (Wiktor 1996, Liwia 2005, Wilhelm 2013, Lara 2018).
Publikacje.
Przewodniki:
Publikacje związane z Podhalem:
Tomiki poezji, powieści, opowiadania, felietony:
Sztuki teatralne (m.in.):

</doc>
<doc id="1141539" url="https://pl.wikipedia.org/wiki?curid=1141539" title="Niebo (film)">
Niebo (film)

Niebo – film fabularny z roku 2002, produkcji niemiecko-francusko-włoskiej w reżyserii Toma Tykwera. Scenariusz został napisany przez Krzysztofa Kieślowskiego oraz Krzysztofa Piesiewicza.
Opis fabuły.
Philippa, amerykańska nauczycielka angielskiego mieszkająca w Turynie podkłada bombę własnej roboty w biurze dilera narkotyków. Człowiek ten przyczynił się do śmierci męża Philippy. Ładunek zabija jednak nie jego, a 4 niewinne osoby. Podczas przesłuchania na policji w Philippie zakochuje się młody policjant – Filippo. Pomaga jej w ucieczce i zabiciu biznesmena.

</doc>
<doc id="1141540" url="https://pl.wikipedia.org/wiki?curid=1141540" title="Michel Chamillart">
Michel Chamillart

Michel Chamillart lub Chamillard (ur. 2 stycznia 1652 w Paryżu, zm. 14 kwietnia 1721 tamże) – francuski mąż stanu i minister Ludwika XIV. Generalny kontroler finansów w okresie 5 września 1699 - 20 lutego 1708.
Życiorys.
Urodził się w Paryżu w świeżo nobilitowanej rodzinie. Jak większość polityków swych czasów rozpoczął karierę jako doradca paryskiego parlamentu (1676), "maire de requests" (1686) i intendentem generalitetu w Rouen (styczeń 1689). Ponieważ był przystojny i elegancki, cieszył się sympatią markizy de Maintenon, a przez nią także i króla. W roku 1690 został intendentem finansów, a 5 września 1699 roku Ludwik XIV uczynił go generalnym kontrolerem finansów, do którego stanowiska dodał funkcję sekretarza stanu od spraw wojny 7 stycznia 1701 roku.
Sytuacja Chamillarta był ciężka. Wojenny deficyt osiągnął w 1699 roku 53 miliony liwrów, a kredyt był niemal wyczerpany. Chamillartowi brakowało jednak energii i inteligencji by w pełni uzdrowić finanse państwa. Uciekał się jedynie do tradycyjnych metod; psucia monety (pięciokrotna obniżka zawartości kruszcu w ciągu zaledwie 6 lat), uzgodnienia mniejszego procentu spłacanego długu i podwyższenia podatków.
Próbował puścić w obieg papierowe pieniądze: "billets de monnaie", rezultaty dla gospodarki okazały się jednak złe. Studiował projekty Vaubana i propozycje Boisguilleberta wprowadzenia nowego podatku "taille", lecz nie wdrożył ich.
W październiku 1706 roku przekazał królowi wiadomość, że dług państwowy wzrósł do 288 mln liwrów i że deficyt na rok 1707 wyniesie 160 milionów. W październiku 1707 zauważył z konsternacją, że zysk na rok 1708 będzie musiał być w całości przeznaczony na spłatę wierzycieli państwa. Wobec tego Chamillart, który już w roku 1706 prosił o emeryturę, uzyskał zwolnienie z urzędu. Naród obwiniał go niesłusznie o ruinę finansową państwa, której prawdziwa przyczyna była kosztowna wojna o sukcesję hiszpańską (1702-1714).
Jako sekretarz stanu był odpowiedzialny za zorganizowanie armii po porażkach z lat 1704, 1706 i 1708. Udało mu się to tylko po części ponieważ skarb był pusty. Po przegranej w 1706 (bitwa pod Turynem) przestrzegał króla, ze wróg będzie dyktował warunki pokoju. Chamillarta oskarżono, że w bitwie pod Turynem dowodził jego nieudolny zięć Louis d’Aubusson de la Feuillade. W końcu nawet markiza de Maintenon odwróciła się od Chamillart, tak, że dnia 10 czerwca 1709 roku zrezygnował z sekretariatu stanu
Dokumenty Chamillarta opublikowano dwukrotnie:

</doc>
<doc id="1141542" url="https://pl.wikipedia.org/wiki?curid=1141542" title="Bitwa na Niemidze">
Bitwa na Niemidze



</doc>
<doc id="1141546" url="https://pl.wikipedia.org/wiki?curid=1141546" title="Teoria obfitości zasobów">
Teoria obfitości zasobów

Teoria obfitości zasobów – po raz pierwszy założenia teorii zostały opublikowane w artykule w 1919 roku przez szwedzkiego ekonomistę Eli Heckschera, po czym zostały rozwinięte w pracy doktorskiej Bertila Ohlina. Stąd też teoria jest powszechnie znana jako twierdzenie "Heckschera-Ohlina". Ponieważ obie prace były napisane w języku szwedzkim, przez szereg lat były nieznane. Po raz pierwszy wydano pracę Ohlina w Stanach Zjednoczonych w 1933 roku, natomiast artykuł Heckschera dopiero w 1950 roku. W ten sposób opracowana przez nich teoria weszła do kanonu dopiero po II wojnie światowej.
Założenia teorii.
Zakładamy, że istnieją dwa kraje: I oraz II. Dysponują one pewnymi zasobami kapitału K oraz pracy L. Stopień relatywnego wyposażenia w kapitał i pracę jest różny w obu krajach. Przyjmijmy, że kraj I jest relatywnie lepiej wyposażony w kapitał niż w pracę, w kraju II odwrotnie – kapitał jest relatywnie rzadki, a praca relatywnie obfita.
Twierdzenie Heckschera-Ohlina.
Kraj będzie eksportował te towary, do wytworzenia których zużywa się relatywnie dużo czynnika produkcji w danym kraju względnie obfitego, a sprowadzał z zagranicy towary, których produkcja wymaga relatywnie dużo czynnika produkcji w danym kraju względnie rzadkiego.
Wyrównywanie się cen czynników produkcji.
Założenia poczynione w twierdzeniu Heckschera-Ohlina, które mówią o specjalizacji produkcji w zależności od tego, który czynnik obficiej występuje w danym kraju, mogą wpływać na ceny tych czynników. Po raz pierwszy tym zagadnieniem zajął się znany ekonomista – Paul Samuelson. Wraz ze specjalizacją i wzrostem zapotrzebowania na czynnik, którego w danym kraju jest więcej, następuje wzrost ceny tego czynnika. Tym samym, cena czynnika, którego w danym kraju jest mniej, i którego zapotrzebowanie się ogranicza, spada. To samo zjawisko dotyczy drugiego kraju, który bierze udział w wymianie międzynarodowej. Zjawisko to określa się wyrównywaniem się cen czynników produkcji. W literaturze twierdzenie przyjmuje nazwę "Heckschera-Ohlina-Samuelsona".

</doc>
<doc id="1141553" url="https://pl.wikipedia.org/wiki?curid=1141553" title="Sump">
Sump



</doc>
<doc id="1141560" url="https://pl.wikipedia.org/wiki?curid=1141560" title="Powierzchniowo wzmocniona spektroskopia Ramana">
Powierzchniowo wzmocniona spektroskopia Ramana

Powierzchniowo wzmocniona spektroskopia ramanowska (ang. SERS: "Surface Enhanced Raman Spectroscopy") – technika spektroskopowa polegająca na pomiarze promieniowania rozproszenia Ramana cząsteczek zaadsorbowanych na powierzchni metalu lub cząstki metalicznego zolu. Technika ta skutkuje znacznym wzmocnieniem mierzonego promieniowania w stosunku do klasycznego pomiaru ramanowskiego.
Pomiary SERS wykonuje się za pomocą zwykłego spektrometru ramanowskiego, osadzając przedtem badaną substancję na powierzchni elektrochemicznie schropowaconej elektrody (na ogół srebrnej) lub wytwarzając metaliczny zol (na ogół przez redukcję soli danego metalu), z którym substancja oddziałuje.
Historia.
Cząsteczki zawierające wolne pary elektronowe albo zajęte orbitale π charakteryzują się najsilniejszym wzmocnieniem. Jako pierwszy efekt ten został zaobserwowany dla pirydyny zaadsorbowanej na powierzchni srebra przez Martina Fleischmanna i współpracowników w 1974 roku. Przypisali oni jednak wysoką wartość sygnału wzrostowi obszaru powierzchni, a co za tym idzie większej liczbie cząsteczek zaadsorbowanych na jednostce powierzchni. 
W roku 1977 dwie grupy pracując niezależnie doszły do wniosku, że obserwowany efekt wzmocnienia sygnału w widmie pirydyny zaadsorbowanej na powierzchni nierównej elektrody srebrowej nie może być przypisany rozwinięciu powierzchni. Zaproponowano dwa mechanizmy wzmocnienia sygnału: Jeanmaire i Duyne - efekt elektromagnetyczny, a Albrecht i Creighton mechanizm przeniesienia ładunku (nazywany również chemicznym). Do dziś mechanizm wzmocnienia sygnału w widmie SERS jest kwestią dyskusyjną.
Mechanizm.
Rozmiar wzmocnienia zależy od szeregu czynników jak: 
Szczególnie ważna jest nierówność powierzchni, którą można zmieniać np. elektrochemicznie. Najlepsze ułożenie stanowią małe cząsteczki o średnicy mniejszej niż 100 nm albo atomowo nierówne powierzchnie.
Tylko niektóre metale jak złoto, srebro czy miedź mogą być użyte jako substraty w technologii SERS.
Istnieją dwa wyjaśnienia mechanizmu wzmocnienia - magnetyczny i chemiczny. Drugi mechanizm zakłada stworzenie przenoszącego ładunek kompleksu pomiędzy powierzchnią metalu a analizowanymi cząsteczkami. Molekuły zawierające wolne pary elektronowe lub zapełnione orbitale π, jak np. aromatyczne aminy i fenole, wykazują największy efekt wzmocnienia. Jest to także widoczne w innych bogatych w elektrony cząsteczkach jak kwasy karboksylowe.
Teoria elektromagnetyczna.
Kiedy częstość światła padającego jest zbliżona do częstości drgań plazmy, elektrony przewodnictwa na powierzchni metalu są wzbudzane do stanu nazywanego rezonansem powierzchniowych plazmonów. Cząsteczki zaadsorbowane na powierzchni doświadczają wyjątkowo silnego pola elektromagnetycznego. Obserwowany efekt zwiększenia intensywności pasma jest tak silny gdyż wzmocnienia następuje dwa razy: początkowo wzmocnienie pola potęguje intensywność światła padającego, potem sygnał rozproszenia Ramana jest potęgowany zgodnie z tym samym mechanizmem. Na każdym etapie promieniowanie jest proporcjonalne do kwadratu wzmocnienia pola elektrycznego, co w sumie daje łączne wzmocnienie sygnału proporcjonalne do czwartej potęgi wartości tego pola.
Wzmocnienie nie jest równe dla wszystkich częstości. Największe wzmocnienie uzyskuje się, kiedy częstość plazmowa ωp jest w rezonansie z padającym promieniowaniem. Dla tych częstości, dla których sygnał Ramana jest tylko nieznacznie przesunięty w stosunku do sygnału światła padającego, obie z nich mogą być blisko rezonansu z częstością plazmową – co prowadzi do wzmocnienia proporcjonalnego czwartej potęgi wartości pola elektrycznego. Jeśli jednak przesunięcie częstości jest znaczne, częstość światła padającego i sygnału ramanowskiego nie mogą być obie w rezonansie z częstością plazmową, stąd wzmocnienie nie może być maksymalne. 
Najsilniej wzmacniane są drgania normalne do powierzchni, stąd najlepszą morfologią dla wystąpienia powierzchniowego rezonansu plazmowego są małe cząsteczki (&lt;100 nm) o atomowo nierównej powierzchni.
Wybór metalu, z którego będzie zbudowana powierzchnia jest także dyktowany przez rezonansową częstość plazmową. Przy widmach Ramana wykorzystywane jest światło widzialne i z zakresu bliskiej podczerwieni. Srebro i złoto są typowymi metalami dla eksperymentów SERS, ponieważ ich rezonansowe częstości plazmowe leża pomiędzy tymi długościami fali, co skutkuje maksymalnym wzmocnieniem właśnie dla światła widzialnego i bliskiej podczerwieni. Miedź jest kolejnym metalem, którego zakres absorpcji ma właściwe położenie dla eksperymentów SERS. 
Teoria chemiczna.
Podczas gdy teoria elektromagnetyczna może być zastosowana niezależnie od badanej cząsteczki, to jednak nie wyjaśnia w pełni stopnia wzmocnienia obserwowanego w wielu systemach. Dla wielu cząsteczek, zwłaszcza tych zawierających wolne pary elektronowe, za pomocą których molekuła może związać się z powierzchnią, został opisany zupełnie inny mechanizm powstania wzmocnienia, w którym nie biorą udziału powierzchniowe plazmony. Zakłada się, że wzmocnienie pochodzące od mechanizmu chemicznego pochodzi od pośredniego stanu tworzonego poprzez wiązanie substancji zaadsorbowanej z metalem. Orbitale molekularne takiej substancji zostają poszerzone przez interakcje z elektronami pasma przewodnictwa metalu. 
Campion odnotował bezpośredni dowód doświadczalny na istnienie mechanizmu chemicznego. Zauważył, że trudno jest obserwować przeniesienie ładunku z powodu występującego równolegle efektu elektromagnetycznego, który należało również brać pod uwagę. Ten problem rozwiązano wykonując pomiar na atomowo płaskiej, gładkiej powierzchni pojedynczego kryształu, gdzie efekty elektromagnetyczne były słabe i łatwo opisywalne. Badania dotyczyły pomiarów SERS bezwodnika piromelitowego (PMDA) na powierzchni miedzi(III).
Reguły wyboru.
Reguły wyboru dla SERS są zasadniczo takie same jak dla klasycznego efektu Ramana. Jednakże, ponieważ lokalne pole elektryczne jest silniejsze w kierunku normalnym do powierzchni, tylko drgania prostopadłe do powierzchni są silnie wzmacniane. Aby zoptymalizować efekt wzmocnienia częstość lasera musi pasować do częstości rezonansowej plazmy.
Nazwa SERS sugeruje, że widmo dostarcza tych samych informacji, co tradycyjne widmo ramanowskie, tylko że sygnał jest znacznie silniejszy. Widma SERS dla wielu eksperymentów są bardzo podobne do tych wykonanych bez powierzchniowego wzmocnienia, ale często obserwuje się różnice w występujących pasmach – mogą pojawiać się drgania nieobecne w tradycyjnym widmie, podczas gdy inne mogą znikać.
Drgania obserwowane w każdym eksperymencie spektroskopowym są zależne od symetrii cząsteczki i zwykle określane przez tak zwane reguły wyboru. Kiedy molekuła jest zaadsorbowana na powierzchni metalu, symetria układu może ulec zmianie, modyfikując jej symetrię. Zgodnie z zakazem alternatywnym drgania cząsteczek mające środek symetrii mogą być aktywne tylko w widmie w podczerwieni lub ramanowskim. Cząsteczki mogą utracić środek symetrii, kiedy zostają zaadsorbowane na powierzchni. Stąd możliwe jest pojawienie się w widmie SERS drgań, które normalnie pojawiają się tylko w widmie IR.
Symetria cząsteczki może być zmieniana w różny sposób w zależności od jej orientacji w stosunku do powierzchni na której jest zaadsorbowana. W niektórych eksperymentach SERS jest możliwe wyznaczenie tej orientacji, w związku z tym, że niektóre drgania będą aktywne w zależności od tego w jaki sposób symetria cząstki została zmodyfikowana.
Zastosowania.
Badania polimerów.
Możliwość badania powierzchni "in situ" została wykorzystana w chemii polimerów do charakterystyki powierzchni pod kątem objętości i geometrii grup bocznych polimerów, a także uzyskania informacji o wiązaniach w np. kompozytach polimer – metal.
Badania korozji.
Badania nad inhibitorami korozji wykorzystują efekt SERS. Dla inhibitora zaadsorbowanego na nierównej powierzchni metalu (zwłaszcza miedzi) możliwa jest specyficzna identyfikacja indywiduów chemicznych.
Badania adsorpcji na powierzchni.
SERS jest również ważną metodą badania adsorpcji powierzchniowej cząsteczek organicznych. Przykładem mogą być badania adsorpcji małych peptydów do powierzchni srebra.
Badania biologiczne i biochemiczne.
Badania pojedynczych komórek.
Wykorzystując SERS możliwe jest badanie pojedynczych żywych komórek: np. SERS w komórkach wspierany koloidalnymi cząstkami złota stanowi wrażliwe i strukturalnie selektywne narzędzie do detekcji naturalnych związków chemicznych znajdujących się w komórce, jak np. DNA czy fenyloalanina oraz monitorowania ich wewnątrzkomórkowej dystrybucji.
Inne.
SERS znajduje również szereg innych zastosowań jak np.:

</doc>
<doc id="1141567" url="https://pl.wikipedia.org/wiki?curid=1141567" title="Władysław Molęcki">
Władysław Molęcki

Władysław Molęcki (ur. 1948, zm. 5 listopada 2007 w Dąbrowie Górniczej) – polski działacz związkowy, wiceprzewodniczący śląsko-dąbrowskiej ”Solidarności", od 1998 r., członek Komisji Krajowej NSZZ "Solidarność".
Od 1966 r., był ślusarzem w Fabryce Tektury Masłońskie, następnie pracował w zawierciańskim PKS-ie i Centrali Materiałów Budowlanych w Katowicach, gdzie rozpoczął swoją działalność w NSZZ ”Solidarność” i skąd został zwolniony po wprowadzeniu w kraju stanu wojennego. Od 1982 r., pracował jako maszynista lokomotywy spalinowej w KOLPREM Sp. z o.o. W latach 1998-2006 był przewodniczącym Międzyzakładowej Organizacji Związkowej w Hucie Katowice, oraz szefem strony społecznej podczas procesów prywatyzacyjnych i negocjacji z przedstawicielami koncernu Mittal Steel. Po objęciu przez Bożenę Borys-Szopę w 2006 r., funkcji Głównego Inspektora Pracy, zastąpił ją na stanowisku wiceprzewodniczącego Śląsko-Dąbrowskiej ”Solidarności”.
Postanowieniem Prezydenta RP z dnia 12 grudnia 2007 r., "za wybitne zasługi w działalności na rzecz przemian demokratycznych w Polsce" został pośmiertnie odznaczony Krzyżem Oficerskim Orderu Odrodzenia Polski.

</doc>
<doc id="1141570" url="https://pl.wikipedia.org/wiki?curid=1141570" title="Wanda Szczuka-Pawłowska">
Wanda Szczuka-Pawłowska

Wanda Szczuka-Pawłowska (ur. 28 stycznia 1926, zm. 2 listopada 2007) – polska choreograf i pedagog.
Przez blisko 40 lat była profesorem i wykładowcą Akademii Teatralnej im. Aleksandra Zelwerowicza w Warszawie, uczyła historii obyczaju, historii tańca i muzyki. Wyróżniona przez Ministra Kultury i Dziedzictwa Narodowego, za pracę artystyczną i dydaktyczną.
Pochowana 9 listopada 2007 r. na Starych Powązkach w Warszawie (kw. 29-2-17).

</doc>
<doc id="1141572" url="https://pl.wikipedia.org/wiki?curid=1141572" title="Hank Thompson">
Hank Thompson

Hank Thomson, właściwie Henry William Thompson (ur. 3 września 1925 w Waco w stanie Teksas, zm. 6 listopada 2007) – amerykański piosenkarz country.
Karierę rozpoczął w latach 60. XX wieku, wykonując – skomponowaną jeszcze w czasie służby w amerykańskiej marynarce wojennej – piosenkę „Whoa Sailor”. Około 70 razy gościł na amerykańskich listach przebojów. W okresie swojej szczytowej popularności prowadził własne programy w radiu i telewizji. Zmarł na raka płuc.

</doc>
<doc id="1141573" url="https://pl.wikipedia.org/wiki?curid=1141573" title="Agaetis byrjun">
Agaetis byrjun



</doc>
<doc id="1141574" url="https://pl.wikipedia.org/wiki?curid=1141574" title="Twierdzenie Czebyszewa">
Twierdzenie Czebyszewa



</doc>
<doc id="1141579" url="https://pl.wikipedia.org/wiki?curid=1141579" title="DJ Panda">
DJ Panda

DJ Panda, właściwie Rafał Helsztyński (ur. 5 sierpnia 1982) – polski DJ hip-hopowy pochodzący z warszawskiego Mokotowa.
Życiorys.
DJ Panda zaczął działać publicznie, jako artysta, dzięki pojawieniu się w 2002 r. w utworze Wosk, nagranym wspólnie z Dizkretem i z Urbem. Utwór ten znalazł się na winylowej składance Junoumi Vol. 1. Efektem popisów turntablistycznych była propozycja współpracy z Noonem, który wraz z Pezetem był w trakcie nagrywania albumu "Muzyka klasyczna". Skutkiem udziału na płycie było uznanie przez polskie środowisko hip-hopowe, jak i DJ-skie, w tym miano "Debiutanta Roku", jak i nominacja do "Ślizgerów", czyli nagród corocznie przyznawanych przez magazyn Ślizg najlepszym artystom w branży hip-hopowej.
Od tego czasu DJ Panda gra na prestiżowych imprezach w Polsce (m.in. Coke Live Music Festival, Live Festival, H&amp;M Loves Music, Polish Hip Hop Festival, Red Bull Tour Bus, Battle Of The Year, Reebok Hip-hop Tour), jak i Europie (Hip Hop Kemp). Jest rezydentem warszawskiego klubu Paragraf 51 (późniejszy The Fresh) oraz Harlem. Grał także support przed takimi wykonawcami jak: The Prodigy, Travis Scott, Lana Del Rey, Wiz Khalifa, Snoop Dogg, The Roots, A-Trak, Hudson Mohawke, Chet Faker, Timbaland, Missy Elliott, Sean Paul, M.O.P., Gang Starr, Capone-n-Noreaga, czy Mobb Deep, dostając możliwość bycia DJ-em grupy Tha Liks na ich jedynym występie w Polsce w 2003 r.
Pojawił się na albumach Onar&amp;O$ka "Wszystko, co mogę mieć", Dizkret-Praktik "IQ", WWO "We własnej osobie", Eis "Gdzie jest Eis", Noon "Gry studyjne", Flexxip "Ten Typ Mes, E. Blef: Fach" oraz na składance Junoumi Vol. 2. W roku 2004 zagrał gościnnie na płytach Grammatik "Reaktywacja", Sidney Polak (T.Love) "Sidney Polak" składance Junoumi Vol.3 oraz na kolejnym klasyku polskiego hip-hopu: Pezet-Noon "Muzyka poważna". W 2005 r. artysta udzielał się na składance Konkret Blendz, na płycie Małolat-Ajron "W pogoni za lepszej jakości życiem", a także 2cztery7 "Funk dla smaku", gdzie składał i jednocześnie skreczował zwrotkę rapera Małolata z jego innych zwrotek. Po krótkiej przerwie DJ Panda pojawia się na pierwszej płycie duetu Pezet-Małolat "Dziś w moim mieście". W 2011 r. płyta ta uzyskuje status złotej. W tym samym roku DJ Panda pojawia się na płycie Onara "Dorosłem do rapu". Rok później jego skrecze rozbrzmiewają na albumie "Niewidzialna Nerka", wydanej nakładem S1 Warsaw, a następnie na krążku "Radio Pezet" duetu Pezet&amp; Sidney Polak, a także na debiutanckiej płycie "Niedopowiedzenia", którą wyprodukował Czarny Hi-Fi. Dwie ostatnie pozycje uzyskują status złotych. Podobnie ma to miejsce w 2014 r., a konkretnie w przypadku albumu Pawbeats "Utopia", na którym w jednym z utworów udziela się DJ Panda. Artysta pojawia się także w dwóch najnowszych piosenkach Pezeta - "Nie Zobaczysz Łez" oraz "Pragniesz".
Jego DJ-ski set otwiera płytę The Fresh Mixtape Vol. 2.

</doc>
<doc id="1141580" url="https://pl.wikipedia.org/wiki?curid=1141580" title="Kazimiro Koichiro Sawade">
Kazimiro Koichiro Sawade

Kazimiro Koichiro Sawade (ur. 1906, zm. 9 listopada 2007) – japoński duchowny katolicki, autor licznych publikacji teologicznych. 
W czasie II wojny światowej, w latach 1941-1944 pełnił funkcję sekretarza episkopatu Japonii, a w latach 1944-1969 był kanclerzem kurii tokijskiej. Wieloletni proboszcz największej tokijskiej parafii – Azabu. W momencie śmierci był jednym z najstarszych japońskich duchownych. 

</doc>
<doc id="1141582" url="https://pl.wikipedia.org/wiki?curid=1141582" title="Hadżet">
Hadżet



</doc>
<doc id="1141586" url="https://pl.wikipedia.org/wiki?curid=1141586" title="Niewachlów">
Niewachlów



</doc>
<doc id="1141589" url="https://pl.wikipedia.org/wiki?curid=1141589" title="Arches National Monument">
Arches National Monument

Arches National Monument – nieistniejący już pomnik narodowy w Stanach Zjednoczonych, w stanie Utah. Pomnik został ustanowiony decyzją prezydenta Herberta Hoovera 12 kwietnia 1929 roku na powierzchni 18,29 km². Później jego granice były kilkakrotnie zmieniane. Kongres Stanów Zjednoczonych decyzją z 12 listopada 1971 roku utworzył na jego miejscu istniejący obecnie Park Narodowy Arches.

</doc>
<doc id="1141591" url="https://pl.wikipedia.org/wiki?curid=1141591" title="Wągiel">
Wągiel

 
Wągiel – jezioro w woj. warmińsko-mazurskim, w pow. mrągowskim, w gminie Mrągowo, leżące na terenie Pojezierza Mrągowskiego.
Powierzchnia zwierciadła wody według różnych źródeł wynosi od 160,0 ha przez 176,8 ha do 180 ha.
Zwierciadło wody położone jest na wysokości 134,0 m n.p.m. lub 134,1 m n.p.m. Średnia głębokość jeziora wynosi 4,2 m, natomiast głębokość maksymalna 13,3 m.
W oparciu o badania przeprowadzone w 1999 roku wody jeziora zaliczono do III klasy czystości.
Na lewym brzegi widoczne są ślady nasypu kolejowego, dawnej linii kolejowej Mrągowo-Ruciane, rozebranej w 1945 r.
Nad jeziorem znajduje się camping należący do gminy Piecki.

</doc>
<doc id="1141592" url="https://pl.wikipedia.org/wiki?curid=1141592" title="Antonio Di Natale">
Antonio Di Natale

Antonio Di Natale (ur. 13 października 1977 w Neapolu) – włoski trener i piłkarz, który występował na pozycji napastnika.
Kariera klubowa.
Antonio Di Natale zawodową karierę rozpoczynał w 1996 roku w Empoli FC. Rozegrał dla niego jednak tylko 1 spotkanie, po czym był wypożyczany do innych zespołów. Sezon 1997/1998 spędził w Iperzoli Ponteroncariale, natomiast w kolejnych rozgrywkach reprezentował barwy 2 klubów – Varese oraz Esperia Viareggio. Dobra skuteczność w ostatniej z tych drużyn sprawiła, że Di Natale latem 1999 roku powrócił do Empoli. Sezon 1999/2000 zakończył z 6 trafieniami na koncie, jednak później prezentował już wyższą skuteczność. Podczas rozgrywek 2001/2002 włoski napastnik w ataku Empoli grał razem z Tommaso Rocchim oraz Massimo Maccarone. Ta trójka zawodników zdobyła łącznie 38 goli, co w dużym stopniu pomogło ekipie "Azzurich" awansować do Serie A. W pierwszej lidze Di Natale także prezentował dobrą skuteczność – strzelił 12 bramek i został najlepszym strzelcem Empoli.
Po spadku klubu do Serie B, w letnim okienku transferowym w 2004 roku Włoch podpisał kontrakt z Udinese Calcio. W ataku "Bianconerich" początkowo grał z Davidem Di Michele oraz Vincenzo Iaquintą, później do klubu zostali kupieni tacy zawodnicy jak Asamoah Gyan, Simone Pepe oraz Fabio Quagliarella. Udinese w sezonie 2004/2005 zajęło 4. lokatę w tabeli Serie A i zapewniło sobie awans do Ligi Mistrzów. W Champions League "Bianconeri" zajęli 3. miejsce w rundzie grupowej, przez co rozpoczęli rywalizację w Pucharze UEFA. W rozgrywkach Ligi Mistrzów Di Natale strzelił 3 bramki – wszystkie w dwumeczu z Werderem Brema, natomiast w Pucharze UEFA wpisał się na listę strzelców tylko w pojedynku przeciwko RC Lens.
Z sezonu na sezon włoski gracz strzelał coraz więcej goli w Serie A, a z czasem stał się kapitanem Udinese. Rozgrywki 2007/2008 zakończył z 17 trafieniami na koncie, co dało mu czwarte miejsce w klasyfikacji najlepszych strzelców ligi. W kolejnym sezonie z powodu kontuzji wystąpił tylko w 22 spotkaniach, w których strzelił 12 bramek. 7 lutego 2010 roku Di Natale strzelił hat-tricka w zwycięskim 3:1 meczu z SSC Napoli. W sezonie 2009/2010 w 35 występach zdobył łącznie 29 goli i został królem strzelców Serie A. Wyczyn ten powtórzył także w sezonie 2010/2011 zdobywając 28 goli w 36 meczach Serie A. 17 maja 2014 z dorobkiem 191 goli został 7. najskuteczniejszym strzelcem wszech czasów w Serie A, a 3 maja 2015 z 206 golami wyprzedził 6. Roberto Baggio.
Kariera reprezentacyjna.
W reprezentacji Włoch Di Natale zadebiutował 20 listopada 2002 roku w zremisowanym 1:1 spotkaniu z Turcją, kiedy to szkoleniowcem "Squadra Azzura" był Giovanni Trapattoni. Następnie Włoch razem z drużyną narodową brał udział w eliminacjach do Mistrzostw Europy 2008. Strzelił w nich dwa gole – oba w zwycięskim 2:1 meczu z Ukrainą.
W maju 2008 roku Di Natale znalazł się w 23–osobowej kadrze powołanej na mistrzostwa przez Roberto Donadoniego. Na Euro Włosi zostali wyeliminowani w ćwierćfinale przez Hiszpanów, którzy wygrali 4:2 w rzutach karnych. Wychowanek Empoli podobnie jak Daniele De Rossi nie wykorzystał swojej jedenastki, a jego strzał obronił Iker Casillas. 6 września Di Natale zdobył oba gole dla Włochów w pierwszym meczu eliminacji do Mistrzostw Świata 2010 przeciwko Cyprowi i zapewnił swojej reprezentacji zwycięstwo. Na mundialu w 2010 roku wystąpił w trzech meczach grupowych przez łącznie 154 minuty, strzelając jedną bramkę w przegranym 3-2 meczu ze Słowacją 24 czerwca 2010, Włochy zakończyły turniej bez zwycięstwa na dnie grupy F.
Di Natale po dwóch latach przerwy w kadrze został powołany na Mistrzostwa Europy w 2012 r., gdzie Włochy zajęły drugie miejsce. W pierwszym meczu grupowym zmienił w 57. minucie Mario Balotelliego, by w 60. minucie strzelić swoją jedyną bramkę turnieju, w zremisowanym 1-1 starciu z reprezentacją Hiszpanii, była to jedyna bramka stracona przez Hiszpan w całych rozgrywkach. Do końca Euro wystąpił w pięciu z sześciu meczów kadry (bez ćwierćfinału z Anglią), tylko w meczu z Irlandią wychodząc w podstawowym składzie. W swoim ostatnim występie reprezentacyjnym – przegranym finale z Hiszpanią w Kijowie, pojawił się w drugiej połowie w miejsce Antonio Cassano.

</doc>
<doc id="1141594" url="https://pl.wikipedia.org/wiki?curid=1141594" title="WebCore">
WebCore



</doc>
<doc id="1141595" url="https://pl.wikipedia.org/wiki?curid=1141595" title="JavaScriptCore">
JavaScriptCore



</doc>
<doc id="1141600" url="https://pl.wikipedia.org/wiki?curid=1141600" title="MKS Dąbrowa Górnicza (piłka siatkowa kobiet)">
MKS Dąbrowa Górnicza (piłka siatkowa kobiet)

MKS Dąbrowa Górnicza – polski żeński klub siatkarski z siedzibą w Dąbrowie Górniczej, założony w 1992 roku jako jedna z sekcji klubu MKS Dąbrowa Górnicza. Dwukrotny zdobywca Pucharu Polski oraz uczestnik Ligi Mistrzyń.
Od 18 maja 2012 roku klub działał jako spółka akcyjna. W 2018 roku spadł do I ligi. Rok później klub wycofał się z rozgrywek przez brak funduszy i został rozwiązany. Powodem takiego obrotu sprawy był brak dofinansowania przez miasto.
Historia.
Przed awansem do LSK.
Sekcja siatkówki powstała w 1992 roku z inicjatywy ówczesnego prezesa Miejskiego Międzyszkolnego Klubu Sportowego Lesława Klimczyka. W 2004 roku klub wywalczył awans do I ligi kobiet. Pierwszy sezon w I lidze zespół zakończył na 3 miejscu. Drugi sezon startów w I lidze zespół zakończył na 2 miejscu, ustępując jedynie Gedanii Gdańsk. Zakończenie sezonu na 2 miejscu uprawniało do rozegrania barażu o Lige Siatkówki Kobiet, w którym MMKS spotkał się z Swarzędz Meble S.A. AZS AWF Poznań. Po przegranych barażach z Poznaniem 1-3 klub postanowił wzmocnić skład sprowadzając Izabelę Kunc, Marzenę Wilczyńską, Małgorzatę Lis, Andreę Pavelkovą, do zespołu dołączyła również wychowanka Ewelina Sieczka. Z tymi wzmocnieniami zespół miał walczyć o awans do LSK. Rundę zasadniczą sezonu 2006/2007 zespół zakończył na 2 miejscu ustępując jedynie Wiśle Kraków. Ponieważ zespół zakończył rundę zasadniczą na 2 miejscu nie musiał grać I rundy play off. W II rundzie MMKS zmierzył się z Sokołem Chorzów, którego w play off rozgrywanym do 3 zwycięstw pokonał 3:0. W finale play off MMKS spotkał się z Wisłą Kraków. Po meczach w Krakowie w rywalizacji toczonej do 3 zwycięstw było 1:1. W Dąbrowie MMKS pokonał Wisłę dwukrotnie 3:0 i 3:2 całą rywalizacje wygrał 3:1 i mógł świętować awans do LSK.
W siatkarskiej ekstraklasie.
 Sezon 2007/2008 
Po awansie do LSK trenera Waldemara Kawke który został menadżerem klubu zastąpił Wiesław Popik z klubu odeszły Andrea Pavelkowa, Izabela Kunc i Urszula Jędrys-Szynkiel. W ich miejsce klub sprowadził Katarzynę Wysocką, Ewe Cabajewską, Marte Czerwińką oraz Magde Piątek. Fazę zasadniczą MKS zakończył na 7 miejscu. W ćwierćfinale MKS musiał uznać wyższość Winiar Kalisz, w dalszej fazie rozgrywek MKS pokonał zespoły Stali Mielec oraz Gedanii Gdańsk i w swoim pierwszym sezonie występów w LSK zajął 5 miejsce, co było dużym sukcesem.
 Sezon 2008/2009 
Po sukcesie jakim było zajęcie 5 miejsca w pierwszym sezonie startów w LSK z drużyną pożegnał się trener Wiesław Popik a na ławkę trenerską powrócił Waldemar Kawka. Z drużyny odeszły Ewa Cabajewska, Marta Czerwińska, Anna Białobrzeska, Karolina Pazderska oraz Magdalena Piątek, drożynę wzmocniły natomiast Aleksandra Liniarska, Joanna Staniucha-Szczurek, Magdalena Sadowska, Beata Strządała, dwukrotna Mistrzyni Europy Magdalena Śliwa oraz Małgorzata Cieśla. Drużyna fazę zasadniczą zakończyła na 5 miejscu. W ćwierćfinale przegrała z Centrostalem Bydgoszcz. W dalszej fazie rozgrywek MKS pokonał AZS Białystok. W walce o 5 miejsce MKS pokonał Gwardie Wrocław i powtórzył wynik z poprzedniego sezonu.
 Sezon 2009/2010 
Dzięki pozyskaniu sponsora strategicznego którym została firma ENION Energia klub do nowego sezonu przystąpił pod nazwą Enion Energia MKS Dąbrowa Górnicza. W miejsce Katarzyny Wysockiej, Ewy Matyjaszek, Małgorzaty Cieśli i Beaty Strządały klub pozyskał Katarzynę Gajgał, Katarzynę Walawender, Martę Haładyn oraz Agatę Karczmarzewską-Pura. MKS fazę zasadniczą zakończył na 3 miejscu. W ćwierćfinale w 3 meczach wygrał z AZS Białystok. W półfinale po zaciętej walce MKS przegrał z Muszyną. W meczach o 3 miejsce MKS spotkał się z Organiką Budowlani Łódź pokonując ją w stosunku 3:1 i zdobył swój pierwszy medal w historii.
 Sezon 2010/2011 
Przed sezonem za sprawą włączenia firmy Enion Energia do grupy TAURON drużyna zmieniła nazwę na Tauron MKS Dąbrowa Górnicza. Po wywalczeniu brązowego medalu z drużyny odeszły Ewelina Sieczka, Katarzyna Gajgał, Katarzyna Walawender, Magdalena Śliwa,
Magdalena Sadowska oraz Marzena Wilczyńska. Do klubu przyszły Czeszki Ivana Plchotová oraz Lucie Mühlsteinová, Chorwatka Matea Ikić, Elżbieta Skowrońska, Izabela Żebrowska, Natalia Kurnikowska oraz Marcelina Nowak. Fazę zasadniczą MKS zakończył na 3 miejscu. W ćwierćfinale MKS pokonał Gwardię Wrocław. W półfinale przegrał z Atomem Treflem Sopot a w meczach o 3 miejsce z BKSem Bielsko-Biała zajmując 4 miejsce.
 Sezon 2011/2012 
Przed nowym sezonem klub opuściły Marta Haładyn, Lucie Mühlsteinová, Agata Karczmarzewska-Pura, Joanna Staniucha-Szczurek, Matea Ikić i Marcelina Nowak. W ich miejsce przyszły Belgijki Charlotte Leys i Frauke Dirickx, a także Katarzyna Zaroślińska, Dorota Ściurka, Natalia Nuszel oraz Katarzyna Urban. Do klubu powróciła również Magdalena Śliwa. Został również poszerzony sztab szkoleniowy do którego dołączył trener od przygotowania motorycznego Łukasz Filipecki. Fazę zasadniczą klub zakończył na 3 miejscu. W turnieju finałowym Pucharu Polski który został rozegrany w Radomiu w półfinale MKS pokonał Muszynę. W wielkim finale wygrał z Atomem Treflem Sopot 3:1 zdobywając swój pierwszy Puchar Polski.Nagrodami indywidualnymi zostały wyróżnione Ivana Plchotová (Najlepsza blokująca), Frauke Dirickx (Najlepsza rozgrywająca), Aleksandra Liniarska (Najlepsza zagrywająca), Elżbieta Skowrońska (Najlepsza przyjmująca), Krystyna Strasz (Najlepsza broniąca), a MVP turnieju finałowego została wybrana Izabela Żebrowska. W I rundzie play off PlusLigi Kobiet MKS pokonał drożynę PTPSu Piła. W półfinale po 5 meczowej rywalizacji przegrał z Atomem Treflem Sopot. W meczach o brązowy medal w 3 meczach pokonał BKS Aluprof Bielsko-Biała i sezon zakończył na najniższym stopniu podium.
 Sezon 2012/2013 
W trakcie okna transferowego z klubu odeszły Izabela Żebrowska, Dorota Ściurka, Małgorzata Lis, Natalia Kurnikowska oraz Katarzyna Urban. W ich miejsce klub pozyskał Joanne Kaczor, Maja Tokarska oraz Włoszkę Milene Stacchiotti. Z urlopu macierzyńskiego wróciła również Joanna Staniucha-Szczurek. Fazę zasadniczą MKS zakończył na 2 miejscu. W turnieju finałowym Pucharu Polki rozgrywanym w Pile MKS półfinale pokonał Muszynę natomiast w wielkim finale wygrał z Atomem Treflem Sopot 3:2 i obronił Puchar Polski. Nagrodami indywidualnymi zostały wyróżnione Maja Tokarska (Najlepsza blokująca), Frauke Dirickx (Najlepsza rozgrywająca), Krystyna Strasz(Najlepsza broniąca), a MVP turnieju finałowego została wybrana Elżbieta Skowrońska. W ćwierćfinale Orlen Ligi MKS pokonał Impel Wrocław w stosunku 3:1. W półfinale w takim samym stosunku pokonał BKS Aluprof Bielsko-Biała. W wielkim finale Orlen Ligi MKS spotkał się z Atomem Treflem Sopot. Po pierwszych 2 meczach rozegranych w Dąbrowie Górniczej MKS prowadził 2:0, lecz kolejne 3 mecze dzięki znakomitej grze Rachael Rourke padły łupem Sopotu i Dąbrowa musiała zadowolić się wicemistrzostwem Polski.
 Sezon 2013/2014 
Po wywalczeniu wicemistrzostwa Polski klub opuściły Belgijki Frauke Dirickx oraz Charlotte Leys, Czeszka Ivana Plchotová, Włoszka Milena Stacchiotti, a także Maja Tokarska, Magdalena Śliwa, Joanna Kaczor i Natalia Nuszel. Skład MKSu zasiliły natomiast Amerykanka Rachael Adams, Chorwatka Marina Katić, Brazylijka Wélissa "Sassá" Gonzaga, Argentynka Natalia Guadalupe Brussa, Eleonora Dziękiewicz, Anna Kaczmar do I drużyny dołączyła także juniorka Bożena Wylężek a z wypożyczenia do Krakowa powróciła Katarzyna Urban. Po dość nieudanym początku sezonu postanowiono sprowadzić do klubu rozgrywająca Turczynkę Özge Çemberci a trener Waldemar Kawka zrezygnował z prowadzenia zespołu. Zastąpił go Włoch Nicola Negro. Rundę zasadniczą drużyna zakończyła na 4. miejscu z 10 zwycięstwami i 8 porażkami na koncie. W turnieju finałowym Pucharu Polski MKS odpadł w półfinale przegrywając z Muszyną. W ćwierćfinale ORLEN Ligi MKS wyeliminował BKS Aluprof Bielsko-Biała. Półfinał to przegrana rywalizacja z Chemikiem Police. W rywalizacji o brązowy medal MKS musiał uznać wyższość Atomu Trefla Sopot i zakończył sezon na 4. miejscu.
 Sezon 2014/2015 
Po zawirowaniach w poprzednim sezonie i zajęciu 4 miejsca w klubie doszło do dużych zmian. Odeszli trenerzy Nicola Negro oraz Leszek Rus a zastąpili ich Argentyńczyk Juan Manuel Serramalera oraz Tomasz Wasilkowski, odszedł również fizjoterapeuta Jacek Stychno którego zastąpiła Aleksandra Styczeń. Z klubu odeszły Elżbieta Skowrońska, Natalia Guadalupe Brussa, Marina Katić, Wélissa "Sassá" Gonzaga, Katarzyna Zaroślińska, Anna Kaczmar oraz Rachael Adams. Klub w ich miejsce zakontraktował Katarzyne Konieczną, Natalie Piekarczyk, Tamare Kaliszuk, Dominikę Sobolską, Gine Mancuso, Jekaterine Zakrewskaja oraz Martę Łukaszewską. Fazę zasadniczą ORLEN Ligi MKS zakończył na 6 miejscu. Z Pucharu Polski MKS odpadł po przegranym ćwierćfinale z Sopotem. W I rundzie play off MKS przegrał z Muszyną. Po przegranej z Muszyną MKS-owi pozostała walka o miejsca 5-12. MKS pokonał kolejno KSZO Ostrowiec Świętokrzyski, Budowlanych Łódź a następnie SK bank Legionovie i ostatecznie ukończył sezon na 5 miejscu.
 Sezon 2015/2016 
Zakończenie poprzedniego sezonu na 5 miejscu dawało prawo gry w europejskich pucharach, jednak klub z nich zrezygnował. Ze sztabu szkoleniowego odeszli II trener Tomasz Wasilkowski którego zastąpiła była rozgrywająca MKSu Magdalena Śliwa, a także trener od przygotowania motorycznego Łukasz Filipecki którego zastąpił Łukasz Zarębkiewicz. Ze składu odeszły Özge Çemberci, Aleksandra Liniarska, Katarzyna Konieczna, Gina Mancuso, Jekaterina Zakrewskaja, Marta Łukaszewska, Dominika Sobolska oraz Bożena Wylężek. Klub zasiliły natomiast Kamila Ganszczyk, Karolina Różycka, Micha Hancock, Deja McClendon, Izabela Bałucka, Kinga Drabek, Rebecca Perry, Rebecca Pavan. Do pierwszej drużyny dołączyła również wychowanka Nadia Wydmańska. Pod koniec I rundy fazy zasadniczej kontrakt z klubem z powodów osobistych rozwiązała Rebecca Perry a w jej miejsce klub sprowadził Sanje Popović. Fazę zasadniczą ORLEN Ligi MKS zakończył na 4 miejscu. Z Pucharu Polski MKS odpadł po przegranym ćwierćfinale z Łodzią. Półfinał ORLEN Ligi to przegrana z Chemikiem Police. W meczach o brązowy medal MKS przegrał z Impelem Wrocław i sezon zakończył tuż za podium.
 Sezon 2016/2017 
 Sezon 2018/2019 
 
 
Bilans sezon po sezonie.
Poziom rozgrywek:
Grupy młodzieżowe.
MKS posiada grupy młodzieżowe. W sezonie 2013/2014, klub reprezentowały cztery drużyny młodzieżowe – młodziczki, kadetki I, kadetki II oraz juniorki. Klub posiada drużynę rezerw, która od sezonu 2013/2014 występuje w II lidze grupie 2, zespół ten składa się z najzdolniejszych młodzieżowych siatkarek MKS-u.
Dąbrowa Górnicza była silnym ośrodkiem siatkarskim. W sezonie 2012/2013 w mistrzostwach województwa śląskiego młodziczki i juniorki zdobyły brązowe medale, natomiast kadetki wywalczyły złote medale. Na szczeblu krajowym, w mistrzostwach Polski, kadetki zajęły 7., a juniorki 5. miejsce.
Reprezentantką MKS-u jest Karolina Piśla, która wywalczyła mistrzostwo Europy kadetek w roku 2013.

</doc>
<doc id="1141609" url="https://pl.wikipedia.org/wiki?curid=1141609" title="Błogosławiona">
Błogosławiona



</doc>
<doc id="1141611" url="https://pl.wikipedia.org/wiki?curid=1141611" title="Roman Golanowski">
Roman Golanowski

Roman Golanowski (ur. 14 stycznia 1969 we Wrocławiu) – polski lekkoatleta, specjalista skoku w dal, olimpijczyk z 1992.
Osiągnięcia.
Wystąpiła w skoku w dal na igrzyskach olimpijskich w 1992 w Barcelonie, ale odpadł w eliminacjach. Zajął 6. miejsce w finale B pucharu Europy w 1991 w Barcelonie oraz 8. miejsce w Superlidze pucharu Europy w 1993 w Rzymie.
Trzykrotnie zdobywał mistrzostwo Polski w skoku w dal: w 1992, 1993 i 1994, a w 1991 i 1995 był wicemistrzem. Był również halowym wicemistrzem Polski w 1995. Pięć razy startował w meczach reprezentacji Polski. Reprezentował klub Śląsk Wrocław.
Rekordy życiowe.
Jego rekord życiowy wynosi 8,09 m (12 czerwca 1992, Grudziądz) – 12. wynik w historii polskiej lekkoatletyki (stan na maj 2021).

</doc>
<doc id="1141613" url="https://pl.wikipedia.org/wiki?curid=1141613" title="Jozefat Kuncewicz">
Jozefat Kuncewicz



</doc>
<doc id="1141614" url="https://pl.wikipedia.org/wiki?curid=1141614" title="AZS AWF II Poznań (piłka siatkowa kobiet)">
AZS AWF II Poznań (piłka siatkowa kobiet)

AZS AWF II Poznań – polska kobieca akademicka drużyna siatkarska, będąca sekcją klubu sportowego AZS-AWF Poznań, działającego przy Akademii Wychowania Fizycznego im. Eugeniusza Piaseckiego w Poznaniu.

</doc>
<doc id="1141618" url="https://pl.wikipedia.org/wiki?curid=1141618" title="Nauczycielskie Kolegium Języków Obcych w Legnicy">
Nauczycielskie Kolegium Języków Obcych w Legnicy

Nauczycielskie Kolegium Języków Obcych w Legnicy – polska publiczna uczelnia, która działała pod patronatem Uniwersytetu Wrocławskiego w Legnicy. Organem prowadzącym szkołę był samorząd województwa dolnośląskiego we Wrocławiu.
Uczelnia została założona w 1990 roku.
Program dydaktyczny.
Kolegium kształciło w systemie 3-letnich studiów stacjonarnych i niestacjonarnych przyszłych nauczycieli języków angielskiego, niemieckiego i francuskiego.
Współpraca międzynarodowa.
Kolegium legnickie współpracowało z placówkami o podobnym profilu w kraju i za granicą. Studenci brali udział w wyjazdach zagranicznych, które miały charakter seminariów metodycznych lub praktyk pedagogicznych. W okresie funkcjonowania kolegium, były organizowane formy wymiany międzynarodowej, w ramach których studenci sekcji niemieckiej wyjeżdżali do Oerlinghausen koło Bielefeld w Niemczech.

</doc>
<doc id="1141621" url="https://pl.wikipedia.org/wiki?curid=1141621" title="Andriej Jeriemienko">
Andriej Jeriemienko



</doc>
<doc id="1141626" url="https://pl.wikipedia.org/wiki?curid=1141626" title="Booker T. and the MG’s">
Booker T. and the MG’s



</doc>
<doc id="1141628" url="https://pl.wikipedia.org/wiki?curid=1141628" title="Velvet">
Velvet

Velvet, właśc. Jenny Marielle Pettersson (ur. 5 listopada 1975 w Helsingborgu) – szwedzka piosenkarka popowa.
Życiorys.
W 1993, kiedy chciała zostać tancerką, wyjechała do Sztokholmu do szkoły baletowej Balettakademin.
W 2005 wydała debiutancki singel „Rock Down To” (Electric Avenue), który jest coverem piosenki Eddy’ego Granta. Utwór ten był obecny przez 22 tygodnie na szwedzkiej liście przebojów muzyki dance. Następnie wydałą singiel „Don’t Stop Moving”, który osiągnął umiarkowany rozgłos. Trzeci singel „Mi Amore” z 2006 stał się popularny w kilku europejskich krajach, takich jak Szwecja, Polska czy Bułgaria. Z piosenką startowała w "Melodifestivalen 2006", szwedzkich eliminacjach do 51. Konkursu Piosenki Eurowizji. 7 sierpnia wydała debiutancki album studyjny pt. "Finally".
W 2007 wydała singiel „Fix Me”, którym promowała reedycję albumu pt. "Finally". W 2008 ukazały się dwa kolejne single wokalistki, „Take My Body Close” oraz „My Rhythm”. 30 marca 2009 wydała drugi album pt. "The Queen". Z tytułowym singlem zajęła szóste miejsce w finale "Melodifestivalen 2009".

</doc>
<doc id="1141630" url="https://pl.wikipedia.org/wiki?curid=1141630" title="Józef Frąckowiak">
Józef Frąckowiak

Józef Stanisław Frąckowiak (ur. 12 listopada 1947 w Mysłowicach) – polski prawnik, profesor nauk prawnych specjalista z zakresu prawa cywilnego, gospodarczego i handlowego, sędzia Sądu Najwyższego w stanie spoczynku. Przed nominacją sędziowską radca prawny. Przez cały okres kariery naukowej związany z Uniwersytetem Wrocławskim. 
Życiorys.
Józef Stanisław Frąckowiak urodził się 12 listopada 1947 w Mysłowicach. Tam też ukończył szkołę podstawową oraz I Liceum Ogólnokształcące im. Tadeusza Kościuszki. W 1969 ukończył studia prawnicze na Wydziale Prawa i Administracji Uniwersytetu Wrocławskiego, uzyskując w tym samym roku zatrudnienie na macierzystym wydziale. W 1975 na podstawie pracy zatytułowanej „"Sytuacja prawna najemcy lokalu mieszkalnego oznaczonego w decyzji o przydziale”" napisanej pod kierunkiem Jana Kosika uzyskał stopień naukowy doktora nauk prawnych. Na podstawie rozprawy habilitacyjnej pt. "„Komis w eksporcie według prawa polskiego”" uzyskał w 1985 stopień naukowy doktora habilitowanego nauk prawnych. W latach 1987–1990 był prodziekanem Wydziału Prawa i Administracji UWr. W 1991 został powołany na stanowisko profesora nadzwyczajnego, a w dniu 24 stycznia 1997 uzyskał tytuł profesora nauk prawnych. W latach 1990–1993 był prorektorem UWr, a w latach 1991–2018 kierownikiem Zakładu Prawa Gospodarczego i Handlowego na Wydziale Prawa i Administracji, a następnie na Wydziale Prawa, Administracji i Ekonomii tego uniwersytetu. Był członkiem Rady Legislacyjnej przy Prezesie Rady Ministrów w latach 1994–1998 i 2002–2006.
W latach 1985–2002 był radcą prawnym oraz członkiem rad nadzorczych m.in. Banku Zachodniego WBK, DSI KGHM czy JTT S.A. Od 28 marca 2002 do 12 listopada 2019 był sędzią Izby Cywilnej Sądu Najwyższego.
Członek rady programowej miesięcznika „Rejent” oraz Przeglądu Prawa Handlowego, wieloletni członek zarządu Stowarzyszenia przyjaciół Ossolineum.
W 1999 odznaczony Złotym Krzyżem Zasługi. W 2013 otrzymał tytułu doktora honoris causa Université Paris-Dauphine.

</doc>
<doc id="1141633" url="https://pl.wikipedia.org/wiki?curid=1141633" title="Indosatariusz">
Indosatariusz



</doc>
<doc id="1141635" url="https://pl.wikipedia.org/wiki?curid=1141635" title="Wyższe Seminarium Duchowne Towarzystwa Salezjańskiego w Lądzie n. Wartą">
Wyższe Seminarium Duchowne Towarzystwa Salezjańskiego w Lądzie n. Wartą

Wyższe Seminarium Duchowne Towarzystwa Salezjańskiego w Lądzie – seminarium duchowne, Towarzystwo Świętego Franciszka Salezego, Kościół rzymskokatolicki.
Charakterystyka.
Gospodarzem opactwa w Lądzie jest Wyższe Seminarium Duchowne Towarzystwa Salezjańskiego. Pocysterskie mury od 1952 roku służą dziełu przygotowania młodych salezjanów do kapłaństwa i podjęcia przez nich pracy wychowawczej z młodzieżą w duchu św. Jana Bosko w Oratoriach, parafiach, szkołach, ośrodkach młodzieżowych, przekazie społecznym. Ważnym elementem charyzmatu salezjańskiego jest także praca na misjach. W okresie prawie siedemdziesięciu lat działalności z seminarium wyszło bez mała sześciuset nowych kapłanów. Obecnie mieści się tu międzyinspektorialny postnowicjat, czyli okres dwuletniej formacji młodych salezjanów, którzy ukończyli nowicjat i złożyli śluby zakonne.
W Lądzie dokłada się wielu starań, aby zapewnić klerykom i koadiutorom (braciom zakonnym) warunki sprzyjające ich rozwojowi ludzkiemu, poznawaniu charyzmatu salezjańskiego i dojrzewaniu duchowemu. W związku z przeprowadzoną reorganizacją formacji Salezjanów w Polsce, w lądzkim seminarium klerycy i koadiutorzy kształcą się z zakresu filozofii, by po zakończeniu dwuletniej nauki udać się na asystencję, czyli praktykę duszpastersko-wychowawczą. Następnie kandydaci do kapłaństwa (klerycy) kontynuują naukę teologii w Wyższym Seminarium Duchownym Towarzystwa Salezjańskiego w Krakowie, natomiast koadiutorzy udają się na studia przygotowujące ich do pracy z młodzieżą (np. pedagogika, psychologia, studia nauczycielskie itp.)
Od roku akademickiego 2011/2012 do roku 2017/2018 w Lądzie realizowane były licencjackie studia pedagogiczne ze specjalizacją pedagogika opiekuńczo-wychowawcza oraz resocjalizacyjna.
Pastoralno-wychowawczy charakter posłannictwa salezjańskiego domaga się zapewnienia klerykom odpowiedniego przygotowania. Obejmuje ono dwuletnią praktykę w jednym z domów Zgromadzenia oraz pracę duszpasterską z młodzieżą w ramach działających przy seminarium grup i ruchów młodzieżowych. 
Jedną z form duszpasterstwa do niedawna było „Misterium Męki Pańskiej” wystawiane corocznie w okresie Wielkiego Postu. Obecnie, z uwagi na małą liczbę postnowicjuszy, zrezygnowano z wystawiania jej. 
Wspólnota seminaryjna stara się żyć i pracować w duchu rodzinnym, na który tak bardzo kładł nacisk ks. Bosko. Salezjanom zależy na budowaniu wartościowych i pogodnych relacji między nimi samymi i z najbliższym otoczeniem. W programie dnia seminarium jest czas na modlitwę wspólnotową i indywidualną, Mszę świętą, sakrament pojednania i kierownictwo duchowe, wykłady, ćwiczenia i studium indywidualne, wspólną rekreację, sport, śpiew, pracę fizyczną i odpoczynek.
Łącznie formacja trwa 9 lat dla kandydatów na księży, a 6 lat dla braci zakonnych.

</doc>
<doc id="1141636" url="https://pl.wikipedia.org/wiki?curid=1141636" title="Klady">
Klady

Klady – osada leśna w Polsce położona w województwie wielkopolskim, w powiecie ostrowskim, w gminie Przygodzice koło Chynowej. Leży 15 kilometrów od Ostrowa Wielkopolskiego i około 12 kilometrów od Antonina.
Jak wynika z danych Słownika geograficznego Królestwa Polskiego miejscowość pod koniec XIX wieku liczy 10 domów i 79 mieszkańców.
Według mapy Wojskowego Instytutu Geograficznego leśniczówka liczyła w 1936 roku,liczyła razem z kolonią o tej samej nazwie, 10 domów .
Lasy w rejonie Klad należały do Hrabstwa Przygodzice.

</doc>
<doc id="1141637" url="https://pl.wikipedia.org/wiki?curid=1141637" title="Mikołaj z Dinkelsbühl">
Mikołaj z Dinkelsbühl

Mikołaj z Dinkelsbühl (Nikolaus von Dinkelsbühl) (ur. ok. 1360 w Dinkelsbühl, zm. 17 marca 1433 w Mariazell w Styrii) – austriacki ksiądz rzymskokatolicki, mówca kościelny i teolog.
Życiorys.
Studiował na Uniwersytecie Wiedeńskim, gdzie wymieniany jest jako bakałarz wydziału nauk w 1385. Po uzyskaniu tytułu magistra w 1390 wykładał filozofię, matematykę i fizykę do 1397 oraz od 1402 do 1405. Od 1397 był dziekanem wydziału. Badał teologię prowadząc wykłady z przedmiotów teologicznych do 1402, najpierw jako "cursor biblicus" a później na podstawie "Sentencji" Piotra Lombarda. W 1405 został bakałarzem teologii, w 1408 licencjatem, a w 1409 doktorem i członkiem wydziału teologicznego. Był rektorem uniwersytetu w latach 1405-1406 i odrzucił zaszczyt ponownego wyboru w 1409. Od 1405 był również kanonikiem katedry wiedeńskiej św. Stefana. Przypuszczenie kilku wczesnych autorów, że był augustianinem jest błędne, ponieważ będąc rektorem uniwersytetu nie mógł być członkiem jakiegokolwiek zakonu.
Jako nauczyciel i mówca kościelny Mikołaj posiadał wielką rzutkość i był często wybierany na przedstawiciela zarówno uniwersytetu jak i rządzącego księcia. Reprezentował księcia Albrechta V na soborze w Konstancji (1414-1418) oraz Uniwersytet Wiedeński w procesie Thiema dziekana katedry w Pasawie.
Gdy cesarz Zygmunt przybył do Konstancji, Mikołaj wygłosił przemówienie o położeniu kresu schizmie ("Sermo de unione Ecclesiae in Concilium Constantiense," II, 7, Frankfurt, 1697, 182-7). Brał udział w wyborze Marcina V i wygłosił przemówienie do nowego papieża. Razem z Janem patriarchą Konstantynopola, został oskarżony w trakcie przesłuchania świadków w procesie przeciw Hieronimowi z Pragi.
Powróciwszy do Wiednia w 1418 ponownie podjął obowiązki nauczania na uniwersytecie, a w 1423 kierował kampanią teologiczną jako reprezentant kanclerza. Książę Albrecht V wybrał go na swego spowiednika w 1425 i pragnął uczynić biskupem Passau, lecz Mikołaj odrzucił to mianowanie. Podczas przygotowań do soboru w Bazylei zasiadł w komisji od sporządzenia propozycji reform, które miały być zaprezentowane na soborze. Wkrótce potem jego imię nie występuje w zapiskach uniwersytetu. 
Publikacje.
Jego opublikowane prace obejmują "Postilla cum sermonibus evangeliorum dominicalium" (Strasburg, 1496) oraz zbiór "Kazań" i traktatów (Strasburg, 1516).
Wśród licznych nieopublikowanych prac, można wymienić komentarze do Psalmów, Izajasza, Ewangelii według Mateusza, niektórych listów apostoła Pawła, "Wypowiedzi" Piotra Lombarda i "Questiones Sententiarum"; komentarz do "Fizyki" Arystotelesa, liczne kazania, wykłady oraz traktaty moralne i ascetyczne.

</doc>
<doc id="1141638" url="https://pl.wikipedia.org/wiki?curid=1141638" title="(120178) 2003 OP32">
(120178) 2003 OP32

(120178) 2003 OP32 – planetoida z grupy obiektów transneptunowych.
Odkrycie.
Planetoida (120178) 2003 OP32 została odkryta 26 lipca 2003 roku w Obserwatorium Palomar przez Mike’a Browna, Chada Trujillo i Davida Rabinowitza. Asteroida ta nie posiada jeszcze nazwy własnej, a tylko oznaczenie tymczasowe i stały numer.
Orbita.
Orbita (120178) 2003 OP32 jest nachylona pod kątem 27,2° do płaszczyzny ekliptyki, a mimośród jej orbity wynosi 0,1069. Obiekt ten krąży w średniej odległości 43,09 j.a. wokół Słońca, na co potrzebuje ponad ok. 283 lat. Peryhelium orbity tego obiektu znajduje się w odległości 38,48 j.a., aphelium zaś 47,69 j.a. od Słońca.
Właściwości fizyczne.
Ta odległa planetoida ma wielkość szacowaną na około 765 km. Jej absolutna wielkość gwiazdowa wynosi 3,8m.

</doc>
<doc id="1141643" url="https://pl.wikipedia.org/wiki?curid=1141643" title="Taghaza">
Taghaza

Taghaza (fr. "Teghazza", "Terhazza") - średniowieczne miasto na pustyni Erg Szasz, obecnie stanowisko archeologiczne w północnym Mali. 
Taghaza została założona przez plemiona Berberów między VIII a X wiekiem jako ośrodek wydobycia soli kamiennej. Sól była wówczas ważnym towarem, który wymieniano na złoto z ośrodków cywilizacji afrykańskiej nad Nigrem (Imperium Ghany, Imperium Mali, państwo Songhaj). 
Ze względu na szczególne znaczenie gospodarcze soli (w strefie Sahelu używano jej do zaopatrywania bydła w niezbędne mikroelementy) w XV wieku Taghazę zajęło państwo Songhaj. U szczytu swojego rozwoju Taghaza była jednym z najważniejszych przystanków na trasie karawan łączących Sudan Zachodni z wybrzeżem Morza Śródziemnego.
Już jednak pod koniec XVI wieku doszło do konfliktu z Marokiem i Taghazę zbrojnie odbił saadycki sułtan Ahmad I al-Mansur. Songhajowie otworzyli wówczas nowe kopalnie w położonym dalej na południe Taoudenni. Wkrótce jednak dalsze podboje marokańskiego sułtana przyczyniły się do upadku państwa Songhaj, co miało także destrukcyjny wpływ na transsaharyjski handel w tym regionie. Na pierwszy plan wysunęły się wówczas szlaki handlowe łączące Trypolis z państwem Kanem-Bornu w okolicach Jeziora Czad, a kopalnie w Taghazie straciły na znaczeniu. Ponieważ okoliczne tereny nie nadawały się pod uprawę, osadę ostatecznie opuszczono.

</doc>
<doc id="1141645" url="https://pl.wikipedia.org/wiki?curid=1141645" title="Terhazza">
Terhazza



</doc>
<doc id="1141646" url="https://pl.wikipedia.org/wiki?curid=1141646" title="Teghazza">
Teghazza



</doc>
<doc id="1141647" url="https://pl.wikipedia.org/wiki?curid=1141647" title="Taghazza">
Taghazza



</doc>
<doc id="1141648" url="https://pl.wikipedia.org/wiki?curid=1141648" title="Trhaza">
Trhaza



</doc>
<doc id="1141649" url="https://pl.wikipedia.org/wiki?curid=1141649" title="Karol (król Prowansji)">
Karol (król Prowansji)



</doc>
<doc id="1141655" url="https://pl.wikipedia.org/wiki?curid=1141655" title="Karol, syn Lotara I">
Karol, syn Lotara I



</doc>
<doc id="1141659" url="https://pl.wikipedia.org/wiki?curid=1141659" title="Mariusz Orski">
Mariusz Orski

Mariusz Orski (ur. 7 kwietnia 1957 w Warszawie) – polski reżyser, autor artykułów o teatrze, scenograf, nauczyciel techniki aktorskiej (Michaił Czechow), medytacji i uważności. 
Życiorys.
Absolwent Akademii Teatralnej im. Aleksandra Zelwerowicza w Warszawie (Wiedza o Teatrze oraz Reżyseria); podczas studiów asystent Jerzego Grzegorzewskiego w Teatrze Studio i uczestnik projektów Jerzego Grotowskiego i Teatru Laboratorium (np. Teatr Źródeł).
W latach 1986-88 stażysta w Laboratorium Psychoedukacji. Stypendysta Fundacji Fulbrighta w San Francisco i w Nowym Jorku (1988) oraz dwukrotnie Ministerstwa Kultury i Rządu Francji: w roku 1983 (asystentury u Giorgio Strehler – w teatrze Odeon i w Opera de Paris) i w roku 1989.
Od debiutu reżyserskiego („Tryptyk”, Teatr Studio w Warszawie, 1984 r.) pracuje w teatrach w Polsce (Warszawa, Poznań, Kraków, Łódź, Lublin, Bydgoszcz, Katowice) oraz za granicą – w Europie, Azji (Buriacja, Indie, Izrael) i USA – wystawia spektakle, prowadzi warsztaty teatralne, staże reżyserskie i kursy aktorskie.
Reżyserował dwukrotnie w Indiach, w Nowym Delhi, z hinduskimi aktorami wystawiając „Ślub” Witolda Gombrowicza (1998) i Konferencję ptaków według Fariduddin Attar (1999).
W latach 1989-1999 wykładowca w PWSFTviT w Łodzi, na Wydziale Reżyserii; nauczyciel techniki aktorskiej Michaiła Czechowa. W latach 2016-18 wykładowca w Szkole Aktorskiej Machulskich w Warszawie.
Autor i reżyser słuchowisk Teatru Polskiego Radia: o Josif Brodski: „Poeta i tortura idiotyzmu” (premiera: 1 Program PR, 2016), „Nie odbierzecie mi…” o Osip Mandelsztam (2016), Sándor Márai, "Rendez-vous” (2017), György Spiró „Zaciemnienie” (2019), Bogusław Schaeffer, „Kaczo” (2020).
Eksperymentuje z wykorzystaniem teatru jako narzędzia w procesie resocjalizacji i integracji; związany z Polską Wspólnotą Pokoju podjął pracę z więźniami (w warszawskim Areszcie Śledczym), z którymi wystawił (2011) spektakl pt. „Bajkowy las”.
Współpracował z MIGRATOR THEATRE, warszawskim teatrem emigrantów i uchodźców: w 2006 roku wyreżyserował „Rasę pieczątek” Simon Mol.
W 2018 roku zakończył realizację filmu dokumentalnego o Devim Tuszyńskim pt. „Devi, książę miniatury” (scenariusz, reżyseria, współprodukcja); film zdobył nagrodę (najlepszy film zagraniczny) na Festiwalu Filmowym w Punta del Este w Urugwaju (2020).

</doc>
<doc id="1141668" url="https://pl.wikipedia.org/wiki?curid=1141668" title="AN-M41">
AN-M41

AN-M41 – amerykańska bomba odłamkowa wagomiaru 20 funtów. Była stosowana podczas II wojny światowej przez lotnictwo US Navy i USAAC. Przenoszona w bombach kasetowych AN-M1

</doc>
<doc id="1141669" url="https://pl.wikipedia.org/wiki?curid=1141669" title="Ludwik II, syn Lotara I">
Ludwik II, syn Lotara I



</doc>
<doc id="1141670" url="https://pl.wikipedia.org/wiki?curid=1141670" title="Odpieniacz białek">
Odpieniacz białek

Odpieniacz białek – filtr usuwający z wody słonej m.in. tłuszcze, kwasy tłuszczowe, kwasy organiczne, aminy, lipidy, fosforany, fenole, węglowodany, jodki i metale związane z białkami. 
Wprowadzana do urządzenia woda jest spieniana przez drobne pęcherzyki powietrza. Następnie piana unosząca się na powierzchni wody przelewa się do oddzielnej komory, w której zbierają się skondensowane zanieczyszczenia w postaci ciemnego płynu. Oczyszczona woda natomiast wraca do zbiornika. 
Wyróżnia się różne konstrukcje odpieniaczy. M.in. montowane wewnątrz albo na zewnątrz akwarium lub sumpa, czy wykorzystujące zwężkę Venturiego i pompę z wirnikiem igiełkowym lub napowietrzacz i kostkę lipową do wytworzenia mieszaniny wody i powietrza.

</doc>
<doc id="1141672" url="https://pl.wikipedia.org/wiki?curid=1141672" title="Państwo środkowofrankijskie">
Państwo środkowofrankijskie

Państwo środkowofrankijskie () nazwane również Królestwem Lotara (łac. "Lotharii Regnum") – jedno z trzech państw powstałych na mocy traktatu z Verdun z 843 roku. Jego królem został najstarszy syn Ludwika I Pobożnego, Lotar I, który zatrzymał także godność cesarską.
Obszar państwa był niejednolity pod względem geograficznym i etnicznym. W jego skład wchodziły:
Królestwo rozpadło się po śmierci Lotara I w 855 roku na trzy królestwa, których władcami zostali jego synowie:
Porozumienie sukcesyjne zawarte 8 sierpnia 870 w Meerssen pomiędzy Karolem II Łysym a Ludwikiem Niemieckim zakończyło symbolicznie istnienie odrębnego Królestwa Lotaryngii, będącego pozostałością państwowości środkowofrankijskiej.

</doc>
<doc id="1141675" url="https://pl.wikipedia.org/wiki?curid=1141675" title="(145453) 2005 RR43">
(145453) 2005 RR43

(145453) 2005 RR43 – planetoida z grupy obiektów transneptunowych, krążąca wokół Słońca w Pasie Kuipera, należąca do obiektów klasycznych, zaliczana do rodziny planetoidy Haumea.
Odkrycie i oznaczenie.
Planetoida (145453) 2005 RR43 została odkryta 9 września 2005 roku w Apache Point Observatory przez Andrew Beckera, Andrew Pucketta i Jeremy’ego Kubicę. Obiekt nie ma jeszcze nazwy własnej, a tylko oznaczenie prowizoryczne i stały numer.
Orbita.
Orbita 2005 RR43 jest nachylona pod kątem 28,57˚ do płaszczyzny ekliptyki, a mimośród jej orbity wynosi 0,139. Obiekt ten krąży w średniej odległości 43,11 j.a. wokół Słońca, na jeden obieg potrzebuje ok. 283 lat. Peryhelium tego obiektu znajduje się w odległości 37,11 j.a., a aphelium zaś 49,12 j.a. od Słońca.
Planetoida ta należy do rodziny planetoidy Haumea. Rodzina ta powstała przypuszczalnie w wyniku rozbicia pierwotnie istniejącego ciała. Jest to pierwsza znana rodzina planetoid w Pasie Kuipera.
2005 RR43 określa się jako klasyczny obiekt Pasa Kuipera – niepozostający w rezonansie orbitalnym z Neptunem, jak np. plutonki czy twotino.
Właściwości fizyczne.
Ta odległa planetoida ma wielkość szacowaną na 300 km. Jej absolutna wielkość gwiazdowa wynosi ok. 4,0.

</doc>
<doc id="1141676" url="https://pl.wikipedia.org/wiki?curid=1141676" title="3 Dywizja Lekka (III Rzesza)">
3 Dywizja Lekka (III Rzesza)

3 Dywizja Lekka (niem. "3. leichte Division ") – niemiecka lekka dywizja pancerna z okresu II wojny światowej
Historia.
Dywizja została sformowana zgodnie z rozkazem z dnia 10 listopada 1938 roku w Chociebużu. 
W trakcie kampanii wrześniowej w 1939 roku walczy w składzie XV Korpusu Armijnego 10 Armii.W dniu 3 września ścigała pododdziały 7 DP, rozwijając natarcie w rejonie Włodowice – Zawiercie – Karczowice. Dnia 4 września wraz z 2 Dywizją Lekką sforsowała Pilicę pod Szczekocinami. 5 września przemieszczała się drogami na Koniecpol – Włoszczowę. 6 września ześrodkowała się w rejonie Daleszyce – Wola Jachowa. 
Od rana 6 września oddziały wydzielone dywizji przemieszczając się z rejonu Daleszyc drogami przez Kielce w kierunku Mniowa zaatakowały z marszu niekompletne jeszcze oddziały 3 DP Leg, a jeden z patroli dywizji zaatakował pododdział I batalionu 165 PP z 36 DP koło mostu na rzece Czarnej pod Sielpią. Zgrupowanie 3 DP, rozwinięte na odcinku Krasna – Luta – Samsonów stawiało opór do południa 6 września, kiedy to zostało zmuszone do wycofania się w kierunku na Odrowąż. Pododdziały 3 DLek, po zepchnięciu polskiego zgrupowania, wycofały się do swoich sił głównych. 
7 września dywizja wzmocniona 15 pułkiem zmot. z 29 Dywizji Piechoty (zmot.), przystąpiła do oskrzydlania południowego zgrupowania Armii Prusy. Ruszyła przez Daleszyce – Łagów – Opatów, skąd wysłała oddział wydzielony, który osiągnął Ostrowiec Świętokrzyski. 8 września dywizja skierowała się z rejonu Opatowa i Ostrowca Świętokrzyskiego w kierunku na Sienno i Lipsko. Przed południem dowódca 3 DLek. wysłał oddział wydzielony w kierunku Iłży i Skaryszewa z zadaniem zablokowania oddziałom polskim dróg ku Wiśle. Tym samym 3 DLek. rozpoczęła walki z oddziałami polskich 3 i 12 Dywizji Piechoty (Bitwa pod Iłżą). 
Po zakończeniu walk w Polsce, powróciła do Chociebuża, gdzie na podstawie rozkazu z dnia 16 października 1939 roku została przekształcona w 8 Dywizję Pancerną.

</doc>
<doc id="1141677" url="https://pl.wikipedia.org/wiki?curid=1141677" title="Michał Romanow (1832–1909)">
Michał Romanow (1832–1909)

Michał Mikołajewicz Romanow (ur. 13 października 1832, zm. 18 grudnia 1909) – wielki książę Rosji, generał-marszałek polny, przewodniczący Rady Państwa (1881-1905).
Był czwartym synem, a siódmym dzieckiem cara Mikołaja I oraz jego żony Charlotty Pruskiej. Jego starszymi braćmi byli: car Aleksander II i wielki książę Konstanty Mikołajewicz.
W latach 1862-1881 pełnił funkcję generała-gubernatora Kaukazu. Urzędował w Tbilisi.
Był szefem 13 Włodzimierskiego Pułku Ułanów (1849-1909) oraz 3 Pułku Dragonów (1864-1909).
Małżeństwo i potomstwo.
16 sierpnia 1857 poślubił księżniczkę Cecylię Augustę Badeńską, która przyjęła imię "Olga Fiodorowna". Para miała siedmioro dzieci:
Jego wnuczką była Anastazja Michajłowna de Torby.
Odznaczenia.
I inne.

</doc>
<doc id="1141678" url="https://pl.wikipedia.org/wiki?curid=1141678" title="Atlantic-Fokker C-2">
Atlantic-Fokker C-2

Atlantic-Fokker C-2 – amerykański trzysilnikowy samolot transportowy z końca lat 20. i początku lat 30. XX wieku, zamówiony przez Korpus Powietrzny Armii Stanów Zjednoczonych C-2 był wojskową wersją cywilnego samolotu pasażerskiego Fokker F-VIIA. W wersji wojskowej samolot otrzymał silniki Wright J-5 o mocy 220 koni mechanicznych. Zamówiono trzy egzemplarze w wersji C-2, pierwszy z nich nazwany "Bird of Paradise" został wyposażony w zbiorniki paliwa o większej pojemności, powiększono także rozpiętość skrzydeł tej maszyny i w 1927 dokonano w nim przelotu z Kalifornii na Hawaje, lot o długości ponad 4000 km trwał 25 godzin.
W późniejszym okresie zamówiono 8 dalszych samolotów C-2, tym razem w wersji C-2A która miała jeszcze większą rozpiętość skrzydeł niż "Bird of Paradise". Jeden z C-2A nazwany "Question Mark" ustanowił rekord świata w długości lotu – 150 godzin, 40 minut i 14 sekund. W czasie rekordowego lotu samolot uzupełniał paliwo w locie 42 razy, został zmuszony do lądowania tylko dlatego, że zawiódł jeden z jego silników. Ponieważ nie opracowano jeszcze wówczas praktycznego sposobu przesyłania paliwa rurami, zarówno benzyna do silników jak i wszystkie inne potrzebne artykuły jak żywność czy olej silnikowy były spuszczane do "Pytajnika" na linie z dwóch towarzyszących mu samolotów Douglas C-1. Komunikacja pomiędzy samolotami odbywała się za pomocą sygnałów rąk, latarek i małych tablic, na żadnym z samolotów nie zainstalowano zestawu radiowego które były jeszcze wówczas bardzo zawodne.

</doc>
<doc id="1141680" url="https://pl.wikipedia.org/wiki?curid=1141680" title="C2">
C2



</doc>
<doc id="1141681" url="https://pl.wikipedia.org/wiki?curid=1141681" title="C-2">
C-2



</doc>
<doc id="1141686" url="https://pl.wikipedia.org/wiki?curid=1141686" title="Lista władców Bamum">
Lista władców Bamum

Bamum (dynastia) władcy (mfon) grupy etnicznej Bamum w Kamerunie.

</doc>
<doc id="1141687" url="https://pl.wikipedia.org/wiki?curid=1141687" title="Bitwa pod Kasr al-Kabir">
Bitwa pod Kasr al-Kabir



</doc>
<doc id="1141689" url="https://pl.wikipedia.org/wiki?curid=1141689" title="4 Dywizja Lekka (III Rzesza)">
4 Dywizja Lekka (III Rzesza)

4 Dywizja Lekka (niem. "4. leichte Division ") – niemiecka lekka dywizja pancerna z okresu II wojny światowej
Historia.
Dywizja została sformowana rozkazem z dnia 1 kwietnia 1938 roku w Wiedniu, po włączeniu w skład Wehrmachtu wojsk austriackich. Dywizji powstała na bazie austriackiej Dywizji Szybkiej ("Schnellen Division"), przejmując jej wyposażenie oraz część kadry, a jej dowódcą został generał armii austriackiej Alfred von Hubicki. 
W marcu 1939 roku dywizja uczestniczyła w zajęciu Czechosłowacji.
W trakcie kampanii wrześniowej w 1939 roku walczyła w składzie XVIII Korpusu Armijnego 14 Armii.
Po zakończeniu walk w Polsce pozostała w odwodzie Naczelnego Dowództwa. Rozkazem z dnia 3 stycznia 1940 roku została przekształcona w 9 Dywizję Pancerną.

</doc>
<doc id="1141692" url="https://pl.wikipedia.org/wiki?curid=1141692" title="Dietyloamina">
Dietyloamina

Dietyloamina – organiczny związek chemiczny, amina drugorzędowa. 
Jest bardzo łatwopalna, rozpuszczalna w wodzie i etanolu. 
Dietyloaminę otrzymuje się z amoniaku i etanolu. W wyniku reakcji powstają także etyloamina i trietyloamina. Dietyloamina używana jest jako czynnik antykorozyjny oraz przy produkcji gum, farb, leków i żywic. 
Obrót dietyloaminą podlega kontroli, gdyż może ona być używana do produkcji nielegalnych substancji psychoaktywnych.

</doc>
<doc id="1141696" url="https://pl.wikipedia.org/wiki?curid=1141696" title="René Desmaison">
René Desmaison

Louis Henri René Desmaison (ur. 14 kwietnia 1930 w Bourdeilles, zm. 28 września 2007 w Marsylii) – francuski alpinista i himalaista, jeden z pionierów wspinaczek zimowych w Alpach. Autor 114 pierwszych przejść w Alpach, w tym I samotnych oraz I zimowych.
Między innymi dokonał I wejść zimowych ścianami: zachodnią Petit Dru w 1957 r., środkiem pn.-zach. Olan w 1960 r. czy Mont Blanc Filarem Frêney w 1967 r. Dokonał też wejść w Himalajach (I wejście na Jannu, 7710 m, 1962) i Andach (pd. ścianą Huandoy Sur, 1973).
Łącznie wszedł na ok. 1000 szczytów.
Pewnym cieniem na jego olbrzymi dorobek kładły się zabiegi o nagłośnienie swych wspinaczek w mediach, w sposób w pewnych przypadkach do dziś uważany za mało etyczny (choć z czasem zostało mu to niemal wybaczone). Na tym tle w 1961 r. jego zespół przegrał prestiżową rywalizację z angielsko-polskim zespołem Chris Bonington – Don Whillans – Jan Długosz – Ian Clough o I przejście centralnego Filara Frêney na Mont Blanc (czym pasjonowały się ówczesne media z powodu głośnej tragedii przy wcześniejszych próbach).
Był też uczestnikiem słynnej akcji ratunkowej (1966) po dwóch niemieckich alpinistów uwięzionych w zachodniej ścianie Petit Dru (akcję prowadziły trzy niezależne i do pewnego stopnia rywalizujące ekipy, łącznie około 50 osób – obu uwięzionych uratowano, ale za cenę utraty życia przez jednego z ratujących, z zespołu przewodników). Do ratowanych dotarła najlżejsza i najszybsza, nieformalna ekipa doskonale znających ścianę wspinaczy, którą kierował osiadły w Chamonix słynny alpinista amerykański Gary Hemming, autor sąsiedniej drogi. Udział w tej ekipie Desmaisona został negatywnie oceniony przez Stowarzyszenie Przewodników z Chamonix (władze "Compagnie des Guides de Chamonix" uznały, iż alpinista wykorzystał akcję do celów komercyjnych, przygotowując reportaż z przebiegu akcji dla tygodnika Paris Match). Skutkowało to usunięciem go ze stowarzyszenia na długie lata – i tym samym wykluczało go z przewodnickiego rynku.
Później zdarzyły mu się jeszcze bardziej kontrowersyjne, prowadzone według wielu opinii za wszelką cenę i w złej pogodzie, pod presją mediów, wspinaczki na Grandes Jorasses (1968 i 1971) – w tym najgłośniejsza próba nowej drogi północną ścianą, na lewo od filara Walkera, w czasie której po wielu dniach, tuż pod szczytem, zmarł z wyczerpania towarzyszący mu młody przewodnik Serge Gousseault (luty 1971; drogę tę Desmaison dokończył w 1973).
René Desmaison jest autorem licznych publikacji poświęconych tematyce alpinizmu i gór, w tym przeszło 10 książek, z których ostatnia, autobiograficzna, pt. "Moc gór" (oryg. "Les Forces de la montagne", 2005), stała się bestsellerem. Występował też w filmach, w tym w głośnym i nagradzanym filmie fabularnym o tematyce wysokogórskiej "Gwiazdy w południe" ("Les Etoiles du midi", reż. Marcel Ichac, 1959, obok kilku innych najlepszych alpinistów francuskich).

</doc>
<doc id="1141698" url="https://pl.wikipedia.org/wiki?curid=1141698" title="AN-M1">
AN-M1

AN-M1 - amerykańska bomba kasetowa z subamunicją odłamkową. Była stosowana podczas II wojny światowej przez lotnictwo US Navy i USAAF.
Miała postać belkowego uchwytu, do którego przymocowane było 6 bomb odłamkowych AN-M41 wagomiaru 20 funtów.

</doc>
<doc id="1141699" url="https://pl.wikipedia.org/wiki?curid=1141699" title="Powiat Weiz">
Powiat Weiz

Powiat Weiz (niem. "Bezirk Weiz") – powiat w Austrii, w kraju związkowym Styria. Siedziba powiatu znajduje się w mieście Weiz.
Geografia.
Powiat leży w Alpach Centralnych, w całości w grupie gór na wschód od Mury (Fischbacher Alpen, Hochwechsel) dochodzących do wysokości 1653 m n.p.m.
Powiat graniczy z następującymi powiatami: na północnym wschodzie z powiatem Neunkirchen (w kraju związkowym Dolna Austria), na południowym zachodzie z powiatem Graz-Umgebung.
Podział administracyjny.
Powiat podzielony jest na 31 gmin, w tym dwie gminy miejskie "(Stadt)", osiem gmin targowych "(Marktgemeinde)" oraz 21 gmin wiejskich "(Gemeinde)".
Transport.
Przez powiat przebiega autostrada A2 i drogi krajowe B54 ("Wechsel Straße"), B64 ("Rechberg Straße"), B65 ("Gleisdorfer Straße"), B68 ("Feldbacher Straße") i B72 ("Weizer Straße"). Większość szlaków komunikacyjnych krzyżuje się w dwóch miastach.
Na południu powiatu przebiega Wschodnia Kolej Styryjska "(Steirische Ostbahn)" z Grazu do Szombathely. W Gleisdorfie odbiega od niej linia do Ratten jednak pociągi dojeżdżają wyłącznie do Weiz.

</doc>
<doc id="1141701" url="https://pl.wikipedia.org/wiki?curid=1141701" title="1996 PW">
1996 PW

1996 PW – planetoida z grupy obiektów transneptunowych, zaliczana do Damokloidów, obiektów cechujących się prawdopodobnie kometarnym pochodzeniem.
1996 PW okrąża Słońce w ciągu ok. 4440 lat w średniej odległości ok. 270 j.a. Została odkryta w 1996 roku. Nazwa tej planetoidy jest oznaczeniem tymczasowym, nie posiada też ona jeszcze numeru.

</doc>
<doc id="1141723" url="https://pl.wikipedia.org/wiki?curid=1141723" title="Traktat w Meerssen">
Traktat w Meerssen

Traktat w Meerssen – porozumienie sukcesyjne zawarte 8 sierpnia 870 roku w Meerssen pomiędzy żyjącymi synami Ludwika I Pobożnego, tj. Karolem II Łysym i Ludwikiem Niemieckim, które miało zastąpić traktat w Verdun.
Potwierdzał on podział królestwa Lotara II pomiędzy państwo zachodniofrankijskie ("Francia Occidentalis") Karola II Łysego a państwo wschodniofrankijskie Ludwika Niemieckiego ("Francia Orientalis"). Traktat ten stał się symbolicznym końcem państwa środkowofrankijskiego. Przeciwko jego postanowieniom buntował się nieślubny syn Lotara II, Hugo Ślepy, który kilkukrotnie przejął władzę nad tymi terenami, jednak nie powstrzymał jego postanowień.
Przypieczętował podział imperium Karola Wielkiego na przyszłe Niemcy i Francję.

</doc>
<doc id="1141727" url="https://pl.wikipedia.org/wiki?curid=1141727" title="Philippe Fabre d’Églantine">
Philippe Fabre d’Églantine

Philippe François Nazaire Fabre d’Églantine (ur. 28 lipca 1750 w Carcassonne, zm. 5 kwietnia 1794 w Paryżu) – francuski polityk czasów rewolucji francuskiej, aktor, dramatopisarz, autor nazw miesięcy i dni francuskiego kalendarza republikańskiego.
Młodość.
Urodził się w rodzinie mieszczańskiej w Carcassonne, która przeniosła się do Tuluzy. Jego właściwe nazwisko brzmiało Fabre; d’Églantine dodał sobie sam dla stworzenia pozoru szlachectwa. Niewiele wiadomo na temat jego wykształcenia. Udzielał się w życiu kulturalnym Tuluzy i był znanym na swojej prowincji aktorem. Zachęcony tym sukcesem, w 1787 r. próbował wystawić w Paryżu na poły autobiograficzną sztukę "Humaniści, czyli prowincjusz w Paryżu", która jednak nie miała powodzenia. Podobnie nieudane były dalsze próby dramatyczne.
Pierwsze lata rewolucji.
Fabre d’Églantine był aktywny w pierwszej fazie rewolucji, uzyskał członkostwo obu największych paryskich klubów politycznych – jakobinów i kordelierów. Bardziej związany czuł się jednak z tym drugim stronnictwem. Przez pewien czas był osobistym sekretarzem jego lidera Dantona, nie cieszył się mimo tego specjalnym szacunkiem wśród rewolucjonistów, podejrzewających go o koniunkturalizm i niewielkie horyzonty intelektualne.
Członek Konwentu.
Poparcie Dantona miało istotne znaczenie przy wyborze Fabre’a do Konwentu. Obaj przystąpili do stronnictwa Góry. Choć Fabre był zdeklarowanym wrogiem żyrondystów i aktywnie uczestniczył w sporze z nimi, został najlepiej zapamiętany jako jeden z ekspertów ds. kulturalnych. Po zabójstwie Marata sporządził jego pompatyczny nekrolog, on też na polecenie Konwentu wymyślił nazwy miesięcy i dni do projektu francuskiego kalendarza republikańskiego (opracowanego przez Gilberta Romme’a), które zaprezentował na posiedzeniu 24 września 1793 roku. W miarę eskalacji terroru Fabre coraz bardziej oddalał się od radykalnych górali. Na przełomie lat 1793 i 1794 znalazł się wśród dantonistów, tzw. pobłażliwych i razem z nimi domagał się amnestii powszechnej i zakończenia wojny. Nie zostało do końca wyjaśnione, na ile naprawdę zależało mu na szczęściu narodu, na ile zaś pragnął oddalić od siebie podejrzenia o finansowe malwersacje (sprawa likwidacji Kompanii Indyjskiej). Razem z Dantonem, Camille Desmoulins’em i innymi kordelierami został pod koniec marca 1794 roku aresztowany z inspiracji Komitetu Bezpieczeństwa Powszechnego (szczególnie Marc Vadier domagał się połączenia sprawy Kompanii Indyjskiej z politycznym procesem Dantona) i 5 kwietnia stracony.

</doc>
<doc id="1141728" url="https://pl.wikipedia.org/wiki?curid=1141728" title="Stylizowane Fakty Kaldora">
Stylizowane Fakty Kaldora



</doc>
<doc id="1141729" url="https://pl.wikipedia.org/wiki?curid=1141729" title="Arnold d'Auch">
Arnold d'Auch



</doc>
<doc id="1141730" url="https://pl.wikipedia.org/wiki?curid=1141730" title="Telewizja Suwałki">
Telewizja Suwałki

TV Suwałki (TVS) – kanał telewizyjny emitowany w sieci kablowej Vectra w Suwałkach i najbliższych miejscowościach. 
Kanał został założony w 1998 roku. Można go oglądać w sieci kablowej Vectra w Suwałkach i okolicach, przekaz też jest dostępny przez internet. TVS stanowi jedno z najczęściej wymienianych przez mieszkańców Suwałk źródeł informacji o lokalnych wydarzeniach.

</doc>
<doc id="1141731" url="https://pl.wikipedia.org/wiki?curid=1141731" title="Petro Poticzny">
Petro Poticzny

Petro Josyf Poticzny (; ur. 2 czerwca 1930 w Pawłokomie) – kanadyjski historyk ukraińskiego pochodzenia, emerytowany profesor McMaster University. Żołnierz UPA z Pawłokomy. 
Życiorys.
Od roku 1947 na emigracji w Kanadzie, mieszka w Toronto. 
Specjalizuje się w problematyce narodowościowej państw Europy Wschodniej i ZSRR oraz kwestią akcji „Wisła”. Wykładowca m.in. Oxford University, profesor honorowy Politechniki Lwowskiej. 
Pracę doktorską napisał na Uniwersytecie Columbia, w latach 1964–1995 był wykładowcą nauk politycznych na Uniwersytecie McMaster. 
Był organizatorem kilku konferencji naukowych na temat wzajemnych relacji ukraińsko-polskich, ukraińsko-czeskich oraz ukraińsko-żydowskich, w tym „Jewish-Ukrainian Relations in Historical Perspective” McMaster październik 1983. Był uczestnikiem spotkania polskich i ukraińskich parlamentarzystów w Jabłonnie w roku 1990. 
Współpracuje z Centrum Studiów Rosyjskich i Wschodnioeuropejskich przy Uniwersytecie w Toronto, jest członkiem Doradczej Rady Kanadyjskiego Instytutu Studiów Ukraińskich Uniwersytetu Alberta oraz honorowym profesorem Wschodniochińskiego Uniwersytetu w Szanghaju i Honorowym Przewodniczącym Chińskiej Asocjacji. Jest jednym z redaktorów „Litopysu UPA”. 
Autor, wydawca oraz współwydawca ponad 30 książek i 60 artykułów m.in. w the "Encyclopedia of Ukraine". Jest autorem książek „Soviet Agricultural Trade Unions 1917–1970” (1972) oraz współautorem „The Ukraine and the Czechoslovak Crisis” (1970) i „Jewish-Ukrainian Relations”. 
Zdaniem polskiego historyka Władysława Filara Poticzny w swoich pracach „wybiela” Organizację Ukraińskich Nacjonalistów i Ukraińską Powstańczą Armię, pisząc o „wzajemnych polsko-ukraińskich rzeziach”.
Poticzny twierdzi, że w Pawłokomie zginęło 366 osób narodowości ukraińskiej, w tym kobiety i dzieci. Bratanek Petra Poticznego – Zenon Poticzny jest założycielem kanadyjskiej Fundacji „Pawłokoma” z siedzibą w Toronto, zajmującej się upamiętnieniem ofiar polskich zbrodni na ludności ukraińskiej.

</doc>
<doc id="1141734" url="https://pl.wikipedia.org/wiki?curid=1141734" title="Pierre-Gaspard Chaumette">
Pierre-Gaspard Chaumette

Pierre-Gaspard Chaumette (ur. 24 maja 1763 w Nevers, zm. 13 kwietnia 1794 w Paryżu) – polityk francuski czasów rewolucji francuskiej, kordelier-hebertysta.
Życiorys.
Chaumette urodził się w rodzinie szewca i uzyskał tylko elementarne wykształcenie. Wraz z początkiem rewolucji przeniósł się do Paryża, gdzie znalazł zajęcie w redakcji lewicowej gazety "Rewolucje Paryża". W roku 1792 wszedł w skład zarządu Komuny Paryża. Współpracował tam z Jacques-René Hébertem, wspólnie z nim tworząc radykalnie lewicowy front. W ich programie znajdowały się zarówno elementy poszerzające machinę terroru – poparli dekret o podejrzanych i domagali się zwiększenia liczby egzekucji – jak i postulaty prospołeczne – otoczenie opieką starców, chorych i sierot, otwieranie nowych bibliotek i szkół średnich dostępnych dla wszystkich. Był jednym z popularniejszych działaczy Komuny.
Chaumette zasłynął jako zwolennik radykalnej dechrystianizacji. Popierał zamykanie kościołów i współorganizował tzw. Święta Rozumu. Dla podkreślenia swoich poglądów w tej kwestii zmienił imię na "Anaksagoras" – na cześć starożytnego filozofa wygnanego za ateizm. Działania te znalazły się w konflikcie ze stanowiskiem jakobinów, którzy doprowadzili do postawienia Chaumette'a przed Trybunałem Rewolucyjnym. Oskarżający go Fouquier-Tinville zarzucił mu publiczne działania na szkodę moralności. Chaumette został uznany za winnego i zgilotynowany 13 kwietnia 1794 roku na Placu Rewolucji.

</doc>
<doc id="1141738" url="https://pl.wikipedia.org/wiki?curid=1141738" title="Ardea goliath">
Ardea goliath



</doc>
<doc id="1141740" url="https://pl.wikipedia.org/wiki?curid=1141740" title="(6579) Benedix">
(6579) Benedix

(6579) Benedix – planetoida z grupy pasa głównego asteroid okrążająca Słońce w ciągu 4 lat i 84 dni w średniej odległości 2,61 j.a. Została odkryta 2 marca 1981 roku w Obserwatorium Siding Spring w Australii przez Schelte Busa. Nazwa planetoidy pochodzi od Gretchen K. Benedix (ur. 1968), kustosza działu meteorytów w Muzeum Historii Naturalnej w Londynie. Przed nadaniem nazwy planetoida nosiła oznaczenie tymczasowe (6579) 1981 ES4.

</doc>
<doc id="1141742" url="https://pl.wikipedia.org/wiki?curid=1141742" title="Walka w parterze">
Walka w parterze

Walka w parterze − walka wręcz, która ma miejsce, gdy obaj zawodnicy znajdują się na podłożu (klęczą lub leżą), zwykle stosując chwyty lub zadając uderzenia.

</doc>
<doc id="1141744" url="https://pl.wikipedia.org/wiki?curid=1141744" title="Wojciech Eljasz-Radzikowski">
Wojciech Eljasz-Radzikowski

Wojciech Eljasz-Radzikowski (ur. 1814 w Cerekwicy k. Bochni zm. 19 listopada 1904 w Zakrzówku) – polski malarz.
Życiorys.
W latach 1838–1843 studiował w krakowskiej Szkole Sztuk Pięknych pod kierunkiem profesora rysunku Jana Nepomucena Bizańskiego, w latach 1842–1843 pracował jako nauczyciel rysunku. Pracował przy restauracji ołtarza Wita Stwosza w kościele Mariackim.
Malował prawie wyłącznie obrazy o tematyce religijnej, zamówienia otrzymywał głównie z krakowskich kościołów. Wykonał m.in.:
Wnuk konfederata barskiego, Stanisława Wojciecha, który w obawie przed aresztowaniem rodowe nazwisko Radzikowski zmienił na Eljasz. Wojciech Eljasz-Radzikowski był ojcem malarza Walerego Eljasza-Radzikowskiego, rzeźbiarza Władysława Eljasza-Radzikowskiego i malarki Marii Eljasz.
Pochowany został na starym cmentarzu Podgórskim.

</doc>
<doc id="1141746" url="https://pl.wikipedia.org/wiki?curid=1141746" title="Meerssen (gmina)">
Meerssen (gmina)

Meerssen - gmina w Limburgii w Holandii. Leży na prawym brzegu Mozy, na północ od Maastricht, siedzibą gminy jest Meerssen. Według spisu ludności z 2013 roku gminę zamieszkuje 19 340 osób. Powierzchnia gminy wynosi 27,64 km², a gęstość zaludnienia 713 os./km². 
Miejscowości.
Wsie:
Przysiółki:
Broekhoven, Brommelen, Genzon, Humcoven, Hussenberg, Kasen, Oostbroek, Raar, Schietecoven, Snijdersberg, Stommeveld, Vliek, Voulwames, Waterval, Weert, Westbroek

</doc>
<doc id="1141750" url="https://pl.wikipedia.org/wiki?curid=1141750" title="Guillaume d’Aigrefeuille (1339–1401)">
Guillaume d’Aigrefeuille (1339–1401)

Guillaume d’Aigrefeuille (ur. 1339, zm. 13 stycznia 1401 w Awinionie) – francuski kardynał. Bratanek kardynała Guillaume d’Aigrefeuille (1326–1369).
Życiorys.
W młodości wstąpił do zakonu benedyktynów w Cluny. Studiował prawo rzymskie na uniwersytecie w Tuluzie, uzyskując tytuł doktora. W 1362 został dziekanem kapituły katedralnej w Clermont, protonotariuszem apostolskim i audytorem Roty Rzymskiej. Papież Urban V na konsystorzu 12 maja 1367 mianował go kardynałem prezbiterem Santo Stefano al Monte Celio. Otrzymał szereg beneficjów na terenie Anglii (m.in. archidiakonat Berkshire). W 1373 został mianowany na utworzony przez papieża Grzegorza XI urząd protektora zakonu dominikanów. Kamerling Świętego Kolegium Kardynałów od 1369. Początkowo poparł wybór Urbana VI, rychło jednak wypowiedział mu posłuszeństwo. Wziął udział we wrześniowym konklawe 1378, które wybrało antypapieża Klemensa VII i przystąpił do jego obediencji. Był legatem Klemensa VII w Niemczech od listopada 1378 do stycznia 1385. Kardynał protoprezbiter po 30 maja 1385. Brał udział w konklawe 1394. Pod koniec życia wycofał się z czynnej działalności kościelnej i politycznej.

</doc>
<doc id="1141751" url="https://pl.wikipedia.org/wiki?curid=1141751" title="Kostnica (film 2005)">
Kostnica (film 2005)

Kostnica (ang. "Mortuary") – film fabularny produkcji amerykańskiej, powstały w 2005 roku. Blisko dwudziesty horror w reżyserii Tobe’a Hoopera.
Fabuła.
Do niewielkiego miasteczka przeprowadza się rodzina Doyle’ów – patolog Leslie wraz z dwójką dzieci: nastoletnim Jonathanem oraz małą Jamie. Doyle’owie osiedlają się w opuszczonym domu pogrzebowym, gdzie Leslie ma kontynuować swoją pracę. Rodzina nie wie, że wprowadza się do domu ściśle powiązanego z dawną legendą. Nie wiedzą również, że legenda żyje.

</doc>
<doc id="1141754" url="https://pl.wikipedia.org/wiki?curid=1141754" title="Kalwinizm afrykanerski">
Kalwinizm afrykanerski

Kalwinizm afrykanerski – odrębna forma kalwinizmu w Afryce Południowej, wyznawana głównie przez potomków europejskich kolonistów-Afrykanerów (Burów).
Historia.
Uznaje się, że kalwinizm był jedną z głównych przyczyn ukształtowania odrębnej narodowości afrykanerskiej. Od 1652 do Kraju Przylądkowego napływali protestanccy emigranci, przede wszystkim z Niderlandów, a także osoby prześladowane z przyczyn religijnych z państw niemieckich i Szkocji. Bardzo duży wpływ wywarli wyznawcy kalwinizmu z Francji (hugenoci), którzy na skutek prześladowań religijnych ze strony katolickiej monarchii zaczęli osiedlać się w południowej Afryce począwszy od lat 1687-1691; ta emigracja trwała przez następnych sto lat.
To początkowo wielonarodowościowe środowisko łączyła od początku wspólna religia – kalwinizm. Wkrótce wytworzył się wspólny język tej ludności – afrikaans i (od końca XVIII w. do końca XX w.) poczucie odrębności zarówno od pozostałej ludności europejskiej, jak i tubylczej ludności: Hotentotów i ludów Bantu. Kalwinizm afrykanerski wcześnie został nacechowany silnym patriotyzmem.
Południowoafrykański kalwinizm rozwijał się odrębnie od pozostałych Kościołów reformowanych na świecie. Przyczyną było odizolowanie geograficzne i niechętne nastawienie Afrykanerów do wszelkich religijnych innowacji „z zewnątrz”. Z tego powodu w Południowej Afryce europejskie oświecenie nie wywarło znaczącego wpływu, a do końca XX w. nie było szerszego dialogu teologicznego z innymi kierunkami protestantyzmu.
Okres wczesnego osadnictwa.
Kalwinizm misyjny.
Niderlandzkie osadnictwo w Afryce południowej odniosło sukces m.in. z powodu systemu prawnego w pierwszych koloniach. Te prawa zakazywały jakichkolwiek kontaktów z tubylcami (nawet ich nawracania na chrześcijaństwo) po to, żeby uniknąć zatargów i konfliktów zbrojnych. Osadnicy obawiali się tubylców i gardzili nimi, uważając ich niesłusznie za kanibali. Ciemny kolor skóry i „pogańskie obyczaje” sprzyjały identyfikowaniu tubylców z ludźmi potępionymi przez Boga (według kalwińskiej doktryny o podwójnej predestynacji). Stopniowo jednak część tubylców zaczęła pracować jako robotnicy i służący w europejskich osadach i byli oni pierwszymi autochtonami, których zapoznano z doktryną kalwinizmu. Powstawały europejskie gospodarstwa rolne na terenach zamieszkanych do tej pory tylko przez nieliczne ludy koczowników i zbieraczy. Właściciele tych posiadłości uznawali, że mają prawo nie tylko do ziemi, lecz także do panowania nad tubylcami; osiedlali ich przymusowo jako niewolników i przymusowo nawracali. W ten sposób niewolnictwo zaczęło być postrzegane jako środek do ewangelizacji tubylców, a więc jako zjawisko pozytywne.
Południowoafrykański Holenderski Kościół Reformowany przyjął doktrynę, że „Królestwo Boże” będzie się rozszerzać wraz z nowymi terenami oddawanymi „przez Opatrzność” pod władzę Afrykanerów. Nakazowi ewangelizacji tubylców towarzyszył ścisły zakaz utrzymywania kontaktów bliższych, niż to konieczne do działalności misyjnej, a także obligacja zachowania czystości doktryny w „morzu pogaństwa”.
Kształtowanie religii ludowej.
Wśród Afrykanerów pojawiło się przekonanie o ich „powołaniu” przez Boga do misji na ziemi afrykańskiej. Uznali, że są pod specjalną opieką Opatrzności. Cierpienia, jakich doznali podczas przegranych wojen burskich oraz życie pod panowaniem brytyjskim umocniły w nich wiarę, że są to „plagi zesłane przez Boga”, aby ich umocnić w wierze. Z drugiej strony optymizmem napawała łatwość, z jaką Brytyjczycy przyznali im szeroką autonomię i częściowy system apartheidu już 10 lat po klęsce. Ta rozpowszechniona (chociaż nie przyjęta oficjalnie) doktryna pozwalała Afrykanerom uznawać się za „naród wybrany”, a tubylców traktować jak niemądre dzieci, które trzeba nauczyć „prawdziwej wiary”, a karać w przypadku nieposłuszeństwa.
Kalwinizm nacjonalistyczny.
Brytyjczycy opanowali Kraj Przylądkowy w latach 1797-1805 i przynieśli tam idee oświecenia: wprowadzili bardziej liberalny system prawny, z szacunkiem odnosili się do ciemnoskórych tubylców, nazywając ich „szlachetnymi dzikimi” o „nieskażonych duszach”. Znieśli w 1835 niewolnictwo oraz wprowadzili równość wszystkich wobec prawa, co dało ciemnoskórym możliwość wnoszenia pozwów przeciwko „białym” do sądów. Brytyjczycy rzadko odwoływali się do Boga, za to przyznawali prymat ludzkiemu rozumowi. Dla Afrykanerów takie działania były tożsame z najgorszą herezją, której towarzyszyło rujnowanie ich gospodarstw rolnych, odbieranie niewolników i konfiskaty ziemi bez odszkodowania.
Wielki trek.
Afrykanerzy, zgodnie z doktryną o rozwoju przez odseparowanie się, rozpoczęli w 1835 masową emigrację z Kraju Przylądkowego do Transvaalu – tzw. Wielki trek. W drodze musieli walczyć z plemionami Xhosa i Zulusów, nie mogąc liczyć na żadną pomoc z zewnątrz. Bitwa nad Blood River w grudniu 1838 stała się dla Afrykanerów symbolem: garstka 500 „białych”, otoczonych w obozie obroniła się przed atakiem Zulusów, zabijając ich dziesiątki tysięcy bez żadnych strat własnych. W ten sposób powstała koncepcja „warownego obozu” "laager", w którym Bóg pozwolił przetrwać „wybranym” zagrożonym przez „potępionych”. Ta koncepcja ukształtowała nacjonalizm afrykanerski w drugiej połowie XIX w.
Separatyzm religijny.
Obawa przed zagrożeniem „z zewnątrz” spowodowała rozłam wewnątrz południowoafrykańskiego kalwinizmu. Afrykanerzy nie mieli zaufania do pastorów z Kraju Przylądkowego, podejrzewanych o sprzyjanie Brytyjczykom i ich „herezjom”. W 1856 powstał odrębny Nederduitsch Hervormde Kerk, uznany oficjalnie w Południowej Afryce w 1860.
Z Niderlandów do Południowej Afryki wcześnie przeniknęły idee holenderskiego konserwatywnego ruchu Doleantie lub „Przebudzenie”, przeciwnego oświeceniowym reformom w kalwinizmie. W RPA propagatorem tego ruchu był szkocki pastor Andrew Murray, popularyzujący slogan „Separacja jest siłą”.
Kolejnym konserwatywnym ruchem religijnym z Niderlandów byli Doppers, którzy sprzeciwiali się śpiewaniu hymnów podczas nabożeństw (dopuszczali tylko śpiewanie psalmów). Grupa afrykanerskich zwolenników Doppersów (w tym przyszły prezydent RPA – Paul Kruger) utworzyła w lutym 1859 odrębny Kościół „Gereformeerde Kerk”, tworząc w ten sposób trzeci Kościół reformowany obok „Nederduits Gereformeerde Kerk” (z synodem w Kapsztadzie) i państwowego w RPA „Nederduitsch Hervormde Kerk”.
"Gereformeerde Kerk” stał się symbolem opozycji wobec wszystkiego, co brytyjskie. Jego wyznawcy akcentowali purytanizm nie tylko w kulcie i moralności, lecz nawet w ubiorze i mowie. Ich wpływ na politykę RPA był nieproporcjonalnie większy od ich liczebności.
Afrykanerskie braterstwo.
Do „Gereformeerde Kerk” należał prezydent Transwalu Paul Kruger, który wydał wojnę „bezbożnym nowinkom” z zewnątrz. Dla Afrykanerów Brytyjczycy symbolizowali imperializm, chciwość, obce panowanie i bezbożność. Ta negatywna opinia i samoidentyfikacja Afrykanerów z prześladowanym „ludem Izraela”, została umocniona w czasie wojen burskich, podczas których zginęło 28 000 Afrykanerów.
Wielu Afrykanerów wojna zrujnowała i powstało w ten sposób nowe zjawisko „biednych białych”. Aby przeciwstawić się biedzie i utracie znaczenia politycznego i ekonomicznego, powstał tajny „Afrykanerski Związek Braci” („Afrikaner Broederbond”), który do 1927 przyjął filozofię kalwińską Abrahama Kuypera jako własną ideologię. Ten ruch był idealistycznym antyimperializmem i antykomunizmem. Legalne i nielegalne działania „Braterstwa” przyczyniły się do ustanowienia w RPA systemu apartheidu w 1948. Jednak już w okresie międzywojennym w łonie ruchu powstały silne tendencje faszystowskie, które akcentowały nacjonalizm i odrzucały kalwinizm. Profaszystowskiej frakcji udało się przejąć władzę nad „Braterstwem” w 1950 i wykorzystać ten ruch do promowania własnych koncepcji rasistowskich, odrzucanych przez społeczność międzynarodową.
Radykalne zmiany.
Po masakrach w Sharpeville (1960) i zamieszkach w Soweto (1976) „Braterstwo” musiało przyznać, że system apartheidu poniósł klęskę. Od tej pory „braterstwo” zaczęło pracować nad likwidacją segregacji rasowej, przyjmując nową nazwę "Afrikanerbond" („Związek Afrykanerów”).
W ślad za tym nastąpiły zmiany doktrynalne w „Nederduits Gereformeerde Kerk” (NGK). Tradycyjny afrykanerski kalwinizm został uznany za „nieodpowiedni” dla współczesnej epoki. Pojawiły się elementy teologii wyzwolenia o charakterze rewolucyjnym. Dużą popularność zdobył również ewangelikalizm na wzór amerykański. Jednak tradycyjna ludowa religia Afrykanerów nie umarła; wciąż istnieje tendencja rewizjonistyczna, usiłująca oddzielić kalwinizm jako religię od różnych sposobów jego wykorzystania przez władze państwowe, m.in. jako oficjalnej ideologii.

</doc>
<doc id="1141755" url="https://pl.wikipedia.org/wiki?curid=1141755" title="Szczepan Szczykno">
Szczepan Szczykno

Szczepan Godzisław Szczykno (ur. 22 marca 1960 w Lwówku Śląskim, zm. 31 grudnia 2020 w Trzebnicach) – polski reżyser teatralny i telewizyjny; absolwent warszawskiej Akademii Teatralnej (Krytyka Teatru oraz Reżyseria). W latach 1991-92 był dyrektorem naczelnym i artystycznym Teatru im. Jana Kochanowskiego w Opolu.

</doc>
<doc id="1141756" url="https://pl.wikipedia.org/wiki?curid=1141756" title="Meerssen">
Meerssen

Meerssen (limb. "Meersje") – miasto w gminie Meerssen, w południowej Holandii, w prowincji Limburgia. Inne lokalne nazwy to "Marsna", "Marsanam" i "Mersenam".
Historia.
W 870 w Meerssen został podpisany traktat pomiędzy Karolem II Łysym a Ludwikiem Niemieckim dotyczący sukcesji królestwa Lotara II.
W połowie X wieku alodium Meerssen było własnością królowej Gerbergy Saskiej, córki króla Henryka I Ptasznika, żony Ludwika IV Zamorskiego. W 968 roku przekazała ona Meerssen opactwu Świętego Remigiusza w Reims.
Transport.
W mieście znajduje się stacja kolejowa Meerssen.
Przez miasto przechodzą autostrady: A2, A79 
Sport.
W mieście działa klub piłkarski SV Meerssen. Klub gra w tak zwanej "Hoofdklasse", trzeciej z kolei i pierwszej amatorskiej lidze piłki nożnej w Holandii.

</doc>
<doc id="1141758" url="https://pl.wikipedia.org/wiki?curid=1141758" title="Big Moe">
Big Moe

Big Moe właściwie Kenneth Moore (ur. 20 sierpnia 1974 r., w Houston w stanie Teksas, zm. 14 października 2007) – amerykański raper, członek Screwed Up Click.
Był jednym z czołowych przedstawicieli rapowej sceny muzycznej w Houston, jednym z pierwszych członków Screwed Up Click, którzy osiągnęli sukces na terenie całych Stanów Zjednoczonych. Debiutował w 2000 r., albumem "”City of Syrup”", w 2002 r., ukazał się jego drugi album "”Purple World”", zawierający największy przebój artysty, pt. "”Purple Stuff”", który uplasował się wysoko na liście ”Billboardu”. W swojej twórczości często odwoływał się do tematu narkotyków. Współpracował między innymi z Mike Jonesem, Z-Ro, czy Pimp C.
Muzyk zmarł 14 października 2007 r., nie wybudziwszy się ze śpiączki w którą zapadł po rozległym zawale serca, którego doznał 7 października.

</doc>
<doc id="1141759" url="https://pl.wikipedia.org/wiki?curid=1141759" title="Atriplex littoralis">
Atriplex littoralis



</doc>
<doc id="1141761" url="https://pl.wikipedia.org/wiki?curid=1141761" title="(6580) Philbland">
(6580) Philbland

(6580) Philbland – planetoida z pasa głównego asteroid okrążająca Słońce w ciągu 4,26 lat w średniej odległości 2,63 j.a. Została odkryta 2 marca 1981 roku w Obserwatorium Siding Spring w Australii przez Schelte Busa. Nazwa planetoidy pochodzi od Philipa A. Blanda (ur. 1969), prowadzącego badania naukowe planet i małych ciał Układu Słonecznego w Londyńskim "Imperial College". Przed nadaniem nazwy planetoida nosiła oznaczenie tymczasowe (6580) 1981 EW21.

</doc>
<doc id="1141762" url="https://pl.wikipedia.org/wiki?curid=1141762" title="Atriplex rosea">
Atriplex rosea



</doc>
<doc id="1141763" url="https://pl.wikipedia.org/wiki?curid=1141763" title="Władysław Eljasz-Radzikowski">
Władysław Eljasz-Radzikowski

Władysław Eljasz-Radzikowski (ur. 1847 w Krakowie, zm. 1921 tamże) – polski rzeźbiarz.
Życiorys.
Był synem malarza Wojciecha Eljasza-Radzikowskiego i jego drugiej żony Tekli z Krzyżanowskich, bratem malarza Walerego Eljasza-Radzikowskiego i malarki Marii Eljasz.
Ukończył gimnazjum św. Anny w Krakowie, mając 16 lat uciekł z domu, aby brać udział w powstaniu styczniowym. 18 lutego 1863 brał udział w bitwie pod Miechowem, gdzie dostał się do niewoli. Zesłany na Syberię przebywał 4 lata w Nikołajewsku, po powrocie w latach 1868-1873 studiował w krakowskiej Szkole Sztuk Pięknych, studia kontynuował w Monachium (na początku maja 1873 r. zgłosił się do Akademii Sztuk Pięknych - Bildhauerklasse). Rzeźbił portrety, nagrobki, prace o tematyce religijnej. Jego twórczość jest jednak mało znana. W Krakowie wykonał "medalion z podobizną Tadeusza Kościuszki" na tablicy pamiątkowej wmurowanej w kamienicę przy Rynku Gł.45. W Poznaniu w Towarzystwie Przyjaciół Nauk przechowywane jest popiersie Józefa Ignacego Kraszewskiego, dla Ossolineum we Lwowie wykonał popiersie Jerzego Lubomirskiego, a według katalogu z 1909 Muzeum w Rapperswilu posiada 8 popiersi królów polskich autorstwa artysty.
Pochowany na starym cmentarzu Podgórskim.

</doc>
<doc id="1141766" url="https://pl.wikipedia.org/wiki?curid=1141766" title="Raymond de Canillac">
Raymond de Canillac

Raymond de Canillac (ur: ok. 1300 – zm. 20 czerwca 1373 w Awinionie) − francuski duchowny. W młodości wstąpił do zakonu kanoników regularnych św. Augustyna i uzyskał doktorat z prawa rzymskiego i kanonicznego. Był opatem klasztoru w Conques i członkiem kapituły katedralnej w Maguelonne; w 1340 uzyskał od króla Francji Filipa VI potwierdzenie przywilejów kapituły. Wybór jego wuja na papieża Klemensa VI w 1342 roku otworzył mu drogę do najwyższych stanowisk w Kościele. 28 marca 1345 został arcybiskupem Tuluzy, a 17 grudnia 1350 − kardynałem prezbiterem Santa Croce in Gerusalemme. 4 listopada 1361 otrzymał promocję do rangi biskupa diecezji suburbikarnej Palestrina. Na konklawe 1362 był bliski wybrania na papieża. Autor "Recolectiorum liber".

</doc>
<doc id="1141767" url="https://pl.wikipedia.org/wiki?curid=1141767" title="Nowe Domy">
Nowe Domy

Nowe Domy (niem. "Neuhaus", czyli Nowy Dom) – do 1990 roku niewielkie osiedle we Wrocławiu, w dzielnicy Fabryczna, położone na granicy pomiędzy Maślicami Małymi a Wielkimi, przy skrzyżowaniu ulic Potokowej i Północnej. Nie na wszystkich planach miasta jest ono wyróżniane, czasami zalicza się je do Maślic Wielkich. Tak jak całe Maślice, Nowe Domy w granice miasta Wrocławia trafiły w 1928.
W czasach przed rokiem 1945 ulica Potokowa miała niem. nazwę "Neuhäuser Weg" (tj. dosłownie „Droga Nowodomska” lub „Droga do Nowego Domu”). Znajdująca się w tej okolicy filia fabryki Ardelt Werke produkowała amunicję, silniki do U-Bootów i samolotów Luftwaffe oraz części do V1 i V2.
Po wojnie teren ten zajęła Armia Czerwona. Pomimo wywiezienia przez Niemców większości wyposażenia fabryki, uruchomiono tu tajną produkcję na potrzeby Armii Czerwonej. Na potrzeby oficerów sowieckich pełniących służbę w okolicznych koszarach powstało przy ul. Północnej kilka niewielkich budynków wielorodzinnych z wielkiej płyty. Po wycofaniu się Armii Czerwonej z Polski domy te oddane zostały miastu, odremontowane i ponownie zasiedlone, natomiast niektóre budynki pofabryczne służą jako magazyny, inne pozostają niewykorzystane.
Osiedla Nowe Domy (w liczbie mnogiej) nie należy mylić z innym wrocławskim osiedlem Nowy Dom (w liczbie pojedynczej) położonym między Bierdzanami a Opatowicami w dzielnicy Krzyki w południowo-wschodniej części miasta.
Do osiedla dojeżdża linia autobusowa 104 (Plac Jana Pawła II — Rędzińska).

</doc>
<doc id="1141769" url="https://pl.wikipedia.org/wiki?curid=1141769" title="Atriplex longipes">
Atriplex longipes



</doc>
<doc id="1141770" url="https://pl.wikipedia.org/wiki?curid=1141770" title="Atriplex calotheca">
Atriplex calotheca



</doc>
<doc id="1141772" url="https://pl.wikipedia.org/wiki?curid=1141772" title="Astragalus frigidus">
Astragalus frigidus



</doc>
<doc id="1141774" url="https://pl.wikipedia.org/wiki?curid=1141774" title="Juncus bufonius">
Juncus bufonius



</doc>
<doc id="1141778" url="https://pl.wikipedia.org/wiki?curid=1141778" title="Asplenium onopteris">
Asplenium onopteris



</doc>
<doc id="1141779" url="https://pl.wikipedia.org/wiki?curid=1141779" title="Astragalus penduliflorus">
Astragalus penduliflorus



</doc>
<doc id="1141782" url="https://pl.wikipedia.org/wiki?curid=1141782" title="Epistazja">
Epistazja



</doc>
<doc id="1141783" url="https://pl.wikipedia.org/wiki?curid=1141783" title="DS-MT">
DS-MT

DS-MT – seria radzieckich satelitów technologicznych wyprodukowanych przez ukraińskie zakłady KB Jużnoje. Wynoszone w kosmos rakietą Kosmos 63S1 z kosmodromu Kapustin Jar. Służyły instytutowi WNIEEM do testów żyroskopowych systemów stabilizacji satelitów. Prowadziły także badania promieniowania kosmicznego.
Stanowiły część dużego programu Dniepropetrowsk Sputnik (DS). Ważyły około 300 kg.
Wystrzelono trzy satelity tej serii:

</doc>
<doc id="1141784" url="https://pl.wikipedia.org/wiki?curid=1141784" title="Rezerwat przyrody Dziki Kąt">
Rezerwat przyrody Dziki Kąt

Rezerwat przyrody Dziki Kąt – rezerwat leśny położony w województwie warmińsko-mazurskim, w powiecie gołdapskim, w gminie Dubeninki. Rezerwat znajduje się na terenie Parku Krajobrazowego Puszczy Rominckiej.
Utworzony został w 1973 roku w celu zachowania naturalnego fragmentu Puszczy Rominckiej, głównie drzewostanów sosnowo-świerkowych w wieku 120–140 lat. Rezerwat zajmuje powierzchnię 35,79 ha (akt powołujący podawał 34,10 ha).
Rezerwat leży w nadleśnictwie Gołdap. Na swoim północno-wschodnim krańcu graniczy z rezerwatem „Struga Żytkiejmska”.

</doc>
<doc id="1141785" url="https://pl.wikipedia.org/wiki?curid=1141785" title="Batalion Reprezentacyjny WP">
Batalion Reprezentacyjny WP



</doc>
<doc id="1141786" url="https://pl.wikipedia.org/wiki?curid=1141786" title="7 Pułk Piechoty Liniowej (Francja)">
7 Pułk Piechoty Liniowej (Francja)

7 Pułk Piechoty Liniowej () – pułk piechoty francuskiej, sformowany w 1569 w okresie Ancien Régime, rozformowany w 1977.
Opis.
Regiment ten utworzono w 1569 z czterech kompanii Straży Królewskiej. Od 1585, do Rewolucji (1791) zwany był Pułkiem Szampanii ("Régiment de Champagne"). Był to jeden z najlepszych regimentów w armii.
W 1789 walczył o wyspę Martynika, po czym został skierowany do pomocy amerykańskim rewolucjonistom. Żołnierze pułku uczestniczyli w bitwie pod Savannah, po czym powrócili do Bordeaux w roku 1783. Jego dowódcą został w 1792 roku Jean Anne de la Barthe de Giscard.

</doc>
<doc id="1141787" url="https://pl.wikipedia.org/wiki?curid=1141787" title="Obwód Jasło Armii Krajowej">
Obwód Jasło Armii Krajowej

Obwód Jasło Związku Walki Zbrojnej, a następnie Armii Krajowej.
Organizator i dowódca Obwodu ZWZ-AK "Jasło", od stycznia 1940 roku do końca akcji "Burza" w 1944 roku:
ppłk Józef Modrzejewski- (ur. 14 lutego 1909) w m. Kuźnice) ps. "Lis" – Kawaler Krzyża Virtuti Militari, dowódca 5 Pułku Strzelców Podhalańskich AK, pierwszy kierownik Rejonu WiN Krosno, a następnie w Okręgu WiN Rzeszów w 1946 r.
Kapelanami Obwodu byli ks. Adam Józefczyk ps. "Królik", wikariusz z Kołaczyc, którego poszukiwało gestapo. Ukrywał się od 28 lipca do 21 sierpnia 1944 r. na plebanii Sieklówka oraz dotychczasowy ojciec duchowy Narodowej Organizacji Wojskowej, która od 1943 weszła w skład AK – ks. Florian Zając – proboszcz w Bączalu Dolnym.
Struktura Obwodu:
Obwód "Jasło" składał się z 3 podobwodów, w każdym po 3 placówki (Skołyszyn, Jodłowa, Brzostek, Jasło, Tarnowiec, Kołaczyce, Dębowiec, Osiek Jasielski, Nowy Żmigród).
Wydawał własne gazetki:
Miał własny wywiad i kontrwywiad oraz służbę sanitarną.
Przez teren Obwodu przebiegały 2 trasy przerzutowe. Pierwsza o kryptonimie "Korytarz" przez Jasło, Dębowiec, Osiek, Załęże, Nowy Żmigród, góra Kamień koło Krempnej lub Hałbów na Słowację, a druga o krypt. "Jaga" a od 1942 r. "Kora" przez Jasło, Krosno, Wyżną Wolę, Humenne aż do Budapesztu.
Obwód miał 2 pola zrzutowe. Na polu "Jaskółka" (między Bieździadką, Sieklówką i Warzycami) odebrano zrzut na Wielkanoc, a na "Jastrząb" zlokalizowanym między Świerchową, Łajscami i Łężynami latem 1944 r.
Sztab Obwodu AK Jasło kwaterował w czasie akcji "Burza" na plebanii Sieklówka
Z AK współpracował działający tu Polski Komitet Opieki, wspierający potrzebujących pomocy, w tym więźniów i wysiedleńców.
Ważniejsze akcje bojowe:
Upamiętnienie.
Tradycje inspektoratu kultywuje 3 Podkarpacka Brygada Obrony Terytorialnej

</doc>
<doc id="1141791" url="https://pl.wikipedia.org/wiki?curid=1141791" title="Dichloroeten">
Dichloroeten

Dichloroeten – związek chemiczny należący do węglowodorów nienasyconych (alkeny). Zawiera 2 atomy węgla, 2 atomy chloru oraz 2 atomy wodoru.

</doc>
<doc id="1141796" url="https://pl.wikipedia.org/wiki?curid=1141796" title="Freeze etching">
Freeze etching

Freeze etching (ang. "rycie na zimno"), także "kriorytownictwo": technika przygotowania preparatu do mikroskopii elektronowej. Skrawek tkanki zostaje zamrożony w ciekłym azocie, a następnie przełamany specjalnym ostrzem w komorze próżniowej. Po przełamaniu próbkę czasami poddaje się sublimacji lodu. Powstałe fragmenty tkanki są napylane metalami ciężkimi i oglądane w skaningowym mikroskopie elektronowym. Efektem jest obraz powierzchni organelli, zagłębień w cytozolu pozostałych po ich usunięciu, a także przekrojów pod przypadkowym kątem.

</doc>
<doc id="1141797" url="https://pl.wikipedia.org/wiki?curid=1141797" title="Lizergamid">
Lizergamid



</doc>
<doc id="1141798" url="https://pl.wikipedia.org/wiki?curid=1141798" title="Rodzina planetoidy (136108) 2003 EL61">
Rodzina planetoidy (136108) 2003 EL61



</doc>
<doc id="1141801" url="https://pl.wikipedia.org/wiki?curid=1141801" title="Crystal Lowe">
Crystal Lowe

Crystal Lowe, również Crystal Lo (ur. 20 stycznia 1981 w Vancouver) – kanadyjska aktorka.
Życiorys.
Urodziła się w Vancouver w kanadyjskiej prowincji Kolumbia Brytyjska, jako córka matki-Szkotki i ojca-Chińczyka. W dzieciństwie przeniosła się wraz z rodzicami do Hongkongu, gdzie mieszkała przez kilka lat, i w rezultacie biegle mówi po kantońsku. Chciała zająć się aktorstwem już jako dziecko, lecz entuzjazmu nie podzielała jej matka, która nie zezwoliła córce kształcić się na aktorkę, aż do jej piętnastych urodzin.
Kariera.
Zanim zajęła się aktorstwem, poznała trud pracy modelki. W 1997 roku zadebiutowała jako aktorka, kiedy wystąpiła gościnnie w odcinku serialu
"Gwiezdne wrota" pt. "Emancipation". Cztery lata później wystąpiła w pierwszej poważnej roli, jako Tiffany w horrorze "" ("Children of the Corn: Revelation", wyd. 2001). Następnie grała niewielkie role w popularnych filmach "Dorwać Cartera" ("Get Carter", 2000) oraz "Bezsenność" ("Insomnia", 2002), w których towarzyszyła na planie gwiazdom, takim jak Hilary Swank, Al Pacino czy Sylvester Stallone. Była modelką dla producentów gier komputerowych "" oraz "Fight Night 2004". Jako Lily, hipiska-miłośniczka pokoju, wystąpiła w odcinku serialu grozy "Mistrzowie horroru" pt. "Pick Me Up", reżyserowanym przez Larry'ego Cohena. Wkrótce później przypadła jej w udziale rola Ashlyn Halperin w horrorze Jamesa Wonga "Oszukać przeznaczenie 3" ("Final Destination 3", 2006); na planie filmu poznała dwie ze swoich najlepszych przyjaciółek: Mary Elizabeth Winstead oraz Chelan Simmons, z którą również przeprowadziła się kilka lat wcześniej do Los Angeles. Po sukcesie filmu Wonga, zaakceptowała role cameo w dochodowych filmach "Węże w samolocie" ("Snakes on a Plane", 2006) oraz "Straszny film 4" ("Scary Movie 4", 2006). Następnie Glen Morgan, producent filmu "Oszukać przeznaczenie 3", polecił jej przeczytać skrypt do slashera "Krwawe święta" ("Black Christmas", 2006), który był współczesnym remakiem klasycznego dreszczowca Boba Clarka "Czarne święta" ("Black Christmas") z 1974 roku. Crystal zainteresowała postać Lauren Hannon, studentki spędzającej święta wraz ze swoimi współlokatorkami w odciętym od świata domu siostrzanego bractwa Alpha Kappa Gamma. Ostatecznie odegrała tę rolę, a na planie towarzyszyła jej również Mary Elizabeth Winstead, która wcieliła się w postać Heather Fitzgerald. Po ukończeniu zdjęć do "Krwawych świąt", pojawiła się na planie kolejnego horroru: "Drogi bez powrotu 2" ("Wrong Turn 2: Dead End", 2007), w której wystąpiła obok kolejnego z członków obsady filmu "Oszukać przeznaczenie 3", swojego przyjaciela Teksasa Battle. Gościnnie pojawiła się w serialach telewizyjnych "Bionic Woman", "Wydział do spraw specjalnych" ("Cold Squad"), "The L Word" oraz "Strefa mroku" ("The Twilight Zone"). W 2008 roku, wystąpiła wraz z Carly Pope w horrorze "Yeti: Curse of the Snow Demon", nakręconym na potrzeby telewizji.

</doc>
<doc id="1141803" url="https://pl.wikipedia.org/wiki?curid=1141803" title="Rebaptyzacja">
Rebaptyzacja

Rebaptyzacja – akt religijny polegający na ponownym chrzcie człowieka. W przypadku uznania poprzedniego chrztu za nieważny lub niewłaściwy nie można mówić o rebaptyzacji, gdyż sakrament wcześniej nie zaistniał. 
Rebaptyzacja jest praktykowana zwłaszcza przez ewangelikalnych, którzy odrzucają chrzest dzieci i chrzczą ponownie konwertytów z bardziej tradycyjnych wspólnot chrześcijańskich.
Kościół Katolicki jednoznacznie odrzuca rebaptyzację jako akt nadużycia sakramentu, co wyraża się poprzez uznanie ważności chrztu konwertytów z prawosławia i protestantyzmu, o ile zachowana jest właściwa forma i intencja obrzędu.

</doc>
<doc id="1141805" url="https://pl.wikipedia.org/wiki?curid=1141805" title="Droga krajowa B516 (Niemcy)">
Droga krajowa B516 (Niemcy)

Droga krajowa 516 () – niemiecka droga krajowa przebiegająca na osi wschód-zachód i jest połączeniem drogi B1 w Werl z drogą B480 koło Brilon w Nadrenii Północnej-Westfalii. Na swej drodze przecina A44, B229 oraz B455.
Droga przebiega w dużej części po drodze wybudowanej w 1842 roku.
Droga, jako B516, została wytyczona w latach 70. XX stulecia.

</doc>
<doc id="1141814" url="https://pl.wikipedia.org/wiki?curid=1141814" title="Rezerwat przyrody Jeziorko koło Drozdowa">
Rezerwat przyrody Jeziorko koło Drozdowa

Rezerwat przyrody Jeziorko koło Drozdowa – torfowiskowy rezerwat przyrody utworzony w 2000 roku. Położony jest w nadleśnictwie Giżycko w województwie warmińsko-mazurskim, w Krainie Wielkich Jezior Mazurskich. Zajmuje powierzchnię 10,01 ha (akt powołujący podawał 9,93 ha). Ochroną obejmuje ekosystemy torfowisk niskich, przejściowych i wysokich (głównie bezleśne trzęsawiska z turzycą nitkowatą, torfowcem Magellana, przygiełką białą i turzycą pospolitą. Zachodnia i południowo-wschodnia część rezerwatu (z wykształconymi torfowiskami wysokimi) kryje i chroni wiele rzadkich gatunków takich jak:
Znajduje się tu również jedno z najlepiej zachowanych na Mazurach, stanowisko brzozy niskiej. W rezerwacie występują bobry, które poprzez budowanie żeremi uratowały ten teren przed wyschnięciem i zarośnięciem przez drzewa. Rezerwat może być udostępniany wyłącznie za zgodą Wojewódzkiego Konserwatora Zabytków.

</doc>
<doc id="1141819" url="https://pl.wikipedia.org/wiki?curid=1141819" title="Michelle Trachtenberg">
Michelle Trachtenberg

Michelle Trachtenberg (ur. 11 października 1985 w Nowym Jorku) – amerykańska aktorka.
Życiorys.
Urodziła się w Nowym Jorku w rodzinie żydowskiej. Jest córką Michaela Trachtenberga, inżyniera światłowodowego, oraz Lany Trachtenberg, menedżer w banku. Jej ojciec pochodzi z Niemiec, a matka z Rosji i Michelle potrafi mówić w języku rosyjskim. Jej rodzina świętuje zarówno Boże Narodzenie, jak i Chanukę. Jej dziadkowie żyją w Izraelu. Michelle, wraz ze starszą siostrą Irene, wychowywała się w Sheepshead Bay na nowojorskim Brooklynie. Uczęszczała do P.S. 99 Elementary School oraz The Bay Academy for the Arts And Sciences Junior High School.
Kariera.
Na szklanym ekranie zadebiutowała w wieku trzech lat, występując w reklamie telewizyjnej. Udzieliła się w blisko stu reklamach. Pierwszą kredytową rolą Michelle była postać Nony F. Mecklenberg, w którą aktorka wcielała się w latach 1994–1996, występując w serialu stacji Nickelodeon "The Adventures of Pete and Pete". W tym samym czasie występowała jako Lily Montgomery w operze mydlanej "Wszystkie moje dzieci" ("All My Children"). Filmową karierę rozpoczęła jako jedenastolatka, występując w tytułowej roli w filmie "Harriet szpieg" ("Harriet the Spy", 1996). Następnie wystąpiła jako Maggie Parker w serialu science-fiction stacji CBS "Meego", za który otrzymała pierwszą w swojej karierze nagrodę Young Artist Award. Jako Penny wystąpiła u boku Matthew Brodericka w kinowej adaptacji serialu "Inspektor Gadget" (1999) i tego samego roku wystąpiła w filmie "Can't Be Heaven". Latem 2000 roku otrzymała rolę Dawn Summers w popularnym serialu fantasy "" ("Buffy the Vampire Slayers"), w którą wcielała się aż do końca emisji w 2003 roku. W latach 2001–2003 była prowadzącą show stacji Discovery Kids pt. "Truth or Scare". Po sukcesie "Buffy" i debiucie w roli prowadzącej, w 2004 roku dostała rolę Jenny w komedii Jeffa Schaffera "Eurotrip", która przyniosła jej jeszcze większą popularność. Występowała również jako Celeste w hitowym serialu HBO "Sześć stóp pod ziemią" ("Six Feet Under"). Wystąpiła u boku Kim Cattrall w głównej roli w komedii familijnej "Księżniczka na lodzie" ("Ice Princess", 2005) oraz jako Melissa Kitt w drugoplanowej roli w slasherze Glena Morgana "Krwawe święta" ("Black Christmas", 2006). Na planie "Krwawych świąt" poznała swoją bliską przyjaciółkę Katie Cassidy. Gościnnie udzieliła się między innymi w serialach "Plotkara" ("Gossip Girl"), "Robot Chicken", "Best Week Ever", "Guys Like Us" oraz "Dr House" ("House, M.D."). W 2009 roku pojawiła się w filmie "17 Again", w którym występuje także Zac Efron. Wystąpiła gościnnie w teledysku zespołu Fall Out Boy do piosenki "This Ain't A Scene, It's An Arms Race".

</doc>
<doc id="1141822" url="https://pl.wikipedia.org/wiki?curid=1141822" title="Curtea Veche">
Curtea Veche

Curtea Veche (rum. "Stary Dwór") – dawna siedziba książąt Wołoszczyzny, położona w dzielnicy Lipscani, w trzecim sektorze Bukaresztu, stolicy Rumunii. 
Pierwsza rezydencja w tym miejscu została zbudowana w czasach panowania Włada Palownika w XV wieku. Hospodar Radu Piękny przeniósł swą siedzibę, a tym samym stolicę Wołoszczyzny, z Târgoviște do Bukaresztu. W XVI wieku pałac został całkowicie przebudowany przez Mirczę Pastucha i stał się centrum miasta, otoczonym przez domy kupców, rzemieślników i budynki gildii.
Aleksander Ipsilanti wybudował nowy dwór w 1775 roku na Dealul Spirii (wyburzony w czasach Nicolae Ceaușescu, na jego miejscu znajduje się jedno ze skrzydeł Pałacu Parlamentu), wtedy też Curtea Veche otrzymał swoją współczesną nazwę i popadł w ruinę. Obecnie znajduje się tu muzeum.
Pisarz Mateiu Ion Caragiale, zainspirowany ruinami Curtea Veche, wydał w 1929 roku powieść "Craii de Curtea-Veche" ("Władcy ze Starego Dworu").

</doc>
<doc id="1141829" url="https://pl.wikipedia.org/wiki?curid=1141829" title="Program MIDAS">
Program MIDAS

Program MIDAS (ang. "Missile Defense Alarm System") – również: WS-117L – pierwszy amerykański satelitarny system wczesnego ostrzegania przed pociskami międzykontynentalnymi. Rozpoczęty w 1958, a zakończony w 1966. Satelity programu MIDAS miały za zadanie informować o startach radzieckich pocisków międzykontynentalnych poprzez wykrywanie gorących gazów wylotowych powstających przy starcie pocisków, za pomocą urządzeń czułych na promieniowanie cieplne.
Historia i opis programu.
W końcu lat 50. XX wieku Siły Powietrzne Stanów Zjednoczonych, w obliczu zagrożenia sowieckimi pociskami balistycznymi, uznały za koniecznie zbudowanie konstelacji dwunastu satelitów zdolnych od wczesnego ostrzegania o startach takich pocisków i co się z tym wiąże, lokalizacji ich wyrzutni. Miały stanowić uzupełnienie konwencjonalnego systemu wczesnego ostrzegania przed pociskami balistycznymi (BMEWS – Ballistic Missile Early Warning System). Satelity MIDAS początkowo miały numer kodowy 239A, a następnie 461. Masa satelitów wynosiła od 1500 kg do 2300 kg, długość od 6,71 do 8,2 m, średnica 1,52 m. Starty odbywały się z Przylądka Kennedy’ego i bazy Point Arguello, a satelity te były wprowadzane przeważnie na orbity biegunowe zbliżone do kołowych na wysokości około 3500 km. Ze względu na znaczną masę, już do wyniesienia pierwszych satelitów stało się konieczne zastosowanie większych rakiet nośnych – Atlas Agena B.
Prace badawcze prowadzone w trakcie realizacji programu doprowadziły do powstania nowej generacji satelitów przeznaczonych do wczesnego ostrzegania, nazwanych IS (Integrated Satellite) lub nazwą kodową „program 647“.
Pierwszym zastosowanym czujnikiem mającym wykrywać starty rakiet był W-17 firmy Aerojet. Ta wczesna konstrukcja była bardzo prymitywna – zdarzało jej się mylić odblask promieni słonecznych od chmur za start sowieckiej rakiety. Drugi wypróbowany czujnik, W-37, tej samej firmy, jako pierwszy w historii wykrył start pocisku na ziemi.
Mimo to, w związku z nieudanymi próbami wyniesienia satelitów MIDAS, problemami z przetwarzaniem danych z satelitów i samą architekturą konstelacji satelitów, program przerwano. Zastąpił go Program 461, tzw. "Defence Support Program", którego kolejne generacje satelitów Stany Zjednoczone używają do dziś.

</doc>
<doc id="1141833" url="https://pl.wikipedia.org/wiki?curid=1141833" title="Ragged school">
Ragged school

Nazwą ragged schools (l.mn. od ragged school) określamy grupę XIX-wiecznych szkół w Wielkiej Brytanii, które miały na celu edukację dzieci z ubogich rodzin. W większości zajmowały się one również dostarczaniem takim dzieciom środków do życia. Rozszerzanie idei tego typu szkół w całym Zjednoczonym Królestwie wiązało się z zaistnieniem ruchu społecznego, który ją promował.
Pionierami tego ruchu byli m.in. John Pounds i Thomas Guthrie. Pierwsza "ragged school" dla chłopców powstała w 1841 w Aberdeen. W 1843 utworzono tam również szkołę dla dziewcząt, a w 1845 szkołę mieszaną.
W 1844 powstała London Ragged School Union, która gromadziła wszystkie "ragged schools" w Londynie.
Większość z tych szkół nie korzystała z subsydiów rządowych, co było główną przyczyną ich zaniku.

</doc>
<doc id="1141835" url="https://pl.wikipedia.org/wiki?curid=1141835" title="Hiperkomputer">
Hiperkomputer

Hiperkomputer – hipotetyczny komputer potrafiący wykonywać algorytmy, których nie jest w stanie wykonać maszyna Turinga. Potrafi on wykonywać hiperobliczenia, w odróżnieniu od „zwykłych” obliczeń, które wykonują maszyny Turinga.
Problem teoretycznej możliwości istnienia hiperkomputerów jest współcześnie szeroko dyskutowany w teorii obliczeń i nie ma jasności, czy pozwalają na to chociażby prawa fizyki rządzące naszym światem. Wszystkie dotychczasowe koncepcje zbudowania takich maszyn wydają się, poza pewnymi niejasnościami teoretycznymi, wymagać technologii będących poza zasięgiem ludzi. Według niektórych filozofów hiperobliczenia przeprowadza mózg, według innych – życie na wszystkich poziomach złożoności i ewolucja są ich przykładem. Niewykluczone, że zaawansowany komputer kwantowy byłby hiperkomputerem. Istnieje również pogląd, że w odpowiednich warunkach maszyny Turinga mogą zachowywać się jak hiperkomputery. Próbuje się też dowodzić, że w czasoprzestrzeni o innych właściwościach niż ta istniejąca hiperobliczenia byłyby dużo łatwiejsze.
Rozpatrywane są również klasy złożoności, w których każdy problem decyzyjny (wliczając w to problemy nierozstrzygalne) jest rozstrzygalny.

</doc>
<doc id="1141837" url="https://pl.wikipedia.org/wiki?curid=1141837" title="Christian d’Oriola">
Christian d’Oriola

Christian d’Oriola (ur. 3 października 1928 w Perpignan, zm. 29 października 2007 w Nîmes) – francuski szermierz (florecista), uznawany za szermierza wszech czasów, nazywany "muszkieterem wieku" i "Mozartem floretu". Odznaczony Krzyżem Komandorskim Legii Honorowej.
Sześciokrotny medalista letnich igrzysk olimpijskich: czterokrotnie zdobywał złoty medal (w turniejach indywidualnych w Helsinkach w 1952 r., i w Melbourne w 1956 r., oraz w turniejach drużynowych w Londynie w 1948 r., i w Helsinkach w 1952 r.), oraz dwukrotnie srebrny medal podczas turnieju indywidualnego na Igrzyskach Olimpijskich w Londynie w 1948 r., oraz w turnieju drużynowym podczas igrzysk w Melbourne w 1956 r. Był czterokrotnym mistrzem świata w klasyfikacji indywidualnej w latach 1947, 1949, 1953, 1954, oraz czterokrotnym mistrzem w klasyfikacji drużynowej w latach 1947, 1951, 1953, 1958. Karierę sportową, d’Oriola zakończył podczas Igrzysk Olimpijskich w Rzymie w 1960 r., gdzie pojechał w charakterze chorążego reprezentacji Francji.

</doc>
<doc id="1141838" url="https://pl.wikipedia.org/wiki?curid=1141838" title="Dekanat Baranów Sandomierski">
Dekanat Baranów Sandomierski

Dekanat Baranów Sandomierski – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 11 parafii:
Sąsiednie dekanaty.
Kolbuszowa "(diec. rzeszowska)", Koprzywnica, Mielec Południe "(diec. tarnowska)", Mielec Północ "(diec. tarnowska)", Połaniec, Raniżów, Nowa Dęba

</doc>
<doc id="1141840" url="https://pl.wikipedia.org/wiki?curid=1141840" title="Ryan Hurst">
Ryan Hurst

Ryan Douglas Hurst (ur. 19 czerwca 1976 w Santa Monica) – amerykański aktor filmowy i telewizyjny, najlepiej znany z roli Gerry’ego Bertiera w biograficznym dramacie sportowym "Tytani" ("Remember the Titans") i jako Opie z serialu sensacyjnego nadawanego przez stację FX. "Synowie Anarchii" ("Sons of Anarchy").
Życiorys.
Urodził się w Santa Monica w Kalifornii jako syn Candace Kaniecki, trenerki aktorstwa, i Richarda Douglasa „Ricka” Hursta, profesjonalnego aktora, znanego z roli zastępcy Cletusa Hogga w serialu CBS "Diukowie Hazzardu" ("The Dukes of Hazzard").
W 1993 zadebiutował na szklanym ekranie jako Crunch Grabowski w dwóch odcinkach serialu NBC "Byle do dzwonka" ("Saved By the Bell"). 
Znany jest przede wszystkim z postaci Gerry'ego Bertiera, którą wykreował w disneyowskiej produkcji "Tytani – niezapomniana drużyna" ("Remember the Titans", 2000), oraz z drugoplanowego występu w filmie "Ladykillers, czyli zabójczy kwintet" ("The Ladykillers", 2004) – roli niegrzeszącego rozumem, muskularnego przestępcy Lumpa Hudsona. Wystąpił również u boku Mela Gibsona w dramacie wojennym "Byliśmy żołnierzami" ("We Were Soldiers", 2002).

</doc>
<doc id="1141845" url="https://pl.wikipedia.org/wiki?curid=1141845" title="Potemkin City Limits">
Potemkin City Limits

Potemkin City Limits – to czwarty album Propagandhi. Nazwa albumu jest nawiązaniem do wsi potiomkinowskiej, czyli fasadową konstrukcję, która ma ukryć niepożądany widok. Autorem obrazu "Chilren's Games" ("Zabawy dziecięce"), który został wykorzystany jako okładka płyty, jest malarz Eric Drooker.

</doc>
<doc id="1141847" url="https://pl.wikipedia.org/wiki?curid=1141847" title="Wiesiołek dwuletni">
Wiesiołek dwuletni

Wiesiołek dwuletni, nocna świeca ("Oenothera biennis" L.) – gatunek rośliny należący do rodziny wiesiołkowatych.
Nazewnictwo.
W nazewnictwie i taksonomii gatunków wiesiołków istnieje spore zamieszanie. Kilka taksonów wyróżnionych w "Krytycznej liście roślin naczyniowych Polski" jako odrębne gatunki, to po zweryfikowaniu przez "The Plant List" są synonimy w. dwuletniego:
Rozmieszczenie geograficzne.
Pochodzi z Ameryki Północnej, według J. Mowszowicza do Europy został zawleczony na początku XVII w. Rozprzestrzenił się i obecnie poza Antarktydą występuje na wszystkich kontynentach i na wielu wyspach. Występuje w całej Europie, na północy sięgając po północne krańce Półwyspu Skandynawskiego. W Polsce dość częsty, zwłaszcza w dolinie Wisły. Status gatunku we florze Polski niepewny (być może kenofit?).
Uprawa.
Roślina łatwa w uprawie, rośnie szybko. Najlepiej rośnie na przepuszczalnym, piaszczystym podłożu. Jest całkowicie mrozoodporny, dość dobrze znosi też suszę. Wymaga stanowiska słonecznego. Rozmnaża się go poprzez nasiona, poprzez podział lub przez sadzonki pędowe (sporządza się je późną wiosną). Nasiona wysiewa się jesienią lub wczesną wiosną bezpośrednio do gruntu, na głębokość 1 cm, w rzędach co 40 cm.
Filatelistyka.
W kwietniu 1960 roku Poczta Izraela wydała znaczek pocztowy o nominale 0.32 NIS z wiesiołkiem dwuletnim w technice heliograwiury. Znaczek należał do serii wydanej z okazji Dnia Niepodległości.

</doc>
<doc id="1141848" url="https://pl.wikipedia.org/wiki?curid=1141848" title="Droga krajowa B515 (Niemcy)">
Droga krajowa B515 (Niemcy)

Droga krajowa 515 () – niemiecka droga krajowa przebiegająca na osi północny zachód - południowy wschód i jest połączeniem drogi B233 w Langschede z drogą B229 koło Balve w Nadrenii Północnej-Westfalii. Droga przecina w Menden (Sauerland) drogę B7.
W latach 90. w miejscowościach Menden (Sauerland) i Lendringsen powstała 4,5 km obwodnica oznakowana jako B515.
Droga jest oznakowana jako B515 od początku lat 70. XX wieku.

</doc>
<doc id="1141849" url="https://pl.wikipedia.org/wiki?curid=1141849" title="Oenothera biennis">
Oenothera biennis



</doc>
<doc id="1141851" url="https://pl.wikipedia.org/wiki?curid=1141851" title="Missile Defense Alarm System">
Missile Defense Alarm System



</doc>
<doc id="1141852" url="https://pl.wikipedia.org/wiki?curid=1141852" title="Sieć Kin Studyjnych i Lokalnych">
Sieć Kin Studyjnych i Lokalnych

Sieć Kin Studyjnych i Lokalnych – program mający na celu upowszechnianie kultury filmowej w szczególności poprzez rozpowszechnianie filmów o wysokich walorach artystycznych oraz podejmowanie działalności edukacyjnej adresowanej do młodej widowni kin.
Sieć Kin Studyjnych i Lokalnych ma swoje korzenie w PRL, a za jej prekursora uznaje się Bogusława Lewickiego, teoretyka filmu i założyciela kina „Adria” w Łodzi.
Program Sieci jest finansowany ze środków Polskiego Instytutu Sztuki Filmowej, Ministerstwa Kultury i Dziedzictwa Narodowego i Filmoteki Narodowej. Operatorem programu jest Filmoteka Narodowa.
Sieć tworzą kina, które zobowiązały się do realizowania programu. Należą do niej następujące kina:

</doc>
<doc id="1141853" url="https://pl.wikipedia.org/wiki?curid=1141853" title="Dekanat Gorzyce (diecezja sandomierska)">
Dekanat Gorzyce (diecezja sandomierska)

Dekanat Gorzyce – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
Sąsiednie dekanaty.
Sandomierz, Nowa Dęba, Stalowa Wola – Północ, Tarnobrzeg, Zaklików, Zawichost

</doc>
<doc id="1141857" url="https://pl.wikipedia.org/wiki?curid=1141857" title="Michel de Ghelderode">
Michel de Ghelderode

Michel de Ghelderode (ur. 3 kwietnia 1898 w Elsene, zm. 1 kwietnia 1962 w Schaarbeek) – belgijski dramaturg, pisarz i poeta; zaliczany do czołówki twórców awangardowych XX wieku; dramaturg epatujący w swojej twórczości okrucieństwem, czarnym humorem, groteskową fantastyką, absurdem oraz makabrą; pisał w języku francuskim; autor ponad sześćdziesięciu utworów teatralnych, licznych opowiadań, wierszy i artykułów oraz ponad dwudziestu tysięcy listów.
Inspiracją dla jego twórczości było malarstwo Pietera Brueghla i Hieronima Boscha, jak też Commedia dell’arte oraz teatr marionetek. Przedstawia absurdalność losu człowieka poprzez doświadczanie sytuacji granicznych. Częste wątki w jego twórczości to narodziny, cierpienie, religijna ekstaza i śmierć. 
Na język polski był tłumaczony m.in. przez Zbigniewa Stolarka i Mariana Pankowskiego.

</doc>
<doc id="1141866" url="https://pl.wikipedia.org/wiki?curid=1141866" title="Droga krajowa B514 (Niemcy)">
Droga krajowa B514 (Niemcy)

Droga krajowa 514 () – niemiecka droga krajowa przebiegająca na osi północny zachód - południowy wschód i jest połączeniem autostrady A2 od węzła "ABK Bad Oeynhausen" z drogą B238 w Kalletal-Langenholzhausen w Nadrenii Północnej-Westfalii.
Droga jest oznakowana jako B514 od lat 70. XX wieku. Częściowo przebiega po historycznej drodze z połowy XIX w.

</doc>
<doc id="1141869" url="https://pl.wikipedia.org/wiki?curid=1141869" title="Dekanat Janów Lubelski">
Dekanat Janów Lubelski

Dekanat Janów Lubelski – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 11 parafii:
Sąsiednie dekanaty.
Biłgoraj – Południe "(diec. zamojsko-lubaczowska)", Biłgoraj – Północ "(diec. zamojsko-lubaczowska)", Modliborzyce, Stalowa Wola – Północ, Turobin "(archidiec. lubelska)", Ulanów

</doc>
<doc id="1141870" url="https://pl.wikipedia.org/wiki?curid=1141870" title="Alojzy Ciasnocha">
Alojzy Ciasnocha

Alojzy Ciasnocha (ur. 21 stycznia 1921 w Bystrzycy w Czechosłowacji, zm. 8 lipca 2003) – polski harcerz i patriota.
Życiorys.
Syn Franciszka Ciasnochy. W Bystrzycy uczęszczał do polskiego gimnazjum, gdzie w 1933 roku wstąpił do Harcerstwa Polskiego w Czechosłowacji. W 1935 roku uczestniczył w jubileuszowym Zlocie ZHP w Spale, pełniąc funkcję zastępowego. W 1936 roku w rodzinnej wsi założył drużynę harcerską. W lipcu 1939 roku drużyna im. J. Łyska, której drużynowym był Ciasnocha zorganizowała w rodzinnym Gródku obóz harcerski.
W nocy z 31 sierpnia na 1 września 1939 pełnił w Beskidzie Śląskim wartę obywatelską w oczekiwaniu wybuchu II wojny światowej. Następnie uchodził na wschód usiłując jako ochotnik zaciągnąć się do polskiego wojska. „Cywilów” jednak do wojska nie przyjmowano, toteż rozżalony wrócił do rodzinnych stron. Na przedmieściach Bielska-Białej napadli go członkowie „Hitlerjugend” zrywając mu harcerski krzyż. Zaolzie zostało wcielone do Rzeszy, gimnazjum zamknięto, on sam musiał podjąć pracę fizyczną, aby utrzymać matkę.
Już w pierwszych dniach okupacji na zajętych terenach zaczęto organizować ruch podziemny. W listopadzie 1939 roku został zaprzysiężony jako komendant podziemnej organizacji w rodzinnej wsi Gródek. Zbierał informacje, kolportował podziemną prasę, a w kwietniu 1940 roku w czasie uroczystego ogniska, jakie z okazji urodzin Hitlera palili miejscowi volksdeutsche, zorganizował przemarsz harcerzy, którzy śpiewali polskie patriotyczne piosenki. Za tę prowokację został dotkliwie pobity, a w dniu 6 maja 1940 roku wywieziony na przymusowe roboty w okolice Żagania. W lutym 1941 został skazany przez sąd w Cieszynie na miesiąc więzienia za nielegalne przekroczenie granicy.
Do maja 1945 roku pracował w fabryce papieru. 31 sierpnia 1945 roku ukończył gimnazjum i ze świadectwem dojrzałości wyjechał do Wałbrzycha w poszukiwaniu pracy, gdzie otrzymał mieszkanie przy ulicy Asnyka 2/1, które w niedługim czasie zostało miejscem spotkań harcerzy. 12 października 1945 roku odbyła się tu zbiórka harcerska, zalążek przyszłej 13 Dolnośląskiej Drużyny Harcerzy. W latach 1945-1947 pełnił funkcję komendanta hufca harcerzy w Wałbrzychu, na którą został powołany przez Komendę Chorągwi Dolnośląskiej mieszczącą się wówczas w Jeleniej Górze. Hufiec prowadzony przez niego rozrastał się, podnosił poziom swojej pracy, organizował imprezy harcerskie i miejskie.
W 1946 roku Alojzy Ciasnocha odnowił tablicę nagrobną gen. Łączyńskiego przy kościele Św. Anny na Szczawienku. 13 września 1946 roku Alojzy Ciasnocha został mianowany do stopnia podharcmistrza, biorąc uprzednio udział w kursie podharcmistrzowskim w Zakopanem.
W 1947 roku Komenda Chorągwi podjęła decyzję o podziale hufca na dwa: Wałbrzych-Miasto i Wałbrzych-Powiat. Komendantem Hufców Wałbrzyskich został mianowany A. Ciasnocha. W grudniu 1947 roku został odsunięty od pracy, a jego następcą został Marian Kozub, protegowany Związku Młodzieży Polskiej. Był to początek stopniowego odsuwania instruktorów przedwojennych od władz harcerskich, które skończyło się rozwiązaniem ZHP. Ciasnocha skrupulatnie rozliczył się z prowadzonej działalności hufcowego, przekazał kierownictwo hufcem Kozubowi.
Ok. 1950 roku rozpoczął pracę w Polskim Towarzystwie Turystyczno-Krajoznawczym, którego członkiem pozostał do śmierci. Został kierownikiem schroniska PTTK "Harcówka". Przy schronisku założył małe ZOO, w którym poza pospolitymi zwierzętami były: niedźwiedź, lama, wilk, pawie. Z funkcji kierownika schroniska i ZOO został odsunięty w wyniku fałszywych zarzutów jakie mu postawiono. Rzekomo miał użyć samochodu do prywatnych celów. W czasie gdy znajdował się w areszcie zwierzętami nie miał się kto opiekować więc je zabito, a ZOO zlikwidowano. Zarzuty zostały odparte i został uniewinniony.
W 1958 roku został przewodniczącym Kręgu Starszoharcerskiego. W 1963 roku, gdy komendantem hufca został Eugeniusz Garba, Ciasnocha objął funkcję jego zastępcy do spraw organizacyjnych. W 1964 roku został mianowany harcmistrzem, a w 1974 roku został harcmistrzem Polski Ludowej. 28 lutego 1965 roku został wybrany przewodniczącym Komisji Rewizyjnej Hufca. Znalazł się również w sztabie „Roku sztandarowego hufca” (ówczesna kampania bohater – którym zostali Zasłużeni Górnicy PRL).
15 lutego 1976 roku został przewodniczącym Komisji Rewizyjnej Chorągwi Wałbrzyskiej, która właśnie powstała. Funkcję pełnił do 1981 roku, kiedy objął funkcję zastępcy przewodniczącego Komisji Rewizyjnej. Swoją pracę w Komisji Rewizyjnej KCh pełnił aż do chwili rozwiązania Wałbrzyskiej Chorągwi.
W końcowym okresie swego życia Alojzy Ciasnocha dalej pełnił służbę instruktorską, tym razem jako przewodniczący Kręgu Seniora. Pełnił ją do dnia swojej śmierci.

</doc>
<doc id="1141872" url="https://pl.wikipedia.org/wiki?curid=1141872" title="Dekanat Klimontów">
Dekanat Klimontów

Dekanat Klimontów – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
Na terenie dekanatu istnieje 1 kościół rektoralny:
Sąsiednie dekanaty.
Koprzywnica, Opatów, Sandomierz, Staszów

</doc>
<doc id="1141875" url="https://pl.wikipedia.org/wiki?curid=1141875" title="Złoty kompas">
Złoty kompas

Złoty kompas (ang. "The Golden Compass") – amerykańsko-brytyjski film fantasy z 2007 roku w reżyserii Chrisa Weitza. Adaptacja książki Philipa Pullmana "Mroczne materie: Zorza północna".
Film otrzymał mieszane oceny od krytyków. Serwis Rotten Tomatoes przyznał mu wynik 42%.
Fabuła.
W świecie, w którym ludzka dusza przyjmuje postać nieodłącznego każdemu człowiekowi zwierzęcia, tzw. dajmona, w znajdującym się w Oksfordzie, kolegium Jordana wraz ze swoim dajmonem Pantalaimonem mieszka 12-letnia osierocona przez rodziców Lyra Belacqua. Dziewczyna jest bardzo ciekawa świata, interesują ją szczególnie te rzeczy, które zazwyczaj utrzymywane są w tajemnicy np. Pył, Grobale, działania Magisterium i inne sprawy poruszane jedynie przez teologów eksperymentalnych. Pewnego dnia Lyra zostaje zaproszona na uroczysty obiad, na którym pojawia się również ważna postać z magistratury, przywódczyni Generalnej Rady Oblacyjnej, Marisa Coulter. Pani Coulter okazuje się kobietą niezwykle uprzejmą, zgłasza nawet chęć pomocy Lyrze w wyprawie na odległą i dziką północ, gdzie wuj dziewczynki – Lord Asriel – prowadzi badania nad Pyłem. Lyra chętnie przystaje na propozycję składane jej przez przemiłą kobietę. Przygotowując się do opuszczenia kolegium bohaterka otrzymuje od rektora niezwykły prezent – Aletheiometr – zwany również Złotym kompasem – urządzeniem charakteryzujące się tym, iż nie pokazuje północy lecz prawdę. Lyra odjeżdża, nie dowiadując się jednak jak korzystać ze swego podarunku. Pani Coulter po dłuższej znajomości okazuje się nie tylko kłamcą (nie zabrała Lyry na północ) lecz także potworem porywającym dzieci na rzecz potwornych badań. Znajdując odpowiedni moment, bohaterka ucieka i po zmaganiach z grobalami udaje się jej trafić do od dawna zaprzyjaźnionych z nią Cyganów. Tak zaczyna się wielka wyprawa Lyry na północ.
Zdjęcia.
Zdjęcia realizowane były na terenie Węgier (Budapeszt), Norwegii (Bergen Svalbard), Anglii (Oksford, Farnham, Chatham, Spalding, Londyn), Szwajcarii (Grindelwald).

</doc>
<doc id="1141885" url="https://pl.wikipedia.org/wiki?curid=1141885" title="Wenus z Brassempouy">
Wenus z Brassempouy

Wenus z Brassempouy – Wenus paleolityczna, miniaturowe (3,5 cm wysokości) popiersie kobiety wykonane z kości słoniowej, datowane pomiędzy 31 000 a 24 000 lat p.n.e. (górny paleolit). Została znaleziona w jaskini "Grotte du Pape" niedaleko miejscowości Brassempouy we Francji. Aktualnie przechowywana w zbiorach muzeum "Musée d'archéologie nationale" w Saint-Germain-en-Laye.

</doc>
<doc id="1141887" url="https://pl.wikipedia.org/wiki?curid=1141887" title="FN">
FN



</doc>
<doc id="1141888" url="https://pl.wikipedia.org/wiki?curid=1141888" title="Fn">
Fn



</doc>
<doc id="1141889" url="https://pl.wikipedia.org/wiki?curid=1141889" title="Franciszek Ksawery Chomiński">
Franciszek Ksawery Chomiński

Franciszek Ksawery Chomiński herbu Lis (ur. przed 1745, zm. 9 czerwca 1809 w Wilnie) – wojewoda mścisławski i generał major wojsk litewskich od 1788, marszałek sejmu w 1784, konfederat barski, poeta, tłumacz i mówca sejmowy.
Życiorys.
Urodził się jako syn Hilarego, chorążego oszmiańskiego herbu Lis, i Anny z Kopciów. Porucznik w chorągwi petyhorskiej, deputat na Trybunału Głównego Wielkiego Księstwa Litewskiego, który był wówczas klientem domu Radziwiłłowskiego. W roku 1764 był pułkownikiem konfederacji Czartoryskich. W Konfederacji barskiej (1768–1772) był regimentarzem pow. oszmiańskiego i stronnikiem Michała Kazimierza Ogińskiego, z polecenia którego udawał się w misjach dyplomatycznych do Wiednia (1770), Paryża, Niemiec i Włoch, w celu pozyskania pomocy finansowej dla konfederacji barskiej. Uczestniczył w bitwie pod Stołowiczami. Po upadku konfederacji udał się na krótko (do roku 1775) wraz z Ogińskim na emigrację Bawarii, Francji i Włoszech. W roku 1775 sekretarzował jeszcze Ogińskiemu i prowadził jego interesy. Wkrótce potem pogodził się z królem (związał ze stronnictwem królewskim), współdziałając z A. Tyzenhauzem i J. Chreptowiczem. Jako starosta piński i w latach 1776–1790 brygadier Pińskiej Brygady Kawalerii Narodowej (II Litewskiej, zwanej też petyhorską) gościł w Pińsku w roku 1784 króla i A. K. Czartoryskiego. Poseł na sejm z powiatu pińskego w latach 1780, 1782 i 1784 (marszałek izby poselskiej sejmu w Grodnie). Sędzia sejmowy na sejmie 1780 roku. W roku 1782 został kawalerem Orderu Świętego Stanisława. W 1785 odznaczony Orderem Orła Białego. W 1786 został marszałkiem Trybunału Głównego Wielkiego Księtwa Litewskiego w Wilnie. Wkrótce potem uzyskał stopień generał majora w I dywizji Wielkiego Księstwa Litewskiego, a w roku 1788 wojewodą mścisławskim. Był członkiem konfederacji Sejmu Czteroletniego. Na Sejmie Czteroletnim występował za wzmocnieniem władzy królewskiej, należąc do stronników Konstytucji. Sędzia sejmowy z Senatu z Prowincji Wielkiego Księstwa Litewskiego w 1791 roku. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. W latach 1793-1807 był marszałkiem guberni mińskiej. W roku 1797 był uwięziony przez Rosjan (jako podejrzany o spiskowanie). W okresie wojen napoleońskich należał do zwolenników polityki A. J. Czartoryskiego, opartej na porozumieniu z Rosją.
Po roku 1788 poślubił Zofię Tyzenhauzową, rozwódkę po podskarbim. Zmarł 9 czerwca roku 1809 w Wilnie.
Twórczość.
Był autorem przekładów na język polski dzieł literatury rzymskiej i francuskiej. W 1765 wydał przekład "Ód" Horacego. Przełożył też utwory Racine’a (1818) i Corneille’a (rękopis).
Ważniejsze mowy i utwory.
Przez dłuższy czas przyznawano ponadto Chomińskiemu (Ł. Gołębiowski, H. Łopaciński) autorstwo wiersza F. Bohomolca: "Do Jmci Pana Grzegorza Łyszkiewicza, prezydenta warszawskiego, na jego przysłowie „Kurdesz nad kurdeszami”". Autorstwo to obalił T. Mikulski.

</doc>
<doc id="1141890" url="https://pl.wikipedia.org/wiki?curid=1141890" title="Powiat Hindenburg O.S.">
Powiat Hindenburg O.S.

Powiat zabrski (niem. "Kreis Zabrze", od 21 lutego 1915 "Landkreis Hindenburg O.S.") – pruski powiat istniejący od 1873 roku do 31 grudnia 1926.
Powstał w 1873 roku z południowej części powiatu bytomskiego. Składał się początkowo z 16 gmin, a jego siedzibą było Stare Zabrze ("Alt-Zabrze").
1 kwietnia 1905 zniesiono 3 gminy – Stare Zabrze ("Alt-Zabrze"), Małe Zabrze ("Klein-Zabrze") i Dorota ("Dorotheendorf"), tworząc z nich wiejską gminę Zabrze. Powiat składał się odtąd z 14 gmin.
Podczas plebiscytu 20 marca 1921 głosowało wśród miejscowych za Polską 48,9%, za Niemcami 51,1%, oraz 9% emigrantów. Razem dało to 43% za Polską i 57% za Niemcami. Ostatecznie:
W Niemczech, okrojony powiat zabrski przetrwał do końca 1926 roku. Składał się wtedy z 1 gminy miejskiej, 4 gmin wiejskich i 1 Gutsbezirk. 1 stycznia 1927:

</doc>
<doc id="1141893" url="https://pl.wikipedia.org/wiki?curid=1141893" title="Ksawery Chomiński">
Ksawery Chomiński



</doc>
<doc id="1141897" url="https://pl.wikipedia.org/wiki?curid=1141897" title="Policja sądowa">
Policja sądowa

Policja sądowa – wchodząca w skład Policji państwowa służba mundurowa, której zadaniem jest zapewnianie prawidłowego przebiegu postępowania karnego. Policja sądowa działa na podstawie "ustawy z dnia 6 kwietnia 1990 r. o Policji" () i "rozporządzenia Ministra Spraw Wewnętrznych i Administracji z dnia 16 sierpnia 2007 r. w sprawie szczegółowego zakresu zadań i zasad organizacji policji sądowej" (). Policja sądowa została powołana "rozporządzeniem Ministra Spraw Wewnętrznych z dnia 4 kwietnia 1996 r. w sprawie szczegółowego zakresu zadań i zasady organizacji policji sądowej" ().
Policja sądowa jest uprawniona do ochrony jedynie sądów powszechnych, wojewódzkich sądów administracyjnych, Naczelnego Sądu Administracyjnego i Sądu Najwyższego, z wyłączeniem Izby Wojskowej tego Sądu oraz powszechnych jednostek organizacyjnych prokuratury.
Do szczegółowego zakresu zadań policji sądowej należy:
Policja sądowa jest usytuowana w strukturze organizacyjnej komend wojewódzkich Policji. Komórki organizacyjne policji sądowej mogą być także tworzone dla kilku sądów lub prokuratur, jeżeli jest to uzasadnione ich usytuowaniem i potrzebą zapewnienia efektywności działania. Zasięg terytorialny oraz siedziby komórek organizacyjnych policji sądowej ustalają komendanci wojewódzcy Policji lub Komendant Stołeczny Policji, w porozumieniu z właściwymi prezesami sądów i prokuratorami. Pomieszczenia policji sądowej znajdują się w budynkach sądów, prokuratur lub w budynkach jednostek organizacyjnych Policji.
W realizacji swoich zadań policja sądowa współdziała z pracownikami sądów i prokuratur, Służbą Więzienną i specjalistycznymi uzbrojonymi formacjami ochronnymi realizującymi fizyczną i techniczną ochronę budynków, w których mieszczą się sądy i prokuratury. Sposób współdziałania określa porozumienie zawarte pomiędzy właściwym komendantem wojewódzkim Policji lub Komendantem Stołecznym Policji a prezesem sądu okręgowego (apelacyjnego), wojewódzkiego sądu administracyjnego lub prokuratorem okręgowym (apelacyjnym), a w odniesieniu do Sądu Najwyższego i Naczelnego Sądu Administracyjnego – z Pierwszym Prezesem Sądu Najwyższego lub Prezesem Naczelnego Sądu Administracyjnego. Ww. prezesi i prokuratorzy kierują do właściwego komendanta wojewódzkiego Policji lub Komendanta Stołecznego Policji wnioski i opinie dotyczące zagrożeń dla życia i zdrowia osób lub bezpieczeństwa i porządku publicznego w sądach i prokuraturach, wykonywania zadań policji sądowej oraz współdziałania.
Koszty związane z utrzymaniem oraz wyposażeniem pomieszczeń policji sądowej znajdujących się w budynkach sądów lub prokuratur ponosi właściwy sąd lub właściwa prokuratura.

</doc>
<doc id="1141901" url="https://pl.wikipedia.org/wiki?curid=1141901" title="Black and Blue">
Black and Blue

Black and Blue – szesnasty w Wielkiej Brytanii i dwudziesty pierwszy w Stanach Zjednoczonych album grupy The Rolling Stones. Był to pierwszy album z udziałem Rona Wooda.
Listy przebojów.
Album
Single

</doc>
<doc id="1141902" url="https://pl.wikipedia.org/wiki?curid=1141902" title="Dekanat Modliborzyce">
Dekanat Modliborzyce

Dekanat Modliborzyce – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 12 parafii:
Sąsiednie dekanaty.
Bychawa "(archidiec. lubelska)", Janów Lubelski, Stalowa Wola – Północ, Turobin "(archidiec. lubelska)", Ulanów, Zaklików, Zakrzówek "(archidiec. lubelska)"

</doc>
<doc id="1141908" url="https://pl.wikipedia.org/wiki?curid=1141908" title="Landkreis Zabrze">
Landkreis Zabrze



</doc>
<doc id="1141910" url="https://pl.wikipedia.org/wiki?curid=1141910" title="Alvin i wiewiórki (film)">
Alvin i wiewiórki (film)

Alvin i wiewiórki (ang. "Alvin and the Chipmunks", 2007) – amerykański film fabularno-animowany oparty na serialu telewizyjnym z lat sześćdziesiątych, jego kontynuacja "Alvin i wiewiórki 2" pojawiła się dwa lata później, trzecia część "Alvin i wiewiórki 3" – cztery lata później, natomiast czwarta część "" swoją premierę miała siedem lat później.
Premiera filmu w polskich kinach odbyła się 11 stycznia 2008 roku z dystrybucją Imperial CinePix. W Polsce wydano go na DVD i Blu-Ray z dystrybucją Imperial.
O filmie.
Alvin, Simon i Teodor to wiewiórki (właściwie to pręgowce – ang. chipmunks), które, jak zwyczajne gryzonie, mieszkają na drzewie. Jednak jest jedna cecha, która rozróżnia je od normalnych zwierząt – potrafią mówić ludzkim głosem. Tymczasem drzewo, na którym mieszkają, zostaje ścięte – i w ten sposób tak trzej bracia trafiają do miasta, gdzie poznają Dave’a – samotnego faceta po trzydziestce, który ledwo wiąże koniec z końcem pisząc i komponując piosenki, które i tak nie są przyjmowane przez szefa wytwórni płytowej – Iana. Kiedy Dave odkrywa wokalne zdolności wiewiórek, te szybko stają się gwiazdami muzyki pop i stają się sławne na cały świat.

</doc>
<doc id="1141914" url="https://pl.wikipedia.org/wiki?curid=1141914" title="Phoenix (francuski zespół muzyczny)">
Phoenix (francuski zespół muzyczny)

Phoenix – francuski zespół pop-rockowy śpiewający po angielsku.
Historia.
Grupa powstała w 1991 roku na średnio zamożnych, wersalskich przedmieściach Paryża. Należy zaznaczyć, że z tego samego kręgu kulturowego pochodzą również inni przedstawiciele francuskiej sceny muzycznej, znajomi członków Phoenix – Air oraz Daft Punk. Gitarzysta Phoenix – Laurent Brancowitz – grał razem z Thomasem Bangalterem oraz Guyem-Manuelem de Homem-Christo jako Darlin’. Zespół ten później przeobraził się w Daft Punk.
Phoenix (nazwa pojawiła się w 1997 r.) debiutowali singlem „Party Time” (1999), a w roku 2000 wydali swój pierwszy długogrający krążek "United". „Too Young” promujący ich pierwszy album został użyty jako soundtrack w filmie Braci Farrelly pt: "Shallow Hal" oraz w drugim obrazie Sofii Coppoli (żony wokalisty Phoenix – Thomasa Marsa) zatytułowanym "Między słowami". Poza tym, pojawili się też, na stronie B singla Air „Kelly Watch The Stars” remiksując ów kawałek. Ponadto wspólnie z Air, dali występ w brytyjskiej telewizji, w programie Joolsa Hollanda grając nowe wersje „Sexy Boy” oraz właśnie „Kelly Watch The Stars”.
Drugi album, "Alphabetical", wydany 29 marca 2004 r. stał się już komercyjnym sukcesem. Single: „Everything Is Everything” oraz „Run Run Run” zagościły na alternatywnych listach przebojów, a w związku z promocją wydawnictwa Francuzi zagrali 150 koncertów na trzech kontynentach. Podczas tournée po Skandynawii grupa zarejestrowała 10 piosenek, opublikowanych 30 dni po zakończeniu trasy jako "Live! Thirty Days Ago". Początkowo wydawnictwo było dostępne tylko przez Internet, jednak już na początku 2005 roku, pod tym samym tytułem, można było je nabyć w fizycznej postaci.
Latem 2005 roku zespół udał się do berlińskiego studia Planet Roc w celu zarejestrowania piosenek na ich trzeci album – "It’s Never Been Like That". Wszystkie utwory powstały dopiero w studiu, gdyż zespół nie dysponował wtedy żadnym materiałem. Krążek ukazał się 15 maja 2006, zyskując przychylność krytyków oraz publiczności. Z początkiem roku 2006 Phoenix rozpoczęli promocję materiału na koncertach. Pierwszym singlem promującym to wydawnictwo był „Long Distance Call”, do którego klip wyreżyserował Roman Coppola.
Czwarty długogrający album "Wolfgang Amadeus Phoenix" został wydany 25 maja 2009 r.

</doc>
<doc id="1141924" url="https://pl.wikipedia.org/wiki?curid=1141924" title="Kwantowa transformata Fouriera">
Kwantowa transformata Fouriera

Kwantowa transformata Fouriera (, QFT) – kwantowa analogia dyskretnej transformaty Fouriera. Na dowolny formula_1-kubitowy stan bazowy formula_2 działa ona jak następuje:
gdzie formula_4
Należy zwrócić uwagę, że wielkość formula_5 jest „zespolonym pierwiastkiem formula_6-tego rzędu” z liczby 1 (zob. wzór de Moivre’a). Spostrzeżenie to pomaga wyobrazić sobie, jak działa QFT, obrazując ją sobie w układzie współrzędnych przestrzeni zespolonej.

</doc>
<doc id="1141926" url="https://pl.wikipedia.org/wiki?curid=1141926" title="Diecezja pińska">
Diecezja pińska

Diecezja pińska (biał. "Пінская дыяцэзія"; łac. "Dioecesis Pinskensis Latinorum") – jedna z czterech diecezji obrządku łacińskiego na Białorusi, wchodząca w skład metropolii mińsko-mohylewskiej. Diecezja obejmuje obecnie swoim zasięgiem obwód brzeski i obwód homelski.
Historia.
Po II i III rozbiorach Polski Katarzyna II powołała ukazem z 6 (19) września 1795 roku niekanoniczne biskupstwo pińskie, które istniało przez trzy lata. Nie otrzymało sankcji Stolicy Apostolskiej.
Po odzyskaniu przez Polskę niepodległości papież Pius XI 28 października 1925 roku bullą "Vixdum Poloniae unitas" erygował diecezję pińską. Pierwszym ordynariuszem pińskim mianowany został Zygmunt Łoziński. Diecezja weszła w skład metropolii wileńskiej. W 1928 roku diecezja pińska pod względem administracyjnym była podzielona na 17 dekanatów i 172 parafie. Dziesięć lat później obejmowała 17 dekanatów ze 137 parafiami i 63 kościołami filialnymi i zakonnymi oraz obrządku wschodniego (11 parafii).
Po II wojnie światowej większość terytorium diecezji weszło w skład Białoruskiej SRR. Od 1950 roku terenem Diecezji pińskiej pozostającej w granicach PRL zarządzał administrator apostolski rezydujący w Drohiczynie na terenie Polski. Ze względu na trudną sytuację polityczną, administratorzy apostolscy unikali nazwy "Diecezja pińska" i zamiast tego używali określenia "Diecezja w Drohiczynie n. Bugiem". Funkcje administratorów pełnili kolejno: ks. infułat dr Michał Krzywicki (1950-1967) i ks. biskup Władysław Jędruszuk (1967-1991), który następnie został pierwszym biskupem drohiczyńskim.
W 1991 pozostała przy Polsce część utworzyła diecezję drohiczyńską (obecnie powiększoną o cztery dekanaty z diecezji siedleckiej). Część diecezji, która znalazła się na terytorium Ukrainy, od 1996 roku należy do diecezji łuckiej. Części dawnych terenów diecezji znajdują się również w granicach archidiecezji mińsko-mohylewskiej i diecezji grodzieńskiej.
Struktura i wierni.
Terytorium diecezji (73 200 km2) zamieszkuje około 3,03 miliona osób. W 2007 w diecezji zorganizowanych było 5 dekanatów, do których należało łącznie 60 parafii. 8 września 2007 roku Kazimierz Świątek oznajmił o stworzeniu szóstego dekanatu – homelskiego.
Instytucje.
Od 1925 roku funkcję katedry diecezji pełni kościół Wniebowzięcia Najświętszej Maryi Panny w Pińsku (wcześniej zakonu franciszkanów).
Święci i błogosławieni.
Wśród świętych i błogosławionych związanych z diecezją pińską znajdują się:

</doc>
<doc id="1141928" url="https://pl.wikipedia.org/wiki?curid=1141928" title="Droga krajowa B513 (Niemcy)">
Droga krajowa B513 (Niemcy)

Droga krajowa 513 () – niemiecka droga krajowa przebiegająca na osi wschód-zachód i jest połączeniem drogi B476 w Sassenbergu z drogą B64 w Gütersloh w Nadrenii Północnej-Westfalii.
Droga, jest oznakowana jako B513 od 1 stycznia 1967.

</doc>
<doc id="1141929" url="https://pl.wikipedia.org/wiki?curid=1141929" title="Marazuch">
Marazuch

Marazuch ("Marasuchus") – rodzaj niewielkiego triasowego archozaura z kladu Dinosauriformes, blisko spokrewnionego z dinozaurami. Nazwa "Marasuchus" wywodzi się od słów: "mara" – nazwy gryzoni żyjących w Ameryce Południowej – i od greckiego słowa "souchos", oznaczającego krokodyla. "Marasuchus" był małym, smukłym, długoogoniastym archozaurem. Miał długi tułów i esowato wygiętą szyję i mierzył około 40 cm długości. Występował w późnym triasie, około 236–234 miliony lat temu, na obszarze dzisiejszej Argentyny.
Szczątki marazucha zostały odkryte w osadach formacji Los Chañares w argentyńskiej prowincji La Rioja przez Alfreda Romera w 1972. Romer nowy gatunek opisał pod nazwą "Lagosuchus lilloensis". W 1994 Paul Sereno i Andrea Arcucci po gruntownych badaniach porównawczych z "Lagosuchus talampayensis", który uchodzi za drugi wątpliwy gatunek lagozucha, dokonali zmiany nazwy gatunku na "Marasuchus lilloensis" ze względu na niediagnostyczny materiał kopalny "Lagosuchus talampayensis".

</doc>
<doc id="1141936" url="https://pl.wikipedia.org/wiki?curid=1141936" title="Białowieża Pałac">
Białowieża Pałac

Białowieża Pałac – obecnie nieczynna końcowa stacja kolejowa położona w centrum Białowieży (koło Parku pałacowego), w województwie podlaskim, w Polsce.
Przystanek kolejowy zbudowano w ciągu 4 miesięcy 1897 r. na potrzeby rezydencji carów Rosji – pałacu w Białowieży – wzniesionej z polecenia cara Aleksandra III w 1894 r. Car wraz z rodziną przyjeżdżał pociągiem na polowania. Gdy nieco później wybudowano stację Białowieża Towarowa, Białowieża Pałac stała się wyłącznie stacją osobową. W okresie międzywojennym stacja była wykorzystywana przez prezydenta RP Ignacego Mościckiego i jego gości, których zapraszał na polowania. Po zniszczeniu drewnianych pawilonów z końca XIX wieku w czasie II wojny światowej, w ich miejscu powstał w latach 70. XX wieku budynek stacji w stylu późnego modernizmu, który na skutek porzucenia uległ zniszczeniu po 1994 roku. 
Trasa do Hajnówki była użytkowana przez ponad 100 lat do czasu zamknięcia linii 31 grudnia 1993 r. z powodu nieopłacalności przewozów. Przez pewien okres, do czasu zamknięcia linii na trasie do Hajnówki kursowały szynobusy. Stacja Białowieża Pałac niszczała od 1993, natomiast stację Białowieża Towarowa odrestaurowali właściciele restauracji, która obecnie mieści się w pomieszczeniach dawnej stacji.
W latach 2014-2015 przeprowadzono budowę nowego drewnianego pawilonu nawiązującego formą do dworca kolejowego z końca XIX-wieku. Ze względu na ograniczenia terenowe zrekonstruowany obiekt nie jest wierną kopią dawnego (nastąpiło jego skrócenie i odwrócenie; oryginalny dworzec zwrócony był w stronę parku i pałacu). W pobliżu powstały edukacyjny Park Wiedzy i Zabawy ze ścieżką dydaktyczną oraz ogród angielski (100 gatunków roślin) z Aleją Gwiazd Puszczy Białowieskiej (tropy zwierząt, pióro puszczyka, korytarze wygryzane przez korniki oraz naturalnej wielkości odlewy zwierząt takich jak ryjówka, wilk i ryś).
Aktualnie teren stacji pozbawiony jest torów.

</doc>
<doc id="1141938" url="https://pl.wikipedia.org/wiki?curid=1141938" title="Rezerwat przyrody Borki">
Rezerwat przyrody Borki

Rezerwat przyrody Borki – leśny rezerwat przyrody położony w województwie warmińsko-mazurskim w gminie Kruklanki (powiat giżycki) oraz w gminie Kowale Oleckie (powiat olecki). Stanowi centralną część Puszczy Boreckiej w nadleśnictwach Borki i Czerwony Dwór. Został utworzony w 1958 roku na powierzchni 232,0 ha. W 2015 roku powiększono go do 440,22 ha. Dominują grądy grabowo-lipowe z domieszką dębu, klonu, świerku i wiązu, występuje tu również pojedynczo cis.
Celem ochrony rezerwatu jest zachowanie naturalnych zbiorowisk leśnych charakterystycznych dla Puszczy Boreckiej i związanych z nimi gatunków fauny i flory, w szczególności:

</doc>
<doc id="1141939" url="https://pl.wikipedia.org/wiki?curid=1141939" title="Treherne">
Treherne

Treherne - miejscowość w Kanadzie leżąca na południu prowincji Manitoba przy autostradzie łączącej Winnipeg i Brandon.

</doc>
<doc id="1141944" url="https://pl.wikipedia.org/wiki?curid=1141944" title="CHTPS Chodzież">
CHTPS Chodzież

CHTPS Chodzież - polski kobiecy klub siatkarski z Chodzieży.

</doc>
<doc id="1141950" url="https://pl.wikipedia.org/wiki?curid=1141950" title="Fat Wreck Chords">
Fat Wreck Chords

Fat Wreck Chords – amerykańska, niezależna wytwórnia muzyczna, wydająca głównie płyty zespołów punk rockowych.
Założycielem wytwórni jest Fat Mike basista i wokalista grupy NOFX.
Zespoły podpisują kontrakt z Fat Wreck tylko na jeden album, stąd nie są na stałe z nią związane i mogą wydawać/nagrywać płyty kiedy tylko mają na to ochotę. Wiele zespołów z tej wytwórni brało udział w kampanii Punkvoter (Punk wyborca), która zachęcała, mobilizowała młodzież amerykańską do głosowania na niekorzyść George W. Busha w wyborach prezydenckich 2004 w USA.
Kompilacje Fat Wreck Chords.
Fat Wreck Chords wydaje także składanki promujące wytwórnię:

</doc>
<doc id="1141952" url="https://pl.wikipedia.org/wiki?curid=1141952" title="Dekanat Nisko">
Dekanat Nisko

Dekanat Nisko – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
Sąsiednie dekanaty.
Raniżów, Rudnik nad Sanem, Stalowa Wola, Tarnobrzeg, Ulanów

</doc>
<doc id="1141959" url="https://pl.wikipedia.org/wiki?curid=1141959" title="Dekanat Opatów">
Dekanat Opatów

Dekanat Opatów – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi obecnie 10 parafii:
Historia.
19 kwietnia 2016, w wyniku reorganizacji dekanatów diecezji sandomierskiej, bp Krzysztof Nitkiewicz wyłączył z dekanatu Opatów parafie:
które zostały włączone do Dekanatu Szewna.
Sąsiednie dekanaty.
Klimontów, Ostrowiec Świętokrzyski, Ożarów, Sandomierz, Staszów, Szewna, Święty Krzyż

</doc>
<doc id="1141961" url="https://pl.wikipedia.org/wiki?curid=1141961" title="Sudowia">
Sudowia



</doc>
<doc id="1141963" url="https://pl.wikipedia.org/wiki?curid=1141963" title="Dekanat Ostrowiec Świętokrzyski">
Dekanat Ostrowiec Świętokrzyski

Dekanat Ostrowiec Świętokrzyski – jeden z 25 dekanatów, a zarazem największy pod względem liczby wiernych, w rzymskokatolickiej diecezji sandomierskiej.
Parafie.
W skład dekanatu wchodzi 11 parafii:
Sąsiednie dekanaty.
Opatów, Ożarów, Sienno "(diec. radomska)", Szewna

</doc>
<doc id="1141964" url="https://pl.wikipedia.org/wiki?curid=1141964" title="Sudawia">
Sudawia



</doc>
<doc id="1141965" url="https://pl.wikipedia.org/wiki?curid=1141965" title="Michel-Ange – Molitor">
Michel-Ange – Molitor

Michel-Ange - Molitor – stacja 9 i 10 linii metra w Paryżu. Stacja znajduje się w 16. dzielnicy Paryża. Na linii 9 stacja została otwarta 8 listopada 1922 r, a na linii 10 - 27 lipca 1937.

</doc>
<doc id="1141972" url="https://pl.wikipedia.org/wiki?curid=1141972" title="Michel-Ange – Auteuil">
Michel-Ange – Auteuil

Michel-Ange – Auteuil – stacja 9 i 10 linii metra w Paryżu. Stacja znajduje się w 16. dzielnicy Paryża. Na linii 9 stacja została otwarta 8 listopada 1922 r, a na linii 10 – 27 lipca 1937.

</doc>
<doc id="1141974" url="https://pl.wikipedia.org/wiki?curid=1141974" title="Ulica Kazimierza Wielkiego we Wrocławiu">
Ulica Kazimierza Wielkiego we Wrocławiu

Ulica Kazimierza Wielkiego - jedna z najstarszych ulic Wrocławia. 
Historia.
Obiegająca część Starego Miasta forma przestrzenna trasy jest reliktem wewnętrznej fosy miejskiej, należącej niegdyś do systemu obronnego Wrocławia, oraz równoległych do niej ulic. Wewnętrzne mury miejskie i zwana Czarną Oławą fosa utraciły po powiększeniu miasta w 1263 (i po utworzeniu drugiej, zewnętrznej linii murów wraz z nową zewnętrzną Fosą Miejską) swoje pierwotne znaczenie. Do zewnętrznej części miasta prowadziły przerzucone nad fosą mosty, które kontrolowane były przez wzniesione przy nich bramy. W późnym średniowieczu zaczęto wznosić nad wewnętrzną fosą różne zabudowania, przede wszystkim domy rzemieślników. Przednie elewacje domów tworzyły kilkanaście uliczek i zaułków. Jedynym śladem dawnego bogactwa toponimów jest dziś podwójne nazewnictwo ulicy Białoskórniczej – Nowego Świata.
Architektura wąskich domów rzemieślników była skromna. Do dziś zachowało się kilka wyrwanych z dawnego kontekstu wąskich uliczek grup takich budynków (przy ul. Białoskórniczej, Psie Budy i Kazimierza Wielkiego). Nad fosą wznoszono budynki, m.in. stajnie, przytułek i zachowany do dziś szpital Świętego Grobu oraz kilka obiektów sakralnych: kościół św. Wojciecha, luterańskie kościoły św. Krzysztofa i Opatrzności Bożej. Największe założenie architektoniczne stanowił zespół pałacu królów pruskich, obecnie (2010) Muzeum Miejskie.
Po epidemii cholery w 1866 fosę osuszono i zasypano wedle koncepcji architekta miejskiego Carla Johanna Christiana Zimmermanna. Będące w początku XIX w. dzielnicą biedoty ciasne uliczki stanowiły poważny problem higieniczny i socjalny. W tym czasie, w pasie dawnej fosy, powstało kilka okazalszych obiektów użyteczności publicznej, m.in. gmach Miejskiej Kasy Oszczędności i Biblioteki Miejskiej (obecnie Biblioteka Uniwersytecka).

</doc>
<doc id="1141978" url="https://pl.wikipedia.org/wiki?curid=1141978" title="Dekanat Ożarów">
Dekanat Ożarów

Dekanat Ożarów – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 11 parafii:
Historia.
19 kwietnia 2016, w wyniku reorganizacji dekanatów diecezji sandomierskiej, bp Krzysztof Nitkiewicz wyłączył z dekanatu Ożarów parafię św. Katarzyny w Łukawie, którą włączył do dekanatu Sandomierz.
Sąsiednie dekanaty.
Lipsko "(diec. radomska)", Opatów, Opole Lubelskie "(archidiec. lubelska)", Ostrowiec Świętokrzyski, Sandomierz, Sienno "(diec. radomska)", Zawichost

</doc>
<doc id="1141979" url="https://pl.wikipedia.org/wiki?curid=1141979" title="Ulica Klecińska we Wrocławiu">
Ulica Klecińska we Wrocławiu



</doc>
<doc id="1141980" url="https://pl.wikipedia.org/wiki?curid=1141980" title="Królestwo Lotara">
Królestwo Lotara



</doc>
<doc id="1141981" url="https://pl.wikipedia.org/wiki?curid=1141981" title="Droga krajowa B512 (Niemcy)">
Droga krajowa B512 (Niemcy)

Droga krajowa 512 () – niemiecka droga krajowa przebiegająca na osi wschód-zachód i jest połączeniem autostrady A3 z granicą w Neuhaus am Inn w Bawarii.
Droga przebiega na miejscu byłej B12, która pomiędzy Pocking i Pasawa została przeniesiona na autostradę A3.

</doc>
<doc id="1141984" url="https://pl.wikipedia.org/wiki?curid=1141984" title="Roncevaux">
Roncevaux

Roncevaux (hiszp: Puerto de Ibañeta; bask: Ibañetako Mendatea) – przełęcz w hiszpańskiej części Pirenejów Zachodnich w pobliżu granicy z Francją położona na wysokości 1057 m n.p.m. Łączy dwie miejscowości w prowincji Nawarra: Roncesvalles na południu z Luzaide na północy.
Przez przełęcz prowadzi Francuska Droga św. Jakuba oraz droga na szczyt Ortzanzurieta.
Historia.
Przełęcz Roncevaux była miejscem bitwy stoczonej 15 sierpnia 778 roku między tylną strażą wojsk frankijskich a góralami baskijskimi. Wojskami frankijskimi dowodził hrabia Roland. Roland poległ wraz ze swoimi żołnierzami.
Podczas wojny na Półwyspie Iberyjskim w latach 1807–1814 doszło tu do kolejnej bitwy, w której brały udział wojska napoleońskie oraz połączone siły brytyjsko-portugalskie.

</doc>
<doc id="1141987" url="https://pl.wikipedia.org/wiki?curid=1141987" title="Shopping">
Shopping

Shopping – brytyjski film z 1994 roku w reżyserii Paula Andersona o grupie brytyjskich nastolatków.
W filmie swoją pierwszą znaczącą rolę zagrał Jude Law. Sadie Frost i Jude Law poznali się na planie tego filmu.

</doc>
<doc id="1141988" url="https://pl.wikipedia.org/wiki?curid=1141988" title="Konstancja Benisławska">
Konstancja Benisławska

Konstancja Benisławska (ur. 6 stycznia 1747, zm. 8 listopada 1806) – polska poetka.
Życiorys.
Pochodziła ze spolonizowanej, niezamożnej szlachty inflanckiej o korzeniach niemieckich – z rodu Ryck (Ryk, von Ryck), skoligaconej ze znaną rodziną von Manteufflów. Córka Adama Ryck (prawdopodobnie ur. 1682, zm. 1742), siostra Antona, Ignacego, Józefa i Francziska. Wychowała się i całe życie spędziła w Inflantach – na północny wschód od Dyneburga, na terenie dzisiejszej Łotwy. Odebrała tam również wysokie wykształcenie. Konstancja Benisławska jest zdecydowanie osobą bardzo oczytaną; uchodziła za barokową erudytkę, co wśród kobiet ze szlacheckich kręgów XVII i XVIII było dość częste. Wcześnie wyszła za mąż za Piotra Benisławskiego, stolnika inflanckiego, od 1776 r. podkomorzego dworu polskiego. Dokładna liczba jej dzieci jest nieznana (podobno urodziła 22). Zachowały się informacje o Antonim, Kalasantym, Józefie, Stanisławie, Janie i Onufrym Benisławskich oraz o Rozie Morisson (wyszła za mąż za Michała Morissona) i Katarzynie Weyssenhoff (żona Konstantego Weyssenhoffa). Bratem jej męża Piotra był Jan Benisławski, biskup pomocniczy mohylewski. Pochowana została w podziemiach kościoła dominikańskiego pw. św. Dominika i św. Józefa Oblubieńca NMP w Posiniu.
Administrowała majątkiem męża, brała udział w życiu towarzyskim, prowadziła działalność dobroczynną a pod koniec życia ufundowała szpital w Zosołach, gdzie opiekę znajdowali ubodzy.
Twórczość.
Benisławska jest autorką zbioru liryków religijnych "Pieśni sobie śpiewane", który powstał w latach 1774-1775 i został wydany w Wilnie w 1776 roku za sprawą brata męża, kanonika inflanckiego, Konstantego Benisławskiego. Autorce przypisuje się od niedawna autorstwo również innego modlitewnika — "Nabożeństwo ku największej chwale Boga w Trójcy Świętej Jedynego i matki Boskiej tudzież świętych Patronów i Patronek przez pewną damę z różnych aprobowanych ksiąg zebrane i dla wygody bliźnich do druku podane w Wilnie, Drukarni J.K.M., XX Bazylianów roku 1771". Chociaż chronologicznie należą one do okresu oświecenia, myślowo i stylistycznie współtworzą barok, jako najpóźniejszy tom poezji barokowej w Polsce, zarazem dowód trwałości tej tradycji w wieku XVIII.
Znaczący wpływ na twórczość Konstancji Benisławskiej miała XVII-wieczna barokowa liryka religijna, związana z nurtem mistyków hiszpańskich, takich jak Teresa z Ávili, ale nie można też wykluczyć znajomości utworów chociażby Józefa Baki albo św. Augustyna. Najwięcej cytatów pochodzi z "Pisma świętego" w przekładzie księdza Jakuba Wujka. Benisławska najczęściej odwołuję się do Księgi Psalmów, Księgi Izajasza, Księgi Hioba oraz Pieśni nad Pieśniami. Cytuje także z Nowego Testamentu Ewangelie, Dzieje Apostolskie oraz Apokalipsę. W jej twórczości można odnaleźć również wpływy „Psałterza Dawidowego” Jana Kochanowskiego, a także innych polskich poetów barokowych. Konstancja Benisławska koncentruje się głównie na języku mistyki oraz kreacji podmiotu mówiącego. Współtworzy – jak Elżbieta Drużbacka i Antonina Niemiryczowa – poezję kobiet w XVIII-wiecznej Polsce.
"Pieśni sobie śpiewane".
"Pieśni sobie śpiewane" należą do poezji metafizycznej i mistycznej. Poruszają kwestie teologiczne, takie jak oblubieńcza miłość Boga oraz doznania mistyczne. Pomimo elementów czysto filozoficznych uważane są za swoisty dziennik intymny autorki, w którym opisuje swoje najgłębsze doświadczenia duchowe. Benisławska napisała "Pieśni" w wieku zaledwie 29 lat, jednak mimo to jej utwory są dojrzałe, pełne religijnej świadomości oraz aspektów teologicznych. Uznane za arcydzieło poezji barokowej, z czasem jednak zostały zapomniane. Dawną sławę przywrócił im historyk Wacław Borowy. W swojej książce O "poezji polskiej w wieku XVIII" nazwał zbiór Benisławskiej "najdziwniejszą może książką w literaturze polskiej XVIII wieku", ze względu na jej widoczne, całkowite odcięcie od głównego nurtu literatury tamtych czasów. Rozkwit epoki stanisławowskiej nie przeszkodził Benisławskiej w tworzeniu w kanonach barokowego konceptyzmu.
Budowa "Pieśni".
Zbiór otwiera wierszowana przedmowa Konstantego Benisławskiego, jednego z braci Piotra Benisławskiego, który w 10. strofach wychwala swoją bratową. We wstępie pojawia się również kilka strof podpisanych dotąd nierozszyfrowanymi inicjałami oraz porównania autorki do Elżbiety Drużbackiej, Safony i Korynny. Pierwszą pieśnią jest "Pieśń przed zaczęciem dzieła abo zachwyt ducha do Ducha Najświętszego", w której Benisławska pisze, że to sam Bóg natchnął ją do tej pracy. Później zawarta jest "Pieśń przeżegnanie. W imię Ojca i Syna i Ducha Świętego", w której wykonuje się znak krzyża, aby na dobre wyzbyć się z myśli szatana, ukazanego przez autorkę jako uwiązany na łańcuchu pies. Takie wyobrażenie diabła bliskie jest motywom apokryficznym, a także "Boskiej komedii" Dantego. "Pieśni" dzielą się na 3 części, nazwane dawnym obyczajem jako księgi. Część pierwsza tomu składa się z 7 pieśni. Napisana jest trzynastozgłoskowcem i zawiera medytacje poetyckie o modlitwie Pańskiej "Ojcze nasz". Część druga rozważa "Pozdrowienie anielskie" – modlitwę "Zdrowaś Maryjo" w 9 pieśniach napisanych jedenastozgłoskowcem. W skład trzeciej części tomu wchodzą 24 pieśni, w których Benisławska zawarła pełne ekspresji wyznania liryczne o miłosnym obcowaniu człowieka i Boga, nawiązując do tradycji mistyki oblubieńczej. Trzecia księga ma charakter autobiograficzny, najbardziej osobisty.
Spis treści.
W pierwszej i drugiej księdze Benisławska używa dwóch form – wypowiada się w imieniu bliżej nieokreślonej zbiorowości (my), ale jednocześnie podkreśla swoją indywidualność („ja”, „kobieta”, „grzesznica”). W trzeciej księdze już niemal całkowicie mówi tylko w swoim imieniu, podkreśla relację ja – Bóg. Według historyka Antoniego Czyża „Spotkanie mistyczne dokonuje się bowiem w Pieśniach przy zachowaniu znaczenia całej sfery doczesności, codzienności, „ziemskości”, przeżywanej jako wartość. Benisławska współtworzy tak te wątki poezji późnobarokowej, które nakierowane były na afirmację świata doczesnego jako dobrego dzieła Bożego oraz znaku Stwórcy”.
Konteksty mistyczne Pieśni sobie śpiewanych.
Podmiot liryczny pieśni to „kobiecina grzeszna”, „nędzna człowieczyna”, która w pełni oddaje się woli Bożej. Świadomość swojej śmiertelności oraz niższości przed Bogiem sprawia, że kobieta całkowicie rezygnuje z wolnej woli, ponieważ uważa, że tylko On jako Pan życia i śmierci może kierować jej losem. Wizja Boga jako najwyższego absolutu widoczna jest w każdym wersie modlitwy. Poetyckie przedstawienie Boga pomaga uchwycić jego istotę z punktu widzenia autorki. Benisławską cechuje wyjątkowa dojrzałość duchowa oraz potrzeba wielkiej religijności. Poetka świadoma swojej grzeszności, prosi Stwórcę o siłę, aby mogła oprzeć się złym pokusom i działać tylko na rzecz Jego woli. Pragnienie oblubieńczej miłości Boga widoczne jest u Benisławskiej od pierwszej księgi, ale rozwija się dopiero w trzeciej. Autorka błaga Boga o odpuszczenie grzechów jako matka i żona. Wierzy, że jest on miłosierny i sprawiedliwy, a jego dobroć przejawia się w gotowości wybaczenia ludziom i zbawienia wiernych.
Druga księga jako wariacja na temat Pozdrowienia Anielskiego poświęcona jest głównie Maryi, którą Bienisławska uczyniła opiekunką jednego z wierszy. Autorka przepełniona jest uczuciami „wielkiej tkliwości”; wielokrotnie podkreśla swój szacunek i wyjątkowość Matki Boskiej.
Księga trzecia podkreśla miłość, jaką Bienisławska darzy Stwórcę oraz jej bezgraniczne poddanie się Boskiej woli. Pragnienie miłości Boga do Oblubienicy widoczne jest w każdej linijce tekstu. Pomimo „wyższości” tego uczucia, Benisławska ujawniła je w sposób dość zmysłowy, momentami zahaczający o perwersję (fragment pieśni "Jak jest rzecz słodka i zbawienna o męce Pańskiej ustawnie rozpamiętywać", w którym opisane jest picie krwi Chrystusa jako „źrzódło żywej wody”), co przez wielu badaczy zostało skrytykowane i uznane nawet za „manifest erotyki mistycznej”. Jednak zmysłowość jest tylko pozorem, a uczucie opisywane przez Benisławską jest tak silne i czyste, że autorka byłaby w stanie nawet za nie umrzeć. Pełne oddanie się Bogu jest dla niej urzeczywistnieniem miłości pięknej i wiecznej.
Krew.
Krew należąca do Jezusa występuje w 12. pieśni trzeciej księgi. Jest symbolem czystości po obmyciu z wszelkich występków oraz współcierpienia w męce Chrystusa, zapewnia „bliskość z Panem dzięki Jego cierpieniu”. Przez kontakt z krwią Jezusa dokonuje się duchowe uzdrowienie poetki.
Ogień.
Motyw ognia w twórczości Benisławskiej pojawia się dość często, między innymi w odniesieniu do samego Boga. Słowa związane z ogniem (palenie, żarzenie się, płomień) u autorki często towarzyszą miłości. Źródłem tego motywu z pewnością są pisma mistyczne. Najbardziej prawdopodobnym jest "Żywy płomień miłości" św. Jana od Krzyża, który niewątpliwie mógł stanowić inspirację dla Konstancji Benisławskiej.
Natura.
„Ja” liryczne wykazuje postawę ambiwalentną do natury. Poetka opisuje ją w czuły sposób, używając zdrobnień („kwiateczki”, „kamyki”, „gałązki”), co wyraża jej miłość do przyrody jako dzieła Bożego, którego odnajduje na każdej płaszczyźnie swojego życia. Traktuje naturę jako przejaw umiłowania ludzi przez Boga oraz motywację do wyrwania się z tego świata i pójścia ku Niemu.
Język i struktura gramatyczna "Pieśni".
O randze Pieśni sobie śpiewanych świadczy sam kunszt poetki przejawiający się w jej dojrzałości myślowej, plastycznych opisach oraz samej melodii wiersza, dającej czasem wyraźne efekty muzyczne. Poetka używa rozbudowanych metafor, licznych porównań, zestawień kontrastujących ze sobą pojęć (gorzki-słodki), ekspresyjnych zwrotów oraz paradoksów. Pieśni często krytykowane są za monotonne wyliczenia, które znacznie „dłużą” tekst (szczególnie dwie pierwsze księgi), jednak dominuje język poukładany i wyrafinowany artystycznie.
Krytyka.
O Konstancji Benisławskiej zrobiło się głośno za sprawą "O poezji polskiej w wieku XVIII" autorstwa Wacława Borowego. Autor poświęcił jej bardzo pochlebny rozdział, co wywołało niemałą burzę wśród historyków i badaczy literatury. Borowy był pierwszym, który docenił skromny dorobek twórczy Konstancji Benisławskiej współcześnie. Jedyne jego zarzutu wobec Pieśni opierały się na jej nierównym poziomie stylu. Jego zdaniem miejsca wyjątkowej wzniosłości teologicznej i metafizycznej zakłócane są przez momentalną trywialność autorki, jej "niepoprawne" opisy relacji z Bogiem (perwersja związana z picie krwi Chrystusa) oraz prowincjonalizm, rażące głównie ze względu na tematykę Pieśni. Swoje rozważania na jej temat zakończył stwierdzeniem, że „jeśli będziemy sądzili nie według tego, co w jej wierszach jest słabe, lecz według tego, co jest mocne, będziemy musieli przyznać, że jest ona poetką prawdziwą, a w zbiorku jej mieszczą się najwznioślejsze wiersze, jakie w wieku XVIII po polsku napisano”. Według krytyka literatury Stefana Żółkiewskiego "Ubożuchna, tępa staroświecka treść zaczyna w oczach Borowego urastać do godności chluby kultury i poezji polskiej 18 w.". Podobne zarzuty wobec wartości twórczej autorki postawił teoretyk Jan Kott stwierdzając, że "Szukano w poezji stanisławowskiej [...] religianctwa, irracjonalizmu i pesymizmu [...]. Odkryto mistyczną bigotkę Benisławską". Uczona Maria Rzeuska zastanawiała się, "Czy poezja, choćby wzruszająca i odznaczająca się nawet bogactwem wyrazu, jeśli operuje środkami, elementami pojęć i wyobrażeń i stylem poprzedniego wieku, może w ogóle uchodzić istotnie za wartościową i w jakich dodatkowych warunkach?".
Po Borowym, twórczość Benisławskiej pochwalił językoznawca Tadeusz Brajerski. W swojej monografii "O języku Pieśni Konstancji Benisławskiej" wykazał, że język poetki jest bogaty leksykalnie i słowotwórczo, a jej błyskotliwość i ekspresyjny styl są zdecydowanie warty uwagi. Według Brajerskiego, poetkę można uznać za „zabłąkanego w XVIII wieku barokowym wirtuozem słowa”, ponieważ jej styl wpisuje się w barokowy konceptyzm.
Pomimo zarzutów pewne jest, że Benisławska na stałe odcisnęła swoje piętno na polskiej poezji, tworząc tekst szczery, będący manifestacją kobiecej ekspresji i suwerenności osobowej. 

</doc>
<doc id="1141993" url="https://pl.wikipedia.org/wiki?curid=1141993" title="Dekanat Połaniec">
Dekanat Połaniec

Dekanat Połaniec – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
Sąsiednie dekanaty.
Baranów Sandomierski, Chmielnik "(diec. kielecka)", Koprzywnica, Mielec Północ "(diec. tarnowska)", Staszów, Stopnica "(diec. kielecka)", Szczucin "(diec. tarnowska)"

</doc>
<doc id="1141995" url="https://pl.wikipedia.org/wiki?curid=1141995" title="Dekanat Raniżów">
Dekanat Raniżów

Dekanat Raniżów – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 11 parafii:
Historia.
Wyodrębniony z dekanatu głogowskiego w 1949.
Sąsiednie dekanaty.
Baranów Sandomierski, Głogów Małopolski "(diec. rzeszowska)", Kolbuszowa "(diec. rzeszowska)", Nisko, Rudnik nad Sanem, Sokołów Małopolski "(diec. rzeszowska)", Nowa Dęba, Tarnobrzeg

</doc>
<doc id="1141999" url="https://pl.wikipedia.org/wiki?curid=1141999" title="Dekanat Rudnik nad Sanem">
Dekanat Rudnik nad Sanem

Dekanat Rudnik nad Sanem – dekanat w rzymskokatolickiej diecezji sandomierskiej.
Parafie.
W skład dekanatu wchodzi 12 parafii:
Sąsiednie dekanaty.
Biłgoraj – Południe "(diec. zamojsko-lubaczowska)", Leżajsk II "(archidiec. przemyska)", Nisko, Raniżów, Sokołów Małopolski "(diec. rzeszowska)", Ulanów

</doc>
<doc id="1142003" url="https://pl.wikipedia.org/wiki?curid=1142003" title="Toczek (strumień)">
Toczek (strumień)

Toczek – strumień w północno-zachodniej części Wrocławia, w dzielnicy Fabryczna, lewostronny dopływ rzeki Ślęzy. Wypływa z obniżenia terenu w okolicy stawów - tzw. "glinianek" - w okolicy ul. Lotniczej i Warciańskiej. Stamtąd kieruje się na północ i po pokonaniu około 2 km wpada do Ślęzy w rejonie ulicy Rędzińskiej, na skraju Lasu Pilczyckiego pomiędzy Pilczycami a Maślicami Małymi.
Fragment wybudowanej w 2011 obwodnicy autostradowej Wrocławia (A8) pokrywał się z pierwotnym biegiem strumienia w związku z tym skanalizowano ten strumień i poprowadzono nieco inną trasą.

</doc>
<doc id="1142004" url="https://pl.wikipedia.org/wiki?curid=1142004" title="Live Bites">
Live Bites

Live Bites – trzeci album koncertowy Scorpions wydany w roku 1995. Nagrania pochodzą z pożegnalnej trasy koncertowej z długoletnim perkusistą - Hermanem Rarebellem.
Lista utworów.
Utwór 14 znalazł się tylko na amerykańskim wydaniu płyty. Nie znalazły się na nim utwory 7 i 11.
Dwa ostatnie utwory są wydane po raz pierwszy na płycie "Live Bites" i są to nagrania studyjne.

</doc>
<doc id="1142005" url="https://pl.wikipedia.org/wiki?curid=1142005" title="Herb Morąga">
Herb Morąga

Herb Morąga – jeden z symboli miasta Morąg i gminy Morąg w postaci herbu.
Wygląd i symbolika.
Herb przedstawia pielgrzyma w czarnej szacie na złotym polu, stojącego boso na ziemi. W prawej ręce niesie czerwony kij z butlą wody a w lewej muszlę pielgrzyma – symbol pielgrzymujących do Santiago de Compostela. 
Czarna barwa szaty pielgrzymiej jest symbolem stateczności, powagi i pokory a także wyrzeczenia światowego blichtru. Legenda mówi, że "pątnicy pielgrzymujący do Ziemi Świętej, do grobu Jakuba w Composteli, wracając zabierali ze sobą na pamiątkę pielgrzymki, muszlę przegrzebka, która była znakiem i dowodem odbycia pielgrzymki tak oczywistym, iż wkrótce stała się symbolem pielgrzymek w ogóle." Muszle tych małży znajdowano w osadach rzecznych w Gdańsku. W wachlarzowatym kształcie muszli niektórzy badacze dopatrują pięciu dróg do sanktuarium w Compostelli. Zielona murawa symbolizuje kraj, miejsce. Tykwa i laska są atrybutami pielgrzyma.
W zakonie krzyżackim tradycja pielgrzymia była żywa, co widać także w symbolice heraldycznej miast okolicznych.
Historia.
Herb powstał w XIV stuleciu z inicjatywy szpitalnika Zakonu Krzyżackiego, komtura elbląskiego. Na pieczęci z 1446 r., którą przedstawiciele miasta użyli do zatwierdzenia przystąpienia Morąga do Związku Pruskiego, widniał młody mężczyzna z maczugą (lub flaszą pielgrzymią) w lewej ręce i kamieniem (kulą lub muszlą pielgrzyma) w prawej ręce. Barwy miasta były niebieskie (tunika młodzieńca) i złote (tło).
Od XVI w. miasto używało herbu przedstawiającego postać osoby czarnoskórej w fartuchu, z kijem na plecach, na tle gwiaździstego nieba. Taka interpretacja herbu wynikła z przypadkowej zbieżności nazwy miasta ze słowem Mohr, znaczącym w języku niemieckim „Murzyn”. W tym czasie prawdziwa geneza herbu była zapomniana.
Pierwotny herb przywrócono w 1887 r. W tym czasie sporna była kwestia, kogo przedstawia postać w herbie: pogańskiego Prusa, średniowiecznego pielgrzyma, czy też może św. Jakuba Młodszego.

</doc>
<doc id="1142006" url="https://pl.wikipedia.org/wiki?curid=1142006" title="Droga krajowa B511 (Niemcy)">
Droga krajowa B511 (Niemcy)

Droga krajowa 511 () – niemiecka droga krajowa przebiegająca na osi północny zachód - południowy wschód i jest połączeniem drogi B55 koło Eslohe (Sauerland) z drogą B236 koło Schmallenbergu w Sauerlandzie w Nadrenii Północnej-Westfalii.
Droga jest oznakowana jako B511 od lat 70. XX wieku.

</doc>
<doc id="1142007" url="https://pl.wikipedia.org/wiki?curid=1142007" title="Krzywizna lędźwiowa">
Krzywizna lędźwiowa



</doc>
<doc id="1142010" url="https://pl.wikipedia.org/wiki?curid=1142010" title="Surfaktant płucny">
Surfaktant płucny



</doc>
<doc id="1142011" url="https://pl.wikipedia.org/wiki?curid=1142011" title="Beovoz">
Beovoz

Beovoz – system kolei podmiejskiej w Belgradzie. Obecnie podlega Serbskim Kolejom Państwowym (Železnice Srbije). Łączy belgradzkie osiedla i podbelgradzkie miejscowości (np. Pančevo) z centralnymi częściami miasta. Linia Nova Pazova – Mladenovac liczy ponad 70 km.
Historia.
Pierwsze trzy składy Beovozu wyruszyły na trasy w 1992 roku. Wówczas Beovoz obsługiwał trzy linie: w kierunku miejscowości Batajnica (zachód), w kierunku Pančeva (północ) oraz w kierunku miejscowości Resnik (południe). Centrum operacyjne Beovozu znajduje się na stacji Belgrad Centrum (Beograd Centar), znanej pod nazwą Prokop. Rozwój Beovozu nastąpił dzięki uruchomieniu stacji podziemnej Vukov spomenik w 1995 roku.
Linie.
Obecnie (w pierwszej połowie 2007 roku) Beovoz obsługuje sześć linii:

</doc>
<doc id="1142016" url="https://pl.wikipedia.org/wiki?curid=1142016" title="Lutjegast">
Lutjegast

Lutjegast – wieś w Holandii, w prowincji Groningen, w gminie Grootegast. 
W 1603 roku urodził się tu Abel Tasman, żeglarz i odkrywca.
Trąba powietrzna.
W niedzielę 3 sierpnia 2008 roku nad miejscowościami Doezum, Lutjegast oraz Sebaldeburen przeszła trąba powietrzna, która całkowicie zniszczyła 15 budynków i przyniosła milionowe straty. Nie było ofiar w ludziach.

</doc>
<doc id="1142023" url="https://pl.wikipedia.org/wiki?curid=1142023" title="Grombelardzka legenda">
Grombelardzka legenda

Grombelardzka legenda – powieść z gatunku fantasy, napisana przez Feliksa W. Kresa, wydana w 2000. Jest trzecią częścią „Księgi Całości” tego autora. Akcja rozgrywa się na północnym wschodzie Szereru - w Grombelardzie. Główną bohaterką jest A.J.Karenira, zwana Łowczynią oraz Królową Gór (po grombelardzku Base-Krehiri), w czasie małżeństwa nazywała się A.B.D.Karenira. W książce zostały wykorzystane wcześniejsze utwory tego pisarza, opublikowane w „Prawie sępów” (1991) i „Sercu Gór” (1994). Feliks W. Kres przeredagował je dostosowując do cyklu „Księga Całości”.
Powieść zdobyła Nagrodę czytelników miesięcznika „Sfinks” w kategorii Najlepsza Powieść Roku (2001) oraz nominację do Nagrody im. Janusza A. Zajdla dla Najlepszej Powieści Roku (2001). 
Streszczenie.
Powieść rozpoczyna list kronikarza C.Zerizesa do Pierwszej Namiestniczki Najwyższego Sędziego Trybunału Imperialnego w Grombie N.R.M.Wereny. Kronikarz wyjaśnia w nim, że po dwóch latach jakie dała mu Namiestniczka na zebranie jak największej ilości danych dotyczących życia „wiadomej Osoby”, dostarcza jej wszystkie materiały które zgromadził. 
- Księga pierwsza: Serce Gór -.
Prawo sępów (czyn wojownika).
Nadsetnik miejskiego garnizonu w Badorze, Argen, wysyła młodą armektańską łuczniczkę, Karenirę, do znajdującego się w górach Dorlana-Przyjętego. Przydziela pod jej komendę kilku żołnierzy. Na szlaku spotykają kota L.S.I.Rbita, który ostrzega ich przed stadem sępów. Żołnierze chcą nakłonić dowódczynię do powrotu do Grombu, ale uparta łuczniczka, po kłótni, rusza w dalszą drogę sama. Żołnierze postanawiają iść za nią. Spotkanie z sępami kończy się tragicznie: Karenirze ptaki wydłubują oczy, a dziesiętnik po upadku ze skały zostaje sparaliżowany. Na miejscu pojawiają się L.S.I.Rbit i Dorlan. Konający dziesiętnik prosi Dorlana o przekazanie swych oczu dziewczynie, bo jemu już nie będą potrzebne. Dorlan spełnia prośbę. 
Przełęcz Mgieł.
B.E.R.Linez prosi komendanta Legii Grombelardzkiej w Grombie, R.W.Ambegena, o udzielenie pomocy swojemu synowi Ovetenowi. Oveten wyrusza, w wielkiej tajemnicy, do Dna Morza w pobliżu Złego Kraju po dużej ilości Geerkoto. Ambegen proponuje mu wynajęcie Kareniry jako przewodniczki. W górach ich śladem podążają zbóje dowodzeni przez Kagę, towarzyszy im L.S.I.Rbit. Komendant Ambegen chcąc chronić wyprawę, jednocześnie nie demaskując jej, wysyła na szlak doborowy oddział żołnierzy. Rbit rusza na zwiady w stronę starej twierdzy. Nocą żołnierze Ambegena pokonują oddział Kagi. Nad ranem żołnierze Ovetena napadają na obóz zbójów, gdzie przebywali już wysłannicy Ambegena. Oveten bierze tych, którzy przeżyli atak do niewoli. W twierdzy kot znajduje Geerkoto Ovetena. Oveten pertraktuje z Rbitem o podziale Porzuconych Przedmiotów. Kaga i dziesiętnik Maveder walczą między sobą o życie swoich ludzi. Kaga wygrywa i zabija żołnierzy Ambegena. Karenira nie przyjmuje swojej części Geerkoto, chce aby przekazane zostały rodzinom poległych żołnierzy. Kaga rzuca otrzymane Geerkoto pod nogi Ovetena mówiąc: „Ten dziesiętnik służył w Badorze, więc oddaj to w badorskim garnizonie! Powiedz, że spotkałeś rozbójniczkę, która z powodu tych śmieci zabiła dobrego żołnierza!"
Prawo gór.
Karenira mówi tysięcznikowi Argenowi, że w Czarnym Lesie sępy przetrzymują kilku jego ludzi. Namawia go do wyprawy. Na miejscu okazuje się, że nie ma tam żadnych żołnierzy. Nawiązuje się walka z ptakami. Sępy zaczynają wpływać na umysły wojów, a potem ich zabijać. Argenowi powoli wymyka się kontrola nad oddziałem, wkrótce sam zaczyna tracić zmysły. Słychać śmiech Kareniry strzelającej do sępów.
Czarne miecze.
Setnik z Grombu, L.F.Gold, porywa z Rollayny A.B.D.Leynę, siostrę przyjaciela Golda, A.B.D.Baylaya. Setnik chce, aby pomogła bratu, odwodząc go od decyzji którą podjął - Baylay pragnie dostać się do Złego Kraju po swoją byłą żonę, porwaną przez Brule'a-Przyjętego. W Grombelardzie spotykają czekających na Golda legionistów i oddział rusza do Bezimiennego Obszaru. Leyna namawia jednego z żołnierzy do pomocy w ucieczce. Ucieczka zostaje przerwana zanim na dobre się rozpoczęła. Między legionistami dochodzi do starcia, które kończy się bardzo krwawo, wielu z nich ginie, umiera także A.B.D.Leyna. Tymczasem w górach Baylay spotyka Łowczynię i wynajmuje ją na przewodniczkę. Do Baylaya i Kareniry dołącza Dorlan. W Obszarze rozdzielają się, Dorlan wyrusza na spotkanie z Brulem. Mędrcy-Przyjęci rozmawiają o pomyśle Brule'a, polegającym na stworzeniu istoty łączącej moce Szerni i Aleru, ma mu w tym pomóc spłodzona pod niebem Aleru żona Baylaya, która wkrótce urodzi to niezwykłe dziecko. Dorlan uważa pomysł za szalony, żąda uwolnienia kobiety, Brule odmawia i mędrcy walczą ze sobą. Dorlan przegrywa i wkrótce umiera. Cudowne dziecko rodzi się martwe. Brule wpada w szał i odchodzi zostawiając kobietę. Karenira rusza do twierdzy Brule'a. Znajduje tam wyczerpaną żonę Baylaya i zabija ją, sama zostaje zaatakowana przez psy, ratuje ją Baylay i leczy w twierdzy. Pomaga mu, przybyły na chwilę Brule. Wmawia Baylayowi, że jego żona została zagryziona przez psa.
Królowa Grombelardu.
Po roku spędzonym w Dartanie, Karenira wraca do Grombelardu. W zajeździe „Pogromca” spotyka przebranych za legionistów zbójów. Pokonuje ich w walce, a jednego wiezie do garnizonu w Riksie. Karenira ostrzega zastępcę komendanta w Riksie, N.V.Egedena, o planowanym napadzie na „Pogromcę”. Żołnierze wysłani do obrony zajazdu spóźniają się, ale „Pogromca” został tylko lekko uszkodzony. Egedevan zdradza Karenirze, że w napadzie uczestniczył L.S.I.Rbit. Karenira nie chce w to uwierzyć i rusza do Grombu spotkać się kotem. Tymczasem Edegevan gości R.W.Sottena, Drugiego Namiestnika Najwyższego Sędziego Trybunału. Sotten zdradza, że zbójów udawali imperialni żołnierze. Wojna z rozbójnikami ma przybierać na sile. Karenira spotyka się w Grombie z Rbitem i J.I.Glormem, hersztem rozbóników, zwanym Królem Gór, którzy pomagają jej dostać się na dwór Przedstawiciela Cesarza. Karenira spotyka się z N.R.M.Ramezem, Przedstawicielem Cesarza w Grombie i namawia go do wstrzymania działań wojennych. Glorm i Rbit opuszczają Grombelard, nowym hersztem zostaje Kaga.
- Księga druga: Wstęgi Aleru -.
Prolog: Korona Shergardów.
Vilan, przed śmiercią, zdradza Łowczyni pewną tajemnicę. Karenira postanawia wybrać się do miejsca o którym mówił Vilan. Kaga i jej oddział ucieka przed „Mordercami z Rahgaru” - doborową jednostką kotów. Żołnierze systematycznie zabijają rozbójników. Grupa Kagi maleje. Nocą rozgrywa się bitwa, ginie cały oddział Kagi. Rano Karenira odwiedza pole bitwy. W czasie rozmowie z Kagą orientuje się, że Vilan ją oszukał. Wysłał ją tu tylko po to aby pomścić jego śmierć (zginął z rąk Kagi). Kobiety walczą. Kaga wygrywa. Koty nie pozwalają zabić Łowczyni, dają Kadze dobę na ucieczkę. Karenira podąża za nią. Na drugi dzień znów walczą. Łowczyni, mimo że ranna, bez trudu pokonuje Kagę. Wyjaśnia jej, że nie ma ochoty mścić się za Vilana, a wcześniej dała się pokonać tylko po to, aby uwolnić ją od kotów.
Część pierwsza: Władczynie świata.
We wsi Jar pojawia się Gotah-Przyjęty. Pojawił się tam na zaproszenie Kagi, która opowiada mu, o planie Brule'a. Szykujący się do śmierci Brule nadal chce swojego potomka, który połączy moce Szerni i Aleru. Wykorzysta szczątki Aleru leżące w Czarnym Lesie, a urodzi go kobieta naznaczona przez Aler (można ją rozpoznać po paśmie siwych włosów). Gotah nie chce w to uwierzyć. Tymczasem u miecznika Haaghena pojawia się Łowczyni. Trudno z nią nawiązać jakikolwiek kontakt, zachowuje się jak obłąkana, straciła mowę, ma także pasemko siwizny we włosach. Haaghen postanawia jej pomóc. Spotyka się z księciem Ramezem i opowiada mu, co się stało Łowczyni. Wkrótce Brule porywa żonę Rameza (która posiada pasemko siwych włosów), ciągnie ją do Czarnego Lasu. Gotah spotyka się z Księcem i przekazuje informację od Kagi: sama zdoła pokonać Brule'a i nie chce interwencji legionistów. Przywraca Karenirze rozum, ale jest zbyt oszołomiona aby od razu odzyskać pełną sprawność. Ramez rusza z wojskiem. W Czarnym Lesie znajdują umierającego Brule'a. Okazuje się, że przed porwaniem Księżna zaszła w ciążę i Brule nic nie zdołał zrobić.
Część druga: Wiatr i deszcz.
Karenira opuszcza dwór księcia Rameza. Okazuje się, że Kaga wyznaczyła nagrodę za jej głowę. Raner ofiaruje Łowczyni pomoc. Razem wyruszają do Jaru, gdzie mieszka kaleka twierdzący, że zna Łowczynię i, ze pomagał jej pokonać Brule'a. Łowczyni nie pamięta tamtych wydarzeń. Tymczasem w Jarze jest więziona Kaga. Uwalnia ją oddział „Morderców”. Koty chcą znaleźć kalekę, który uwięził Kagę i podobno był uczniem Brule'a, a teraz zamierza kontynuować jego dzieło wykorzystując leżące w Grombelardzie Wstęgi Aleru. Karenira i Raner docierają do Jaru. W wiosce znajdują ciała kotów. Jest tam także kaleka. Okazuje się być sępem w ciele człowieka. Zabija Ranera i Karenirę.
Część trzecia: Prawa Całości.
Ramez ciągle przesiaduje w swoim pokoju nad księgami. Cały czas analizuje księgi o Szerni. Werena ma tego dość, wręcza mu list rozwodowy. Imperator mianuje ją Pierwszą Namiestniczką Najwyższego Sędziego Trybunału Imperialnego.
W Jarze pojawia się nieśmiertelny garbus - strażnik Praw Całości. Rozmawia z kaleką - człowiekiem, a jednocześnie ostatnim sępem w Szererze. Kaleka wyjawia mu swoje plany co do wskrzeszenia Srebrnej Wstęgi Aleru leżącej w Gromelardzie. Potrzebował będzie do tego Werenę. Garbus odwiedza Werenę, mówiąc, że jeśli nie wyruszy z nim w góry, Ramez zginie. Tymczasem Werena ma swój własny plan. Doskonale rozpracowała intencje garbusa i przechytrzyła go, nie tylko udaremniając poruszenie Wstęgi, ale również odzyskując męża. Garbusowi urządziła więzienie w piwnicach pałacu, który następnie został zburzony, przykrywając ruinami nieśmiertelnego. Sęp w Jarze został odcięty od świata - legioniści strzegli wszystkich dróg. Nikt nie mógł mu przynieść jedzenia, sam będąc kaleką nie mógł stamtąd uciec. Zmarł z głodu.
Powieść kończy list Gotaha-Przyjętego do Wereny, w którym krytycznie odnosi się do niektórych faktów umieszczonych w dwóch księgach spisanych przez kronikarza Zerizesa.
Odbiór i analiza.
Powieść zdobyła Nagrodę czytelników miesięcznika „Sfinks” w kategorii Najlepsza Powieść Roku (2001) oraz nominację do Nagrody im. Janusza A. Zajdla dla Najlepszej Powieści Roku (2001).
Przemysław Rojek uznał "Grombelardzką legendzę" za najlepszą część cyklu, pisząc, że "należy [jej] się w dziejach najnowszej polskiej literatury miejsce niepomiernie bardziej poczesne niż to, które zajmuje".

</doc>
<doc id="1142025" url="https://pl.wikipedia.org/wiki?curid=1142025" title="Albrecht V Bawarski">
Albrecht V Bawarski

Albrecht V Wittelsbach (ur. 29 lutego 1528 w Monachium, zm. 24 października 1579 tamże) – książę Bawarii w latach 1550–1579.
Syn Wilhelma IV, księcia Bawarii i Marii Jakobiny, margrabianki badeńskiej. Jego dziadkami byli: Albrecht IV Wittelsbach, książę Bawarii, i Kunegunda Habsburg, arcyksiężniczka austriacka, oraz Filip I, margrabia Badenii-Sponheim, i Elżbieta Wittelsbach, księżniczka Palatynatu Reńskiego.
4 lipca 1546 poślubił arcyksiężniczkę Annę Habsburg (1528–1590), córkę cesarza Ferdynanda I Habsburga, króla Czech i Węgier, oraz Anny Jagiellonki. Para miała 7 dzieci:
Albert został pochowany w Frauenkirche, w Monachium.

</doc>
<doc id="1142028" url="https://pl.wikipedia.org/wiki?curid=1142028" title="Jerzy Brzeziński (psycholog)">
Jerzy Brzeziński (psycholog)

Jerzy Marian Brzeziński (ur. 13 kwietnia 1947 w Pelplinie) – polski psycholog, prof. nadzw. dr hab. nauk humanistycznych specjalizujący się w metodologii psychologii, diagnostyce psychologicznej, psychologii ilościowej oraz psychometrii. Członek korespondent (od 1998), członek rzeczywisty (od 2007) Polskiej Akademii Nauk.
Życiorys.
Studiował psychologię na Uniwersytecie im. Adama Mickiewicza w Poznaniu. Pracę magisterską zatytułowaną "Empiryczne kryteria kontroli emocjonalnej" napisaną pod kierunkiem prof. Andrzeja Lewickiego obronił w 1972. Trzy lata później obronił rozprawę doktorską "Empiryczna kontrola twierdzeń naukowych (na przykładzie psychologii)" w Instytucie Filozofii UAM. W 1978 roku w Instytucie Psychologii UAM uzyskał habilitację (praca "Metodologiczne i psychologiczne wyznaczniki procesu badawczego w psychologii"). Od 1989 roku jest mianowanym profesorem nauk humanistycznych. W poznańskim Instytucie Psychologii od 1978 roku jest kierownikiem Zakładu Podstaw Badań Psychologicznych. Dwukrotnie pełnił funkcję Dziekana Wydziału Nauk Społecznych UAM (1981–1985 i 1990–1996). Od roku 1987 do 1990 pełnił funkcję Dyrektora Instytutu Psychologii UAM, a od 1999 ponownie pełni tę funkcję. W latach 1997–2013 był profesorem zwyczajnym na Wydziale Zamiejscowym Szkoły Wyższej Psychologii Społecznej we Wrocławiu.
Zainteresowania naukowe.
Zainteresowania i badania naukowe obejmują m.in. strukturę procesu badawczego w psychologii, adaptację do polskich potrzeb skali Wechsler Adult Inteligence Scale-Revised, teoretyczne, metodologiczne i praktyczne problemu pomiaru różnic indywidualnych oraz filozoficzne przesłanki metody idealizacji.
Wybrane funkcje w organizacjach naukowych.
Członek Polskiej Akademii Nauk (od 1998 członek korespondent, od 2007 członek rzeczywisty); przewodniczący Zespołu Nauk Humanistycznych i członek Komitetu Badań Naukowych (od 1997); członek Sekcji Nauk Humanistycznych i Społecznych Centralnej Komisji ds. Stopni i Tytułów (od 1991, od 1997 przewodniczący sekcji, członek ponownie od 2016); członek Komitetu Nauk Psychologicznych (od 1981); członek Polskiego Towarzystwa Psychologicznego (od 1972).
Wchodzi w skład zespołów redakcyjnych kilkunastu czasopism psychologicznych, m.in.

</doc>
<doc id="1142029" url="https://pl.wikipedia.org/wiki?curid=1142029" title="Ruth Pitter">
Ruth Pitter

Ruth Pitter (ur. 7 listopada 1897, zm. 29 lutego 1992) – angielska poetka, jako pierwsza kobieta otrzymała w 1955 Queen’s Gold Medal for Poetry. Urodziła się w Ilford, Essex, jednym z przedmieść Londynu. Jej rodzice byli nauczycielami. Jej pierwszym ważnym tomikiem był "Mad Lady's Garland" (1934) ze wstępem jej przyjaciela Hilaire’a Belloca. Znała też C.S. Lewisa, pod którego wpływem przeszła na anglikanizm. Nie założyła rodziny. Utrzymywała się z produkcji mebli ozdobnych. W czasie II wojny światowej pracowała w fabryce amunicji. Obecnie jej poezja jest szerzej nieznana.

</doc>
<doc id="1142030" url="https://pl.wikipedia.org/wiki?curid=1142030" title="Walerian Włodarczyk">
Walerian Włodarczyk

Walerian Wiesław Włodarczyk (ur. 25 listopada 1931, zm. 5 września 1977) – polski esperantysta, filolog i dziennikarz. Autor publikacji, książek, podręczników i słowników.
Do jego książek należą m.in.:

</doc>
<doc id="1142035" url="https://pl.wikipedia.org/wiki?curid=1142035" title="Port lotniczy San Antonio">
Port lotniczy San Antonio

Port lotniczy San Antonio – międzynarodowy port lotniczy położony w San Antonio, w stanie Teksas. Jest jednym z największych portów lotniczych w Teksasie.

</doc>
<doc id="1142039" url="https://pl.wikipedia.org/wiki?curid=1142039" title="Somewhere I Belong">
Somewhere I Belong

Somewhere I Belong – pierwszy singiel z drugiego studyjnego albumu "Meteora" numetalowego zespołu Linkin Park. Został zagrany też na koncercie w Texasie, zapis z tego koncertu został wydany na albumie "Live in Texas", a także na późniejszej EP zespołu o nazwie "".
Jest to piosenka z typowym dla Linkin Park schematem (rapowane przez Mike’a Shinodę zwrotki, śpiewany refren i krzyczane przejście przez głównego wokalistę – Chestera Benningtona). Do tego utworu nagrano ponad 30 różnych refrenów by piosenka była jak najlepsza. Tekst oraz teledysk piosenki mówią o świecie do którego należy każdy człowiek. O swoim idealnym miejscu do którego podąża.
Motyw z początku utworu, a także pojawiający się w zwrotkach oraz kilka sekund przed ostatnim refrenem piosenki, to melodie grane przez Chestera Benningtona na gitarze akustycznej, które zostały przetworzone i odtworzone od tyłu.

</doc>
<doc id="1142040" url="https://pl.wikipedia.org/wiki?curid=1142040" title="Dekanat Sandomierz">
Dekanat Sandomierz

Dekanat Sandomierz – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
Na terenie dekanatu istnieją 3 kościoły rektoralne:
Historia.
19 kwietnia 2016, w wyniku reorganizacji dekanatów diecezji sandomierskiej, bp Krzysztof Nitkiewicz wyłączył z dekanatu Ożarów parafię św. Katarzyny w Łukawie, którą włączył do dekanatu Sandomierz.
Sąsiednie dekanaty.
Gorzyce, Klimontów, Koprzywnica, Opatów, Ożarów, Tarnobrzeg, Zawichost

</doc>
<doc id="1142056" url="https://pl.wikipedia.org/wiki?curid=1142056" title="Dekanat Stalowa Wola - Południe">
Dekanat Stalowa Wola - Południe

Dekanat Stalowa Wola – Południe – były dekanat w rzymskokatolickiej diecezji sandomierskiej. Istniał do 2010 roku, w jego miejsce został utworzony dekanat Stalowa Wola.
Parafie.
W skład dekanatu wchodziło 7 parafii:
Sąsiednie dekanaty.
Nisko, Stalowa Wola – Północ, Tarnobrzeg, Ulanów

</doc>
<doc id="1142061" url="https://pl.wikipedia.org/wiki?curid=1142061" title="Danuta Olejniczak">
Danuta Olejniczak

Danuta Maria Olejniczak z domu Sobczak (ur. 1 kwietnia 1952 w Słupsku) – polska polityk, przedsiębiorca, działaczka społeczna, posłanka na Sejm VI kadencji.
Życiorys.
Ukończyła I Liceum Ogólnokształcące im Stanisława Dubois w Koszalinie. Do czasu wyboru na posła prowadziła własną działalność gospodarczą w zakresie badań opinii publicznej. Za działalność charytatywną została odznaczona m.in. przez Towarzystwo Przyjaciół Dzieci tytułem „Przyjaciel Dziecka”. W 2004 wstąpiła do PO, była przewodniczącą jednego z kół tej partii w Koszalinie.
W wyborach parlamentarnych w 2007 uzyskała mandat poselski z listy Platformy Obywatelskiej. Kandydując w okręgu koszalińskim, otrzymała 11 631 głosów. W wyborach w 2011 bezskutecznie ubiegała się o reelekcję. W 2015 wystąpiła z PO, w wyborach w tym samym roku zarejestrowała się jako niezależna kandydatka do Senatu, w wyniku głosowania nie uzyskała mandatu. Została urzędniczką w koszalińskiej delegaturze Zachodniopomorskiego Urzędu Wojewódzkiego.

</doc>
<doc id="1142064" url="https://pl.wikipedia.org/wiki?curid=1142064" title="Dekanat Stalowa Wola - Północ">
Dekanat Stalowa Wola - Północ

Dekanat Stalowa Wola – Północ – jeden z 25 dekanatów w rzymskokatolickiej diecezji sandomierskiej. Istniał do 2010, w jego miejsce powstał dekanat Pysznica.
Parafie.
W skład dekanatu wchodziło 7 parafii:
Sąsiednie dekanaty.
Gorzyce, Janów Lubelski, Modliborzyce, Stalowa Wola – Południe, Tarnobrzeg, Ulanów, Zaklików

</doc>
<doc id="1142067" url="https://pl.wikipedia.org/wiki?curid=1142067" title="Droga krajowa B510 (Niemcy)">
Droga krajowa B510 (Niemcy)

Droga krajowa 510 () – niemiecka droga krajowa przebiegająca na osi południowy zachód - północny wschód i jest połączeniem drogi B55 koło Kerken z drogą B57 na obwodnicy Kamp-Lintfortu w Nadrenii Północnej-Westfalii.
Droga jest oznakowana jako B510 od początku lat 70. XX stulecia.

</doc>
<doc id="1142068" url="https://pl.wikipedia.org/wiki?curid=1142068" title="Gol Transportes Aéreos">
Gol Transportes Aéreos

Gol Transportes Aéreos – brazylijska tania linia lotnicza z siedzibą w São Paulo. Jest drugą co do wielkości linią lotniczą Brazylii (po LATAM Brasil). Głównym hubem jest Port lotniczy São Paulo-Congonhas.
Flota.
Flota Gol Transportes Aéreos składa się z 140 samolotów o średnim wieku 10,6 roku (stan na luty 2023 r.).

</doc>
<doc id="1142077" url="https://pl.wikipedia.org/wiki?curid=1142077" title="USS Theodore Roosevelt">
USS Theodore Roosevelt

Okręty US Navy o nazwie USS "Theodore Roosevelt", pochodzącą od prezydenta Teodora Roosevelta
Zobacz też: USS "Roosevelt"

</doc>
<doc id="1142083" url="https://pl.wikipedia.org/wiki?curid=1142083" title="Karl Andree">
Karl Andree

Karl Andree (ur. 20 października 1808, zm. 10 sierpnia 1875) – niemiecki geograf; założyciel geograficznego periodyku „Globus”.

</doc>
<doc id="1142084" url="https://pl.wikipedia.org/wiki?curid=1142084" title="Proliferacja (politologia)">
Proliferacja (politologia)

Proliferacja (z od „mnożyć się” z dpn. „potomek, potomstwo” i „nieść”) 
– zjawisko przemytu, transferu, rozprzestrzeniania broni masowego rażenia. Od początku zaistnienia problemu podejmowane są liczne próby jego powstrzymywania. Do tego rodzaju działań należą m.in. Układ o nierozprzestrzenianiu broni jądrowej (NPT) z 1968 oraz Inicjatywa na rzecz bezpieczeństwa w kontekście proliferacji broni masowego rażenia z 2003 roku.

</doc>
<doc id="1142088" url="https://pl.wikipedia.org/wiki?curid=1142088" title="Ahmad al-Mansur">
Ahmad al-Mansur

Ahmad al-Mansur (także "Ahmed el-Mansur", arab. أبو العباس أحمد المنصور السعدي, "Abu al-Abbas Ahmad al-Mansur as-Sadi", zm. w 1603) – sułtan Maroka z dynastii Sadytów, syn sułtana Muhammada asz-Szajcha. 
Życiorys.
W 1578 roku Ahmad I al-Mansur - wówczas jeszcze jako zarządca Fezu – wziął udział w wielkiej bitwie pod Kasr al-Kabir, w której starły się wojska ówczesnego marokańskiego sułtana – Abu Marwana Abd al-Malika z koalicją wojsk portugalskiego króla Sebastiana i pragnącego odzyskać tron uprzednio obalonego sułtana Abu Abd Allaha Muhammada II. W bitwie tej polegli wszyscy trzej naczelni dowódcy, a Ahmad I al-Mansur – jako brat Abu Marwana Abd al-Malika – wstąpił na sułtański tron. 
Rządy Ahmada I al-Mansura były okresem rozkwitu kultury i państwa marokańskiego. Sułtan zreorganizował też armię i rozpoczął lukratywny handel solą kamienną i trzciną cukrową z Europą (głównie z Anglią). Sól pochodziła z zagarniętych w tym czasie przez Maroko kopalni w Taghazie w głębi Sahary, zaś trzcina cukrowa z plantacji w prowincji Al-Hauz na południe od Marrakeszu. Na rynkach europejskich towary te nie musiały jeszcze wówczas konkurować z importem z Nowego Świata.
Cierniem w oku sułtana była jednak stale bogacąca się Hiszpania, która prowadziła wówczas zwycięskie wojny z Aztekami i zagarniała ich złoto. Ahmad I al-Mansur zwrócił się więc ku drugiemu znanemu wówczas źródłu tego kruszcu – ku położonemu w dorzeczu Nigru państwu Songhaj. W 1591 roku marokańskie wojska doszczętnie rozbiły armię Songhajów, a złoto zostało wywiezione karawanami do Maroka. Afryka Zachodnia nigdy już w pełni nie podniosła się po tej klęsce.
Sułtan Ahmad I al-Mansur zmarł nagle w 1603 roku z powodu epidemii. Tron przejął po nim jego syn Abu Faris Abd Allah, wkrótce rozgorzały jednak zacięte walki o władzę, a dynastia podzieliła się na dwie linie o zaledwie lokalnej władzy – linię z Fezu i Marrakeszu. Ostatecznie doprowadziło to do upadku Sadytów, a władzę w kraju przejęli Alawici.

</doc>
<doc id="1142089" url="https://pl.wikipedia.org/wiki?curid=1142089" title="Aleksiej Biezgodow">
Aleksiej Biezgodow

Aleksiej Biezgodow, ros. Алексей Безгодов (ur. 30 czerwca 1969) – rosyjski szachista, arcymistrz od 1999 roku.
Kariera szachowa.
Pierwsze sukcesy zaczął odnosić na początku lat 90. XX wieku. W 1993 roku podzielił II miejsce (za Witalijem Hołodem) w Ufie oraz osiągnął największy sukces w karierze, zdobywając w Tiumeni tytuł indywidualnego mistrza Rosji. W kolejnych latach zanotował wiele znaczących wyników, m.in. w Sankt Petersburgu (1995, memoriał Michaiła Czigorina, dz. II m. za Władimirem Burmakinem), Moskwie (1995, dz. II m. wraz z Aleksandrem Waulinem, Aleksandrem Łastinem i Sarhanem Guliewem, za Jewgienijem Wasiukowem), Balatonberény (1996, dz. I m. m.in. wraz z Tiborem Tolnaiem, Tiborem Fogarasim, Péterem Ácsem, Péterem Lukácsem i Constantinem Ionescu), Martinie (1996, międzynarodowe mistrzostwa Słowacji, I m.), Budapeszcie (1996, turniej "First Saturday" FS06 GM, dz. I m. wraz z Liviu-Dieterem Nisipeanu), Permie (1997, półfinał mistrzostw Rosji, I m.), Aars (1999, II m. za Igorem Jagupowem), Moskwie (1999, mistrzostwa Rosji systemem pucharowym – srebrny medal), Ałuszcie (1999, mistrzostwa Ukrainy, dz. I m. m.in. wraz z Giennadijem Kuźminem, Stanisławem Sawczenko i Ołeksandrem Moisejenką), Woroneżu (2002, dz. I m. m.in. wraz z Konstantinem Czernyszowem), Cap d'Agde (2002, dz. I m. wraz z Mladenem Palacem, Cyrilem Marcelinem, Wadymem Małachatką, Michaiłem Brodskim, Borisem Czatałbaszewem, Robertem Fontaine, Manuelem Apicellą i Milošem Pavloviciem), Permie (2003, dz. I m. wraz z Ildarem Chajrullinem), Sankt Petersburgu (2004, II m. za Siergiejem Iwanowem), Czelabińsku (2005 i 2007, I m.) i Kazaniu (2007, dz. II m. za Farruchem Amonatowem, m.in. wraz z Jewgienijem Glejzerowem i Dmitrijem Boczarowem).
Najwyższy ranking w karierze osiągnął 1 lipca 1999 r., z wynikiem 2576 punktów zajmował wówczas 29. miejsce wśród rosyjskich szachistów.

</doc>
<doc id="1142110" url="https://pl.wikipedia.org/wiki?curid=1142110" title="USS Roosevelt">
USS Roosevelt

Okręty US Navy o nazwie USS "Roosevelt" lub podobnej, pochodzącej od rodziny Roosevelt:

</doc>
<doc id="1142111" url="https://pl.wikipedia.org/wiki?curid=1142111" title="Jerzy Czajkowski">
Jerzy Czajkowski

Jerzy Czajkowski (ur. 4 kwietnia 1931 w Kołomyi) – polski etnograf o specjalności historia kultury i sztuki, muzeolog, doktor habilitowany, profesor Instytutu Archeologii Wyższej Szkoły Pedagogicznej w Rzeszowie, profesor Państwowej Wyższej Szkoły Techniczno-Ekonomicznej im. ks. Bronisława Markiewicza w Jarosławiu, profesor Instytutu Turystyki i Rekreacji PWSZ w Jarosławiu.
Życiorys.
W 1950 podjął studia na kierunku etnografii w Studium Historii Kultury Materialnej na Uniwersytecie Jagiellońskim. Po ukończeniu studiów I stopnia w 1953 został zatrudniony w Muzeum Etnograficznym w Krakowie. Tytuł magistra uzyskał eksternistycznie w 1959. Pracę doktorską pt. "Wiejskie budownictwo mieszkalne w Beskidzie Niskim i na przyległym Pogórzu" obronił w 1965. Od stycznia 1972 do 1 kwietnia 1999 sprawował stanowisko dyrektora Muzeum Budownictwa Ludowego w Sanoku. Był redaktorem naczelnym czasopisma „Materiały Muzeum Budownictwa Ludowego w Sanoku” (od numeru 19 do 34 Jerzy Czajkowski w latach 1974-1998) i regularnie publikował na jego łamach. Został twórcą periodyku „Acta Scansenologica”.
W okresie PRL został członkiem Narodowej Rady Kultury, Związku Europejskich Muzeów na wolnym powietrzu, komitetu narodowego ICOM, przewodniczącym sekcji skansenowskiej Rady Ochrony Zabytków. Członek Komitetu Etnologicznego Polskiej Akademii Nauk. W dniu 13 listopada 1975 oraz 17 lutego 1978 był wybierany członkiem Wojewódzkiej Komisji Rewizyjnej przy Komitecie Wojewódzkim PZPR w Krośnie. 12 czerwca 1986 został członkiem II kadencji Narodowej Rady Kultury.
Razem z Henrykiem Olszańskim jest autorem największego projektu Parku Etnograficznego w Sanoku polegającego na budowie sektora małomiasteczkowego. Autor licznych publikacji z dziedziny etnografii.
W wyborów samorządowych w 2002 bezskutecznie ubiegał się o mandat Rady Miasta Sanoka, startując z listy Komitetu Wyborczego Platforma Gospodarcza.

</doc>
<doc id="1142116" url="https://pl.wikipedia.org/wiki?curid=1142116" title="Randka na przerwie">
Randka na przerwie

Randka na przerwie (ang. "Flirting") – australijski film w reżyserii Johna Duigana z 1991, w którym zagrały Nicole Kidman, Naomi Watts i Thandie Newton.
Fabuła.
Pewien chłopak w żadnej szkole nie potrafi zdobyć nowych przyjaciół, głównie z tego powodu, że jest biedny i się jąka. Jest wielkim fanem dzieł Jean-Paula Sartre'a. W college'u mieszczącym się w małym australijskim miasteczku Danny także jest "outsaiderem" wyśmiewanym przez rówieśników. Poznaje tam dziewczynę - Thandiwe Adjewa, która jest podobnie traktowana, ze względu na kolor swojej skóry. Między ich dwójką wkrótce rodzi się gorące uczucie. 
Obsada.
i inni.

</doc>
<doc id="1142125" url="https://pl.wikipedia.org/wiki?curid=1142125" title="Redaktor (prawo)">
Redaktor (prawo)



</doc>
<doc id="1142131" url="https://pl.wikipedia.org/wiki?curid=1142131" title="Parafia św. Piotra Apostoła w Wadowicach">
Parafia św. Piotra Apostoła w Wadowicach

Parafia św. Piotra Apostoła w Wadowicach – parafia rzymskokatolicka wchodząca w skład dekanatu Wadowice – Południe, archidiecezji krakowskiej.
Kościołem parafialnym parafii jest Kościół pw. św. Piotra Apostoła znajdujący się w Wadowicach przy drodze krajowej nr 28.
Historia.
Parafia została erygowana 29 czerwca 1985. Terytorium nowej parafii zostały wydzielone z parafii Ofiarowania NMP w Wadowicach.
Pierwszym proboszczem parafii był ksiądz kanonik Michał Piosek, w latach 1976–1985 wikariusz parafii Ofiarowania NMP.
Od 8 grudnia 1993 do 30 czerwca 2022 proboszczem parafii był ksiądz prałat Tadeusz Kasperek. Od 1 lipca 2022 proboszczem jest ksiądz kanonik Jan Dziubek.
Terytorium parafii.
W skład parafii wchodzi:
W przyszłości, z części parafii we wsi Zawadka, planowane jest utworzenie nowej parafii pod wezwaniem św. Karola Boromeusza. W Zawadce znajduje się już wzniesiona w latach 1981–1983 kaplica.
Grupy parafialne.
Rada Duszpasterska, Róże Różańcowe, Akcja Katolicka, Ruch Światło-Życie, Grupa Charytatywna, chór parafialny, schola, ministranci, lektorzy.

</doc>
<doc id="1142134" url="https://pl.wikipedia.org/wiki?curid=1142134" title="Kama Zboralska">
Kama Zboralska

Kama Zboralska (ur. 1955 w Warszawie) – polska dziennikarka, mecenas sztuki współczesnej.
Ukończyła studia na Wydziale Zarządzania Uniwersytetu Warszawskiego oraz podyplomowe studia dziennikarskie. Była dziennikarką w tygodnikach: „itd”, „Razem”, „Wprost”, „Bussinesman Magazine”, „Uroda”, „Gentleman”. Współtworzyła audycje telewizyjne, m.in.: „Męski striptiz”, „Tabu”, „Mieszane uczucia”, „Gorączka”.
Od 1988 r., tj. od wystawy Arsenał '88, podjęła się roli mecenasa i promotora początkujących artystów sztuki współczesnej. Autorka przewodników po galeriach sztuki, inicjatorka rankingu polskich artystów Kompas Sztuki.

</doc>
<doc id="1142136" url="https://pl.wikipedia.org/wiki?curid=1142136" title="OAE">
OAE



</doc>
<doc id="1142143" url="https://pl.wikipedia.org/wiki?curid=1142143" title="Richard Long (artysta)">
Richard Long (artysta)

Sir Richard Long (ur. 2 czerwca 1945 w Bristolu) – brytyjski artysta rzeźbiarz, malarz i fotograf, zajmujący się głównie „land artem”, czyli sztuką ziemi. Komandor Orderu Imperium Brytyjskiego (CBE).
Życiorys.
Studiował w Bristolu w West of England College of Art (1962–1965) oraz St. Martin's School of Art w Londynie. Już w czasie studiów zainteresował się sztuką ziemi. Do jego pierwszych, ważniejszych prac związanych z tym nurtem należy utworzenie w 1967 prostej linii poprzez chodzenie tam i z powrotem po trawie ("A Line Made by Walking"). W swojej późniejszej twórczości wielokrotnie wykorzystywał motyw drogi.
Jego pierwsza wystawa indywidualna odbyła się w Galerii Konrad Fischer w Düsseldorfie w 1968, a już w następnym roku zaprezentował się w Paryżu, Mediolanie i Nowym Jorku. Po 1969 zaczął tworzyć sztukę ziemi na całym świecie dokumentując swoje dzieła przy pomocy fotografii, map i opisów. Budował koła z kamieni i patyków, które zbierał podczas swojej podróży. W latach 80. zaczął tworzyć prace z błota odciskając swoje dłonie bezpośrednio na ścianie. W swoje prace Long często wplata wątki kulturowe.
Uczestniczył w wystawie documenta w Kassel w 1972 i 1982 oraz w weneckim Biennale w 1976 i 1980. W 1989 zdobył nagrodę Turnera.

</doc>
<doc id="1142144" url="https://pl.wikipedia.org/wiki?curid=1142144" title="Pierwszy rząd Winstona Churchilla">
Pierwszy rząd Winstona Churchilla

Wojenny rząd Winstona Churchilla powstał 10 maja 1940 r. i przetrwał do maja 1945 r., kiedy z popierania rządu wycofali się laburzyści.

</doc>
<doc id="1142149" url="https://pl.wikipedia.org/wiki?curid=1142149" title="4 Drezdeńska Brygada Pancerna">
4 Drezdeńska Brygada Pancerna

4 Drezdeńska Brygada Pancerna – jednostka pancerna ludowego Wojska Polskiego.
Sformowana w ramach 1 Korpusu Pancernego w 1944 roku.
6 lutego 1946 roku rozkazem Naczelnego Dowódcy WP nr 033/org. brygada została rozformowana, a na jej bazie utworzono 8 pułk czołgów i artylerii pancernej.
Rozkazem Naczelnego Dowódcy WP nr 597 z 2 lipca 1946 roku 2 Brygada Pancerna została odznaczona Orderem Krzyża Grunwaldu kl. III i otrzymała nazwę "Drezdeńskiej".
Tradycje 4 Drezdeńskiej Brygady Pancernej kultywuje 34 Brygada Kawalerii Pancernej z Żagania, która wywodzi się bezpośrednio z jednostek powstałych na bazie brygady.
Formowanie.
W związku z rozbudową Wojska Polskiego na terenach wyzwolonych w dniu 5 lipca 1944 roku wydany został rozkaz nr 00127 dowódcy 1 Armii WP o sformowaniu 1 Korpusu Pancernego, uzupełniony w dniu 15 lipca 1944 roku rozkazem nr 0153 w który ustalał, że do 1 września 1944 roku mają być sformowane trzy brygady pancerne wchodzące w skład korpusu, według etatów nr 010/500 – 010/506. Jedną z tych brygad miała być 4 Brygada Pancerna.
Jako miejsce formowania brygady wyznaczono wieś Osiekówka w pobliżu Berdyczowa. Faktyczne formowanie brygady rozpoczęło się w dniu 1 sierpnia 1944 roku z chwilą przybycia pierwszych oficerów. Od tego dnia rozpoczęto formowanie poszczególnych pododdziałów brygady i przystąpiono do szkolenia, choć dopiero 8 sierpnia otrzymano część uzbrojenia, a także pierwsze transportery MK-1. W połowie sierpnia 1944 roku zapadła decyzja o przegrupowaniu 1 Korpusu Pancernego do rejonu Chełma i w dniu 19 sierpnia 1944 roku 4 Brygada Pancerna wyruszyła transportem kolejowym do Chełma, gdzie przybyła w dniu 24 sierpnia 1944 roku.
Brygada została zakwaterowana w miejscowości Zawadówka niedaleko Chełma. Tam też zaczęli przybywać poborowi z terenu Lubelszczyzny. Brygada otrzymała także sprzęt, choć dopiero w połowie stycznia 1945 roku do brygady zaczęły docierać czołgi "T-34". W dniu 22 października 1944 roku odbyła się przysięga żołnierzy brygady. Szkolenie brygady trwało w rejonie Chełma do połowy lutego 1945 roku.
Marsze i boje.
20 lutego 1945 wydano rozkaz o przegrupowaniu brygady na zachód w rejon Krzyża i w dniu 22 lutego 1945 roku rozpoczęło się przegrupowanie, które zakończyło się w dniu 28 lutego 1945 roku, gdy brygada dotarła do miejscowości Trzebin. Jednak już 3 marca brygad ponownie została przegrupowana do miejscowości Głazów koło Myśliborza, gdzie zajęła pozycję obronne. Było to pierwsze zadanie bojowe brygady, a jej pododdziały wzięły udział w oczyszczaniu okolicznych lasów z ukrywających się grup żołnierzy niemieckich usiłujących przebić się na zachód.
19 marca 1945 roku zapadła decyzja o kolejnym przegrupowaniu brygady w rejon Oleśnicy i w dniu 22 marca rozpoczęto jej przegrupowywanie. W dniu 25 marca 1945 roku zajęła ona pozycję obronne w rejonie Sokołowic. W dniu 7 kwietnia 1945 roku kolejny raz brygada rozpoczęła przegrupowanie kierując się w rejon Kliczkowa, gdzie dotarła 10 kwietnia. W dniu 15 kwietnia brygada została przegrupowana na pozycję wyjściowej tuż za linią frontu w rejonie Kuźnicy koło Jagodzina.
17 kwietnia brygada wprowadzona została do walk w przełamaniu obrony nieprzyjaciela nad rzeką Weisser Schöps i kanałem Neugraben, a po ich przełamaniu przystąpiła do walk o miasteczko Niska, walki w rejonie którego prowadziła do 20 kwietnia. Następnie brygada rozpoczęła pościg za wycofującymi się wojskami niemieckimi w kierunku Drezna. W dniu 22 kwietnia dotarła na przedpola Drezna.
22 kwietnia w związku z kontrofensywą niemiecką pod Budziszynem została wycofana spod Drezna i od 23 kwietnia walczyła w rejonie na północ od Budziszyna z nacierającymi wojskami niemieckimi. W walkach tych uczestniczyła do 5 maja 1945 roku, gdy ostatecznie załamała się kontrofensywa niemiecka.
7 maja brygada w składzie 1 Drezdeńskiego Korpusu Pancernego uczestniczyła w operacji praskiej 2 Frontu Ukraińskiego i 9 maja dotarła do miejscowości Česká Kamenice, gdzie zakończyła szlak bojowy.
10 maja przegrupowała się do Mělnika, gdzie wzięła udział w defiladzie i w jego okolicach stacjonowała do 13 maja, po czym rozpoczęła przegrupowanie do Polski w rejon Ostrowa Wielkopolskiego, gdzie przebywała do czerwca 1945 roku.
11 czerwca brygada rozpoczęła przegrupowanie do rejonu Cieszyna, gdzie od 13 czerwca rozpoczęła służbę na granicy polsko-czechosłowackiej. Służbę tę pełniła do końca lipca 1945 roku. Po czym została przerzucona do Opola, tam też 2 sierpnia 1945 otrzymała sztandar ufundowany przez społeczeństwo Krakowa.
W Opolu brygada przebywała do października 1945 roku, a następnie została przerzucona do Tarnowa, gdzie przebywała do momentu przeformowania.
Skład i obsada personalna w latach 1944–1945.
Obsada personalna.
Odznaczeni Srebrnym Krzyżem Orderu Virtuti Militari
Kamuflaż i oznakowanie wozów.
Wozy bojowe malowano farbą olejną koloru ciemnozielonego. Poszczególne pojazdy mogły różnić się odcieniem, a nawet i kolorem.
Jeśli okoliczności tego wymagały, malowano pojazdy w nieregularne plamy różnej wielkości i kształtu. Obok podstawowego koloru wykorzystywano brąz, czerń lub piaskowy. Taki sposób malowania stosowano jednak sporadycznie.
Zimą wozy bojowe malowano na biało, tzw. bielidłem. Biel nakładano bezpośrednio na ochronną farbę zieloną, przy czym pokrywano nią albo cały pojazd, albo też tylko część jego powierzchni, tworząc nieregularne plamy deformujące kształt. Zamiast farby mogło być używane wapno.
Na wieży malowano orła. Stylizowany, aczkolwiek znacznie uproszczony kształt orła wzorowany był na orle piastowskim. Wysokość orła wahała się od 20 do 40 cm. Znak orła był umieszczony w kole zakreślonym jedną linią białą, dwoma liniami lub też grubą, białą linią przerywaną. Kolejność i miejsce malowania znaku orła oraz numerów taktycznych były podawane w rozkazie dowódcy danej jednostki.
Oznakowanie taktyczne
W 1 KPanc do systemu oznakowania taktycznego włączono również znak godła państwowego. Ponieważ w trzech brygadach pancernych w przyjętym systemie, mimo zastosowania pewnych zróżnicowań, zdarzały się te same numery, o przynależności pojazdu do określonej brygady mówił nie tylko numer, ale także i rodzaj godła oraz miejsce, w którym je namalowano.
Numery taktyczne brygady:
dowództwo
2 czołgi T-34-85 — 0001, 0002
Przekształcenia.
4 Drezdeńska Brygada Pancerna → 8 pułk czołgów → 99 pułk zmechanizowany → 89 pułk zmechanizowany → 34 Brygada Kawalerii Pancernej

</doc>
<doc id="1142150" url="https://pl.wikipedia.org/wiki?curid=1142150" title="Ostry zespół wieńcowy">
Ostry zespół wieńcowy



</doc>
<doc id="1142153" url="https://pl.wikipedia.org/wiki?curid=1142153" title="Strefa bezatomowa">
Strefa bezatomowa

Strefa bezatomowa ("strefa nienuklearna") – wyznaczony obszar "wolny od broni nuklearnej". Oznacza to, że na danym obszarze obowiązuje zakaz stosowania i magazynowania broni atomowej i istnieje międzynarodowy system kontroli takiego zakazu. Tworzenie takich stref przewiduje Układ o nierozprzestrzenianiu broni jądrowej w art. 7. Wolę wyznaczenia tego rodzaju stref w poszczególnych regionach wyrażono w odpowiednich traktatach:
Mongolia została uznana za strefę bezatomową przez rezolucję Zgromadzenia Ogólnego ONZ z 4 grudnia 1998.
Konferencja dwa plus cztery zakazała umieszczania bądź stosowania broni jądrowej na terenie byłego NRD. 
Do obszarów bezatomowych zalicza się również dno mórz i oceanów oraz wnętrze ziemi pod tym dnem znajdujące się poza 12-milową granicą morza terytorialnego (układ z 1971 r., wszedł w życie w 1972 r.). oraz przestrzeń kosmiczną, wraz z Księżycem i innymi ciałami niebieskimi (Traktat o przestrzeni kosmicznej z 1967 r., wszedł w życie w tym samym roku).
Układ o zakazie prób broni nuklearnej w atmosferze, w przestrzeni kosmicznej i pod wodą z 1963 r. zabrania jakichkolwiek wybuchów jądrowych w wymienionych środowiskach. 

</doc>
<doc id="1142160" url="https://pl.wikipedia.org/wiki?curid=1142160" title="Wodniak błędnika">
Wodniak błędnika

Wodniak błędnika lub inaczej wodniak śródchłonki (łac. "hydrops labyrinthi", ang. labyrinthine hydrops) – poszerzenie przestrzeni śródchłonkowych ucha wewnętrznego związane ze wzrostem ciśnienia hydraulicznego śródchłonki. Nie jest chorobą, tylko objawem towarzyszącym wielu jednostkom chorobowym. Często utożsamiany jest z chorobą Ménière’a.
Patofizjologia.
Patomechanizm prowadzący do powstania wodniaka błędnika związany jest z zaburzeniem homeostazy śródchłonki:
Powyższe procesy dają w konsekwencji wzrost objętości endolimfy i zwiększają ciśnienie hydrauliczne w przestrzeniach ślimaka. Wzrost ciśnienia zwykle narasta stopniowo. Powoduje on ucisk na komórki zmysłowe narządu Cortiego i narządu równowagi, co objawia się charakterystycznym obrazem klinicznym. Następnie rosnące ciśnienie powoduje „rozciągnięcie” błędnika błoniastego i w konsekwencji przerwanie struktur błoniastych ucha wewnętrznego i wymieszanie endolimfy z perylimfą. Zaburzenia składu endolimfy (poprzez zmianę składu jonowego) powoduje blokadę depolaryzacji z przejściowym upośledzeniem zakończeń nerwu przedsionkowego i ślimakowego, co także manifestuje się charakterystycznymi objawami klinicznymi. Odkształcenie struktur błoniastych jest zwykle większe na szczycie ślimaka niż u jego podstawy. Tłumaczy to występowanie objawów wynikających z upośledzenia tonów niskich, które są właśnie odbierane na szczycie ślimaka. Charakterystyczne objawy wodniaka błędnika występują cyklicznie i zwykle ustępują po przywróceniu homeostazy płynowej ucha wewnętrznego: regeneracja błon błędnika błoniastego oraz przywrócenie stężeń jonów sodowych i potasowych.
Przyczyny.
Jest wiele chorób prowadzących do zaburzeń homeostazy płynów ucha wewnętrznego. Należą do nich:
Objawy.
Powyższemu atakowi objawiającemu się w/w objawami mogą także towarzyszyć:
Charakterystyczną cechą jest, że pomiędzy atakami pacjent nie manifestuje żadnych objawów klinicznych. Jednak duża częstotliwość ataków może w konsekwencji powodować stopniowe pogarszanie się słuchu (zaczynające się od spadku w zakresie niskich częstotliwości). 
Ponadto należy zaznaczyć, że każdy pacjent z chorobą Ménière’a ma wodniaka błędnika, natomiast nie każdy pacjent z wodniakiem błędnika ma chorobę Ménière’a. Wynika stąd, że wodniak błędnika jest szerszym pojęciem niż choroba Ménière’a, z którą często jest utożsamiany i obejmuje jeszcze wiele innych patologii wymienionych powyżej (zespół Ménière’a).
Diagnostyka.
Ze względu na dużą różnorodność chorób wywołujących powstawanie wodniaka błędnika (choroba i zespoły Menierowskie). Diagnostyka powinna obejmować:
Leczenie.
Jest przyczynowe - leczenie choroby Ménière’a, lub zespołów Ménière’a. Ponadto objawowo stosuje się leki hamujące czynność układu przedsionkowego. Należą do nich: dimenhydrynat, skopolamina, diazepam, meklizyna, benzodiazepiny. Ponadto w procesach autoimmunologicznych i innych o charakterze zapalnym stosuje się glikokortykosterydy.

</doc>
<doc id="1142166" url="https://pl.wikipedia.org/wiki?curid=1142166" title="Laburnum anagyroides">
Laburnum anagyroides



</doc>
<doc id="1142167" url="https://pl.wikipedia.org/wiki?curid=1142167" title="OZS">
OZS



</doc>
<doc id="1142168" url="https://pl.wikipedia.org/wiki?curid=1142168" title="ACS">
ACS



</doc>
<doc id="1142169" url="https://pl.wikipedia.org/wiki?curid=1142169" title="Darius Miles">
Darius Miles

Darius LaVar Miles (ur. 9 października 1981 w Belleville) – amerykański koszykarz występujący na pozycji skrzydłowego.
Kariera w szkole średniej.
Występował w szkolnej drużynie East St. Louis High School. Średnio uzyskiwał ponad 22 punkty na mecz, zbierał ponad 12 piłek, miał 7 bloków, 3 asysty i 2 przechwyty. Razem ze swoją drużyną doszedł do półfinału rozgrywek Class AA. Przez trzy lata kariery w szkole średniej zdobył 1531 punktów, zaliczył 1015 zbiórek, 648 bloków, 209 asyst i 131 przechwytów. W 2000 wystąpił w meczu wschodzących gwiazd - Nike Hoop Summit oraz McDonald’s All-American.
Draft w 2000 roku.
Darius Miles został wybrany z numerem 3 przez drużynę Los Angeles Clippers. Był jedynym w historii Los Angeles Clippers wybranym zawodnikiem z draftu, który zaliczył wcześniej tylko szkołę średnią. Oprócz Milesa zespół z Los Angeles wybrał wtedy m.in. Quentina Richardsona. Przed Milesem z numerem 1 i 2 draftu zostali wybrani Kenyon Martin przez New Jersey Nets oraz Stromile Swift przez Vancouver Grizzlies.
Kariera w NBA.
W swoim pierwszym sezonie gry na zawodowych parkietach występował głównie w roli zmiennika. Wybiegł 21 razy w pierwszej piątce. Średnio na parkiecie spędzał ponad 26 minut. Zdobywał 9,4 punktów, zbierał 5,9 piłek i miał 1,5 bloków. Kolejny sezon, 2001-2002 to tylko 6 meczów w podstawowym składzie. Minimalnie poprawił statystykę zdobywanych punktów z poprzedniego sezonu. Tym razem zdobywał średnio 9,5. W sezonie 2002-2003 występował już w barwach Cleveland Cavaliers. W zamian do byłej drużyny Milesa powędrował Andre Miller. W odróżnieniu od gry w Clippersach był podstawowym zawodnikiem. Z rozegranych 67 spotkań, 62 rozegrał w pierwszej piątce. Przebywał na parkiecie średnio 30 minut w każdym meczu. Statystyka punktów znowu była zbliżona do tej z poprzedniego sezonu. Tym razem wynosiła 9,2. Miles również w liczbie zebranych piłek na mecz był regularny. Tym razem średnio zanotował 5,4 zbiórek na mecz. W tym sezonie zanotował trzy razy double-double w przeciągu 9 dni. W sezonie 2003-2004 rozegrał tylko 37 spotkań jako gracz Cleveland Cavaliers, z czego 16 jako podstawowy gracz. W połowie sezonu wzmocnił klub Portland Trail Blazers. W 40 z 42 gier wybiegał w pierwszej piątce. Zdobywał średnio 12,6 punktów w meczu. W następnym sezonie 2004-2005 nie był jednak już graczem wyjściowej piątki. Tylko 22 razy rozpoczął mecz na parkiecie. Sezon 2005-2006 zakłóciła Milesowi kontuzja. Przez nią zdołał rozegrać tylko 40 spotkań, ale do momentu kontuzji zdobywał średnio najwięcej punktów w karierze – 14. Poprzedni sezon, 2006-2007 stracił przez kontuzję.
W 2008 został ukarany zawieszeniem na 10 meczów NBA za stosowanie fenterminy, czym naruszył ligowe przepisy antydopingowe.
Statystyki.
"Na podstawie basketball-reference.com "

</doc>
<doc id="1142173" url="https://pl.wikipedia.org/wiki?curid=1142173" title="Wieżowiec Gazowni Łódzkiej">
Wieżowiec Gazowni Łódzkiej

Wieżowiec Gazowni Łódzkiej – budynek znajdujący się przy ul. Uniwersyteckiej 2/4 w Łodzi. Powstał w latach 60. według projektu krakowskiego architekta Władysława Bryzka. Ma 52 metry wysokości (a łącznie z antenami ok. 70 m) i liczy 14 kondygnacji.
Budynek pierwotnie należał do Biura Projektów Chemitex. Był to 13-piętrowy gmach z parterem częściowo wspartym na betonowych kolumnach z charakterystyczną rurą, która stała się symbolem budynku, przez co często w potocznej mowie odkreślano go jako gmach "pod rurą".
Na początku lat 90. został zakupiony przez Gazownie Łódzką (Chemitex wynajmuje obecnie tylko dwa piętra). W 1996 roku nowy właściciel ogłosił konkurs na modernizację obiektu. Wygrało łódzkie biuro projektowe Architekton należące do Andrzeja Szurmaka, Ryszarda Zawieruchy i Leszka Rymkiewicza.
W 1998 rozpoczęto przebudowę wieżowca, którego generalnym wykonawcą zostało Leszczyńskie Przedsiębiorstwo Budowlane. Remont trwał rok. Biurowiec oddano do użytku w grudniu 1999 r. 
Wygląd wieżowca uległ znaczniej zmianie. Budynek zyskał szklaną elewacje. Charakterystyczna rura ocalała, choć nie widać jej już z ulicy, została zabudowana. Na górnych piętrach został dodany wykusz, fasada ostatniego piętra została zaokrąglona, a nowe okna tworzą obecnie szczelną elewacje i nie można ich już otwierać.

</doc>
<doc id="1142179" url="https://pl.wikipedia.org/wiki?curid=1142179" title="Albert V Bawarski">
Albert V Bawarski



</doc>
<doc id="1142189" url="https://pl.wikipedia.org/wiki?curid=1142189" title="Penny Marshall">
Penny Marshall

Carole Penny Marshall (ur. 15 października 1943 w Nowym Jorku, zm. 17 grudnia 2018 w Los Angeles) – amerykańska reżyserka, producentka i aktorka filmowa pochodzenia włosko-angielsko-szkockiego.
Życiorys.
Wczesne lata.
Urodziła się w nowojorskim Bronksie jako córka Marjorie Evelyn Marshall (z domu Ward; 1908–1983), nauczycielki stepowania, która prowadziła Marjorie Marshall Dance School, i Anthony’ego „Tony’ego” Masciarelli (1906–1999), reżysera filmów przemysłowych i później producenta. Dorastała ze starszym bratem Garrym Marshallem (1934–2016), aktorem, reżyserem i producentem telewizyjnym, który zrealizował kilka cieszących się wielką popularnością sitcomów, m.in. "Mork i Mindy" z Robinem Williamsem oraz kinowy hit "Pretty Woman" z Julią Roberts i Richardem Gere’em, i siostrą Ronny Hallin (Marshall), producentką telewizyjną.
Kariera.
Jednym z jej pierwszych zadań aktorskich był występ w telewizyjnej reklamie szamponu z Farrah Fawcett. Pojawiła się w dwóch odcinkach sitcomu ABC "Dzieczyna" ("That Girl", 1968–69), serialu przygodowym NBC "Then Came Bronson" (1969) z Michaelem Parksem. Zdobyła popularność jako aktorka występując w serialach telewizyjnych: "Disneyland" (1970), "The Odd Couple" (1971–75), "Mary Tyler Moore" (1974–76), "Laverne and Shirley" (1976–83), "Saturday Night Live" (1977, 1996), "Mork i Mindy" (1978), "Simpsonowie" – odc. „Some Enchanted Evening” (1990), "Nash Bridges" (1998), czy "Frasier" (2004). Występowała także w filmach, m.in. Stevena Spielberga "1941" (1979), Johna Hughesa "Ona będzie miała dziecko" ("She's Having a Baby", 1988), Kenny’ego Ortegi "Hokus pokus" (1993), "Każdy chce być Włochem" ("Everybody Wants to Be Italian", 2007) jako Teresa, "Dzieciaki z High School Musical" (2007) jako pani Plotkin, "Blond ambicja" (2007), oraz Garry’ego Marshalla "Sylwester w Nowym Jorku" ("New Year’s Eve", 2011).
Od połowy lat 80. stała się znaną reżyserką filmów fabularnych, z których chyba największą sławę zdobył przejmujący obraz "Przebudzenia" (1990) z Robertem De Niro i Robinem Williamsem.
Życie prywatne.
Była kibicem koszykówki i baseballa, posiadała całoroczną wejściówkę na mecze drużyn NBA: Los Angeles Lakers i Los Angeles Clippers. Kibicowała także drużynie New York Yankees.
W latach, gdy uczęszczała na University of New Mexico w Albuquerque, spotkała się z piłkarzem Michaelem Henry. Opuściła szkołę, wychodząc za niego za mąż w roku 1961. Małżeństwo trwało trzy lata (do 1963). Mieli córkę Tracy (ur. 1 stycznia 1964). Marshall pracowała jako sekretarka, a później jako nauczycielka tańca i stepowania. 10 kwietnia 1971 poślubiła Roba Reinera, który zaadoptował jej córkę i dał jej swoje nazwisko. Jej drugie małżeństwo z Reinerem trwało do roku 1979.
W 2010 roku zdiagnozowano u Marshall raka płuc z przerzutami do mózgu, ale w roku 2012 ujawniono, że choroba znajduje się w stanie remisji.

</doc>
<doc id="1142192" url="https://pl.wikipedia.org/wiki?curid=1142192" title="Podejźrzon lancetowaty">
Podejźrzon lancetowaty

Podejźrzon lancetowaty ("Botrychium lanceolatum" (S. G. Gmel.) Ångstr.) – gatunek rośliny z rodziny nasięźrzałowatych.
Rozmieszczenie geograficzne.
Występuje w Ameryce Północnej, Azji i w Europie, głównie w północnych regionach tych kontynentów, na oddzielonych od siebie obszarach zwartego zasięgu oraz na pojedynczych stanowiskach. W Europie występuje głównie na Półwyspie Skandynawskim, na Islandii oraz w Alpach. W Polsce znane jest tylko jedno stanowisko w Gorcach podane w 1950 r. Znajdowało się na Hali Turbacz na wysokości 1220 m n.p.m. Było to zresztą również jedyne stanowisko tej rośliny w całych Karpatach. Populacja liczyła kilka-kilkanaście okazów i była obserwowana na tym stanowisku przez wiele lat. W 2002 r. jednak nie udało się już odszukać podejźrzona lancetowatego na tym stanowisku. Nie można jednak całkowicie wykluczyć jego występowania, gdyż jest to roślina niepozorna, trudna do odszukania.
Biologia i ekologia.
Rośnie na brzegach lasów, polanach i halach. W Polsce rósł na łące mieczykowo-mietlicowej "Gladiolo-Agrostietum". Zarodnie dojrzewają w lipcu i sierpniu. Liczba chromosomów 2n=90.
Zagrożenia i ochrona.
W Polsce gatunek był ściśle chroniony, od 2014 roku nie podlega ochronie. Kategorie zagrożenia gatunku:

</doc>
<doc id="1142195" url="https://pl.wikipedia.org/wiki?curid=1142195" title="Daniel Cosgrove">
Daniel Cosgrove

Daniel Thomas „Danny” Cosgrove (ur. 16 grudnia 1970 w New Haven) – amerykański aktor telewizyjny i filmowy, model.
Życiorys.
Wczesne lata.
Urodził się w New Haven w stanie Connecticut jako trzecie z siedmiorga dzieci. Dorastał w Branford w Connecticut. W 1989 ukończył prywatną szkołę katolicką Notre Dame High School w West Haven w Connecticut. Był komornikiem w biurze szeryfa, zanim przeprowadził się do Nowego Jorku.
Kariera.
Zadebiutował na ekranie w roli adwokata Scotta Chandlera w operze mydlanej ABC "Wszystkie moje dzieci" ("All My Children", 1996-1998). Po raz pierwszy trafił na kinowy ekran w komedii romantycznej "Moja miłość" ("The Object of My Affection", 1998) u boku Jennifer Aniston, Alana Aldy i Tima Daly’ego. Następnie przeniósł się do Los Angeles, gdzie otrzymał rolę Matta Durninga w operze mydlanej FOX "Beverly Hills, 90210" (1998-2000). 
Zagrał także w satanistycznym telewizyjnym dreszczowcu ABC "Diabelskie gimnazjum" ("Satan’s School for Girls", 2000) z Shannen Doherty i Kate Jackson oraz produkcjach kinowych - komedii "Artie" (2000), horrorze fantastycznonaukowym "Zabójcze karaluchy" ("They Crawl", 2001) z Mickeyem Rourke, slasherze "Walentynki" ("Valentine", 2001) z Denise Richards, Davidem Boreanazem i Katherine Heigl, komedii romantycznej "Wieczny student" ("Van Wilder", 2002) u boku Ryana Reynoldsa, Tary Reid, Tima Mathesona, Curtisa Armstronga i Erika Estrady oraz komediodramacie fantasy "Mattie Fresno i Holoflux Universe" ("Mattie Fresno and the Holoflux Universe", 2007) z Carol Alt.
Powrócił do Nowego Jorku, pojawił się jako dr Brad Sterling w serialu CBS "Wszyscy święci" ("All Souls", 2001), wcielił się w postać Harlana Billa Lewisa III w operze mydlanej CBS "Guiding Light" (od 5 czerwca 2002 do 18 października 2005, 2007) oraz wystąpił gościnnie w serialu ABC "Skazani na niewinność" ("In Justice", 2006) w roli Jona Lemonicka. Dołączył potem do obsady serialu ABC "Seks, kasa i kłopoty" (2007) jako Freddy Manson. 
W latach 2014–2016 wcielał się w rolę Aidena Jenningsa w operze mydlanej NBC "Dni naszego życia".
Życie prywatne.
18 października 1997 poślubił Marie. Mają trzy córki: Lily (ur. 2000), Esme (ur. 2003), Ruby Willow (ur. 27 sierpnia 2005) i syna Finniana Jacka (ur. 4 marca 2009).

</doc>
<doc id="1142199" url="https://pl.wikipedia.org/wiki?curid=1142199" title="TPS Rumia">
TPS Rumia

TPS Rumia – polski kobiecy klub siatkarski z Rumi. Zespół istniał od 1998 roku jako Alpat Gdynia, jednak w 2003 roku został przeniesiony do Rumi. Od sezonu 2004/2005 funkcjonuje pod aktualną nazwą TPS Rumia. W sezonie 2010/2011, drużyna występowała w PlusLidze Kobiet. Po tym sezonie drużyna spadła do I ligi. Z powodu problemów finansowych klub nie otrzymał licencji na grę w I lidze w sezonie 2011/2012. Został przeniesiony do III ligi.

</doc>
<doc id="1142216" url="https://pl.wikipedia.org/wiki?curid=1142216" title="Clifford Darling">
Clifford Darling

Clifford Darling (ur. 6 lutego 1922 na wyspie Acklins, zm. 27 grudnia 2011 w Nassau) - bahamski polityk, w latach 1992-1994 gubernator generalny Bahamów.
Przed przyjściem do polityki Darling pracował jako taksówkarz i rozpoczynał swoją działalność publiczną od aktywności w związku zawodowym osób tej profesji. Doszedł tam do stanowiska przewodniczącego na szczeblu ogólnokrajowym. W latach 1964-1967 zasiadał w Senacie, po czym przeniósł się do Izby Zgromadzenia, której od 1967 do 1969 był wiceprzewodniczącym. W roku 1969 został na krótko ministrem bez teki. Jego kolejne epizody rządowe miały miejsce w resorcie pracy i ubezpieczeń społecznych: najpierw w roku 1971, a później jeszcze od 1974 do 1977. W 1977 stanął na czele Izby Zgromadzenia i przewodził jej przez 15 lat. Po opuszczeniu urzędu gubernatora generalnego w 1994, przeszedł na emeryturę.

</doc>
<doc id="1142218" url="https://pl.wikipedia.org/wiki?curid=1142218" title="Pustki (Wrocław)">
Pustki (Wrocław)

Pustki (niem. "Klein Heidau") – część wrocławskiego osiedla Leśnica, w ramach tego osiedla graniczące z Leśnicą (na północy), Żarem (na zachodzie), Ratyniem (na południu) i Złotnikami (na wschodzie). W granicach miasta od 1928.
Historia.
Dawniej folwark należący do Ratynia. Na mapie z 1630 bez nazwy, w 1736 wzmiankowany jako "Klein Heyde" (Mała Puszcza), potem "Klein Heidau". W 1795 zamieszkany przez siedmiu zagrodników. W roku 1883 utworzono tu – między dzisiejszymi ulicami Trzmielowicką (niem. "Heidauerstraße") a Serowarską ("Lindenallee") – cmentarz ewangelicki dla Leśnicy (wówczas jeszcze samodzielnego miasteczka "Deutsch Lissa"). Przy skrzyżowaniu "Lindenalee" i "Ahornallee" (dziś Serowarskiej i Alei Klonowej) postawiono pomnik ku pamięci ofiar I wojny światowej, mieszkańców "Klein Heidau"; pomnik ten nie zachował się do dziś.
W 1928, wraz z Leśnicą i okolicznymi wsiami, Pustki przyłączono do Wrocławia. Pod koniec lat 30. wybudowano przy dzisiejszej ulicy Trzmielowickiej 28 koszary "Waffen-SS". Po II wojnie światowej osiedle nosiło krótko kilka innych nazw: Hajdówek, Pustosze i Stare Błonie, a koszary zajął 10. Wrocławski Pułk Dowodzenia. W latach 70. osiedle zostało rozbudowane. Po powodzi tysiąclecia, w latach 1997–1998, przy ulicy Miodowej wybudowano małe osiedle dla osób poszkodowanych przez powódź. Osiedle dwukondygnacyjnych domów szeregowych wybudowano na początku XXI wieku przy ulicy Pusteckiej.
Komunikacja.
Na osiedlu zlokalizowane są 3 przystanki komunikacji miejskiej (Serowarska, Trzmielowicka, Pustecka). Zatrzymują się na nich autobusy linii 117 (Leśnica-Ratyń/Jerzmanowo (Cmentarz)) i 917 (Leśnica-Gałów). Dawniej trasowane tamtędy były również kursy wariantowe linii 138.
Przez osiedle, wzdłuż ulicy Trzmielowickiej, przechodzi żółty Szlak dookoła Wrocławia im. doktora Bronisława Turonia.

</doc>
<doc id="1142220" url="https://pl.wikipedia.org/wiki?curid=1142220" title="Orion Łódź">
Orion Łódź

Orion Business Tower – biurowiec przy ul. Sienkiewicza 85/87 (na rogu al. Piłsudskiego) w Łodzi.
Biurowiec został wybudowany w 1978 roku, u zbiegu nowo powstałej łódzkiej trasy W-Z i ul. Sienkiewicza. Ma 62 metry wysokości i liczy 17 kondygnacji. W 2002 roku został całkowicie przebudowany, powierzchnia najmu budynku to 10 000 m².
W 1970 roku wieżowiec zaprojektował łódzki architekt Aleksander Zwierko. Wygrał konkurs na przebudowę centrum Łodzi. Jego dziełem są także pozostałe biurowce przy al. Piłsudskiego, domy handlowe „Juventus” i „Hermes” oraz bloki na łódzkim „Manhattanie”.
Wieżowiec powstał w systemie „ramka-trzon”. Była to wówczas bardzo nowatorska metoda. W trzonie budowli są dwie klatki schodowe, cztery windy, drzwi ewakuacyjne, sanitariaty. Wokół trzonu – prefabrykowane ramki. Budynek wykonano metodą wylewaną. Głównymi materiałami budowlanymi były szkło oraz aluminium.
Pierwotnie właścicielem budynku była spółka budowlana Unibud. W latach 90. wieżowiec został przejęty za długi przez Powszechny Bank Gospodarczy Nieruchomości, który rozpoczął jego remont. Jednak wkrótce PBG został wchłonięty przez Pekao SA i wieżowiec stał się własnością spółki okołobankowej Pekao Development, należącej do Pekao SA. W 2002 r. budynek został ponownie sprzedany. Nabywcą była spółka giełdowa Echo Investment, która dokończyła przeciągający się remont.
Projekt przebudowy wieżowca powstał w łódzkiej firmie „Galbex”. Remont rozpoczęto jesienią 1997 r. Z wieżowca z lat 70. został tylko szkielet. Wewnątrz zupełnie go zmodernizowano, a na zewnątrz pokryto podwójną warstwą szkła. Na nową elewację zużyto łącznie ok. 13 tys. m² szkła. Od strony ul. Roosevelta dobudowano także niższą 5-kondygnacyjną część, której nadano pomarańczowy kolor. W sierpniu 2002 roku ukończono modernizację. Kolejną modernizację Orion przeszedł w 2013 roku, zmodernizowane zostały powierzchnie wspólne (hole windowe oraz recepcja) oraz system centralnej klimatyzacji budynku.
Obiekt posiada parking na 50 samochodów i parking dla rowerów.

</doc>
<doc id="1142226" url="https://pl.wikipedia.org/wiki?curid=1142226" title="Garudymimy">
Garudymimy



</doc>
<doc id="1142228" url="https://pl.wikipedia.org/wiki?curid=1142228" title="Gedania II Gdańsk">
Gedania II Gdańsk

Energa Gedania II Gdańsk – nieistniejący współcześnie drugi zespół kobiecej sekcji siatkarskiej Gdańskiego Klubu Sportowego "Gedania".

</doc>
<doc id="1142229" url="https://pl.wikipedia.org/wiki?curid=1142229" title="Podejźrzon marunowy">
Podejźrzon marunowy

Podejźrzon marunowy ("Botrychium matricariifolium" (Döll) A. Braun ex W.D.J. Koch) – gatunek rośliny z rodziny nasięźrzałowatych.
Rozmieszczenie geograficzne.
Występuje wyłącznie na półkuli północnej, głównie w jej północnych regionach; we wschodniej części Ameryki Północnej, w Europie Północnej i Środkowej. W Europie występuje poza tym także na pojedynczych stanowiskach w Górach Dynarskich i na Korsyce. W Polsce jest rzadki. W XIX w. i na początku XX w. podawany był z obszaru obecnych ziem polskich z ponad 200 stanowisk, ale współcześnie jest znacznie rzadszy. W latach 1983-2008 potwierdzono występowanie tego gatunku zaledwie na 9 stanowiskach w północno-wschodnich i południowo-zachodnich regionach kraju (m.in. w Kotlinie Biebrzańskiej, koło Poznania i w Puszczy Białowieskiej). W polskiej części Karpat znany był z 25 stanowisk, żadne z nich nie zostało współcześnie potwierdzone.
Biologia i ekologia.
Bylina, geofit. Zarodnie dojrzewają od czerwca do sierpnia. Podziemne, bezzieleniowe, bulwkowate przedrośle współżyje z grzybami (mykoryza). Gatunek występuje najczęściej w bliźniczyskach, murawach i na polanach leśnych. Liczba chromosomów 2n=180.
Zagrożenia i ochrona.
Roślina objęta w Polsce ścisłą ochroną gatunkową od 2001 roku. Chroniona jest także Konwencją Berneńską. Kategorie zagrożenia gatunku:
Ponieważ podejźrzon marunowy nie wytrzymuje konkurencji z innymi roślinami, dla zachowania gatunku konieczna jest ochrona czynna jego siedlisk: usuwanie zagłuszających go roślin.

</doc>
<doc id="1142232" url="https://pl.wikipedia.org/wiki?curid=1142232" title="Jerzy Marszałek">
Jerzy Marszałek

Jerzy Marszałek (ur. 1942, zm. 1986) – górnik mechanik, lekkoatleta, reprezentant Polski w skoku wzwyż, harcmistrz od 1980, instruktor harcerski w Hufcu ZHP Wałbrzych.
Był organizatorem sportu i rekreacji harcerzy w Wałbrzychu. W latach 1981–1985 pełnił funkcję zastępcy przewodniczącego Komisji Rewizyjnej Hufca. 
W 1982 odznaczony Srebrnym Krzyżem „Za Zasługi dla ZHP”, a pośmiertnie – Złotym Krzyżem „Za Zasługi dla ZHP”.
Pochowany na cmentarzu parafialnym w Wałbrzychu przy ul. Moniuszki.

</doc>
<doc id="1142238" url="https://pl.wikipedia.org/wiki?curid=1142238" title="Robinson Kruzoe">
Robinson Kruzoe



</doc>
<doc id="1142241" url="https://pl.wikipedia.org/wiki?curid=1142241" title="Przypadki Robinsona Crusoe">
Przypadki Robinsona Crusoe



</doc>
<doc id="1142248" url="https://pl.wikipedia.org/wiki?curid=1142248" title="Rodrigo Calderón">
Rodrigo Calderón

Don Rodrigo Calderón, hrabia Oliva, markiz Siete Iglesias (ok. 1570 w Antwerpii, 21 października 1621 w Madrycie) – kawaler orderu Santiago, hiszpański polityk, faworyt księcia Lerma. Stracony z rozkazu króla Filipa IV.
Życiorys.
Dzieciństwo i młodość.
Jego ojciec Don Francisco Calderón, członek kastylijskiej rodziny nobilitowanej przez Karola I, był kapitanem w armii hiszpańskiej, który dzięki poparciu syna został mianowany "comendador mayor" Aragonii. Jego matka była Flamandką, on sam zaś twierdził, że była szlacheckiego pochodzenia i nazywał ją María Sandelin. Zdaniem niektórych autorów była ona kochanką, a następnie żoną Francisco Calderóna, zaś Rodrigo był dzieckiem nieślubnym. Po śmierci Maríi Sandelin jego ojciec ożenił się po raz drugi w Valladolid. Stary Don Francisco wystarał się o posadę pazia dla syna w domu wicekanclerza Aragonii ("vicechanciller de Aragón").
"El valido del valido".
W 1599 r. Rodrigo wstąpił na służbę u księcia Lerma jako sekretarz. W tym samym roku Lerma stał się faktycznym władcą imperium hiszpańskiego przejmując za zgodą Filipa III większość jego obowiązków. Natomiast Rodrigo dzięki swemu zaangażowaniu i braku skrupułów został zaufanym agentem Lermy. Na pełnym intryg dworze Filipa III, Don Rodrigo wyróżniał się bezczelnością, chciwością i wyniosłością. Został hrabią Oliva, rycerzem Santiago, "commendadorem" Ocañy, kapitanem Gwardii Teutońskiej ("Capitán de la Guardia Alemana"), członkiem Rady Państwa oraz sekretarzem króla ("secretario de cámara"). Jako prawa ręka Lermy nazywany był faworytem faworyta ("El valido del valido"). Kradł, gdzie tylko mógł oraz zawarł niezwykle korzystny związek małżeński z Iñes de Vargas.
Jako zuchwały dorobkiewicz był szczególnie znienawidzony przez wrogów Lermy. Za sprawą dwóch wpływowych osób na dworze, franciszkanina Juana de Santa Maria oraz siostry Mariany de San José (przeorysza klasztoru La Encarnación w Madrycie), stronników królowej Małgorzaty Austriaczki oraz przyjaciół i zaufanych króla, Don Rodrigo został pozbawiony w 1612 r. urzędu królewskiego sekretarza. Calderón schronił się wówczas pod skrzydła swego protektora księcia Lerma.
Gdy królowa Małgorzata w październiku 1611 r. zmarła w połogu, Rodrigo został oskarżony o przyczynienie się do jej śmierci za pomocą czarów. W roku następnym został wysłany do Flandrii z misją specjalną i po powrocie w 1614 r. został mianowany markizem Siete Iglesias ("Marqués de las Siete Iglesias"); od nazwy miejscowości nazywany jest często "Siete Iglesias" (Siedem Kościołów). Wkrótce również stało się powszechnie wiadomym, że zlecił zabójstwo Francisco de Juarasa. Oskarżano go również o śmierć Agustína de Avila oraz Francisco de Zuaga. Jego zaciętym wrogiem był faworyt infanta Filipa, hrabia Olivares.
Śmierć.
Gdy w 1618 książę Lerma wypadł z łask królewskich na skutek intryg własnego syna księcia Uceda, brata Aliagi oraz Olivaresa, uzyskując oficjalne pozwolenie na opuszczenie dworu, Don Rodrigo stał się ofiarą polityki swego protektora poświęconą dla ukontentowania żądnego sprawiedliwości ludu (Lerma zdołał się zabezpieczyć uzyskując biret kardynała San Sisto). Został aresztowany (20 lutego 1619) i uwięziony w zamku Montánchez, a następnie torturowany (7 stycznia 1620), by wydobyć z niego przyznanie się do winy w zakresie szeregu postawionych mu zarzutów o morderstwa i czary. Siete Iglesias przyznał się do zabójstwa Juarasa, twierdząc że był on stręczycielem. Zaprzeczył jednakże wszystkim pozostałym zarzutom. Jego nadzorcą był "Alcalde de Cortes", Don Francisco de Arazábal, kawaler Orderu Santiago, który pilnował by więzień nie wyjawiał najskrytszych tajemnic Eskurialu. Żył nadzieją przebaczenia mu win, dopóki nie usłyszał dzwonów oznajmujących śmierć Filipa III 31 marca 1621 r. "¡El Rey es muerto, yo soy muerto también!" "Król jest martwy i ja także jestem martwy!" - stwierdził.
Jednym z pierwszych postanowień nowego panowania było stracenie Don Rodriga (szczególnie zależało na tym faworytowi nowego króla Olivaresowi). Don Rodrigo został oficjalnie oskarżony o morderstwo, czary, korupcję, bezpodstawne wzbogacenie, oszustwo i 239 innych przestępstw. Jego egzekucja odbyła się 21 października 1621 na Plaza Mayor w Madrycie (jako szlachcic został ścięty toporem), wcześniej jednak Siete Iglesias zdołał pozyskać sobie współczucie ludu za sprawą przedwcześnie postarzałego oblicza i ostentacyjnemu pokazywaniu, że żałuje swych czynów. Niezwykłe poświęcenie jego żony również pomogło zmniejszyć nienawiść, jaka narosła wokół jego osoby. Pochowała ona następnie szczątki męża w klasztorze Porta Cœli w Valladolid, którego był swego czasu fundatorem.
Edward Bulwer-Lytton uczynił Don Rodriga bohaterem swego opowiadania "Calderon dworak" ("Calderon the Courtier"). Natomiast po dzień dzisiejszy okazywanie niezwykłej dumy jest komentowane w krajach hiszpańskojęzycznych jako "con más orgullo que Don Rodrigo en la horca" (z większą dumą niż Don Rodrigo na szafocie).
Mecenat artystyczny.
Ufundował klasztor Nuestra Señora de Porta Cœli w Valladolid dla sióstr dominikanek (15 stycznia 1615) i u wybitnego malarza włoskiego Orazio ­Borgianniego zamówił obraz do ołtarza głównego nowo założonego kościoła. Do niego należał wspaniały stół ozdobiony techniką pietra dura ("pietre dure"). Blat tego stołu stanowiący jeden z najcenniejszych eksponatów Muzeum Prado wykonano w Rzymie ok. 1600 r. W posiadaniu Calderona był także obraz Rubensa przedstawiający "Pokłon trzech króli", również przechowywany w Prado. Powstał on w 1609 r. na zamówienie Rady Miejskiej miasta Antwerpii w celu upamiętnienia rozejmu dwunastoletniego pomiędzy Hiszpanią a Zjednoczonymi Prowincjami. Wkrótce potem władze miasta podarowały obraz ambasadorowi króla Hiszpanii Don Rodrigowi, który wysłał go do Hiszpanii. Po śmierci Calderóna, gdy skonfiskowano jego majątek obraz trafił do kolekcji królewskiej.
Wśród innych dzieł Rubensa z kolekcji Don Rodriga należy wyróżnić portret arcyksięcia Alberta Austriackiego (ok. 1615) i infantki Izabeli Klary, a także liczne dzieła Otto van Veena i Pietera van Avonta, zbiór wspaniałych tapiserii flamandzkich, cennych mebli i biżuterii. Zachował się również konny portret "Siete Iglesias"a autorstwa Rubensa z 1612 r., niewątpliwie inspirowany portretem księcia Lermy.

</doc>
<doc id="1142256" url="https://pl.wikipedia.org/wiki?curid=1142256" title="Drugi rząd Winstona Churchilla">
Drugi rząd Winstona Churchilla

Rząd tzw. „dozorujący” ("Caretaker") Winstona Churchilla powstał 23 maja 1945 r., kiedy z koalicji rządowej wystąpili laburzyści. Rząd ten przetrwał do przegranych przez konserwatystów wyborów 26 lipca 1945 r.

</doc>
<doc id="1142263" url="https://pl.wikipedia.org/wiki?curid=1142263" title="Harpymimidy">
Harpymimidy

Harpymimidy (Harpymimidae) dinozaury z nadrodziny ornitomimozaurów. Żyły we wczesnej kredzie ok. 110-100 milionów lat temu na terenach dzisiejszej Azji (Chiny i Mongolia).

</doc>
<doc id="1142267" url="https://pl.wikipedia.org/wiki?curid=1142267" title="Harpymimidae">
Harpymimidae



</doc>
<doc id="1142270" url="https://pl.wikipedia.org/wiki?curid=1142270" title="Garudimimidae">
Garudimimidae



</doc>
<doc id="1142279" url="https://pl.wikipedia.org/wiki?curid=1142279" title="Powiat Mürzzuschlag">
Powiat Mürzzuschlag

Powiat Mürzzuschlag (niem. "Bezirk Mürzzuschlag") – dawny powiat w Austrii, w kraju związkowym Styria. Siedziba znajdowała się w Mürzzuschlag. 1 stycznia 2013 roku powiat został zlikwidowany i wraz z powiatem Bruck an der Mur wszedł w skład nowo utworzonego powiatu Bruck-Mürzzuschlag.
Geografia.
Powiat leżał na południu w Alpach Centralnych (Alpy Fischabch), w części północnej znajdowały się Północne Alpy Wapienne z grupą Rax-Schneeberg.
Dwie grupy górskie oddziela od siebie rzeka Mürz. W jej dolinie znajdują się większe miejscowości a także główne szlaki komunikacyjne.
Powiat graniczył z powiatami: północnym zachodzie Lilienfeld, na północnym wschodzie Neunkirchen (dwa w Dolnej Austrii), na wschodzie Weiz, na południu i zachodzie Bruck an der Mur.
Miasta i gminy.
Powiat podzielony był na 16 gmin, wliczając w to 2 miasta i 3 gminy targowe.
Transport.
Przez powiat przebiegały: droga ekspresowa S6 i drogi krajowe B23, B72 i B306.
W transporcie kolejowym najważniejszą rolę odgrywłaa Południowa Kolej Austriacka łącząca Wiedeń z Mariborem w Słowenii, od niej w Mürzzuschlag odbiega linia w kierunku Neuberg an der Mürz.

</doc>
<doc id="1142281" url="https://pl.wikipedia.org/wiki?curid=1142281" title="Orville Alton Turnquest">
Orville Alton Turnquest

Orville Alton Turnquest (ur. 19 lipca 1929) - bahamski polityk i prawnik. W latach 1995 - 2001 gubernator generalny Bahamów.
Po studiach prawniczych na Bahamach, w 1953 został przyjęty do adwokatury tego obszaru, wówczas będącego jeszcze kolonią brytyjską. Kontynuował studia w Londynie i w 1960 uzyskał prawo wykonywania zawodu również w Wielkiej Brytanii. W tym samym roku rozpoczął karierę polityczną, stając się sekretarzem generalnym Postępowej Partii Liberalnej, jednego z dwóch głównych bahamskich ugrupowań. W latach 1962-1967 zasiadał z jej ramienia w Senacie. Następnie zmienił barwy partyjne, przenosząc się do Wolnego Ruchu Narodowego (FNM). W latach 1972-1979 był przywódcą frakcji tej partii, wówczas opozycyjnej, w Izbie Zgromadzenia. Po trzyletniej nieobecności w parlamencie, w 1982 wrócił do niego i zasiadał w nim aż do swej nominacji na gubernatora generalnego. w Od 1987 do 1994 pełnił także funkcję wiceprzewodniczącego FNM. W latach 1992 - 1994 był wicepremierem Bahamów, kierując jednocześnie resortami spraw zagranicznych i sprawiedliwości. 
Po odejściu z urzędu gubernatora w 2001, przeszedł na emeryturę. Jego syn poszedł w ślady ojca i jest obecnie ministrem turystyki Bahamów. 

</doc>
<doc id="1142285" url="https://pl.wikipedia.org/wiki?curid=1142285" title="Cory Doctorow">
Cory Doctorow

Cory Doctorow (ur. 17 lipca 1971 w Toronto) – kanadyjski pisarz literatury fantastycznonaukowej, dziennikarz i blogger.
Jeden z redaktorów witryny Boing Boing, zwolennik Creative Commons. Laureat Nagrody Campbella dla nowych pisarzy w 2000 r. oraz nagrody Campbella dla najlepszej powieści i nagrody Prometeusza w 2009 r. za "Little Brother", a także kilku nagród Locusa: za debiut powieściowy "Down and Out in the Magic Kingdom" (2004), nowele "I, Row-Boat" (2006) i "Gdy sysadmini rządzili światem" (2007) oraz opowiadanie "After the Siege" (2008). Kilkakrotnie nominowany do nagród Hugo i Nebula.
Jest wykładowcą na warsztatach Clarion Workshop. Był gościem specjalnym konferencji CopyCamp 2014 w Warszawie.
Tłumaczenia na polski.
W Polsce znany początkowo z książki "Blogging: przewodnik" (tł. Piotr Kresak, "RM", 2003) oraz opowiadań "Klamociarz" i "Gdy sysadmini rządzili światem", opublikowanych w antologiach Kroki w nieznane w 2005 i 2007. Na początku 2011 ukazało się w Polsce tłumaczenie najpopularniejszej powieści Doctorowa, "Mały Brat" ("Little Brother"), a pod koniec 2014 zbioru esejów "Kontekst".

</doc>
<doc id="1142286" url="https://pl.wikipedia.org/wiki?curid=1142286" title="Podejźrzon rutolistny">
Podejźrzon rutolistny

Podejźrzon rutolistny ("Botrychium multifidum" (S. G. Gmel.) Rupr.) – gatunek rośliny z rodziny nasięźrzałowatych.
Rozmieszczenie geograficzne.
Występuje wokółbiegunowo w Europie, Azji i Ameryce Północnej. W Europie występuje tylko w północno-wschodniej i środkowej części, a jego południowa granica zasięgu dochodzi do Alp i Karpat. W Polsce występuje w rozproszeniu na całym niemal obszarze kraju, najczęściej w północno-wschodniej części.
Biologia i ekologia.
Bylina, geofit. Rośnie na ubogich łąkach, polanach, w młodnikach i na brzegach lasów. Zarodniki dojrzewają od lipca do września. Liczba chromosomów 2n=90.
Zagrożenia i ochrona.
Roślina objęta w Polsce ścisłą ochroną gatunkową od 2001 roku.
Umieszczona jest na Czerwonej liście roślin i grzybów Polski (2006) pośród gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię CR (krytycznie zagrożony). Tę samą kategorię posiada w Polskiej Czerwonej Księdze Roślin.

</doc>
<doc id="1142289" url="https://pl.wikipedia.org/wiki?curid=1142289" title="Radar (czasopismo)">
Radar (czasopismo)

Radar – miesięcznik, następnie tygodnik społeczno-kulturalny wydawany w latach 1950–1987 najpierw przez RSW „Prasa”, a potem RSW Prasa-Książka-Ruch.
W piśmie pracowali i publikowali m.in. Andrzej Dobrzański (redaktor naczelny od 1971), Jerzy Klechta (od 1975 zastępca, następnie redaktor naczelny do 1987), Zbigniew Chomicz, Piotr Adamczewski, Daniela Lewandowska, Piotr Sarzyński, Zdzisław Pietrasik, Krzysztof Pysiak, Marek Pieczara, Zbigniew Zbikowski, Marek Miller, Elżbieta Dzikowska, Maria Mamczur, Stefan Marody, Anna Bilska, Anna Hadrysiewicz, Adam Kowalski, Elżbieta Wężyk, Andrzej Kołodziejski.
Z pismem współpracował Jerzy Górzański. W latach 1966–1968 Andrzej Kijowski publikował na łamach „Radaru” portrety literackie oraz szkice nt. literatury romantycznej zebrane i wydrukowane w roku 1972 przez PIW pt. „Listopadowy Wieczór”.

</doc>
<doc id="1142293" url="https://pl.wikipedia.org/wiki?curid=1142293" title="Eric Flint">
Eric Flint

Eric Flint - (ur. 6 lutego 1947 w Burbank, zm. 17 lipca 2022 w East Chicago) – amerykański pisarz science-fiction (gatunek historii alternatywnej), edytor, zwolennik ebooków. 

</doc>
<doc id="1142302" url="https://pl.wikipedia.org/wiki?curid=1142302" title="Podejźrzon pojedynczy">
Podejźrzon pojedynczy

Podejźrzon pojedynczy ("Botrychium simplex" E. Hitchc.) – gatunek rośliny z rodziny nasięźrzałowatych.
Rozmieszczenie geograficzne.
Występuje w Europie, Ameryce Północnej i Japonii. W Polsce znany z 24 stanowisk zlokalizowanych na północy i zachodzie kraju, z których po 1980 r. potwierdzono dwa: nad jeziorem Wierzchowo i nad Jeziorem Kiedrowickim.
Biologia i ekologia.
Bylina, geofit. Zarodnie dojrzewają w maju i czerwcu. Gatunek rośnie na murawach bliźniczkowych i wrzosowiskach.
Zagrożenia i ochrona.
Kategorie zagrożenia gatunku:
Gatunek jest objęty konwencja berneńską. Został także umieszczony w załączniku II dyrektywy siedliskowej. Roślina objęta w Polsce ścisłą ochroną gatunkową od 2001 roku.

</doc>
<doc id="1142313" url="https://pl.wikipedia.org/wiki?curid=1142313" title="Pałac II WSG Bydgoszcz">
Pałac II WSG Bydgoszcz

Pałac II WSG Bydgoszcz - polska kobieca drużyna siatkarska, będąca sekcją klubu sportowego Pałac Bydgoszcz z Bydgoszczy, grająca częściowo pod egidą Wyższej Szkoły Gospodarki w Bydgoszczy (stąd skrót "WSG" w nazwie).

</doc>
<doc id="1142314" url="https://pl.wikipedia.org/wiki?curid=1142314" title="Joseph Tydings">
Joseph Tydings

Joseph Davies Tydings (ur. 4 maja 1928 w Asheville, Karolina Północna, zm. 8 października 2018 w Waszyngtonie) – amerykański prawnik i polityk.
Był synem Millarda Evelyna Tydingsa, który reprezentował stan Maryland w Izbie Reprezentantów Stanów Zjednoczonych oraz Senacie Stanów Zjednoczonych.
W latach 1965–1971 reprezentował stan Maryland w Senacie Stanów Zjednoczonych wybrany z ramienia Partii Demokratycznej.
W 1970 roku został laureatem Nagrody Margaret Sanger.

</doc>
<doc id="1142316" url="https://pl.wikipedia.org/wiki?curid=1142316" title="Rasmus, Pontus i pies Toker">
Rasmus, Pontus i pies Toker

Rasmus, Pontus i pies Toker – powieść szwedzkiej pisarki Astrid Lindgren z 1957 roku. Książka opowiada o losach Pontusa, jego przyjaciela Rasmusa i jego psa Tokera.
Chłopcy mimowolnie stają się świadkami napadu na dom najbogatszego człowieka w mieście przez przestępców, którzy, gdy dowiadują się o tym, zabierają Tokera Rasmusowi. Obiecują go oddać, gdy już wyjadą za granicę ze zdobytym łupem.
Rasmus, Pontus i Toker to również szwedzki film z 1956 roku w reżyserii Stiga Olina. Scenariusz do filmu napisała Astrid Lindgren, na podstawie którego rok później powstała jej powieść.

</doc>
<doc id="1142319" url="https://pl.wikipedia.org/wiki?curid=1142319" title="Arsenał ’88">
Arsenał ’88

Arsenał '88 – Wystawa Młodej Plastyki Polskiej, zorganizowana w 1988 roku w Warszawie.
Organizatorami ogólnopolskiego przedsięwzięcia byli m.in.: Leszek Jampolski i Jarosław M. Daszkiewicz z warszawskiej Galerii Brama. Wystawę zorganizowano z dużym rozmachem w warszawskiej Hali Gwardii.
Była porównywana do słynnej wystawy zorganizowanej w 1955 przez Centralne Biuro Wystaw Artystycznych zwanej „Arsenałem” (Ogólnopolska Wystawa Młodej Plastyki „Przeciw wojnie – przeciw faszyzmowi”).
Na wystawie zaprezentowano prace 389 współczesnych, młodych artystów w różnych dziedzinach: malarstwie, rzeźbie, grafice, fotografice i innych formach wyrazu artystycznego. Wystawie towarzyszyły koncerty, pokazy filmowe, performance. Otwarcie wystawy było transmitowane przez TVP 2.
Międzynarodowe Jury pod przewodnictwem Romana Opałki przyznało nagrody:
Wystawie towarzyszyło wydanie katalogu wystawy drukiem DSP z Warszawy, w nakładzie egz.. Zawierał on 300 stron z reprodukcjami wystawianych prac i notami biograficznymi artystów oraz artykuły: m.in. Krzysztofa Mętraka, Krzysztofa Stanisławskiego, Tomasza Raczka i Tomasza Rudomino. Podczas wystawy TVP nakręciła film dokumentalny, zrealizowany przez A. Kuduka.
Wystawę obejrzało blisko sto tysięcy odwiedzających. Zaowocowała ona rozkwitem kariery i ustabilizowaniem pozycji wielu artystów. Był to po 1955 roku największy pokaz sztuki młodego pokolenia bez cenzury i uwikłań politycznych tak znamiennych dla tamtego czasu.
Uczestnicy.
W wystawie udział wzięli (389 artystów):
Jurorzy.
Jurorami wystawy byli m.in.:

</doc>
<doc id="1142320" url="https://pl.wikipedia.org/wiki?curid=1142320" title="FRET">
FRET

FRET (ang.: "Förster Resonance Energy Transfer" - od nazwiska niemieckiego naukowca Theodora Förstera) - mechanizm przenoszenia energii między dwoma chromoforami na drodze innej niż promieniowanie.
Chromofor-donor, będąc w stanie wzbudzonym, może przekazywać energię wzbudzenia chromoforowi-akceptorowi znajdującemu się w odległości nie większej niż ok. 10 nm. Jeśli oba chromofory mają zdolność fluorescencji, stosuje się określenie "Fluorescence Resonance Energy Transfer" (co jest mylne o tyle, że sam transfer energii między fluoroforami nie odbywa się na drodze fluorescencji). Jeśli donor i akceptor różnią się widmami absorpcji i emisji promieniowania, a znajdują się w odległości mniejszej niż 10 nm, to wzbudzając donor wiązką o długości fali odpowiadającej maksimum jego absorpcji, obserwuje się emisję fali o długości odpowiadającej maksimum emisji akceptora. Jeśli odległość między donorem a akceptorem jest większa, przekazanie energii nie zachodzi i obserwuje się jedynie emisję fali przez donor z charakterystycznym dla niego maksimum emisji.
Zjawisko to znajduje zastosowanie m.in. jako metoda badania interakcji między białkami. Eksperyment polega na wyznakowaniu dwóch różnych białek dwoma różnymi markerami fluorescencyjnymi - jeden z nich pełni rolę donora, drugi akceptora - każdy o innym widmie emisji i absorpcji (np. GFP - "Green Fluorescent Protein" i jego modyfikacja - BFP - "Blue Fluorescent Protein"), a następnie działaniu na mieszaninę białek światłem o długości fali odpowiadającej maksimum absorpcji donora i rejestrowaniu widma emisyjnego. Jeśli nastąpił wzrost intensywności emisji fali o długości odpowiadającej maksimum emisji akceptora, to oznacza, że odległość między wyznakowanymi białkami nie przekracza 10 nm, co wskazuje na zachodzenie między nimi interakcji. Podczas gdy znakowanie białek za pomocą organicznych barwników fluorescencyjnych wymaga kłopotliwych procesów oczyszczania, chemicznej modyfikacji i wewnątrzkomórkowej iniekcji białka, warianty GFP można łatwo przyłączyć do białka gospodarza poprzez inżynierię genetyczną. Mnogość wariantów GFP sprawia, że korzystanie z techniki FRET do badań biologicznych staje się coraz bardziej popularne.
BRET.
Ograniczeniem FRET jest konieczność zastosowania zewnętrznego źródła promieniowania do zainicjowania rezonansowego transferu energii, co może prowadzić do szumu tła wynikającego z bezpośredniego wzbudzenia akceptora lub fotowybielania. Aby uniknąć tej niedogodności, został opracowany BRET ("Bioluminescence Resonance Energy Transfer"). Technika ta wykorzystuje bioluminescencję lucyferazy (zwykle lucyferazy z "Renilla reniformis"), zamiast CFP ("cyan fluorescent protein") jako chromofora-donora.

</doc>
