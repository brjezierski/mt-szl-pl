<doc id="1142322" url="https://pl.wikipedia.org/wiki?curid=1142322" title="Władysław Smolarski">
Władysław Smolarski

Władysław Smolarski (ur. 6 stycznia 1895 w Banja Luce, zm. 27 kwietnia 1975 w Krakowie) – pułkownik dyplomowany piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Był uczniem I Gimnazjum św. Anny w Krakowie. We wrześniu 1910 uczniowie gimnazjum wybrali go zastępowym „Zastępu Kruków”. W 1912 założył 5 Krakowską Drużynę Skautową tzw. krakowską „Piątkę”. W następnym roku rozpoczął studia rolnicze na Uniwersytecie Jagiellońskim. W sierpniu 1914 wstąpił do Legionów Polskich. Mianowany dowódcą plutonu, a następnie kompanii w 4 pułku piechoty. W czasie służby awansował kolejno w korpusie oficerów piechoty na stopień: podporucznika – 5 listopada 1914, porucznika – 2 lipca 1915 i kapitana – 1 lipca 1916. W lipcu 1917, po kryzysie przysięgowym, pozostał w Polskim Korpusie Posiłkowym.
11 listopada 1918 otrzymał przydział do Naczelnego Dowództwa. Na przełomie 1918/1919 (w wieku 22 lat) był szefem Sztabu Obrony Lwowa. Z dniem 14 kwietnia 1919 został przeniesiony z Dowództwa Armii „Wschód” do dyspozycji generała porucznika Stanisława Szeptyckiego. 7 maja 1919 został przyjęty do Wojska Polskiego z zatwierdzeniem posiadanego stopnia majora Sztabu Generalnego.
W latach 1921–1922 był słuchaczem Kursu Doszkolenia w Wyższej Szkole Wojennej w Warszawie. 3 maja 1922 został zweryfikowany w stopniu majora ze starszeństwem z dniem 1 czerwca 1919 i 48. lokatą w korpusie oficerów piechoty, a jego oddziałem macierzystym był 4 pułk piechoty Legionów. Z dniem 1 października 1922, po ukończeniu kursu, uzyskał tytuł oficera Sztabu Generalnego i przydział służbowy do 2 Dywizji Piechoty Legionów w Kielcach na stanowisko szefa sztabu. Z dniem 15 października tego roku przydzielony został do Oddziału IV Sztabu Generalnego w Warszawie na stanowisko wojskowego komisarza kolejowego. Następnie odbył praktykę na stanowisku dowódcy batalionu w 31 pułku pułku w Łodzi. Z dniem 3 stycznia 1925 został przeniesiony w stan nieczynny, bez poborów, na przeciąg 8 miesięcy. 
Z dniem 5 grudnia 1925 został przywrócony ze stanu nieczynnego do służby czynnej z równoczesnym przeniesieniem służbowym do Oddziału IV SG WP na okres do 1 kwietnia 1926. W czerwcu 1926 wyznaczony został na stanowisko szefa sztabu 23 Dywizji Piechoty w Katowicach. 12 kwietnia 1927 został awansowany na podpułkownika ze starszeństwem z dniem 1 stycznia 1927 i 1. lokatą w korpusie oficerów piechoty. W następnym miesiącu przeniesiony został do 81 pułku piechoty w Grodnie na stanowisko dowódcy II batalionu, a w listopadzie do 18 pułku piechoty w Skierniewicach na stanowisko zastępcy dowódcy pułku. W listopadzie 1928 został przeniesiony do Dowództwa Okręgu Korpusu Nr IV w Łodzi na stanowisko szefa sztabu. W styczniu 1931 przeniesiony został do 86 pułku piechoty w Mołodecznie na stanowisko dowódcy pułku. 17 grudnia 1933 został awansowany na pułkownika ze starszeństwem z dniem 1 stycznia 1934 i 1. lokatą w korpusie oficerów piechoty. 28 sierpnia 1934 został wyznaczony na stanowisko szefa Oddziału IV Sztabu Głównego. W październiku 1935 został przeniesiony do Generalnego Inspektoratu Sił Zbrojnych na stanowisko I oficera sztabu generała do prac przy Generalnym Inspektorze Sił Zbrojnych, generała brygady Stanisława Kwaśniewskiego. W 1938 został mianowany dowódcą piechoty dywizyjnej 17 Wielkopolskiej Dywizji Piechoty w Gnieźnie. Na tym stanowisku walczył w kampanii wrześniowej, w bitwie nad Bzurą.
Brał udział w ruchu oporu w obozie jenieckim m.in. w Lubece. Po zakończeniu II wojny światowej w Europie powrócił do kraju, gdzie 31 grudnia 1950 został przeniesiony w stan spoczynku.
W 1970 na łamach Wojskowego Przeglądu Historycznego opublikował list „O 17 Wielkopolskiej Dywizji Piechoty w kampanii 1939 r. Uwagi i sprostowania dotyczące książki Ludwika Głowackiego (...)”.
Życie prywatne.
Był żonaty z Heleną Czaplicką, córką cenionego zakopiańskiego lekarza i społecznika Zdzisława Czaplickiego. Ich synem był Andrzej Smolarski, inżynier, profesor Instytutu Mechaniki Górotworu Polskiej Akademii Nauk w Krakowie. Pochowany na Cmentarzu Rakowickim w Krakowie (kwatera CA, rząd zach.).

</doc>
<doc id="1142323" url="https://pl.wikipedia.org/wiki?curid=1142323" title="Jan Maria z Padwy">
Jan Maria z Padwy



</doc>
<doc id="1142327" url="https://pl.wikipedia.org/wiki?curid=1142327" title="Nafta II Piła">
Nafta II Piła

PTPS Nafta Piła II – polska kobieca drużyna siatkarska, będąca sekcją klubu sportowego PTPS Farmutil z Piły.

</doc>
<doc id="1142328" url="https://pl.wikipedia.org/wiki?curid=1142328" title="Podejźrzon wirginijski">
Podejźrzon wirginijski

Podejźrzon wirginijski ("Botrychium virginianum" (L.) Sw.) – gatunek rośliny z rodziny nasięźrzałowatych. 
Rozmieszczenie geograficzne.
Występuje w Azji, Europie i Ameryce. Był uważany za wymarły na terenie Polski, ale w 2010 odnaleziono niewielką populację w Puszczy Augustowskiej składającą się z 14 osobników. Jak do tej pory jest to jedyna znana populacja tego gatunku w Polsce.
Biologia i ekologia.
Bylina, geofit. Zarodnie dojrzewają od czerwca do sierpnia. Rośnie w lasach liściastych i mieszanych.
Zagrożenia i ochrona.
Kategorie zagrożenia gatunku:
Roślina objęta w Polsce ścisłą ochroną gatunkową od 2004 roku.

</doc>
<doc id="1142329" url="https://pl.wikipedia.org/wiki?curid=1142329" title="Koimmunoprecypitacja">
Koimmunoprecypitacja

Koimmunoprecypitacja - metoda badania interakcji między białkami. 
Wykorzystując tę metodę, wprowadza się do mieszaniny białek przeciwciało wiążące się selektywnie z jednym z nich (przeważnie dobrze poznanym), dociążone kulkami sefarozowymi (kulki są opłaszczone cząsteczkami przeciwciała), a następnie wiruje całość w wirówce laboratoryjnej i bada skład osadu z dna probówki. 
Jeśli w uzyskanym materiale znajdą się dwa białka, można sądzić, że drugie białko utworzyło kompleks z tym, które wychwycono za pomocą przeciwciała i dzięki temu osadziło się wraz z nim, a więc, że między tymi białkami zaszła interakcja.

</doc>
<doc id="1142330" url="https://pl.wikipedia.org/wiki?curid=1142330" title="Ławra Aleksandra Newskiego w Petersburgu">
Ławra Aleksandra Newskiego w Petersburgu

Ławra Aleksandra Newskiego (także: "monastyr Aleksandra Newskiego", ros. Свя́то-Тро́ицкая Алекса́ндро-Не́вская ла́вра) – petersburski monaster założony przez cara Piotra I na domniemanym miejscu bitwy stoczonej w 1240 przez wojska księcia nowogrodzkiego Aleksandra ze Szwedami.
Opis.
Pierwsza wzmianka o przyszłym klasztorze pochodzi z lipca 1710, kiedy to car Piotr I, obejrzawszy miejsce, na którym miał w przyszłości powstać monaster, zadecydował o jego budowie. Klasztor miał stać się miejscem przechowywania szczątków-relikwii patrona nowo założonej stolicy Rosji, zwycięzcy wspomnianej bitwy, prawosławnego świętego, Aleksandra Newskiego. Oficjalną datą powstania jest dzień poświęcenia pierwszej, drewnianej cerkwi Zwiastowania – 25 marca 1713. Budowa świątyni murowanej, według projektu Dominika Trezziniego, rozpoczęła się w 1717.
W 1720 otwarto szkołę dla dzieci osób duchownych, która w 1726 została przekształcona w Słowiańsko-Grecko-Łacińskie seminarium.
29 maja 1723 Piotr I, odwiedziwszy nowo wybudowany klasztor, wydał rozkaz o przeniesieniu doń szczątków księcia Aleksandra z pierwotnego miejsca pochówku na terenie monasteru Narodzenia Matki Bożej we Włodzimierzu, co nastąpiło 30 sierpnia 1724.
W 1797 monastyr został podniesiony do godności ławry, co oznaczało bezpośrednie podporządkowanie go synodowi Rosyjskiego Kościoła Prawosławnego.
Kompleks Ławry znajduje się na południowym końcu "Newskiego Prospektu" (ros.: "Не́вский проспе́кт") w Petersburgu. W skład zespołu klasztornego wchodzi wspomniana wcześniej barokowa cerkiew Zwiastowania (wybudowana w latach 1717–1722) i sobór Świętej Trójcy – klasycystyczna świątynia wzniesiona w latach 1778–1790 według projektu Iwana Starowa (stojąca wcześniej na tym miejscu cerkiew, której budowa zaczęła się w 1719, została rozebrana w latach 1753–1755) oraz inne zabudowania o mniejszym znaczeniu (m.in. cerkiew św. Mikołaja).
Na terenach przyklasztornych mieszczą się trzy cmentarze: cmentarz Łazarza, Tichwiński i Mikołajewski. Szczególnie na dwóch pierwszych wiele jest grobów znanych uczonych, kompozytorów, architektów i innych osobistości, m.in. Leonharda Eulera, Michaiła Łomonosowa, Modesta Musorgskiego, Piotra Czajkowskiego, Nikołaja Rimskiego-Korsakowa, Aleksandra Suworowa, Nikołaja Karamzina.

</doc>
<doc id="1142339" url="https://pl.wikipedia.org/wiki?curid=1142339" title="Start Łódź (piłka siatkowa)">
Start Łódź (piłka siatkowa)

SKS Start Łódź – polska kobieca drużyna siatkarska będąca sekcją klubu sportowego Start Łódź. Jedna z najbardziej utytułowanych polskich drużyn w historii żeńskiej siatkówki - pięciokrotny mistrz Polski, sześciokrotny zdobywca Pucharu Polski oraz medalista Pucharu Europy Mistrzów Krajowych i Pucharu Zdobywców Pucharów. Obecnie zespół występuje w III lidze.
Historia.
Spółdzielczy Klub Sportowy Start Łódź powstał w 1953 roku. W 1954 roku zespół występował w klasie B. Sezon później zespół grał już w klasie A i zajmując 2. miejsce w rozgrywkach eliminacyjnym awansował do I ligi. Sukcesy zespołu były nierozerwalnie związane z osobą Andrzeja Chmielnickiego, którego wspomagał Andrzej Kaźmierczak. 
Swój pierwszy mistrzowski tytuł Start zdobył w 1968 roku w składzie: 
 Barbara Hermel-Niemczyk, Hanna Sojczuk, Janina Pluta, Alicja Serwa, Barbara Jaworska, Maria Chrzanowska-Latek, Krystyna Majchrowicz, Mirosława Buda, Renata Burzyńska, Elżbieta Kaźmierczak, Aleksandra Kazibut, Zdzisława Pijanowska i Jolanta Głowacka.
W tym samym roku dwie reprezentantki klubu, Barbara Hermel-Niemczyk i Lidia Chmielnicka-Żmuda (przeszła z AZS-AWF Warszawa) wystąpiły na Igrzyskach Olimpijskich w Meksyku, gdzie zdobyły brązowe medale wraz z reprezentacją Polski. 
W kolejnych latach w drużynie występowały także m.in.: Alicja Jaworska i Alicja Sołtysiak, późniejsza mama koszykarza Marcina Gortata.
i Zdzisława Pijanowska. Dwie pierwsze wystąpiły na Igrzyskach Olimpijskich w Meksyku, zdobywając z reprezentacją Polski brązowy medal.

</doc>
<doc id="1142340" url="https://pl.wikipedia.org/wiki?curid=1142340" title="Estádio Machadão">
Estádio Machadão

Estádio Machadão (oficjalna nazwa Estádio Dr. João Cláudio Vasconcelos Machado) – wielofunkcyjny stadion w Natal, Rio Grande do Norte, Brazylia, na którym swoje mecze rozgrywa klub América Futebol Clube de Natal i Alecrim Futebol Clube.
Swoją nazwę zawdzięcza João Cláudio Vasconcelos Machado, który był prezydentem okręgowego związku piłki nożnej stanu Rio Grande do Norte.
Strzelcem pierwszej bramki na stadionie był Willian, zawodnik ABC w meczu inauguracyjnym.
Początkowo pojemność stadionu wynosiła 52,000, jednakże ze względów bezpieczeństwa została zredukowana do 28,000. Jednak po przebudowie w 2007 roku wzrosła do 35,000.
Pierwszy mecz po przebudowie odbył się 13 maja, spotkaniem pomiędzy América Natal a Vasco, zakończonym zwycięstwem gości 1:0.

</doc>
<doc id="1142341" url="https://pl.wikipedia.org/wiki?curid=1142341" title="Gorgonowa">
Gorgonowa



</doc>
<doc id="1142343" url="https://pl.wikipedia.org/wiki?curid=1142343" title="SERS">
SERS



</doc>
<doc id="1142346" url="https://pl.wikipedia.org/wiki?curid=1142346" title="Botrychium matricariifolium">
Botrychium matricariifolium



</doc>
<doc id="1142348" url="https://pl.wikipedia.org/wiki?curid=1142348" title="Nawóz zielony">
Nawóz zielony



</doc>
<doc id="1142350" url="https://pl.wikipedia.org/wiki?curid=1142350" title="Botrychium virginianum">
Botrychium virginianum



</doc>
<doc id="1142354" url="https://pl.wikipedia.org/wiki?curid=1142354" title="Botrychium multifidum">
Botrychium multifidum



</doc>
<doc id="1142355" url="https://pl.wikipedia.org/wiki?curid=1142355" title="Riccardo Muti">
Riccardo Muti

Riccardo Muti (ur. 28 lipca 1941 w Neapolu) – włoski dyrygent.
Życiorys.
Studiował w Conservatorio di San Pietro a Majella. W 1967 na konkursie dla młodych dyrygentów im. Guido Cantelliego w Mediolanie otrzymał pierwszą nagrodę. Rok później został głównym dyrygentem Maggio Musicale Fiorentino, pozostając nim do 1980. W 1971 Herbert von Karajan zaprosił go do udziału w Festiwalu Salzburgskim, z którym następnie współpracował do 2001.
W latach 1972-1982 był głównym dyrygentem londyńskiej Philharmonia Orchestra, obejmując stanowisko po Otto Klempererze. W latach 1980-1992 pełnił funkcję dyrektora muzycznego Orkiestry Filadelfijskiej, będąc następcą Eugene'a Ormandy'ego.
Od 1986 do 2005 był dyrektorem muzycznym mediolańskiego Teatro alla Scala. W 2004 założył Orkiestrę Młodzieżową im. Luigiego Cherubiniego, złożoną z młodych muzyków wybranych przez międzynarodowe jury spośród ok. 600 instrumentalistów z całych Włoch. Orkiestra przez kilka była stałym uczestnikiem festiwalu w Salzburgu. Ponadto na początku 2006 Muti został dyrektorem artystycznym tamtejszego Pentecost Festival. Od 2010 jest dyrektorem muzycznym Chicagowskiej Orkiestry Symfonicznej, z którą ma podpisany kontrakt do końca sezonu 2021/2022.
Muti obok długoterminowych kontraktów realizował inne projekty artystyczne, współpracując z wieloma znakomitymi wykonawcami – solistami i zespołami. Prowadził m.in. takie orkiestry jak Berliner Philharmoniker, Wiener Staatsoper, New York Philharmonic, Bayerischer Rundfunk i Orchestre National de France.
W artystycznym dorobku ma również znaczną liczbę płyt z nagraniami szerokiego repertuaru, obejmującego twórczość m.in. Mozarta, Beethovena, Brahmsa, Czajkowskiego oraz klasykę operową.
Riccardo Muti sześciokrotnie dyrygował Filharmonikami Wiedeńskimi podczas koncertów noworocznych z Wiednia; ostatni raz prowadził koncert na Nowy Rok 2021.

</doc>
<doc id="1142361" url="https://pl.wikipedia.org/wiki?curid=1142361" title="Botrychium simplex">
Botrychium simplex



</doc>
<doc id="1142362" url="https://pl.wikipedia.org/wiki?curid=1142362" title="Żar (Wrocław)">
Żar (Wrocław)

Żar (niem. "Saara") – osiedle w zachodniej części Wrocławia. W granicach miasta od 1 stycznia 1973. Administracyjnie jest obecnie częścią osiedla Leśnica. 
Znajduje się na zachód od Leśnicy i Pustek, przy drodze do wsi Lutynia. Na wschód od osiedla znajduje się Las Leśnicki i Las Ratyński.
Historia.
W XIV osada, w XV wieku prywatna wieś z folwarkiem, wzmiankowana jako "Saar". W grudniu 1757, po zwycięskiej bitwie pod Lutynią, w tutejszej karczmie kwaterę swoją urządził król pruski Fryderyk II Wielki. Z tej okazji urządzona została tu izba pamięci poświęcona Fryderykowi Wielkiemu, zniszczona wraz z wyposażeniem w 1945.
Wieś w 1845 liczyła 142 mieszkańców w 16 domach.
W 1976 pomiędzy ul. Lutyńską, Średzką założony został sad owocowy – Sad "Żar" – o powierzchni 116 ha. Rosnące tu jabłonie i wiśnie zaopatrują głównie rynek wrocławski (w 1998 r. zebrano tu 800 ton jabłek). Własność Gospodarstwa Rolnego Skarbu Państwa w Leśnicy.

</doc>
<doc id="1142372" url="https://pl.wikipedia.org/wiki?curid=1142372" title="Dominique Sanda">
Dominique Sanda

Dominique Marie-Françoise Renée Varaigne (ur. 11 marca 1951 w Paryżu) – francuska aktorka i modelka.
Życiorys.
Pracowała jako modelka. Otrzymała propozycję zagrania w filmie pt. "Ostatnie tango w Paryżu", lecz odmówiła. Od 2006 roku pracuje na deskach teatru w Buenos Aires.
Życie prywatne.
Jest rozwódką, jej mężem był Nicolae Cutzarida z którym ma syna Yanna Marquanda.

</doc>
<doc id="1142373" url="https://pl.wikipedia.org/wiki?curid=1142373" title="Associazione Calcio Cesena">
Associazione Calcio Cesena



</doc>
<doc id="1142376" url="https://pl.wikipedia.org/wiki?curid=1142376" title="Love You Live">
Love You Live

Love You Live – trzeci album w USA a drugi album koncertowy w Wielkiej Brytanii grupy Rolling Stones.
Lista utworów.
Dysk pierwszy.
"Wszystkie utwory nagrane w Paryżu, 5, 6 i 7 czerwca 1976, z wyjątkiem zaznaczonych"
Listy przebojów.
Album

</doc>
<doc id="1142377" url="https://pl.wikipedia.org/wiki?curid=1142377" title="Jerzy Białłozor">
Jerzy Białłozor

Jerzy Białłozor herbu Wieniawa (ur. ok. 1622 – zm. 17 maja 1665) – biskup rzymskokatolicki, sekretarz królewski, senator I Rzeczypospolitej.
Życiorys.
Był synem Krysztofa, marszałka upickiego i starosty abelskiego.
Ukończył Akademię Wileńską. Jako proboszcz kaplicy św. Kazimierza w katedrze wileńskiej po potopie szwedzkim pożyczył część skarbca na potrzeby Rzeczypospolitej, czym wzbudził przychylność Jana II Kazimierza.
20 października 1655 roku podpisał ugodę kiejdańską podobnie jak pozostałe 1163 osoby które wyraziły zgodę na oddanie Wielkiego Księstwa Litewskiego Szwecji.. Na sejmie 1661 roku wyznaczony z Senatu komisarzem do zapłaty wojsku Wielkiego Księstwa Litewskiego. Na sejmie 1662 roku wyznaczony z Senatu komisarzem do zapłaty wojsku Wielkiego Księstwa Litewskiego.
Był inicjatorem odbudowy katedry wileńskiej po zniszczeniach wojny polsko-rosyjskiej 1654-1667.
W 1661 roku był delegatem Senatu na Trybunał Skarbowy Wielkiego Księstwa Litewskiego.
Pochowany w katedrze św. Stanisława i św. Władysława w Wilnie.

</doc>
<doc id="1142384" url="https://pl.wikipedia.org/wiki?curid=1142384" title="Botrychium lanceolatum">
Botrychium lanceolatum



</doc>
<doc id="1142386" url="https://pl.wikipedia.org/wiki?curid=1142386" title="Pomnik Ofiar Oświęcimskich w Wałbrzychu">
Pomnik Ofiar Oświęcimskich w Wałbrzychu

Pomnik Ofiar Oświęcimskich w Wałbrzychu znajduje się na cmentarzu parafialnym przy ul. Przemysłowej, po prawej stronie wejścia do kaplicy. 
Na froncie obelisku umieszczony jest napis o treści:
"Hołd ofiaromhitlerowskich obozów śmierciRzemiosło Wałbrzycha"
Poniżej jeszcze na marmurowym bloku napis:
"Prochy pomordowanych w Oświęcimiu"
W ostatnich dniach października 1946 delegacja harcerzy z Hufca ZHP Wałbrzych sprowadziła prochy pomordowanych pod ścianą śmierci w Oświęcimiu.
Kierownikiem wyjazdu był sekretarz hufca Leszek Juniszewski.
1 listopada 1946 r. odbyło się nabożeństwo żałobne w Kolegiata Najświętszej Maryi Panny Bolesnej i św. Aniołów Stróżów, w którym uczestniczyło z 18 drużyn męskich i kilka żeńskich działających w Wałbrzychu. 
Następnie urnę z prochami, w asyście sztandaru byłych więźniów obozów koncentracyjnych oraz licznie zgromadzonego społeczeństwa, złożono w grobowcu, przygotowanym przez Alojzego Ciasnochę. 
Na koniec odbyło się przyrzeczenie harcerskie i przemaszerowano pod pomnik wdzięczności przy Alei Wyzwolenia. 
Uroczysty dzień został zakończony odśpiewaniem Roty i hymnu harcerskiego.
Na początku lat 50., po likwidacji ZHP, grobowcem zainteresował się Cech Rzemiosł, który w miejsce skromnego obelisku, zbudował pomnik.
Przez wiele lat pomnikiem opiekował się Hufiec ZHP Wałbrzych i corocznie wystawiał honorową wartę w dniu 1 listopada.

</doc>
<doc id="1142389" url="https://pl.wikipedia.org/wiki?curid=1142389" title="Izba Zgromadzenia (Bahamy)">
Izba Zgromadzenia (Bahamy)

Izba Zgromadzenia (ang. "House of Assembly") - niższa izba parlamentu Bahamów. Składa się z 41 członków wyłanianych na 5-letnią kadencję. Wybory mają charakter bezpośredni i większościowy, stosuje się jednomandatowe okręgi wyborcze.
Na Bahamach panuje system dwupartyjny, w związku z czym w parlamencie tradycyjnie zasiada jedna partia rządząca i jedna opozycyjna. Obecnie, po wyborach z 2021, układ sił wygląda następująco:

</doc>
<doc id="1142390" url="https://pl.wikipedia.org/wiki?curid=1142390" title="Andy Serkis">
Andy Serkis

Andy Serkis, właśc. Andrew Clement Serkis (ur. 20 kwietnia 1964 w Londynie) – brytyjski aktor i reżyser filmowy, który zagrał między innymi rolę Golluma w trylogiach filmowych "Władcy Pierścieni" i "Hobbita".
Życiorys.
Wczesne lata.
Urodził się w Ruislip, części Londynu w gminie London Borough of Hillingdon. Wychowywał się w Ruislip Manor w hrabstwie Middlesex. Jego matka Lylie (z domu Weech), była nauczycielką upośledzonych dzieci, a ojciec Clement Serkis, z pochodzenia Ormianin, pracował jako lekarz ginekolog w Iraku. Wakacje spędzał regularnie w Tyrze, Sydonie, Damaszku i Bagdadzie.
Początkowo chciał zostać malarzem lub grafikiem. Po ukończeniu londyńskiej St. Benedict's School w Ealing, rozpoczął studia na kierunku sztuk wizualnych i teatru na Lancaster University. Wybrał teatr jako drugi kierunek, tak aby mógł zaprojektować plakaty. Był członkiem County College i studenckiej stacji radiowej Bailrigg FM. Wstąpił do Nuffield Studio, angażując się w projektowanie i produkcję sztuki.
Pod koniec pierwszego roku studów, zgodził się wziąć udział w kilku produkcjach, zagrał główną rolę w sztuce Barrie'go Keeffe "Gotcha" jako zbuntowany nastolatek mający zakładnika nauczyciela. Po tych doświadczeniach rozpoczął studia podyplomowe na wydziale aktorstwa i scenografii, studiując metodę Stanisławskiego i Bertolta Brechta, a także sztukę i grafikę wizualną.
Kariera.
Po występach na scenie Duke's Playhouse w Lancaster (1985), grał w repertuarze szekspirowskim, m.in. w tragedii "Makbet" (1989) w Royal Exchange Theatre w Manchesterze czy "Król Lear" (1990) w London's Royal Court Theatre w Londynie. Występował też w sztukach: "Mojo" (1995) jako Sidney Potts w Royal Court Theatre, "Hurlyburly" (1997) Davida Rabe’a wystawianym przez Old Vic w Queens Theatre z Rupertem Gravesem i Davidem Tennantem czy "Otello" (2002) w Royal Exchange Theatre w Manchesterze.
Po udziale w serialu "Streetwise" (1989–92), rozpoczął swoją filmową karierę w dramacie przygodowym Gabriela Axela "Książę Jutlandii" ("Prince of Jutland", 1994) u boku Christiana Bale’a, Gabriela Byrne’a i Helen Mirren. Potem na ekranie występował w komediodrmacie "Współlokatorki" ("Career Girls", 1997) jako yuppie z Katrin Cartlidge, musicalu biograficznym Mike’a Leigh "Topsy-Turvy" (1999) w roli ekscentrycznego choreografa, miniserialu ITV "Oliver Twist" (1999) wg Charlesa Dickensa jako Bill Sikes, dramacie kryminalnym Johna Irvina "Mgnienie" ("Shiner", 2000) u boku Michaela Caine’a, a także remakeu "King Kong" (2005) Petera Jacksona, gdzie grał tytułowego potwora oraz pokładowego kucharza Lumpy'ego.
Dużą popularność przyniosła mu rola Golluma w ekranizacji słynnej powieści J.R.R. Tolkiena "Władca Pierścieni". Odegrał również postać Golluma w filmie "Hobbit". Poza tym w trylogii "Władca Pierścieni" użyczył również głosu kilku postaciom pobocznym, m.in. Czarnoksiężnikowi z Angmaru.
Grał także postać Monkey w grze wideo "Enslaved: Odyssey to the West", której premiera była jesienią 2010 roku.
Za rolę Iana Brady’ego w dramacie Toma Hoopera "Longford" (2006) zdobył nominację do Złotego Globu. Kreacja Iana Dury'ego w komediodramacie "Sex &amp; Drugs &amp; Rock &amp; Roll" (2010) przyniosła mu nominację do nagrody BAFTA. Za postać Rigauda / Blandoisa w miniserialu BBC "Mała Dorrit" ("Little Dorrit", 2008) wg Charlesa Dickensa był nominowany do nagrody Emmy
W 2011 został współzałożycielem The Imaginarium Studios specjalizującego się w motion capture. Studio mieści się w Londynie.
Wcielił się w postać Snoke’a w filmach ' w 2015 roku oraz ' w 2017 roku.
Życie prywatne.
Po studiach stał się wegetarianinem. 22 lipca 2002 poślubił Lorraine Ashbourne. Mają troje dzieci: córkę Ruby (ur. 1998) oraz dwóch synów – Sonny’ego (ur. 2000) i Louisa George’a (ur. 19 czerwca 2004).

</doc>
<doc id="1142391" url="https://pl.wikipedia.org/wiki?curid=1142391" title="William Smith (geolog)">
William Smith (geolog)

William Smith (ur. 23 marca 1769 w Churchill w hrabstwie Oxfordshire, zm. 28 sierpnia 1839 w Northampton) – angielski inżynier i geolog, zapoczątkował wykorzystanie skamieniałości do korelacji profili i datowania skał, autor pierwszych map geologicznych Anglii.
Życiorys.
Pracował jako inżynier w kopalni węgla kamiennego w Somerset, zajmując się budową kanałów wodnych. Prowadząc tam obserwacje, wykazał, że skamieniałości zawarte w skałach występują w profilu pionowym w określonym i stałym porządku, tzn. że w starszych warstwach są inne zespoły skamieniałości niż w młodszych. Zapoczątkował tym samym metodę biostratygraficzną do określania wieku względnego skał na podstawie skamieniałości.
W 1799 opracował pierwszą dokładną mapę geologiczną w Anglii. Była to mapa rejonu miasta Bath w hrabstwie Somerset. W 1815 opracował i wydał pierwszą w dziejach mapę geologiczną Anglii, był też autorem paru innych opracowań kartograficznych. Ze względu na to, że jego mapy zostały splagiatowane i wydane przez konkurencję po niższych cenach, w 1817 zbankrutował i w związku z niespłaconymi długami trafił do więzienia, skąd wyszedł w 1819.
W 1831 za swoje badania geologiczne otrzymał Medal Wollastona nadany przez Londyńskie Towarzystwo Geologiczne jako pierwszy w dziejach laureat. W czasie uroczystości prezydent Towarzystwa Adam Sedgwick określił Smitha jako "ojca angielskiej geologii" i ten zwrot jest używany czasami i dzisiaj. W 1835 został doktorem honoris causa Trinity College w Irlandii.

</doc>
<doc id="1142396" url="https://pl.wikipedia.org/wiki?curid=1142396" title="Ned Flanders">
Ned Flanders



</doc>
<doc id="1142397" url="https://pl.wikipedia.org/wiki?curid=1142397" title="Queens Park Rangers Football Club">
Queens Park Rangers Football Club



</doc>
<doc id="1142401" url="https://pl.wikipedia.org/wiki?curid=1142401" title="Bradykinezja">
Bradykinezja

Bradykinezja (gr. ; z gr.: = powolny + = ruchy) to inaczej spowolnienie ruchowe, objawiające się niezdolnością do wykonywania szybkich ruchów oraz opóźnioną inicjacją ruchu. Często towarzyszy chorobom układu nerwowego, np. chorobie Parkinsona (w fazie wczesnej). Bradykinezja może pogłębiać się z czasem i stopniowo przekształcać w akinezję.
W przestrzeni kosmicznej powstaje pod wpływem nieważkości i mikrograwitacji. Przyczynia się do zmian w układzie kostnym i mięśniowym, prowadząc w końcu do hipokinezji.

</doc>
<doc id="1142402" url="https://pl.wikipedia.org/wiki?curid=1142402" title="Guillaume Godin">
Guillaume Godin

Guillaume Godin (ur. 1260 w Bajonnie − zm. 4 czerwca 1336 w Awinionie) − francuski kardynał.
Życiorys.
Pochodził z Bayonne. W młodości wstąpił do zakonu dominikanów. Studiował filozofię i teologię na uniwersytecie paryskim, zyskując tytuł profesora obu tych nauk. 21 lipca 1301 wybrano go na prowincjała dominikanów w Prowansji. Kiedy w 1303 prowincja zakonna Prowansja została podzielona na Prowansję i Tuluzę, został pierwszym prowincjałem Tuluzy. Papież Klemens V w 1306 mianował go Mistrzem Świętego Pałacu, a 23 grudnia 1312 wręczył mu nominację kardynalską z tytułem prezbitera S. Cecilia. Brał udział w konklawe 1316. Biskup Sabiny od 12 września 1317. W latach 1320-1322 służył jako legat papieża Jana XXII w Hiszpanii, gdzie przewodniczył synodowi w Valladolid. Przewodniczył konklawe 1334. Autor kolekcji papieskich dokumentów. Zmarł w Awinionie, ale pochowano go w klasztorze dominikańskim w Tuluzie.

</doc>
<doc id="1142405" url="https://pl.wikipedia.org/wiki?curid=1142405" title="Przejęcie przedsiębiorstwa">
Przejęcie przedsiębiorstwa

Przejęcie przedsiębiorstwa – transakcja polegająca na przeniesieniu kontroli nad działalnością gospodarczą przedsiębiorstwa. Następuje zazwyczaj w wyniku wykupienia udziałów, czasami bez zgody zarządu przedsiębiorstwa (wrogie przejęcie). 
Sposób przejęcia przedsiębiorstwa.
Przejęcie przedsiębiorstwa może nastąpić m.in. poprzez:
Przejęcie nie następuje w przypadku przymusowej likwidacji przedsiębiorstwa. Uprawnienia i obowiązki poprzedniego właściciela wynikające z umów o pracę w dniu przejęcia zostają przeniesione na nowego właściciela. Samo przejęcie przedsiębiorstwa nie stanowi podstawy do zwolnienia pracowników, jednak przepisy prawa pracy nie zabraniają takich zwolnień ze względu na przyczyny ekonomiczne, techniczne lub organizacyjne.

</doc>
<doc id="1142407" url="https://pl.wikipedia.org/wiki?curid=1142407" title="Miromesnil">
Miromesnil

Miromesnil – stacja 9 i 13 linii metra w Paryżu. Stacja znajduje się w 8. dzielnicy Paryża. Na linii 9 stacja została otwarta 27 maja 1923 r, a na linii 13 – 27 kwietnia 1973.

</doc>
<doc id="1142411" url="https://pl.wikipedia.org/wiki?curid=1142411" title="Stary">
Stary

Stary – polski stalowy jacht typu Bruceo.
Historia.
Jacht został zbudowany w 1991 w Lesznie. Prace wykonywali: Mirosław Lewiński, Mirosław Hartwich, Henryk Olejnik, Henryk Dróżdż i Kazimierz Stawiński. Budowa przebiegała tzw. sposobem gospodarczym. Na początku 1999 „Stary” został sprzedany Jacht Klubowi AZS w Szczecinie.
Osiągnięcia.
Wyprawy.
Podczas ponadrocznej wyprawy jacht opłynął Amerykę Południową trasą wokół przylądka Horn z zachodu na wschód oraz dotarł do Wyspy Króla Jerzego w Antarktyce. W ciągu 370 dni wyprawy jacht pokonał 22 000 mil morskich, a załoga odwiedziła 20 krajów na 4 kontynentach.
Załoga:Jacek Wacławski – kapitan • Sławomir Skalmierski „Skalma” • Grzegorz Dolnik • Mateusz Sznir • Dominik Bac „Dodzik” • Andrzej Kolon • Grzegorz Jendroszczyk „Jendroszcz” • Andrzej Nowakowski „Wesoły” • Jacek Kuśnierz „Viking” (etap Wyspy Kanaryjskie – Ekwador) • Monika Witkowska „Mona” (etap Chile – Horn – Falklandy) • Claudia Cardenas (etap Argentyna – Brazylia) • Miłosz Trawczyński (Brazylia – Polska)
Rejs dookoła Ameryki Północnej przez Przejście Północno-Zachodnie. Rejs odbył się w setną rocznicę pokonania szlaku przez Roalda Amundsena.
Podczas 14 miesięcy żeglugi jacht przepłynął ponad 23 000 Mm. Odwiedzono 23 kraje na 3 kontynentach.
Trasa: Szczecin – Dania – Norwegia – Wyspy Owcze – Islandia – Grenlandia (Sondrestromfjord)
Załoga: Grzegorz Jendroszczyk – kapitan • Marek Bonczar • Ania Jakubiec • Andrzej Kolon • Michał Michalik • Alek Nowak (Polska – Islandia) • Marek Sobieski (Grenlandia) • Tomek Szewczyk (Islandia – Grenlandia)
Załoga: Dominik Bac • Claudia Cardenas • Grzegorz Jendroszczyk • Andrzej Kolon • Konstanty Kulik • Tomek Kozik • Sławek Skalmierski • Agnieszka Strużyk • Tomek Szewczyk • Maciek Tomaszek • Jacek Wacławski • Goście: Isabelle Barrere • Maciek Drewniany • Marcin Jamkowski • Marek Sobieski • Tomasz Sudoł
Trasa: Grenlandia (Ilulissat) – Kanada (Pond Inlet, Gjoa Haven, Cambridge Bay, Tuktoyaktuk) – USA (Cross Island, Point Barrow, Nome, Nunivak, St Paul Island, Dutch Harbour) – Kanada (Port Hardy, Campbell River, Vancouver)
Kapitanowie: (według kolejności prowadzenia) Dominik Bac • Jacek Wacławski • Sławek Skalmierski • Tomek Szewczyk • Załoga: Konstanty Kulik • Agnieszka Strużyk • Arlo Hanningan (od Nome)
Trasa: Kanada (Vancouver, Victoria) – USA (San Francisco, Los Angeles, Santa Catalina) – Meksyk (Ensenada, Isla San Benito, Bahia de Tortugas, San Carlos, Bahia Magdalena, Cabo San Lucas, Isla San Benedicto, Manzanillo, Acapulco, Puerto Escondido, Puerto Madero) – Gwatemala (Puerto Quetzal) – Kostaryka (Flamingo, Los Suenos, Puerto Quepos, Isla del Cano, Golfito) – Panama (miasto Panama, Kanał Panamski, Colón, archipelag San Blas) – Kolumbia (Cartagena)- Kajmany (Georgetown) – Kuba (Hawana) – USA (Key West)
Kapitanowie: (według kolejności prowadzenia) Dominik Bac • Sławek Skalmierski • Załoga: Claudia Cardenas • Krzysztof Bonczar (od San Francisco) • Marcin Sanetra • Arlo Hanningan (do Puerto Quetzal) • Maciek Tomaszek (od Los Angeles) • Goście: Agnieszka Bac (Los Angeles – Cabo San Lucas) • Patricia Cardenas (Cartagena – Hawana) • Gosia Seruga (Kajmany – Key West) • Tomasz Sudoł (Kajmany – Hawana)
Trasa: USA (Key West) – Bahamy (Nassau, Freeport) – Bermudy (St. George’s) – Azory – Portugalia (Horta) – Francja (Cherbourg) – Wielka Brytania (Londyn) – Holandia (Amsterdam) – Niemcy (Kilonia) – Polska (Szczecin)
Załoga: Tomek Szewczyk – kapitan • Krzysztof Bonczar • Michał May-Majewski • Jakub Kryjanowski (do Bermudów) • Kasia Zarębska

</doc>
<doc id="1142416" url="https://pl.wikipedia.org/wiki?curid=1142416" title="Powiat Bruck an der Mur">
Powiat Bruck an der Mur

Powiat Bruck an der Mur (niem. "Bezirk Bruck an der Mur") – dawny powiat w Austrii, w kraju związkowym Styria. Siedziba znajdowała się w Bruck an der Mur. W 2013 roku powiat został zlikwidowany i wraz z powiatem Mürzzuschlag wszedł w skład nowo utworzonego powiatu Bruck-Mürzzuschlag.
Na północy dawnego powiatu, przy granicy z Dolną Austrią znajduje się znane miejsce pielgrzymkowe i kurort sportów zimowych – Mariazell.
Geografia.
Powiat leżał na południu w Alpach Centralnych (Lavanttaler Alpen i Alpy Fischabch), w części środkowej i północnej znajdują się Północne Alpy Wapienne z grupą Hochschwab.
Największą rzeką była Mur, do której w Bruck an der Mur wpada Mürz, na północy płynie Salza.
Powiat graniczył z powiatami: na północy Lilienfeld (w Dolnej Austrii), na wschodzie Mürzzuschlag, na południowym wschodzie Weiz, na południu Graz-Umgebung, na zachodzie Leoben, na północnym zachodzie Liezen.
Miasta i gminy.
Powiat podzielony był na 21 gmin, wliczając w to 3 miasta i 6 gmin targowych.
Transport.
Największe ciągi komunikacyjne krzyżują się na południu w stolicy powiatu oraz na północy w mieście Mariazell. Przez powiat przebiegały: droga ekspresowa S6 i S35, drogi krajowe B20, B21, B24, B71, B116 i B306.
W transporcie kolejowym najważniejszą rolę odgrywała Południowa Kolej Austriacka łącząca Wiedeń z Mariborem w Słowenii, od niej w Bruck an der Mur odbiega linia w kierunku Klagenfurtu. W Gußwerk około 3 km za Mariazell znajduje się stacja końcowa linii z Wiednia.

</doc>
<doc id="1142417" url="https://pl.wikipedia.org/wiki?curid=1142417" title="Pascal Cotte">
Pascal Cotte

Pascal Cotte (ur. 1958 w Paryżu we Francji), inżynier techniki fotograficznej 
Opracował cyfrowo-optyczną kamerę multispektroskopową dużej rozdzielczości (240 milionów pixeli), pozwalającą za pomocą jednorazowego, krótkotrwałego rozbłysku światłem lampy wielowidmowej utrwalać fotografie dzieł sztuki malarskiej. Takie zdjęcie posiada cyfrową wielkość 22 gigabajtów. Analiza fotografii pozwala rozpoznawać głębsze warstwy farb zastosowanych kolejno na płótnie malarskim, łącznie z wykrywaniem szkiców dokonywanych ołówkiem. 
Cotte jest założycielem "Lumiere Technology", która zajmuje się produkcją, dystrybucją kamer oraz analizą wykonanych nimi zdjęć.
Kamerą Cotta poddano analizie oficjalnie jako pierwszy obraz Leonarda da Vinci - Mona Lisa. Ogółem od chwili pierwszego użycia kamery przebadano tą metodą ponad 500 prac malarskich, m.in. znajdującą się w Polsce Damę z gronostajem.

</doc>
<doc id="1142418" url="https://pl.wikipedia.org/wiki?curid=1142418" title="Koninklijke Sporting Club Lokeren">
Koninklijke Sporting Club Lokeren



</doc>
<doc id="1142426" url="https://pl.wikipedia.org/wiki?curid=1142426" title="Gjensidige">
Gjensidige

Gjensidige (nor. "Gjensidige Forsikring") to norweska firma ubezpieczeniowa, której korzenie sięgają 1816 roku. Jej udział w norweskim rynku ubezpieczeń wynosi 32,1%. Ma siedzibę w Oslo.

</doc>
<doc id="1142429" url="https://pl.wikipedia.org/wiki?curid=1142429" title="Rynek euroobligacji">
Rynek euroobligacji

Rynek euroobligacji (ang. "Eurobond market") – obejmuje transakcje obligacjami na okaziciela denominowanymi w innych walutach niż waluta kraju, w którym są emitowane lub w którym się nimi handluje (np. euroobligacje dolarowe, euroobligacje jenowe, euroobligacje funtowe). Umożliwia to przezwyciężenie przeszkody spowodowanej występującymi niekiedy administracyjnymi ograniczeniami emisji pożyczek obligacyjnych w walutach krajowych. Operacje takie zaczęły się realizować w latach sześćdziesiątych XX wieku, kiedy to w 1963 spółka Autostrade dokonała emisji, o wartości 15 milionów USD, skierowanej na międzynarodowe rynki.
Centrum opisywanego eurorynku, podobnie jak rynku eurowalutowego, znajduje się w Londynie, zaś transakcje przeprowadzane przy użyciu euroobligacji są rozliczane przez Clearstream lub Euroclear, które stanowią instytucje pełniące rolę depozytariusza oraz izby rozliczeniowej, które zostały stworzone przez banki zainteresowane rozwojem tego segmentu rynku.
Rynek euroobligacji nie stanowi prostego rozwinięcia rynku eurowalutowego o różne terminy zapadalności. Na rynku eurowalutowym największe podmioty stanowią banki i to one ponoszą ryzyko niewypłacalności. Zaś na rynku euroobligacji na ryzyko wystawieni są wyłącznie pożyczkodawcy, gdyż przedmiot obrotu stanowią różnego rodzaju papiery wartościowe. Ich rynkowa cena kształtuje się na międzynarodowych giełdach w wyniku gry popytu i podaży.

</doc>
<doc id="1142430" url="https://pl.wikipedia.org/wiki?curid=1142430" title="Duszana Zdrawkowa">
Duszana Zdrawkowa

Duszana Zdrawkowa (; ur. 29 sierpnia 1953 w Orizare) – bułgarska prawnik i polityk, posłanka do Parlamentu Europejskiego (2007–2009).
Życiorys.
W 1977 ukończyła studia na Uniwersytecie Sofijskim im. św. Klemensa z Ochrydy, po czym pracowała jako prawnik w instytucie budowy statków w Warnie (do 1983) oraz spółce Interhotels (do 1986). Od 1986 do 1987 była sędzią sądu rejonowego w Warnie, a w latach 1987–1992 praktykowała w tym mieście jako adwokat. Od 1992 do 1998 przewodniczyła sądowi rejonowemu w Warnie. Następnie do 2004 kierowała sądem okręgowym.
W 1992 ukończyła Akademię Prawa Międzynarodowego w Dallas. Przez krótki okres wykładała prawo europejskie w T.M.C. Asser Instituut w Hadze (2000–2001). Od 2000 do 2007 zatrudniona jako wykładowca prawa europejskiego w Krajowym Instytucie Sprawiedliwości w Sofii.
Zasiadała w komisji ds. technologii informacyjnych i prawa Rady Europy jako ekspert (1993–1996), później była wiceprzewodniczącą (do 1998) i przewodniczącą (do 2000) komisji ekspertów.
W wyborach w 2007 została wybrana na eurodeputowaną z listy partii Obywatele na rzecz Europejskiego Rozwoju Bułgarii (GERB). W PE przystąpiła do frakcji Europejskiej Partii Ludowej i Europejskich Demokratów, była wiceprzewodniczącą Komisji Spraw Konstytucyjnych. W 2009 bez powodzenia ubiegała się o reelekcję.

</doc>
<doc id="1142431" url="https://pl.wikipedia.org/wiki?curid=1142431" title="Jacht stary">
Jacht stary



</doc>
<doc id="1142432" url="https://pl.wikipedia.org/wiki?curid=1142432" title="Katie Cassidy">
Katie Cassidy

Katie Cassidy, właśc. Katherine Evelyn Anita Cassidy (ur. 25 listopada 1986 w Los Angeles) – amerykańska aktorka, modelka, piosenkarka. Występowała gościnnie w takich serialach jak "Siódme niebo" czy "Nie z tego świata". Na dużym ekranie wystąpiła między innymi w komedii "" czy thrillerze "Kiedy dzwoni nieznajomy".
Życiorys.
Urodzona w Los Angeles w Kalifornii jest córką muzyka popowego Davida Cassidy oraz byłej modelki Sherry Benedon (z domu Kaltschnee). Rodzice nazwali ją Katie na cześć Katharine Hepburn. Jest pochodzenia niemieckiego i irlandzkiego. Dziadkami Katie ze strony ojca byli aktor Jack Cassidy oraz Evelyn Ward (drugą żoną Jacka była Shirley Jones). Katie dorastała w Calabasas w Kalifornii z matką i ojczymem Richardem Benedonem. Ma dwie starsze siostry, Jennę i Jamie. W dzieciństwie zainteresowała się gimnastyką i aktorstwem, a następnie została cheerleaderką drużyny California Flyers. Jako cheerleaderka udzielała się również w liceum Calabasas High School, którego absolwentką została w 2005 roku. Krótko zajmowała się także modelingiem.
Cassidy występuje w serialach i filmach fabularnych. Znana jest z ról Kelli Presley w horrorze "Krwawe święta" z 2006 roku – remake’u "Czarnych świąt" Boba Clarka oraz demonicznej Ruby z trzeciego sezonu serialu "Nie z tego świata". Niewielkie role odegrała w kinowych przebojach "Kiedy dzwoni nieznajomy" (2006) oraz "" (2006), gdzie wystąpiła u boku Adama Sandlera. Występowała też w serialu stacji CBS "Harper’s Island". Największą popularność przyniósł jej serial "Melrose Place".
Zagrała w filmie "Monte Carlo", którego amerykańska premiera miała miejsce 30 czerwca 2011 roku oraz remake’u klasycznego horroru z lat 80. "Koszmar z ulicy Wiązów".
Życie prywatne.
Spotykała się z kilkoma znanymi osobami. Związana była z byłym członkiem zespołu Dream Street – Gregorym Raposo (2002–2003) oraz gwiazdorem muzyki pop – Jessem McCartneyem (2004–2007). Utwór „Tell Her” był napisany przez McCartneya specjalnie dla Katie. 8 grudnia 2018 poślubiła Matthew Rodgers'a, z którym spotykała się od 2016. Bardzo dobrze gra na gitarze i fortepianie.

</doc>
<doc id="1142433" url="https://pl.wikipedia.org/wiki?curid=1142433" title="Grająca widokówka">
Grająca widokówka



</doc>
<doc id="1142438" url="https://pl.wikipedia.org/wiki?curid=1142438" title="Rene Desmaison">
Rene Desmaison



</doc>
<doc id="1142441" url="https://pl.wikipedia.org/wiki?curid=1142441" title="Philippe Fabre d' Eglantine">
Philippe Fabre d' Eglantine



</doc>
<doc id="1142443" url="https://pl.wikipedia.org/wiki?curid=1142443" title="Stary (jacht)">
Stary (jacht)



</doc>
<doc id="1142445" url="https://pl.wikipedia.org/wiki?curid=1142445" title="Berenguer Fredol">
Berenguer Fredol

Berenguer Fredol (ur. (?), zm. w listopadzie 1323 w Awinionie) − francuski kardynał.
Życiorys.
Bratanek kardynała Berengera Fredola. Biskup Béziers w latach 1309-1312. Na konsystorzu 23 grudnia 1312 papież Klemens V mianował go kardynałem prezbiterem SS. Nereo e Achilleo. Kamerling Świętego Kolegium Kardynałów od 1313 roku. Brał udział w konklawe 1316. Biskup Porto e Santa Rufina od 22 sierpnia 1317. Zmarł w Awinionie.

</doc>
<doc id="1142458" url="https://pl.wikipedia.org/wiki?curid=1142458" title="Salomon Langleben">
Salomon Langleben

Salomon Langleben (ur. 1862 w Warszawie, zm. 8 lutego 1939 w Warszawie) – szachista polski, czołowy gracz warszawski początku XX wieku.
Życiorys.
Prawdopodobnie ukończył w Warszawie gimnazjum i na początku lat 90. XIX wieku opuścił ziemie polskie, by odbyć podróże po Europie i Ameryce Północnej. W czasie tych podróży realizował pasje szachowe; w Paryżu uczestniczył w życiu słynnej kawiarni Café de la Régence, w USA grywał m.in. z młodymi talentami dyscypliny, z przewagą odpowiednich for pokonując Franka Marshalla czy Williama Napiera. Przeciwnikami Langlebena bywali również przedstawiciele świata polityki. W 1894 warszawianin wygrał turniej szachowy w Buffalo.
U schyłku XIX wieku Langleben wrócił do Warszawy, włączając się do raczkującego jeszcze miejskiego życia kawiarnianego szachów. Popularny pod przydomkiem "Amerykanin", od 1899 należał do Warszawskiego Towarzystwa Zwolenników Gry Szachowej, latem kolejnego roku odnosząc zwycięstwo w małym turnieju tego klubu. W decydującym pojedynku pokonał wówczas Aleksandra Flamberga, z którym w kolejnych latach regularnie rywalizował o zwycięstwa turniejowe w Warszawie. Większość tych spotkań kończyła się sukcesem Flamberga, Langleben mógł się natomiast pochwalić licznymi zwycięstwami m.in. nad Janem Kleczyńskim, Janem Kopczyńskim oraz innymi graczami polskimi czy przebywającymi gościnnie w Warszawie szachistami rosyjskimi.
W latach 1909-1917 miał okazję ośmiokrotnie zmierzyć się ze słynnym Akibą Rubinsteinem; dwie partie zdołał zremisować, w pozostałych odchodził od szachownicy jako pokonany. W okresie tym, korzystając z obecności Rubinsteina w Warszawie, stoczył też kilka partii z mistrzami o międzynarodowej renomie, m.in. ponownie z Marshallem, Henrykiem Salwe, Gerszem Rotlewim i Jefimem Bogolubowem. Znaczący sukces Langleben osiągnął w 1911, na wszechrosyjskim turnieju amatorów w Petersburgu dzieląc 4-5. miejsce. Rok później identyczną lokatę zajął w turnieju Łódzkiego Towarzystwa Zwolenników Gry Szachowej.
Po I wojnie światowej ograniczył występy turniejowe, grywając niemal tylko partie towarzyskie w kawiarniach. Wyjątek uczynił w 1924, kiedy zajął 8-9. miejsce w turnieju Warszawskiego Towarzystwa Zwolenników Gry Szachowej; w 1925 rozegrał ponadto trzypartiowy, w efekcie remisowy mecz z Kazimierzem Makarczykiem. Zmarł po długiej chorobie w lutym 1939 w wieku 77 lat, żegnany w nekrologach jako "najstarszy mistrz szachowy w Polsce".
Specjaliści zaliczali go do "szachistów-praktyków", o niewielkim przygotowaniu teoretycznym, ale dużym polocie. W komentarzach, jakie napisano po efektownym zwycięstwie Langlebena w turnieju petersburskim w 1911 nad Piotrem Romanowskim, porównywano jego styl do gry Franka Marshalla.

</doc>
<doc id="1142461" url="https://pl.wikipedia.org/wiki?curid=1142461" title="Ryzyko kredytowe">
Ryzyko kredytowe

Ryzyko kredytowe (ang. "credit risk") – ryzyko straty lub niekorzystnej zmiany sytuacji finansowej wynikające z wahań zdolności kredytowej emitentów papierów wartościowych, kontrahentów i wszelkich dłużników, w postaci ryzyka niewykonania zobowiązania przez kontrahenta lub ryzyka spreadu lub koncentracji ryzyka rynkowego.
Ryzyko kredytowe oznacza niebezpieczeństwo, iż kredytobiorca nie wypełni zobowiązań zawartych w umowie, narażając kredytodawcę na stratę finansową.
Ryzyko kredytowe jest to zagrożenie dla banku polegające na tym, że płatności związane z obsługą kredytu nie zostaną przez klienta uregulowane w terminie przewidzianym w umowie kredytu, w całości lub częściowo. Zwłoka w spłacie oznacza stratę dla banku i może być powodem utraty płynności. O ryzyku kredytowym można mówić sensu stricto i dotyczy ono udzielanych kredytów, pożyczek, skupowanych wierzytelności, otwartych linii kredytowych oraz gwarancji, poręczeń i akredytyw. Natomiast w znaczeniu sensu largo będzie ono dotyczyło również nabywanych przez bank instrumentów dłużnych wyemitowanych przez inne podmioty, pozagiełdowych instrumentów pochodnych, gdyż są źródłem ryzyka kontrahenta. Pojawienie się nowych rodzajów ryzyka i zmian zachodzących w tym obszarze prowadzi do ciągłych przekształceń w klasyfikacji ryzyka.
Dwa główne wymiary ryzyka kredytowego to:
Ryzyko kredytowe ma liczne interakcje z innymi rodzajami ryzyka, w tym w szczególności z ryzykiem stopy procentowej, ryzyko kursu walutowego oraz ryzykiem płynności.
W praktyce bankowej niezwykle ważna jest umiejętność zarządzania ryzykiem kredytowym, czyli procesem, który obejmuje następujące etapy:
Każdy bank stosuje własną politykę zarządzania ryzykiem kredytowym, gdyż stanowi ona przewagę konkurencyjną banku. Oceny ryzyka dokonuje się w różnych bankach w zróżnicowany sposób, więc zasady zarządzania ryzykiem również są objęte tajemnicą bankową podobnie jak projekty nowych produktów czy polityka bezpieczeństwa. Pozyskiwanie i przetwarzanie wszelkich informacji o kliencie jest elementem polityki zarządzania ryzykiem, ponieważ banki dążą do uzupełnienia brakujących danych o kliencie w oparciu o dane już dostępne.

</doc>
<doc id="1142463" url="https://pl.wikipedia.org/wiki?curid=1142463" title="Raymond Guillaume des Farges">
Raymond Guillaume des Farges

Raymond Guillaume des Farges (zm. 5 października 1346 w Tuluzie) − francuski duchowny. Krewny papieźa Klemensa V, który na konsystorzu 19 grudnia 1310 mianował go kardynałem diakonem Santa Maria Nuova. Nigdy nie przyjął święceń kapłańskich. Dziekan (od 1311) i archidiakon (od 1312) kapituły w Salisbury. Dziekan kapituły katedralnej w Bayeux od 1313. Kardynał protodiakon od marca 1342. Brał udział w konklawe 1342 i 19 maja tego roku koronował w Awinionie nowego papieża Klemensa VI. Zmarł w Tuluzie.

</doc>
<doc id="1142467" url="https://pl.wikipedia.org/wiki?curid=1142467" title="Kormoran etiopski">
Kormoran etiopski

Kormoran etiopski ("Microcarbo africanus") – gatunek dużego ptaka z rodziny kormoranów (Phalacrocoracidae) występujący w Afryce na południe od Sahary oraz na Madagaskarze. Nie jest zagrożony.
Taksonomia.
Takson ten jako pierwszy opisał systematycznie w 1789 roku Johann Friedrich Gmelin, nadając mu nazwę "Pelecanus africanus". Później gatunek ten bywał zwykle umieszczany w rodzajach "Halietor" lub "Phalacrocorax", a obecnie zalicza się go do "Microcarbo". Wyróżnia się dwa podgatunki "M. africanus":
Za podgatunek kormorana etiopskiego bywał często uznawany kormoran koroniasty ("Microcarbo coronatus").
Status.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii LC (najmniejszej troski). Globalny trend liczebności uznawany jest za spadkowy, choć niektóre populacje mogą być stabilne.
Korelacje z człowiekiem.
Guano kormorana etiopskiego jest bardzo cenionym nawozem. On sam nie jest zagrożony przez człowieka, choć np. w Afryce Południowej bywa prześladowany, gdyż odżywia się pstrągami i innymi rybami poławianymi rekreacyjnie.

</doc>
<doc id="1142468" url="https://pl.wikipedia.org/wiki?curid=1142468" title="Wachdżir">
Wachdżir

Wachdżir – przełęcz górska u zbiegu pasm Hindukuszu, Pamiru i Kunlunu. Jej wysokość to 4923 m n.p.m. 
Przełęcz Wachdżir leży na wschodnim krańcu tzw. korytarza wachańskiego, łączącego Afganistan z chińskim Sinciangiem, na granicy afgańsko-chińskiej. Jest względnie łatwo dostępna, ale przez sporą część roku pokrywa ją głęboki śnieg. Przez przełęcz prowadziła jedna z odnóg jedwabnego szlaku, wykorzystywana do 1949, gdy komunistyczne Chiny zamknęły granicę. 
Na granicy biegnącej przełęczą Wachdżir dochodzi do największej na świecie zmiany oficjalnego czasu - z +4.30 w Afganistanie do +8 w Chinach.

</doc>
<doc id="1142469" url="https://pl.wikipedia.org/wiki?curid=1142469" title="Barbara Parkins">
Barbara Parkins

Barbara Parkins (ur. 22 maja 1942 w Vancouverze) – kanadyjska aktorka telewizyjna i filmowa, piosenkarka, tancerka i fotografka.
Życiorys.
Wczesne lata.
Jako niemowlę została adoptowana przez zamożną rodzinę Parkins. Od najmłodszych lat pobierała lekcje tańca i śpiewu. W 1958 roku dostała angaż w Vancouver Ballet Company. W wieku szesnastu lat, przeniosła się z matką do Los Angeles, gdzie rozpoczęła naukę w prestiżowej Hollywood High School i zaczęła studiować aktorstwo. Uczęszczała także na lekcje baletu w Falcon School, gdzie jej matka grała na fortepianie. We wczesnych latach zatrudniona była jako piosenkarka i tancerka w klubie, gdzie występowały największe gwiazdy, w tym komik George Burns. Pracowała także jako modelka, a w międzyczasie brała udział w licznych castingach.
Kariera.
Debiutowała niewielką rolą licealistki w niskobudżetowym dramacie "20 tysięcy oczu" ("20,000 Eyes", 1961) u boku Gene Nelsona i Jamesa Browna, a także gościła na małym ekranie w wielu serialach telewizyjnych, w tym ABC "Nietykalni" ("The Untouchables", 1961), CBS "Perry Mason" (1962), NBC "Doktor Kildare" ("Dr. Kildare", 1962) i NBC "Elza z afrykańskiego buszu" ("Born Free", 1974). Popularność przyniosła jej rola demonicznej Betty Anderson w operze mydlanej ABC "Peyton Place" (1964-69). Zdobyła grono fanów, krytycy również docenili jej rolę przyznając jej nominację do nagrody Emmy. Potem wystąpiła jako Anne Welles w dramacie Marka Robsona "Dolina lalek" ("Valley of the Dolls", 1967) z Patty Duke, Sharon Tate, Susan Hayward i Lee Grant, a następnie w dramacie sensacyjnym "Lalka na łańcuchu" ("Puppet on a Chain", 1971).
Odrzuciła główne role w dramacie Sydneya Pollacka "Czyż nie dobija się koni?" ("They Shoot Horses, Don't They?", 1969) i melodramacie Arthura Hillera "Love Story" (1970). Następnie można ją było dostrzec w serialach: ABC "Vega$" (1980), ABC "Fantastyczna wyspa" ("Fantasy Island", 1980), ABC "Hotel" (1983) i "Statek miłości" ("The Love Boat", 1984), CBS "Gliniarz i prokurator" ("Jake and the Fatman", 1988) i CBS "Diagnoza morderstwo" ("Diagnosis: Murder", 1989) i CBS "Gdzie diabeł mówi dobranoc" ("Picket Fences", 1996). Użyczyła także głosu matce Box w serialu animowanym "Superman" ("Superman: The Animated Series", 1998).

</doc>
<doc id="1142478" url="https://pl.wikipedia.org/wiki?curid=1142478" title="Adresograf">
Adresograf



</doc>
<doc id="1142480" url="https://pl.wikipedia.org/wiki?curid=1142480" title="Strata netto">
Strata netto

Strata netto – w rachunkowości jest to ujemny wynik finansowy przedsiębiorstwa po uwzględnieniu obowiązkowych zmniejszeń zysku lub zwiększeń straty (głównie podatku dochodowego). Strata netto ustalana jest na koniec okresu sprawozdawczego (miesiąc, kwartał lub rok) poprzez sporządzenie rachunku zysków i strat. 
Pokrycie poniesionej przez przedsiębiorstwo straty netto może nastąpić poprzez obniżenie kapitału podstawowego lub z następujących źródeł:
Propozycja sposobu pokrycia straty umieszczana jest w informacji dodatkowej do bilansu.
W księgach rachunkowych jednostki wysokość straty netto jest prezentowana przez saldo Ma konta „Wynik finansowy” do czasu zatwierdzenia sprawozdania finansowego przez właściwy organ jednostki (organ zatwierdzający). 
Warunki rozliczenia podatkowego strat z lat ubiegłych określają ustawy o podatku dochodowym:

</doc>
<doc id="1142484" url="https://pl.wikipedia.org/wiki?curid=1142484" title="Muzyka techno">
Muzyka techno



</doc>
<doc id="1142493" url="https://pl.wikipedia.org/wiki?curid=1142493" title="Puchar UEFA (1976/1977)">
Puchar UEFA (1976/1977)

Puchar UEFA 1976/1977 () – 6. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 15 września 1976 – 18 maja 1977. W rozgrywkach zwyciężyła drużyna Juventus F.C..

</doc>
<doc id="1142498" url="https://pl.wikipedia.org/wiki?curid=1142498" title="All That Remains">
All That Remains

All That Remains – amerykańska grupa muzyczna wykonująca metalcore/melodic death metal.
Historia.
Grupa powstała w 1998. W tym samym roku muzycy stworzyli demo złożone z trzech piosenek.
Jednym z założycieli był Philip Labonte, wieloletni wokalista ATR i autor tekstów piosenek. Inny ze współzałożycieli, gitarzysta Oli Herbert zmarł w 2018 (ostatnim albumem z jego udziałem by wydany niedługo przed jego śmiercią "Victim of the New Disease"). W jego miejsce został zaangażowany Jason Richardson, początkowo tymczasowo, apotem jako pełnoprawny członek. Od sierpnia 2006 do września 2015 basistką grupy była Jeanne Sagan.
Tradycyjnie muzycy grupy tworzyli piosenki w oparciu o riffy gitarowe. W przypadku albumu "Madness" członkowie ATR przyjęli zasadę, że pierwszą wymyślą teksty i linie melodyczne utworów. 
Teledysk do utworu "Madness" dotyczy PTSD w odniesieniu wojskowym. W klipie do piosenki „Everything’s Wrong” wystąpił wrestler Enzo Amore.
14 grudnia 2018 grupa po pierwszy wystąpiła w Polsce (Wrocław).

</doc>
<doc id="1142499" url="https://pl.wikipedia.org/wiki?curid=1142499" title="Neoplan N4020TD">
Neoplan N4020TD



</doc>
<doc id="1142501" url="https://pl.wikipedia.org/wiki?curid=1142501" title="BKS II Bielsko-Biała (piłka siatkowa)">
BKS II Bielsko-Biała (piłka siatkowa)



</doc>
<doc id="1142504" url="https://pl.wikipedia.org/wiki?curid=1142504" title="Zrównoważona karta wyników">
Zrównoważona karta wyników

Zrównoważona karta wyników (ang. "balanced scorecard") – instrument zarządzania strategicznego opracowany przez Roberta S. Kaplana i Davida P. Nortona, który umożliwia umiejscowienie długookresowej strategii firmy w systemie zarządzania przedsiębiorstwem poprzez mechanizm pomiaru. Jest to swego rodzaju alternatywna propozycja do tradycyjnych systemów finansowych, która opisuje i wyjaśnia, co powinno być w przedsiębiorstwie mierzone, aby jak najlepiej ocenić efektywność firmy w realizowaniu strategii, a także by móc jak najszybciej ocenić adekwatność samej strategii.
Opis.
Zrównoważona karta wyników przekłada misję i strategię na cele oraz system mierników zestawionych w różnych perspektywach wydzielonych w przedsiębiorstwie.
Strategiczna karta wyników daje możliwość przełożenia strategii i wizji na działania, poprzez zdefiniowanie celów i mierników w czterech perspektywach:
Strategiczna karta wyników określa cele biznesowe firmy, które wchodzą poza obszar celów finansowych. Karta wyników wskazuje działania, które są kluczowe z punktu widzenia tworzenia wartości. Wyraźnie podkreśla ona efektywność krótkoterminową oraz czynniki warunkujące długoterminowy sukces finansowy i rynkowy firmy.
Strategiczna karta wyników jest systemem zarządzania strategicznego, wspomagającym realizację strategii w długim okresie. Wykorzystuje ona system mierzenia efektywności karty wyników w następujących procesach zarządzania:
Proces tworzenia karty wyników rozpoczyna się od przełożenia strategii firmy na konkretne cele strategiczne. Ustalając cele finansowe zarząd firmy musi rozważyć, czy położyć nacisk na wzrost przychodów i udziału w rynku, na zyskowność, czy też na płynność finansową. Natomiast w perspektywie klienta zarząd musi jasno określić segment rynku, w którym firma zamierza konkurować. Po ustaleniu celów w perspektywie finansowej i klienta firma określa cele i mierniki w perspektywie procesów wewnętrznych.
Tworząc kartę wyników precyzujemy cele strategiczne i określamy kluczowe czynniki wpływające na ich realizację. Za realizację celów odpowiedzialność bierze cały zespół kierowniczy.
Drugim krokiem w tworzeniu karty wyników jest proces wyjaśniania i integracji. Każdy pracownik firmy powinien rozumieć długoterminowe cele firmy, jak również strategię służącą ich osiągnięciu. Na tej podstawie określa się lokalne działania, które służą realizacji celów.
Kolejnym krokiem jaki powinien zrobić zarząd firmy jest określenie trzy- lub pięcioletnich celów, które po ich osiągnięciu spowodują przekształcenie organizacji.
Ostatni z procesów stanowi strategiczne sprzężenie zwrotne i proces uczenia się. Proces ten jest najbardziej twórczy i najważniejszy w całej koncepcji zarządzania za pomocą karty wyników. Buduje on zdolność organizacji do uczenia się na najwyższych szczeblach zarządzania.

</doc>
<doc id="1142505" url="https://pl.wikipedia.org/wiki?curid=1142505" title="Krzywa Beveridge’a">
Krzywa Beveridge’a

Krzywa Beveridge'a – krzywa wyrażająca odwrotną zależność między wakatami a wielkością bezrobocia. Wzrostowi stopy bezrobocia w okresie recesji towarzyszy spadek stopy wolnych miejsc pracy i odwrotnie. Nazwa pochodzi od nazwiska brytyjskiego ekonomisty Williama Beveridge'a, który opisał tę zależność w latach 40. XX wieku.

</doc>
<doc id="1142507" url="https://pl.wikipedia.org/wiki?curid=1142507" title="Some Girls">
Some Girls

Some Girls – osiemnasty w Wielkiej Brytanii i dwudziesty trzeci w Stanach Zjednoczonych album studyjny angielskiej grupy rockowej The Rolling Stones.
W 2003 r. album został sklasyfikowany na 269. miejscu listy 500 albumów wszech czasów magazynu Rolling Stone.
Listy przebojów.
Album
Single

</doc>
<doc id="1142510" url="https://pl.wikipedia.org/wiki?curid=1142510" title="Kurhan Aleksandropolski">
Kurhan Aleksandropolski

Kurhan Aleksandropolski (ukr. Олександропільський курган– trb. "Oleksandropilskyj kurhan") – kurhan scytyjski z przełomu IV i III wieku p.n.e., położony na północ od miasta Nikopola, w dniepropietrowskim obwodzie Ukrainy. Zaliczany jest do tzw. królewskich kurhanów scytyjskich, zawierających pochówki władców i członków ich rodzin.
Wykopaliska prowadzono w nim w latach pięćdziesiątych XIX wieku. Do czasu wykopalisk wysokość jego nasypu wynosiła 17 m, a całkowita objętość – 47 490 m3. Korytarz (dromos) prowadzący do komory grobowej liczył 21 m. Pochówki zlokalizowane były w 2 komorach grobowych – katakumbach. Mimo że kurhan został ograbiony jeszcze w starożytności, zachowały się w nasypie resztki powozu, szkielety człowieka (prawdopodobnie sługi) i 14 koni w korytarzu prowadzącym do komory głównej. Przy koniach odnaleziono uprząż i siodło ze złotymi i srebrnymi ozdobami – wyrobami scytyjskich i greckich rzemieślników.

</doc>
<doc id="1142512" url="https://pl.wikipedia.org/wiki?curid=1142512" title="Adresarka">
Adresarka

Adresarka, adrema, adresograf, adresator, maszyna adresująca – maszyna do drukowania krótkich tekstów (zwykle adresów) na masowych przesyłkach.
W klasycznej wersji teksty do nadrukowania wytłaczane były na metalowych płytkach (cynkowych lub aluminiowych), wybieranych w adresarce ze specjalnego podajnika. W najnowszych rozwiązaniach jest to rodzaj sterowanej komputerem drukarki typu "heavy duty".

</doc>
<doc id="1142513" url="https://pl.wikipedia.org/wiki?curid=1142513" title="S/2006 S 4">
S/2006 S 4



</doc>
<doc id="1142515" url="https://pl.wikipedia.org/wiki?curid=1142515" title="Jeff Dunham">
Jeff Dunham

Jeff Dunham, właśc. Jeffrey William Robinson Dunham (ur. 18 kwietnia 1962 w Dallas w stanie Teksas) – amerykański aktor-lalkarz, brzuchomówca i komik sceniczny z gatunku tzw. stand-up.
Życiorys.
Na koncie ma liczne występy telewizyjne, m.in. w produkcjach emitowanych na kanale Comedy Central oraz w programie "The Tonight Show". Jest laureatem wielu nagród, otrzymał m.in. (dwukrotnie) tytuł "Brzuchomówcy roku" oraz "Najlepszego komika scenicznego" podczas gali wręczenia American Comedy Award.
Pierwsze DVD z jego występem pt. "Arguing with Myself" zostało wydane w 2006 roku, drugie pt. "Spark of Insanity" w 2007 roku, trzecie pt. "Jeff Dunhams’ Very Special Christmas Special" w 2008 roku, czwarte pt. "Controlled Chaos" w 2011 roku, a piąte pt. "Minding the Monsters" w 2012 roku.
W 2009 roku występował na kanale Comedy Central w cyklicznym programie firmowanym jego nazwiskiem pt. "The Jeff Dunham Show". Po wyemitowaniu siedmiu odcinków produkcję zakończono.
W 2019 wystąpił w odcinku "Zakukłowani!" serialu animowanego "Scooby Doo i... zgadnij kto?" jako on sam (głos).
Wraz z Walterem wystąpił w serialu "Słoneczna Sonny" w odcinku "Hard to Hart".
Życie prywatne.
W latach 1994–2008 był mężem Paige Brown Dunham. Ma trzy córki: Bree, Ashlyn i Kenna. W swoim występie pt. "Spark of Insanity" z 2007 roku przyznał, że jego córki mają 9, 11 i 15 lat.

</doc>
<doc id="1142516" url="https://pl.wikipedia.org/wiki?curid=1142516" title="Balanced Scorecard">
Balanced Scorecard



</doc>
<doc id="1142517" url="https://pl.wikipedia.org/wiki?curid=1142517" title="Wachan-daria">
Wachan-daria



</doc>
<doc id="1142518" url="https://pl.wikipedia.org/wiki?curid=1142518" title="Lotnisko Żar">
Lotnisko Żar

Lotnisko Żar (kod ICAO: EPZR) – lotnisko sportowe położone u stóp Góry Żar w Międzybrodziu Żywieckim, przy Górskiej Szkole Szybowcowej, ok. 9 km na wschód od Bielska-Białej oraz ok. 12 km na północ od Żywca.
Posiada pasy trawiaste długości około 380 m i 440 m nachylone pod kątem 5° w części dolnej i 12° powyżej hangarów. Lądowanie wykonuje się zawsze pod stok. Brak miejsca na krąg 4-zakrętowy. Ze względu na specyfikę lotniska i ograniczone możliwości podejścia, zaleca się przestudiowanie instrukcji (w bibliografii artykułu).
Historia.
W roku 1936 z inicjatywy Ligi Obrony Powietrznej i Przeciwgazowej na szczycie powstało lotnisko szybowcowe. W 1947 u podnóża góry zbudowano lotnisko dla samolotów holujących szybowce (ich lądowanie na szczycie było zabronione). W latach 1971–1979 w masywie góry Żar zbudowano elektrownię szczytowo-pompową (Elektrownia Porąbka-Żar), w tym zbiornik wodny na szczycie, co spowodowało likwidację lotniska na szczycie i jego przeniesienie na obecne miejsce, łącząc z lotniskiem dla samolotów.

</doc>
<doc id="1142519" url="https://pl.wikipedia.org/wiki?curid=1142519" title="EDID">
EDID

EDID (Extended display identification data) – struktura danych, w którą wyposażony jest monitor komputera, opisująca jego własności i dająca się odczytać przez kartę graficzną. Pozwala ona nowoczesnym komputerom osobistym uzyskać np. informację, jaki rodzaj monitora jest w danej chwili podłączony. EDID jest standardem opublikowanym przez Video Electronics Standards Association (VESA). Zawiera m.in. nazwę producenta, rodzaj produktu, typ filtra czy dostępne częstotliwości odświeżania i rozmiary.
Kanałem transmisji danych EDID z monitora do karty graficznej jest zazwyczaj szyna I²C. Połączenie EDID z I²C nazwano DDC2 (Display Data Channel version 2). Liczba 2 wyróżnia DDC2 od oryginalnego standardu DDC opracowanego przez konsorcjum VESA.
Dane EDID przechowywane są zazwyczaj w pamięci PROM lub EEPROM monitora.

</doc>
<doc id="1142520" url="https://pl.wikipedia.org/wiki?curid=1142520" title="Wachan Daria">
Wachan Daria



</doc>
<doc id="1142521" url="https://pl.wikipedia.org/wiki?curid=1142521" title="Interurban">
Interurban

Interurban, międzymiastowy tramwaj – typ kolejki elektrycznej, do obsługi której wykorzystywane są wagony tramwajowe, jeżdżące w obrębie miast, a także między miastami. Były one rozpowszechnione w Stanach Zjednoczonych i w Kanadzie w latach 1900–1925, a również były stosowane (i ciągle są) na Kubie, w Europie i Azji. Były one używane do przewozu pasażerów między miastami i ich przedmieściami, a także na obszarach wiejskich.
Pojęcie interurban, czyli międzymiastowy używane jest na określenie przewoźnika, infrastruktury systemu transportowego oraz wagonów osobowych, które poruszają się po szynach. Systemy szybkiego tramwaju i tramwaju dwusystemowego są podobne do sieci interurban.
W Polsce międzymiastowe linie tramwajowe istnieją w sieci tramwajowej obejmującej miejscowości na Górnym Ślasku i Zagłębiu Dąbrowskim i w systemie tramwajowym w aglomeracji łódzkiej.

</doc>
<doc id="1142522" url="https://pl.wikipedia.org/wiki?curid=1142522" title="Carlos Mencia">
Carlos Mencia

Ned Arnel Mencía (ur. 22 października, 1967 w San Pedro Sula, Honduras), bardziej znany jako Carlos Mencia. Jest amerykańskim komikiem i aktorem. Prowadził także swój własny show o nazwie "Mind of Mencia" w stacji Comedy Central.

</doc>
<doc id="1142523" url="https://pl.wikipedia.org/wiki?curid=1142523" title="Friedrich Opitz">
Friedrich Opitz

Friedrich Opitz (ur. 7 sierpnia 1898 w Bergen, zm. 26 lutego 1948 w Hameln) – niemiecki krawiec, członek załogi obozu koncentracyjnego Ravensbrück, SS-Hauptsturmführer, zbrodniarz hitlerowski.
Życiorys.
Miał tytuł mistrza krawieckiego. Był zatrudniony w Zakładach Odzieżowych Waffen-SS w Dachau ("Bekleidungswerke der Waffen-SS Dachau"). Na przełomie października i listopada 1941 roku przeniesiono go do Lublina z zadaniem zorganizowania tam filii macierzystego przedsiębiorstwa. Stał się w ten sposób pierwszym komendantem obozu pracy, który okupacyjne władze niemieckie zorganizowały na terenie przedwojennych zakładów Lubelskiej Wytwórni Samolotów. 
21 kwietnia 1942 roku został przeniesiony do FKL Ravensbrück. Zarządzał tam szwalnią, w której przymusowo pracowały więźniarki. Znany był z brutalności wobec zatrudnionych w jego zakładzie kobiet. Te ostatnie zapamiętały go jako alkoholika i sadystę, a zarazem człowieka prymitywnego i zakompleksionego. Służba w obozie koncentracyjnym była dla niego okazją do osobistego wzbogacenia. Jedna z więźniarek wspominała, że „żył jak król” i był „upojony bogactwem”. Miał także wspólnie z kolegami urządzać libacje oraz orgie z udziałem nadzorczyń SS.
Po zakończeniu wojny został aresztowany przez aliantów i osądzony w drugim procesie załogi Ravensbrück przed brytyjskim Trybunałem Wojskowym w Hamburgu. Friedrich został za swoje zbrodnie skazany na karę śmierci przez powieszenie i stracony w więzieniu Hameln pod koniec lutego 1948.

</doc>
<doc id="1142524" url="https://pl.wikipedia.org/wiki?curid=1142524" title="S/2006 S 6">
S/2006 S 6



</doc>
<doc id="1142528" url="https://pl.wikipedia.org/wiki?curid=1142528" title="London Records">
London Records

London Records – wytwórnia muzyczna z siedzibą w Wielkiej Brytanii. W latach 1947 - 1979 działała w USA, Kanadzie i w Ameryce Południowej, później została niezależną wytwórnią.

</doc>
<doc id="1142529" url="https://pl.wikipedia.org/wiki?curid=1142529" title="Aleksander Pracki">
Aleksander Pracki

Aleksander Pracki herbu Późniak (zm. w grudniu 1655) – pułkownik, dowódca pułku wojsk polskich w czasie najazdu szwedzkiego w 1655 r. 
Życiorys.
Wstąpił do zakonu ojców dominikanów w Krakowie. Po ukończeniu Seminarium otrzymał święcenia. Wystąpił z zakonu pod wpływem reformacji i wraz z innymi różnowiercami, zwolennikami protestanckiej Szwecji w czasie potopu szwedzkiego wziął udział w zjeździe przemyskiej szlachty i został wybrany ich dowódcą.
Razem ze Szwedami, brał udział w rabunkach, gwałtach i mordach dokonywanych na ludności Podkarpacia, co spowodowało, że miejscowi chłopi i mieszczanie zaczęli organizować się w oddziały, na czele których stanął por. Gabriel Wojniłłowicz i wraz ze swoją chorągwią postanowił rozprawić się ze zdrajcą A. Prackim, z jego oddziałami i ze Szwedami. 
7 grudnia 1655 doszło do rozstrzygającej bitwy pod Krosnem. Po przełomowym zwycięstwie Gabriela Wojniłłowicza, Pracki dostał się do niewoli i po postawieniu mu zarzutów zdrady Rzeczypospolitej, oraz po wydaniu wyroku kary śmierci, został rozstrzelany na krośnieńskim Rynku.

</doc>
<doc id="1142530" url="https://pl.wikipedia.org/wiki?curid=1142530" title="Hugo Wulfsohn">
Hugo Wulfsohn

Hugo Wulfsohn lub Hugo Wulffsohn (ur. 2 sierpnia 1837 w Wildungen w Kurlandii, zm. 9 lipca 1905 w Wildungen) – fabrykant łódzki.
Syn Szymona (Szmula). W 1887 otworzył przędzalnię i tkalnię wełny zgrzebnej przy ul. Milionowej 30/32 (wcześniej przędzalnia J. Rundsteina). W październiku 1888 zakupił od firmy bankierskiej Landau i Spółka za kwotę 110 000 rubli dawne zabudowania fabryczne Kałuszynera przy ul. Piotrkowskiej 78, w których uruchomił zakład wełniarski, przekształcony następnie w Towarzystwo Akcyjne Manufaktury Wełnianej.
Był członkiem „Talmud-Tora”, organizacji skupiającej postępowych Żydów, w końcu lat osiemdziesiątych XIX wieku w Łodzi, członkiem zarządu Banku Handlowego (od 1872) oraz członkiem protektorem Stowarzyszenia Wzajemnej Pomocy Pracowników Handlowych. Jeden z inicjatorów budowy Szkoły Rzemiosł. W 1905 jego majątek wynosił 317 900 rubli.
Zmarł 9 lipca 1905 w Wildungen, pochowany 16 lipca na cmentarzu przy ul. Brackiej w Łodzi (kwatera D, grób 209).
Żonaty z Henriettą Pukajzer (1843–1911), córką Mordechaja Pukajzera. Córka Mina wyszła za Alberta Jarocińskiego, druga córka Julia wyszła za Maksa Kernbauma. Syn Wilhelm zmarł 7 czerwca 1918 w wieku 47 lat.

</doc>
<doc id="1142531" url="https://pl.wikipedia.org/wiki?curid=1142531" title="Adresator">
Adresator



</doc>
<doc id="1142532" url="https://pl.wikipedia.org/wiki?curid=1142532" title="S/2007 S 1">
S/2007 S 1



</doc>
<doc id="1142533" url="https://pl.wikipedia.org/wiki?curid=1142533" title="Micropachycephalosaurus">
Micropachycephalosaurus



</doc>
<doc id="1142534" url="https://pl.wikipedia.org/wiki?curid=1142534" title="Komitet Kultury Niezależnej">
Komitet Kultury Niezależnej

Komitet Kultury Niezależnej – komitet utworzony na początku stanu wojennego i działający od 1982 r. do 1989 r. jako kontynuacja Komisji Kultury, funkcjonującej w latach 1980–1981 przy Regionie Mazowsze NSZZ „Solidarność”. Przewodniczącym był Janusz Ściskalski, a sekretarzem Teresa Bogucka, która w latach 1982–1989 znalazła się obok Kazimierza Dziewanowskiego i Małgorzaty Łukasiewicz w ścisłym gronie osób dysponujących środkami przekazywanymi z Zachodu na niezależne inicjatywy kulturalne.
W prace Komitetu zaangażowane były osoby reprezentujące główne dziedziny artystyczne. I tak: za sprawy plastyki odpowiadali – Andrzej Osęka i Aleksander Wojciechowski, literatury – Kazimierz Orłoś, muzyki – Tadeusz Kaczyński i Krzysztof Knittel, teatru – Kazimierz Kaczor i Marta Fik, która pełniła jednocześnie funkcję redaktora naczelnego „Kultury Niezależnej” – wydawanego przez wydawnictwo „Przedświt” miesięcznika, będącego rodzajem organu Komitetu Kultury Niezależnej.
Komitet Kultury Niezależnej wspierał wystawy plastyczne, prezentacje Teatru Domowego, inicjatywy realizowane w ramach Tygodni Kultury Chrześcijańskiej. We wszystkich dziedzinach kultury przyznawano Nagrodę Kulturalną „Solidarności”.
Po śmierci Andrzeja Kijowskiego, który był inicjatorem finansowania przez Komitet Kultury Niezależnej eseistycznej serii „Próby” – Komitet zdecydował o ustanowieniu Nagrody im. Andrzeja Kijowskiego.
W roku 1989 sprawozdanie finansowe z prac Komitetu Kultury Niezależnej zostało zaakceptowane przez niezależne grono, w skład którego weszli profesorowie: Tadeusz Kielanowski, Bohdan Korzeniewski, Stanisław Lorentz.

</doc>
<doc id="1142535" url="https://pl.wikipedia.org/wiki?curid=1142535" title="Ferganocephale">
Ferganocephale



</doc>
<doc id="1142536" url="https://pl.wikipedia.org/wiki?curid=1142536" title="Ośrodek Zapasowy Nowogródzkiej Brygady Kawalerii">
Ośrodek Zapasowy Nowogródzkiej Brygady Kawalerii

Ośrodek Zapasowy Nowogródzkiej Brygady Kawalerii (OZ Nowogródzkiej BK) – oddział kawalerii Wojska Polskiego II Rzeczypospolitej.
OZ Nowogródzkiej Brygady Kawalerii nie istniał w organizacji pokojowej Wojska Polskiego. Był jednostką mobilizowaną w I rzucie mobilizacji powszechnej. 
Formowanie i zmiany organizacyjne.
Ośrodek Zapasowy Nowogródzkiej Brygady Kawalerii nie istniał w organizacji pokojowej Wojska Polskiego. Był jednostką mobilizowaną zgodnie z uzupełnionym planem mobilizacyjnym „W”, w I rzucie mobilizacji powszechnej. Jednostką mobilizującą była Kadra Zapasowa Kawalerii „Łuków” w Łukowie W niektórych publikacjach używano też nazwy, Ośrodek Zapasowy Kawalerii „Łuków”. 
Ośrodek zapasowy kawalerii miał być formowany według organizacji wojennej L.3027/mob.org., ukompletowany zgodnie z zestawieniem specjalności L.3027/mob.AR oraz uzbrojony i wyposażony zgodnie z wojennymi należnościami materiałowymi L.3027/mob./mat. W skład ośrodka zapasowego wchodziło: dowództwo, szwadron gospodarczy, cztery szwadrony liniowe, szwadron karabinów maszynowych, pluton pionierów, pluton łączności i pluton kolarzy. Skład organizacyjny ośrodka należało traktować jako ramowy dla obliczenia zapotrzebowań mob. Szczegółową organizację miał ustalić dowódca ośrodka zapasowego zależnie od wysokości otrzymanych nadwyżek i warunków lokalnych.
Zadaniem ośrodka było szkolenie uzupełnień dla Nowogródzkiej Brygady Kawalerii.
Struktura organizacyjna OZ.
W ośrodku zostały sformowane trzy szwadrony marszowe:
Te trzy szwadrony zasiliły oddziały Podolskiej Brygady Kawalerii i brały udział w walkach wraz z pułkami brygady.
Z pozostałych oddziałów znajdujących się w ośrodku zaimprowizowano:

</doc>
<doc id="1142538" url="https://pl.wikipedia.org/wiki?curid=1142538" title="Wannanosaurus">
Wannanosaurus



</doc>
<doc id="1142540" url="https://pl.wikipedia.org/wiki?curid=1142540" title="Tarkek">
Tarkek



</doc>
<doc id="1142541" url="https://pl.wikipedia.org/wiki?curid=1142541" title="Homalocephale">
Homalocephale



</doc>
<doc id="1142545" url="https://pl.wikipedia.org/wiki?curid=1142545" title="Sick and Tired">
Sick and Tired

Sick and Tired - drugi singel, pochodzący z trzeciej płyty Anastacii pt. "Anastacia". Jego współautorami oprócz samej piosenkarki byli Dallas Austin i Glen Ballard. Piosenka została wydana jako singel 19 lipca 2004 roku i zaraz po tym osiągnęła już najwyższe miejsca w Hiszpanii oraz na World Singles Official Top 100 – międzynarodowej liście przebojów. Zaraz potem znalazła się w pierwszej piątce w innych międzynarodowych listach.
Wideoklip.
Teledysk do "Sick and Tired" został nakręcony w Los Angeles 25 maja 2004 roku. Całość była nadzorowana przez Philipa Stölza. Klatka po klatce ukazana jest postać Anastacii jako Sary Forest, która ubiega się o rolę w serialu. Kiedy odnosi sukces, wciela się w rolę Holly – dziewczyny zakochanej w partnerze, nie mogącej jednak dłużej znieść jego zachowania. Na przemian z fragmentami z planu filmowego, piosenkarka ukazana jest ze swoim zespołem. Teledysk przyciąga zmianą kolorów – raz jest czarno-biały jak na prawdziwym starym seansie, innym razem ukazuje teraźniejszość – karierę muzyczną Sary Forest. Historia zakochanej pary kończy się ostatecznym zerwaniem i wyrzuceniem niewiernego mężczyzny z domu.

</doc>
<doc id="1142547" url="https://pl.wikipedia.org/wiki?curid=1142547" title="Lot termiczny">
Lot termiczny

Lot termiczny – to lot szybowca, lotni, paralotni w warunkach prądów wznoszących w słoneczne letnie dni. 
W wyniku nasłonecznienia terenu następuje jego nierównomierne nagrzanie. W miejscach, gdzie teren nagrzewa się najmocniej również najintensywniej ogrzewa się od niego powietrze, które unosi się do góry w formie wznoszącego się wirującego słupa cieplejszego powietrza tzw. „komina termicznego” i tę właściwość wykorzystują szybownicy, lotniarze i paralotniarze celem nabierania i uzupełniania wysokości dla bezpiecznych i długich lotów. 
Komin termiczny zwykle zwieńcza chmura typu cumulus, co wynika z przekroczenia przez wznoszące i stopniowo ochładzające się powietrze poziomu kondensacji.

</doc>
<doc id="1142548" url="https://pl.wikipedia.org/wiki?curid=1142548" title="The 1st Driveby">
The 1st Driveby

The 1st Driveby to mixtape amerykańskiego rapera Kartoona, wydany w 2007 roku przez DJ-a Stronga.

</doc>
<doc id="1142549" url="https://pl.wikipedia.org/wiki?curid=1142549" title="Prosthetic Records">
Prosthetic Records

Prosthetic Records – wytwórnia płytowa specjalizująca się w heavy metalu. Swoją siedzibę ma w Kalifornii, a powstała w 1997 roku na drodze współpracy z Metal Blade Records.

</doc>
<doc id="1142550" url="https://pl.wikipedia.org/wiki?curid=1142550" title="Goyocephale">
Goyocephale



</doc>
<doc id="1142552" url="https://pl.wikipedia.org/wiki?curid=1142552" title="A-6">
A-6



</doc>
<doc id="1142555" url="https://pl.wikipedia.org/wiki?curid=1142555" title="Tylocephale">
Tylocephale



</doc>
<doc id="1142558" url="https://pl.wikipedia.org/wiki?curid=1142558" title="Prenocephale">
Prenocephale



</doc>
<doc id="1142560" url="https://pl.wikipedia.org/wiki?curid=1142560" title="Colepiocephale">
Colepiocephale



</doc>
<doc id="1142563" url="https://pl.wikipedia.org/wiki?curid=1142563" title="Kościół św. Mikołaja w Wieluniu">
Kościół św. Mikołaja w Wieluniu

Kościół św. Mikołaja w Wieluniu – kościół przy ulicy Częstochowskiej w Wieluniu. Kościół przylega do klasztoru popaulińskiego z XVII w. (obecnie w posiadaniu sióstr bernardynek). 
Położenie.
Działka na której znajduje się kościół sąsiaduje z drogą krajową nr 43 (fragment Krakowskiego Przedmieścia). Kościół leży na terenie parafii św. Józefa Oblubieńca Najświętszej Maryi Panny w Wieluniu.
Historia.
Kościół wraz ze szpitalem został wzniesiony poza murami miejskimi w latach 1370-1380 z fundacji Władysława Opolczyka. Książę ten sprowadził także do Wielunia w 1388 roku paulinów. Wkrótce szpital przeniesiono (do budynku przy kościele św Ducha) pozostawiając zakonnikom wszystkie zabudowania wraz z kościołem. Kościół i drewniany klasztor spłonęły w 1631 roku w czasie pożaru miasta. Kościół odbudowano w stylu barokowym z zachowaniem wielu elementów gotyckich, ponadto zbudowano nowy, murowany klasztor istniejący do dnia dzisiejszego. Decyzją rządu Królestwa Polskiego zespół klasztorny przekazano w 1819 roku zgromadzeniu sióstr bernardynek (przeniesionych z budynków gdzie obecnie mieści się Muzeum Ziemi Wieluńskiej. 
Architektura.
Kościół murowany, orientowany, barokowo - gotycki. Jest to budowla jednonawowa, z niższym i węższym prezbiterium zamkniętym wielobocznie.

</doc>
<doc id="1142564" url="https://pl.wikipedia.org/wiki?curid=1142564" title="Dracorex">
Dracorex



</doc>
<doc id="1142565" url="https://pl.wikipedia.org/wiki?curid=1142565" title="Pachycephalosaurus">
Pachycephalosaurus



</doc>
<doc id="1142570" url="https://pl.wikipedia.org/wiki?curid=1142570" title="Bogusław Śmiechowski">
Bogusław Śmiechowski

Bogusław Śmiechowski (ur. 27 czerwca 1932, zm. 23 października 2007) – polski pedagog, popularyzator muzyki, autor książek z dziedziny historii muzyki, współtwórca i wieloletni organizator Olimpiady Artystycznej. Absolwent II Liceum Ogólnokształcącego im. dr. Władysława Pniewskiego w Gdańsku (1951) i Wydziału Teorii Muzyki w Państwowej Wyższej Szkole Muzycznej w Sopocie (obecnie Akademia Muzyczna im. Stanisława Moniuszki w Gdańsku). Doktor nauk humanistycznych. Był wykładowcą Akademii Muzycznej im. Fryderyka Chopina w Warszawie i Uniwersytetu Marii Curie-Skłodowskiej w Lublinie. Był także nauczycielem w szkołach muzycznych w Gdańsku i Warszawie, w tym przez wiele lat w Państwowej Szkole Muzycznej II st. im. Józefa Elsnera przy ulicy Miodowej w Warszawie. W latach 70. i 80. XX wieku prowadził lekcje muzyki w VIII Liceum Ogólnokształcącym w Warszawie im. Króla Władysława IV.
Pochowany 8 listopada 2007 na Starych Powązkach w Warszawie (kwatera 145-2-6).

</doc>
<doc id="1142573" url="https://pl.wikipedia.org/wiki?curid=1142573" title="PEBKAC">
PEBKAC

PEBKAC – akronim od angielskiego wyrażenia "Problem Exists Between Keyboard And Chair" (w wolnym tłumaczeniu: "problem występuje pomiędzy krzesłem a klawiaturą"). Akronimem tym w żartobliwy sposób określa się sytuacje, w których to użytkownik aplikacji komputerowej jest odpowiedzialny za jej błędne działanie.
Inne znane formy akronimu to PEBCAC () czy PICNIC ("Problem In Chair Not In Computer").

</doc>
<doc id="1142579" url="https://pl.wikipedia.org/wiki?curid=1142579" title="Żydowski sierociniec w Helenówku">
Żydowski sierociniec w Helenówku

Żydowski sierociniec w Helenówku – dawny sierociniec znajdujący się przy obecnej ul. Krajowej 15 w Łodzi; dawniej "osada Fabianka 6".
"Żydowski sierociniec" to nazwa popularna, a oficjalna, według statutu, to "Internat dla Dzieci Żydowskich i Ferma w Helenówku, gm. Radogoszcz". Został on zatwierdzony przez wojewodę łódzkiego 16 lutego 1922 roku. Na jego bazie powstał w 1930 r. opisywany sierociniec. Pierwszym i jedynym jego dyrektorem do wybuchu II wojny światowej był Chaim Rumkowski, późniejszy Przełożony Starszeństwa Żydów w łódzkim getcie. 
Podczas wojny funkcjonował tu nazistowski ośrodek "Lebensbornu", o którym wspomina m.in. Władysław Bartoszewski w wywiadzie-rzece pt. "Mój Auschwitz".
W 1941 r., przy następnej przecznicy w kierunku zachodnim, na tzw. Marianowie, przy obecnej ul. Chlebowej (wówczas Haidelbeerenweg), rozpatrywano możliwość pomieszczenia obozu dla polskich dzieci (Polen-Jugendverwarlager in Litzmannstadt), który ostatecznie powstał przy ul. Przemysłowej, na terenie łódzkiego getta. 
Po II wojnie św. w budynku umieszczono sieroty żydowskiego pochodzenia, które przeżyły Holocaust (jednym z wychowanków był Henryk Grynberg) oraz żydowskie polskie dzieci odzyskane z terenu Rosji. Kierowała nim ...?... Rojtholcowa. Ośrodek był utrzymywany przez amerykańską żydowską organizację charytatywną Joint. Z tego powodu pod względem żywnościowym i ogólnym przebywające tu dzieci miały tu doskonałe warunki bytowania, pozwalające im chociaż pod tym względem odreagować traumy wojenne. Teren Ośrodka był ogrodzony wysoką drucianą siatką i na stałe zatrudniał trzech uzbrojonych wartowników. Według wspomnień H. Grynberga było to trzech samotnych mężczyzn. Jeden - Natek - był ex żołnierzem "Brygady Międzynarodowej" w Hiszpanii oraz Armii Czerwonej z którą powrócił do Polski, drugi - Danek - ex żołnierz armii gen. Andersa i Gerszon, były partyzant. Cała trójka była według Grynberga bardzo oddana przebywającym w Ośrodku dzieciom i nader skrupulatnie wypełniała zadanie jego ochrony, szczególnie po pogromie w Kielcach. 
Następnie placówkę upaństwowiono i utworzono tu Dom Wychowawczy dla Dziewcząt im. Maksyma Gorkiego (między innymi przebywała w nim Nika Strzemińska, córka Władysława Strzemińskiego i Katarzyny Kobro). 
W latach 80. XX wieku placówkę zlikwidowano, a nieremontowany budynek popadł w ruinę. Po odzyskaniu własności przez łódzką Gminę Żydowską budynek wraz z działką sprzedano. W 2004 roku budynek rozebrano. 

</doc>
<doc id="1142580" url="https://pl.wikipedia.org/wiki?curid=1142580" title="Daniel Ellison">
Daniel Ellison

Daniel Ellison (ur. 14 lutego 1886 w Rosji, zm. 20 sierpnia 1960 w Baltimore, Maryland) – amerykański polityk, działacz Partii Republikańskiej. W latach 1943–1945 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1142584" url="https://pl.wikipedia.org/wiki?curid=1142584" title="Stanisław Ursyn Niemcewicz">
Stanisław Ursyn Niemcewicz

Stanisław Ursyn Niemcewicz herbu Rawicz (ur. 1753 roku w Klejnikach, zm. 22 listopada 1817 roku) – generał major wojsk litewskich, sędzia grodzki brzeski, poseł z województwa brzeskolitewskiego na Sejm Czteroletni w 1790 roku, starosta rewiatycki, gubernator grodzieński od 20 lipca 1816 do 22 listopada 1817 roku, marszałek guberni grodzieńskiej w latach 1801-1807, członek loży wolnomularskiej Węzeł Jedności.
Absolwent Szkoły Rycerskiej. Deputat powiatu brzeskolitewskiego na Trybunał Główny Wielkiego Księstwa Litewskiego kadencji wileńskiej w 1781/1782 roku. W 1782 roku poseł na sejm z województwa brzeskolitewskiego. W latach 1776-1778 był regentem do spraw litewskich w Departamencie Wojskowym Rady Nieustającej. Sędzia sejmowy ze stanu rycerskiego z Prowincji Wielkiego Księstwa Litewskiego w 1791 roku. W 1792 roku wziął udział w wojnie polsko-rosyjskiej, walczył pod Mirem, w 1794 roku pomagał w rekrutacji milicji powstańczej. Po upadku insurekcji opowiedział się za lojalnością wobec Imperium Rosyjskiego, w latach 1801-1807 był marszałkiem szlachty grodzieńskiej. Opowiadał się za unią personalną Polski i Rosji, był autorem planów odbudowy Polski w oparciu o Rosję.
Na początku i na końcu 1812 r. organizował zaopatrzenia dla armii rosyjskiej.
Po zajęciu guberni grodzieńskiej przez wojska Napoleona wraz z wycofującą się armią Bagrationa udał się do Mohylewa, a następnie do Kijowa.
W lutym 1813 roku powrócił do swoich posiadłości w Brzeskiem (m.in. Adamkowo, obecnie mikrorejon Brześcia).
W 1816 gubernialny marszałek szlachty. Ukazem Aleksandra I z 20 lipca (1 sierpnia) 1816 r. mianowany rzeczywistym radcą stanu i gubernatorem grodzieńskim.

</doc>
<doc id="1142587" url="https://pl.wikipedia.org/wiki?curid=1142587" title="Leszek Elektorowicz">
Leszek Elektorowicz

Leszek Elektorowicz, właśc. Lesław Witeszczak (ur. 29 maja 1924 we Lwowie, zm. 18 września 2019 w Krakowie) – polski poeta, prozaik, eseista, tłumacz.
Życiorys.
W czasie wojny był karmicielem wszy w Instytucie prof. Weigla we Lwowie. Maturę zdał na tajnych kompletach. Był żołnierzem AK. Ukończył studia z filologii angielskiej na Uniwersytecie Jagiellońskim. Debiutował w 1947 roku na łamach „Dziennika Literackiego”, przyjmując pseudonim "Leszek Elektorowicz", pochodzący od nazwiska panieńskiego jego matki. W latach 1950–1956 zaprzestał wszelkich publikacji i pracował w Bibliotece Jagiellońskiej, w Polskim Wydawnictwie Muzycznym jako korektor i w 1956/57 roku w I Liceum Ogólnokształcącym im. Bartłomieja Nowodworskiego w Krakowie jako nauczyciel języka angielskiego. W latach 1957–1971 był członkiem zespołu redakcyjnego tygodnika „Życie Literackie”; zwolniony z powodów politycznych. W latach 1972–1977 kierownik literacki teatru „Bagatela”, zwolniony za list protestacyjny przeciw represjom w Radomiu 1976 roku. W latach 1981–1983 współzałożyciel i członek redakcji miesięcznika „Pismo”. W latach 1958–1983 członek Związku Literatów Polskich, od 1980 w Zarządzie Głównym. Członek PEN Clubu, ZAIKS-u, członek założyciel Stowarzyszenia Pisarzy Polskich, w latach 1983–1989 członek Zarządu Klubu Inteligencji Katolickiej. W 1966/67 roku uczestnik International Writing Program na University of Iowa. Prowadził wykłady na uniwersytetach USA (Berkeley, Austin, Chapel Hill, Durham), a także zajęcia z przekładu literackiego w Studium Literacko-Artystycznym na UJ. Od 2009 członek Społecznego Komitetu Odnowy Zabytków Krakowa (SKOZK). Był członkiem Kapituły Medalu „Niezłomnym w słowie”.
Był autorem tekstów publikowanych m.in. w „Twórczości”, „Znaku”, „Tygodniku Powszechnym”, „Odrze”, „W drodze”, „Tygodniku Solidarność”, „Arce”, „Arcanach” (był stałym współpracownikiem tego pisma). Ogłaszał też teksty w pismach drugiego obiegu: „Zapis”, „Miesięcznik Małopolski”, „Czas Solidarności”. Jego wiersze i opowiadania były zamieszczane w zagranicznych antologiach i czasopismach w przekładach na język angielski, francuski, czeski, niemiecki, hebrajski.
Pochowany 24 września 2019 na Cmentarzu Rakowickim w Krakowie.

</doc>
<doc id="1142589" url="https://pl.wikipedia.org/wiki?curid=1142589" title="John Ambrose Meyer">
John Ambrose Meyer

John Ambrose Meyer (ur. 15 maja 1899 w Baltimore, zm. 2 października 1969 tamże) – amerykański polityk, działacz Partii Demokratycznej. W latach 1941–1943 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1142592" url="https://pl.wikipedia.org/wiki?curid=1142592" title="Rewiatycze">
Rewiatycze

Rewiatycze (biał. "Равяцічы") – wieś na Białorusi, w obwodzie brzeskim, w rejonie bereskim, w sielsowiecie Siehniewicze.
Znajduje się tu parafialna cerkiew prawosławna pw. Opieki Matki Bożej.
Za II Rzeczypospolitej miejscowość była siedzibą wiejskiej gminy Rewiatycze.

</doc>
<doc id="1142593" url="https://pl.wikipedia.org/wiki?curid=1142593" title="Fukuzawa Yukichi">
Fukuzawa Yukichi



</doc>
<doc id="1142595" url="https://pl.wikipedia.org/wiki?curid=1142595" title="Edin Karamazov">
Edin Karamazov

Edin Karamazov (ur. 1965 w Zenicy) – muzyk, pochodzący z Bośni i Hercegowiny, zajmujący się grą na lutni.
Współpraca.
9 października 2006 roku wydał razem z Stingiem płytę "Songs from the Labyrinth".
Edin pracował też z zespołami L'Arpeggiata, The Hilliard Ensemble, Mala Punica, Orpheus Chamber Orchestra, a także z wykonawcami Andreas Scholl, Maria-Cristina Kiehr i Arianna Savall.

</doc>
<doc id="1142596" url="https://pl.wikipedia.org/wiki?curid=1142596" title="Potito Starace">
Potito Starace

Potito Starace (ur. 14 lipca 1981 w Benewencie) – włoski tenisista, reprezentant w Pucharze Davisa, olimpijczyk z Pekinu (2008).
Kariera tenisowa.
Karierę profesjonalną rozpoczął w 2001 roku.
Preferuje grę na nawierzchni ziemnej, gdzie odnosił swoje największe sukcesy. 4-krotnie dochodził do finałów turniejów rangi ATP World Tour w grze pojedynczej, najpierw w Walencji i Kitzbühel (oba w 2007), potem w Umagu (2010) oraz Casablance (2011).
W grze podwójnej Starace wygrał 6 turniejów ATP World Tour, w roku 2007 w Acapulco i Kitzbühel, w 2008 roku w Moskwie, w 2010 w Petersburgu, w 2011 w Bukareszcie oraz w 2013 w Viña del Mar. Ponadto był 3 razy finalistą rozgrywek ATP World Tour, w sezonie 2006 i 2010 w Acapulco oraz w 2010 w Santiago.
W wielkoszlemowych turniejach najlepszym rezultatem Włocha jest ćwierćfinał deblowego French Open z 2006 roku. Partnerując Alberto Martínowi wygrali m.in. z parą Simon Aspelin i Todd Perry. Przegrali dopiero z drugiem deblem w rankingu, Jonasem Björkmanem i Maksem Mirnym.
W latach 2004–2012 Starace reprezentował Włochy w Pucharze Davisa. W 2011 roku przyczynił się do awansu zespołu do najwyższej klasy rozgrywek, grupy światowej. Rozegrał w zawodach 27 meczów, z których 15 wygrał w singlu i 6 w deblu.
W 2008 roku zagrał na igrzyskach olimpijskich w Pekinie w konkurencji gry pojedynczej. Odpadł w 1 rundzie wyeliminowany przez Rafaela Nadala.
W 2015 roku Włoch został dożywotnio zdyskwalifikowany przez Włoską Federację Tenisa za korupcję i ustawianie spotkań. Po apelacji został jednak oczyszczony z zarzutów. W 2018 roku został zdyskwalifikowany na dziesięć lat z powodu ustawiania meczów i naruszenia zasad antykorupcyjnych.
W rankingu gry pojedynczej Starace najwyżej był na 27. miejscu (15 października 2007), a w klasyfikacji gry podwójnej na 40. pozycji (18 czerwca 2012).

</doc>
<doc id="1142598" url="https://pl.wikipedia.org/wiki?curid=1142598" title="Aa Ab Laut Chalen">
Aa Ab Laut Chalen

Aa Ab Laut Chalen (angielski tytuł: "Let's Go Back", rosyjski: "Wozwraszczenije domoj") – bollywoodzki dramat romantyczny z elementami musicalu wyreżyserowany w 1999 roku przez Rishiego Kapoora. W rolach głównych wystąpili Akshaye Khanna i Aishwarya Rai. Rajesh Khanna zagrał rolę ojca. Tematem filmu jest rozdarcie między miłością i wiernością rodzinie a pragnieniem bogactwa, sukcesu materialnego. Film przedstawia starcie dwóch kultur: bardziej nastawionej na materializm kultury amerykańskiej i przywiązującej większą wagę do więzi rodzinnych i przyjaźni kultury indyjskiej. Bohaterowie filmu zakochują się, porzucają siebie, jednają się ze sobą.
Fabuła.
Rohan Khanna (Akshaye Khanna), bezrobotny wykształcony Indus, wyjeżdża do Nowego Jorku, licząc na lepsze życie, ale Ameryka nie spełnia jego oczekiwań. Jego kolega z dzieciństwa zmienia się w Ameryce i pozostawia Rohana samemu sobie. Rohanowi dzięki pomocy obcych ludzi – Pakistańczyka Pasztuna Sardara (Kader Khan) i indyjskiego Sikha Iqbala (Jaspal Bhatti) – z trudem udaje się znaleźć pracę najpierw taksówkarza, potem pomywacza w restauracji. On z kolei pomaga zrozpaczonej dziewczynie, Pooji, która chce uniknąć przymusowego małżeństwa i nie ma za co wrócić do Indii. Pooja (Aishwarya Rai) zakochuje się w swoim wybawcy, ale Rohan nie zauważa jej miłości. Pochłania go pragnienie wzbogacenia się w Ameryce. Wpada na pomysł poślubienia indyjskiej dziewczyny z obywatelstwem amerykańskim. Dzięki temu miałby szansę uzyskać „zieloną kartę”, umożliwiającą mu dorabianie się w Ameryce. Pooja jest niepocieszona. Pojawia się więc następujący problem: czy Ameryka spełni marzenia Rohana, a jeśli tak, to za jaką cenę?

</doc>
<doc id="1142599" url="https://pl.wikipedia.org/wiki?curid=1142599" title="Extended display identification data">
Extended display identification data



</doc>
<doc id="1142601" url="https://pl.wikipedia.org/wiki?curid=1142601" title="Pro Vercelli 1892">
Pro Vercelli 1892

Football Club Pro Vercelli 1892 – włoski klub piłkarski z siedzibą w Vercelli (Piemont), grający obecnie w Serie C (grupa A). Powstał w 1903 roku, jako sekcja piłki nożnej klubu Società Ginnastica Pro Vercelli 1892, który z kolei powstał 11 lipca 1892.
Historia.
Swój pierwszy oficjalny mecz rozegrał 3 sierpnia 1903 przeciwko Forza e Costanza Novara. W 1907 przystąpił do rozgrywek pierwszej ligi, a już w 1908 wywalczył pierwsze w historii mistrzostwo Włoch. Sukces ten drużyna z Vercelli powtórzyła także w 1909. W sezonie 1909/1910 zespół nie przystąpił do gry, a powrócił do niej w sezonie 1910/1911 i zdobył wtedy trzecie mistrzostwo kraju. Następnie aż do lata 1913 nie przegrał żadnego spotkania i konsekwentnie zdobywał kolejne krajowe tytuły. W 1921 po raz szósty wywalczył prymat we Włoszech, a w 1922 po raz siódmy i ostatni. W sezonie 1934/1935 Pro Vercelli spadło do Serie B, a w 1941 do Serie C. Obecnie zespół występuje w rozgrywkach Serie C (grupa A).

</doc>
<doc id="1142602" url="https://pl.wikipedia.org/wiki?curid=1142602" title="US Pro Vercelli">
US Pro Vercelli



</doc>
<doc id="1142604" url="https://pl.wikipedia.org/wiki?curid=1142604" title="Pro Vercelli">
Pro Vercelli



</doc>
<doc id="1142607" url="https://pl.wikipedia.org/wiki?curid=1142607" title="Andrzej Werner (działacz społeczny)">
Andrzej Werner (działacz społeczny)

Andrzej Werner (ur. 1933 w Warszawie, zm. 29 października 2007) – polski dziennikarz i działacz społeczny, doktor nauk politycznych, wieloletni pracownik Ministerstwa Handlu Zagranicznego (1960–1977). Członek Stowarzyszenia Dziennikarzy Polskich i Stowarzyszenia Pisarzy Polskich.
W czasie II wojny światowej był m.in. harcerzem Poczty Polowej Szarych Szeregów w powstaniu warszawskim. Absolwent Gimnazjum im. Tadeusza Reytana w Warszawie, Liceum Handlu Zagranicznego, oraz Wydziału Prawa Uniwersytetu Warszawskiego, asystent w Katedrze Państwa i Prawa.
Pełnił funkcję attaché handlowego Ambasady Polskiej w USA, pracownik BHZ Mundial i Dynamo. Był specjalistą w zakresie ekonomii, prawa i spraw międzynarodowych. Założyciel i prezes Towarzystwa im. Jana Blocha, zajmował się popularyzacją dorobku Jana Blocha na świecie, m.in. publikując opracowania na jego temat.
Zginął w wypadku samochodowym. Pochowany 8 listopada 2007 roku na cmentarzu Powązkowskim w Warszawie (kwatera 86-4-23/24/25).

</doc>
<doc id="1142610" url="https://pl.wikipedia.org/wiki?curid=1142610" title="Marjino (Rodniki)">
Marjino (Rodniki)

Marjino (ros. Марьино, niem. "Arnau") – miejscowość w obwodzie kaliningradzkim Federacji Rosyjskiej, od 2003 r. część wsi Rodniki.
Położenie i nazwa.
Miejscowość położona około 10 km na wschód od centrum Kaliningradu, na północnym brzegu Nowej Pregoły, przy drodze krajowej A-229 (pokrywającej się tu z trasami europejskimi E28 i E77). Na jednym z nadrzecznych wzgórz wznosił się zameczek, na drugim kościół.
Gród staropruski, od XIII w. po podboju krzyżackim nazwa niem. Arnau (w 1320 "Arnow"). Obecna nazwa wprowadzona w 1946. W polskiej literaturze naukowej pojawia się też pod nazwą Ornowo, nazwa lit. "Arnava". Po drugiej stronie głównej szosy, około 1 km na północ znajduje się miejscowość Rodniki, dawny majątek ziemski "Preußisch Arnau". Władysław Syrokomla podaje w opisie rejsu Niemnem do Królewca, że flisacy niemeńscy nazywali miejscowość "Hliniszcze" z powodu wydobycia gliny z miejscowej góry.
Historia.
Po raz pierwszy wieś wzmiankowana w 1304, proboszcz Petrus 1320, zamek krzyżacki 1322. Od 1349 wieś (wraz z prawem patronatu nad kościołem) należała do nowo założonego przez Krzyżaków klasztoru cysterek (później benedyktynek) w Królewcu na Lipniku, po którego sekularyzacji w XVI w. aż do roku 1636 nadal pozostawała własnością jego prawnego następcy – szpitala lipnickiego. W niezachowanym budynku miejscowej plebanii zatrzymywali się m.in. Johann Georg Hamann i Ernst Theodor Amadeus Hoffmann.
Przed II wojną światową Arnau było jednym z ulubionych celów podmiejskich wycieczek wodnych mieszkańców Królewca, istniała tu przystań rzeczna z regularnymi połączeniami motorowymi i parę restauracji, organizowano regaty. Obecnie z dawnej zabudowy mieszkalnej pozostało jedynie kilka domów.
Zabytki.
Kościół jest budowlą ceglaną, wzniesioną na kamiennym cokole, gotycką, orientowaną. Jest jednonawowy, z jednoprzęsłowym, pięciobocznie zamkniętym prezbiterium i z wieżą od zachodu. Nawa jest trójprzęsłowa. Jest kryty dwuspadowymi dachami, wieża – namiotowym. Elewacje są oszkarpowane, po bokach ostrołukowych okien korpusu umieszczono wnęki, pierwotnie wypełnione malowanym ornamentem maswerkowym. Wrażenie barwności potęgowały gzymsy z glazurowanych cegieł. Od wschodu i północnego wschodu do prezbiterium przylegają niższe przybudówki zakrystii, kryte dachem pulpitowym, do nawy od północy piętrowa kruchta. Główne wejście prowadzi pod wieżą, od zachodu, z profilowanym portalem wewnętrznym. Wnętrze kryte jest sklepieniami gwiaździstymi o wzbogaconym układzie żeber, wspartymi na konsolach ze sztucznego kamienia. W narożach znajdują się baldachimy i konsole już dawniej niezachowanych figur. Prezbiterium, pierwotnie krótko funkcjonujące jako samodzielna świątynia (o czym świadczy m.in. szczyt zachodni, czytelny na strychu), oddzielone od nawy masywną ścianą tęczową, ze stosunkowo niską arkadą, datowane jest na lata około 1340-1350, natomiast korpus, wieża, pozostałe przybudówki i sklepienia na lata około 1350-1370.
We wnętrzu zachowały się gotyckie malowidła ścienne, ilustrujące traktat teologiczny Speculum humanae salvationis. W nawie, na ścianach bocznych i ścianie tęczowej znajdowały się 2 strefy kwater, na ścianie zachodniej – 3, liczące łącznie przynajmniej 119 scen (w każdym razie prawdopodobnie mniej niż oryginalne 134) krótszej wersji utworu. W prezbiterium znajdowały się gorzej zachowane malowidła, prawdopodobnie o innej tematyce, może maryjnej: po wewnętrznej stronie ściany tęczowej 2 lub 3 strefy, na pozostałych 1 strefa wyobrażeń. Powstały w latach około 1350-1370 i były bliskie niezachowanym malowidłom tej samej treści, powstałych nieco wcześniej w chórze katedry w Królewcu. Na ślad dobrze zachowanych malowideł w Arnau natrafiono w 1868 r., w latach 1911-1912 zostały w pełni odsłonięte i zakonserwowane. Przed 1945 r. sporządzono barwną dokumentację fotograficzną. Po 1945 r. zostały zatynkowane, dobrze zachowany fragment odsłonili ponownie rosyjscy konserwatorzy w 1992 r. Malowidła należą do najcenniejszych zabytków sztuki gotyckiej na terytorium dawnego państwa krzyżackiego w Prusach, mają ogromne znaczenie dla historii teologii i literatury średniowiecznej. W październiku 2007 r. w Kaliningradzie zorganizowano międzynarodowe sympozjum naukowe poświęcone ich europejskim związkom. Ponadto w kruchcie północnej znajdowało się wyobrażenie św. Krzysztofa datowane na XV w.
Po 1945 r. prawdopodobnie całkowitemu zniszczeniu uległy pozostałe zabytki. Z okresu gotyku pochodziły 2 pary drzwi wejściowych z wyrytymi inwokacjami do św. Katarzyny w języku niemieckim. Późnogotyckie figury świętych z początku XVI w. już dawniej przekazano do zbiorów "Prussia-Museum" w Królewcu. Istniały też fragmenty gotyckich stalli.
Wyposażenie wnętrza było przeważnie barokowe i tworzyło interesujący zespół. Ołtarz główny pochodził z 1687 r. (Johann Christoph Doebel z Królewca), kazalnica z 1684, w tym czasie wykonano też baptysterium. Organy zbudowano na początku XVIII w., bogato dekorowane rokokowe ławy pochodziły z ok. 1766 r. Na ścianach były zawieszone epitafia, portrety duchownych i herby szlacheckie z XVII-XVIII w., najstarsza płyta nagrobna pochodziła z 1596 r.
W tradycji ludowej wyobrażenie św. Katarzyny na wieży uważano za wizerunek córki pruskiego wodza, zabitej przez ojca za wskazanie krzyżackiemu rycerzowi, w którym się zakochała, podziemnego ganku prowadzącego do grodu.
8 lipca 2008 r. kościół stał się filią Muzeum Historyczno-Artystycznego w Kaliningradzie (ru: Kaliningradskij obłastnoj istoriko-chudożestwiennyj muziej – Калининградский областной историко-художественный музей). 11 maja 2010 r. obiekt przekazano eparchii kaliningradzkiej Rosyjskiego Kościoła Prawosławnego. W 2019 r. utworzono przy świątyni żeński monaster.

</doc>
<doc id="1142612" url="https://pl.wikipedia.org/wiki?curid=1142612" title="Arlberg">
Arlberg

Arlberg (1793 m n.p.m.) – przełęcz w Austrii. Oddziela Alpy Lechtalskie od Verwallgruppe.
Leży na zachodnim krańcu Alp Lechtalskich, na europejskim dziale wodnym. Łączy dolinę Klostertal na zachodzie z doliną Innu na wschodzie (poprzez dolinę Rosanny). Przebiega przez nią granica austriackich krajów związkowych Tyrol i Vorarlberg.
Przełęcz Arlberg jest jedną z najważniejszych pod względem komunikacyjnym przełęczy w Austrii i najważniejszym połączeniem Vorarlbergu z resztą Austrii – pozostałe biegną przełęczami Flexen (1773 m), Hochtannberg (1703 m) i Bielerhöhe (2036 m). Szlak przez Arlberg znano już w starożytności, pierwszą drogę kołową zbudowano tu w XVIII wieku, a drogę o nawierzchni ulepszonej – w latach 1822-1825. Droga musiała być zamykana zimą, wobec czego już w 1884 przebito pod przełęczą tunel kolejowy o długości 10,3 km. Po pojawieniu się transportu samochodowego samochody przewożono przez ten tunel koleją aż do 1978, gdy otwarto tunel drogowy o długości 13,9 km, przebiegający na wysokości 1318 m n.p.m. Tunelem biegnie austriacka droga ekspresowa S16.
Przełęcz jest znana ze świetnych warunków narciarskich i rozwiniętej infrastruktury narciarskiej.

</doc>
<doc id="1142623" url="https://pl.wikipedia.org/wiki?curid=1142623" title="Kazimierz Konstanty Plater">
Kazimierz Konstanty Plater

Kazimierz Konstanty Plater herbu Plater hrabia I (ur. 1749, zm. 4 sierpnia 1807) – podkanclerzy litewski z ramienia konfederacji targowickiej, kasztelan trocki w latach 1790–1793, starosta inflancki i dyneburski, wielokrotny konsyliarz Rady Nieustającej, szambelan Stanisława Augusta Poniatowskiego w 1770 roku, rotmistrz Kawalerii Narodowej, hrabia cesarstwa od 1774, kawaler maltański (w zakonie od 1775 roku), dziedziczny komandor maltański.
Życiorys.
Jako poseł na sejm elekcyjny był elektorem Stanisława Augusta Poniatowskiego z Księstwa Inflanckiego w 1764 roku. Był członkiem konfederacji Sejmu Czteroletniego. Podpisał Konstytucję 3 maja. Sędzia sejmowy z Senatu z Prowincji Wielkiego Księstwa Litewskiego w 1791 roku. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Konsyliarz z Senatu w konfederacji targowickiej. Na sejmie grodzieńskim w 1793 roku został mianowany przez króla Stanisława Augusta Poniatowskiego członkiem deputacji do traktowania z posłem rosyjskim Jakobem Sieversem. 22 lipca 1793 roku podpisał traktat cesji przez Rzeczpospolitą ziem zagarniętych przez Rosję a 25 września cesji ziem zagarniętych przez Prusy w II rozbiorze Polski. Był członkiem konfederacji grodzieńskiej 1793 roku, a także członkiem Komisji Edukacyjnej Wielkiego Księstwa Litewskiego z nominacji konfederacji targowickiej w 1793 roku. Złożył akces do insurekcji kościuszkowskiej.
W 1791 odznaczony Orderem Orła Białego, kawaler Orderu Świętego Stanisława od 1776 roku, kawaler maltański od 1775 roku, w 1787 roku odznaczony rosyjskim Orderem św. Aleksandra Newskiego.
W 1774 roku ufundował tzw. rodzinną komandorię kawalerów maltańskich (typu "ius patronatus)" na dobrach Kalnik.
Ożenił się z Izabelą z Borchów, córką Jana Andrzeja h. Trzy Kawki. Ich synami byli: Ludwik August, Jan, Michał Zyberg-Plater, Konstanty, Kazimierz, Stanisław i Henryk.

</doc>
<doc id="1142624" url="https://pl.wikipedia.org/wiki?curid=1142624" title="3 (album Shakespears Sister)">
3 (album Shakespears Sister)

Materiał na album został stworzony przez Siobhan, jej byłego męża Dave'a Stewarta i nowych członków zespołu. Album został wyprodukowany przez Siobhan, Dave Stewart oraz producentów "Hormonally Yours" (Alan Moulder, Andy Wright i Flood). Pod względem muzycznym była bardziej rockowa od poprzednich.
Pierwszy singel z płyty „I Can Drive” osiągnął 30. miejsce na brytyjskiej liście singli, jednak był uznany za porażkę przez wytwórnię, która w efekcie zawiesiła wydanie albumu.
Siobhan po latach udało się zdobyć prawa do płyty i w 2004 roku wydała album przez swoją stronę internetową.
W związku z odnowionym zainteresowaniem zespołem, w tym samym roku London Records wydało zbiór największych hitów zespołu na CD/DVD.

</doc>
<doc id="1142631" url="https://pl.wikipedia.org/wiki?curid=1142631" title="Welcome to My Truth">
Welcome to My Truth

Welcome to My Truth – to trzeci singel z płyty Anastacia amerykańskiej piosenkarki Anastacii. Przy tworzeniu tekstu pomagali jej Kara DioGuardi oraz John Shanks. Piosenka została wydana 8 listopada 2004 roku i wywołała pozytywne opinie krytyków muzycznych. Jej poprzednie dwa sukcesy płyty - "Left Outside Alone" i "Sick and Tired" sprawiły, że i po wydaniu tej piosenki na rynek, zajęła wysokie miejsca szczególnie w Hiszpanii. 
Nawiązanie do życia prywatnego.
Piosenka ma charakter biograficzny, opisuje jej stosunki z ojcem. Kiedy Anastacia była małą dziewczynką zostawił ją bez jakiegokolwiek kontaktu. Sama z matką, niezbyt przejmowała się tym zdarzeniem, jednak pragnęła, aby ten patrzył na jej sukcesy, cieszył się razem z nią. Bez rezultatów. Stąd także fragment piosenki - "Somebody bring up the lights I want you to see". 
Wideoklip.
Teledysk do piosenki został nakręcony 17 lipca 2004 w Kalifornii. Całość projektu była nadzorowana przez Diane Martel. 
Wideoklip ukazuje zachowanie małej dziewczynki, w momencie kiedy odchodzi od niej ojciec. Jej życie wygląda tak jak każdego dziecka - bawi się, maluje, biega. W piosence ukazana jest scena, kiedy dziewczynka maluje portret Mony Lisy, za który dostaje potem wyróżnienie. Wiesza go na lodówce, aby matka wracając z pracy zobaczyła go i poczuła się dumna. Rodzicielka wchodzi jednak i nie zwraca uwagi na pracę córki. Piosenkarka chciała pokazać w teledysku, że pomimo niezgody między rodzicami i braku zainteresowania ze strony roztargnionej po odejściu ojca matki nadal jest szczęśliwa.

</doc>
<doc id="1142635" url="https://pl.wikipedia.org/wiki?curid=1142635" title="Objaw przetokowy">
Objaw przetokowy

Objaw przetokowy, inaczej reakcja mechaniczna przedsionka - jest to objaw, który może być wywołany na skutek połączenia (przetoki) pomiędzy uchem środkowym a uchem wewnętrznym. Polega on na reakcji przedsionkowej (układu równowagi) na skutek zmian ciśnienia w uchu zewnętrznym, przy istniejącej perforacji błony bębenkowej.
Lokalizacja.
Przetoka zlokalizowana jest na przyśrodkowej ścianie jamy bębenkowej. Najczęściej powstaje ona na kanale półkolistym bocznym, rzadziej jest to okienko owalne lub okrągłe.
Przyczyny.
Warunkiem powstania objawu są procesy patologiczne struktur oddzielających ucho środkowe od wewnętrznego. Najczęściej są one spowodowane niszczącym kość procesem zapalnym toczącym się w uchu środkowym (przewlekłe perlakowe zapalenie ucha środkowego) lub urazem (złamanie kości skroniowej) lub także złośliwym nowotworem naciekającym kość skroniową.
Technika wykonania.
Do wykonania objawu przetokowego służy każdy mechanizm zmieniający ciśnienie w uchu zewnętrznym. Może być to:
Przy istniejącej perforacji w błonie bębenkowej i jednoczesnej przetoce zmiany ciśnienia powietrza z przewodu słuchowego zewnętrznego przenoszą się przez perforacje w błonie bębenkowej na przetokę wywołując odkształcenie odsłoniętej części ucha wewnętrznego (najczęściej kanału półkolistego bocznego). Zmiana ciśnień powoduje odkształcenie i ruch endolimfy. Na skutek tego powstaje reakcja przedsionkowa. Jej objawami są zawroty głowy i oczopląs.
Niekiedy mimo istnienia przetoki w ścianie przyśrodkowej jamy bębenkowej objawu przetokowego wywołać nie można. Może być to spowodowane zamknięciem przetoki przez ziarninę zapalną lub nowotworową, a także przez perlaka. Objawu przetokowego nie udaje się wywołać także w uchu wewnętrznym zniszczonym przez proces zapalny (np. zwłóknienie po ropnym zapaleniu błędnika), czyli w porażonym błędniku.

</doc>
<doc id="1142644" url="https://pl.wikipedia.org/wiki?curid=1142644" title="Ignacy Franciszek Przebendowski">
Ignacy Franciszek Przebendowski

Ignacy Franciszek Przebendowski herbu Kuna (ur. ok. 1730 – zm. 14 września 1791) – wojewoda pomorski w latach 1770-1779, marszałek Rady Nieustającej i konsyliarz Departamentu Interesów Cudzoziemskich w 1786, dyrektor generalny poczt królewskich od 1776, konsyliarz Rady Nieustającej w 1775 roku, członek Komisji Edukacji Narodowej w latach 1785-1791, starosta generalny krakowski w latach 1779-1783, starosta malborski w 1765 roku, kościański w 1769 roku, pucki i mirachowski, solecki.
Życiorys.
6 lipca 1751 ojciec przekazał mu starostwo puckie, a w 1752 uzyskał po zmarłym bracie starostwo mirachowskie. Otrzymał też wówczas tytuł szambelana. W 1753 przebywał w Dreźnie u boku króla Augusta III. Małżeństwo z Felicytą z Wielopolskich, córką wojewody sandomierskiego Jana, zawarte najpóźniej w końcu 1754 przypieczętowało zbliżenie Przebendowskich do Czartoryskich, z którą byli związani Wielopolscy. Został czołowym działaczem stronnictwa Familii Czartoryskich w Prusach Królewskich. Przyniosło mu także dobra w województwie krakowskim. W 1756 otrzymał rangę pułkownika wojsk koronnych, zabiegał następnie o awans na generała. Poseł na sejm 1762 roku z województwa krakowskiego.
Był marszałkiem księstw oświęcimskiego i zatorskiego w konfederacji Czartoryskich w 1764 roku. W 1764 podpisał z księstwami oświęcimskim i zatorskim elekcję Stanisława Augusta Poniatowskiego jako poseł księstw oświęcimskiego i zatorskiego na sejm elekcyjny. Poseł na sejm koronacyjny 1764 roku z księstw oświęcimskiego i zatorskiego. Członek konfederacji Andrzeja Mokronowskiego w 1776 roku. Członek Komisji Skarbowej Koronnej w 1777 roku. W 1778 roku był prezesem krakowskiej Komisji Dobrego Porządku. Po rozwiązaniu Rady Nieustającej, zrażony do postępowania Sejmu Wielkiego, wycofał się z czynnej działalności politycznej. Latem 1791 przebywał na odpoczynku w Krzeszowicach. Zaskoczyła go tam nagła powódź, z której się ledwo wyratował, a wydarzenie to przyspieszyło jego śmierć.
20 sierpnia 1757 wraz z matką założył w Wejherowie fundację stypendialną dla młodzieży, mającej wypłacać co roku 810 złotych na koszty kształcenia miejscowej młodzieży. Fundacja przetrwała do 1939 r. Po I rozbiorze sprzedał rodowe dobra i osiadł w Małopolsce.
W 1765 roku został kawalerem Orderu Świętego Stanisława. W 1773 roku odznaczony Orderem Orła Białego.

</doc>
<doc id="1142645" url="https://pl.wikipedia.org/wiki?curid=1142645" title="Częstochowianka Częstochowa">
Częstochowianka Częstochowa

KS Sorella Częstochowianka Częstochowa – polska kobieca drużyna siatkarska z Częstochowy, od sezonu 2019/2020 występująca w I lidze. Siedziba klubu znajduje się przy ul. Rejtana 7c. Oprócz drużyny seniorek klub prowadzi także grupy młodzieżowe. Prezesem klubu jest Alina Zagozda-Dobrzańska.
Historia.
Klub Sportowy Częstochowianka został założony w 1936 roku przez pracowników fabryki „La Czenstochovienne". Początkowo był to klub wielosekcyjny, działały m.in. sekcje kolarstwa i piłki nożnej. Sekcja siatkarska powstała w roku 1938.
Szybki rozwój drużyny siatkarskiej kobiet nastąpił na przełomie lat 50. i 60. XX wieku. W 1962 roku drużyna awansowała po raz pierwszy do I ligi. Na najwyższym poziomie rozgrywkowym wystąpiła jeszcze dwukrotnie: w sezonach 1964/1965 i 1966/1967. Za każdym razem po jednym sezonie spadała do II ligi. Pod koniec lat 60. powstała hala sportowa przy ul. Rejtana. W latach 1967–1974 drużyna występowała w II lidze. Następnie spadła do rozgrywek międzywojewódzkich, w których grała do połowy lat 90.
W 2003 roku klub nawiązał współpracę z AZS WSP Częstochowa i reprezentował uczelnię w akademickich mistrzostwach Polski. W latach 2005–2012 zespół występował w II lidze. Sponsorem tytularnym klubu był wówczas "Domex". Po zakończeniu sezonu 2011/2012, w związku z wycofaniem się sponsorów, klub musiał ze względów finansowych zrezygnować z rozgrywek na poziomie II ligi.
W sezonie 2012/2013 drużyna (oparta na juniorkach) grała w IV lidze. Zespół zajął w niej pierwsze miejsce i awansował do III ligi. W 2015 roku klub awansował do II ligi, a w roku 2019 do I ligi.
Trenerem drużyny w 2019 roku został Andrzej Stelmach. Jego asystentką została Anita Krzyczmonik, która wcześniej pełniła funkcję pierwszego trenera.W sezonie 2019/2020 sponsorem tytularnym klubu była Galeria Jurajska. Od sezonu 2019/2020 drużyna rozgrywa swoje mecze domowe w Hali Sportowej Częstochowa. W październiku 2021 roku sponsorem tytularnym klubu została Sorella, marka należąca do Pamapolu.
W październiku 2022 roku z finansowania klubu wycofał się sponsor tytularny, w związku z czym drużynę dotknęły problemy finansowe. W trakcie sezonu z klubu odszedł trener Andrzej Stelmach i większość zawodniczek. Funkcję trenera i kapitana drużyny tymczasowo przejęła prezes Alina Zagozda-Dobrzańska, a skład drużyny uzupełniono młodymi zawodniczkami. Pod koniec 2022 roku funkcję pierwszego trenera ponownie zaczęła pełnić Anita Krzyczmonik.
Udział w rozgrywkach ligowych.
Poziom rozgrywek:

</doc>
<doc id="1142650" url="https://pl.wikipedia.org/wiki?curid=1142650" title="Grubość">
Grubość



</doc>
<doc id="1142651" url="https://pl.wikipedia.org/wiki?curid=1142651" title="Gwardia II Wrocław (piłka siatkowa kobiet)">
Gwardia II Wrocław (piłka siatkowa kobiet)



</doc>
<doc id="1142652" url="https://pl.wikipedia.org/wiki?curid=1142652" title="Port lotniczy Szarm el-Szejk">
Port lotniczy Szarm el-Szejk

Międzynarodowy port lotniczy Szarm el-Szejk – trzecie co do wielkości ruchu lotniczego lotnisko Egiptu , znajduje się 10 km na północ od centrum Szarm el-Szejk, w dzielnicy Ras Nasrani na równinie Wadi Umm Tartir.
Lotnisko zostało otwarte 14 maja 1968 jako lotnisko wojskowe izraelskiego lotnictwa pod nazwą "Ophira International Airport" (na okupowanych wówczas przez Izrael terenach półwyspu Synaj). W 1982 po układzie w Camp David przejęte przez Egipt.
23 maja 2007 otwarto drugi nowoczesny terminal z dwoma poziomami powierzchni 43 000 m². Lotnisko ma terminal krajowy i międzynarodowy z sześcioma bramami. Budynek terminalu składa się z trzech komponentów: dwóch hal o okrągłym kształcie spojonych przez klinowate zadaszenie. Hale te służą dla obsługi pasażerów tranzytowych, kontroli paszportowej, są w nim również zlokalizowane sklepy bezcłowe i obszary dla VIP-ów, jak również kawiarnie i restauracje. W nowym terminalu funkcjonuje klimatyzacja. Jego kształt, nawiązując do tutejszej rdzennej kultury, przypomina beduiński namiot.
W 2009 port lotniczy obsłużył 7,4 mln osób. Obsługuje linie czarterowe do i z tego nadmorskiego kurortu oraz regularne linie lotnicze.
Wydarzenia lotnicze związane z lotniskiem Szarm el-Szejk.
Bitwa powietrzna Ofira.
, która miała 6 października 1973, w pobliżu izraelskiej bazy powietrznej Ofira (dziś Szarm el-Szejk), była jedną z pierwszych bitew lotniczych w czasie wojny Jom Kipur. Udział wzięły, po stronie izraelskiej dwa Phantomy F-4, a po stronie egipskiej dwadzieścia myśliwców MiG-ów 17 i osiem eskortujących je MiG-ów-21. W ciągu trwającej sześć minut bitwy siedem MiG-ów zostało zestrzelonych. Pozostałe samoloty, w tym oba Phantomy, powróciły do baz.
Operacja Entebbe.
3 lipca 1976 z lotniska Ofira, będącego wówczas pod okupacją izraelską, wystartowały cztery samoloty transportowe C-130 Hercules i dwa samoloty Boeing 707 Sił Powietrznych Izraela z komandosami w celu uwolnienia zakładników z porwanego w Atenach samolotu Air France, lot 139 (operacja Entebbe).
Katastrofa 737 pod Szarm el-Szejk.
3 stycznia 2004 samolot Boeing 737 egipskich linii Flash Airlines runął do Morza Czerwonego do zatoki Naama Bay zaraz po starcie z Portu Lotniczego Szarm el-Szejk. Nikt z 148 pasażerów (w tym 135 Francuzów) nie przeżył. Przyczyną była prawdopodobnie awaria.
Katastrofa Airbusa A321 na półwyspie Synaj.
31 października 2015 roku o 5:00 Airbus A321 rosyjskich linii Metrojet wystartował z portu lotniczego Szarm el-Szejk. 22 minuty później bomba znajdująca się w ładowni samolotu eksplodowała w ogonie samolotu, doprowadzając do katastrofy. Zginęły 224 osoby. Bomba została podłożona prawdopodobnie przez jednego z pracowników lotniska.

</doc>
<doc id="1142656" url="https://pl.wikipedia.org/wiki?curid=1142656" title="Karol Toeplitz">
Karol Toeplitz

Karol Henryk Toeplitz (ur. 20 marca 1936 w Sopocie) – polski filozof, etyk i tłumacz, profesor nauk humanistycznych, nauczyciel akademicki wielu uczelni.
Życiorys.
Uczeń prof. Leszka Kołakowskiego. Był tłumaczem na język polski prac wybitnego duńskiego filozofa Sørena Kierkegaarda.
W 1993 otrzymał tytuł profesora nauk humanistycznych
Wykładał m.in. w gdańskiej Akademii Medycznej, na Wydziale Historyczno-Filozoficznym Akademii Pomorskiej w Słupsku oraz na Chrześcijańskiej Akademii Teologicznej w Warszawie do 2009.
Z okazji czterdziestolecia pracy naukowej dedykowano prof. Karolowi Toeplitzowi pracę zbiorową pt. "Jest-że dla prawdy przyszłość jaka?" (Wydaw. Adam Marszałek, Toruń 2001, ).

</doc>
<doc id="1142658" url="https://pl.wikipedia.org/wiki?curid=1142658" title="Efekt Tullio">
Efekt Tullio

Efekt Tullio – to odmiana objawu przetokowego wywołanego duża falą akustyczną dźwięku. Został opisany po raz pierwszy w 1929 roku przez Pietro Tullio (1881-1941). Aby doszło do jego powstania, musi istnieć przetoka w ścianie przyśrodkowej jamy bębenkowej oraz sprawny układ przewodzenia dźwięku (łańcuch kosteczek słuchowych), który spełnia rolę tłoka. Na skutek zmian ciśnienia hydrostatycznego w błędniku błoniastym spowodowanego dużą falą dźwiękową następuje zawrót głowy oraz oczopląs.

</doc>
<doc id="1142661" url="https://pl.wikipedia.org/wiki?curid=1142661" title="AZS Politechnika Śląska Gliwice (piłka siatkowa kobiet)">
AZS Politechnika Śląska Gliwice (piłka siatkowa kobiet)

KŚ AZS Politechnika Śląska – polska kobieca akademicka drużyna siatkarska z Gliwic, działający przy Politechnice Śląskiej.
Do sezonu 2003/2004 drużyna grała w lidze okręgowej. Nastąpił wówczas awans do III ligi, w której drużyna grała w sezonach 2004/2005, 05/06 i 06/07, po czym awansowała do II ligi. Sezony 2007/2008, 2008/09 i 09/10 to gra w II lidze i awans do I. W całym tym okresie trenerem drużyny był mgr Wojciech Czapla – trener II klasy. W sezonie 2010/2011 klub występował w I lidze, jednak po zajęciu ostatniego miejsca w tabeli powrócił do II ligi.

</doc>
<doc id="1142662" url="https://pl.wikipedia.org/wiki?curid=1142662" title="Arnau">
Arnau



</doc>
<doc id="1142663" url="https://pl.wikipedia.org/wiki?curid=1142663" title="Złotniki (Wrocław)">
Złotniki (Wrocław)

Złotniki – osiedle Wrocławia w zachodniej części miasta, nad rzeką Bystrzycą i jej dopływem - Ryńką. Administracyjnie część osiedla Leśnica. W granicach miasta od 1928.
W przeszłości dwie wsie (Małe i Wielkie Złotniki, niem. "Klein" oraz "Groß Goldschmieden"). Graniczy z Leśnicą (na zachodzie) i Stabłowicami (od północy), a od południa (wzdłuż linii kolejowej z Wrocławia przez Leśnicę do Legnicy) z Jerzmanowem, Osińcem i Żernikami. Na wschód i północny wschód od Złotnik znajduje się prawie niezamieszkany teren osiedla Gajowa nad strumieniem Ługowina, a dalej na wschód - Kuźniki. W zachodniej części osiedla, pomiędzy Ryńką a Bystrzycą, znajduje się Park Złotnicki, a na jego południowo-zachodnim skraju - Zakłady Chemiczne "Złotniki", jedna z najstarszych fabryk chemicznych na Dolnym Śląsku, produkująca dziś m.in. azotan i siarczan magnezu oraz inne nawozy na potrzeby rolnictwa.
W XIII wieku wieś służebna z folwarkiem złotnika Hermana z dymarkami i warsztatami złotniczymi, na początku wieku XVI połączona z sąsiednią niewielką wsią i folwarkiem (Małe Złotniki). Według zapisków z 1795 roku we wsi znajdował się dwór, folwark, cegielnia i młyn wodny, zamieszkana była przez 165 osób. W połowie XIX wieku znajdowała się tu gorzelnia i browar, a mieszkało 14 osób. W 1865 wybudowano tu zakłady chemiczne, produkujące wówczas sodę i tlenek glinu. Wysokie zapotrzebowanie na wytwarzane tu produkty spowodowało szybką rozbudowę fabryki; w 1927 zatrudnienie sięgało tu 800 osób. Złotniki od końca XVIII wieku były też celem wycieczek mieszkańców Wrocławia, chwalących sobie miejscowe piwo zwane warszawskim.
W latach 20. XX wieku rozpoczęto budowę podmiejskiego osiedla mieszkaniowego, zaprojektowanego w 1919 przez architekta Ernsta Maya. Według założeń autorskich Maya zrealizowano jednak tylko skromną część osiedla w jego północno-zachodniej części (dzisiejsza ulica Rajska oraz plac Kaliski i plac Ciesielski). Park Złotnicki utworzony został na terenie dawnego parku dworskiego. W 1928 Złotniki przyłączono - wraz z kilkoma okolicznymi wsiami i miasteczkiem "Deutsch Lissa" (Leśnicą) - do Wrocławia, a założenia Maya uproszczono, realizując je w latach 30. według planów H. Knippinga. Zbudowana w latach 1934–1938 szkoła (dziś Szkoła Podstawowa nr 24) przy obecnej ulicy Częstochowskiej 42 powstała według projektu Maxa Schirmera.

</doc>
<doc id="1142665" url="https://pl.wikipedia.org/wiki?curid=1142665" title="Hotel Centrum w Łodzi">
Hotel Centrum w Łodzi

Hotel Centrum – hotel funkcjonujący w Łodzi w latach 1976–2014, zlokalizowany przy ul. Kilińskiego 59-63.
Charakterystyka.
Hotel Centrum (z kasynem) zlokalizowany był w centrum miasta, przy dworcu Łódź Fabryczna, niedaleko ul. Piotrkowskiej. Miał 188 pokoi, 7 sal konferencyjnych, restaurację i kasyno.
Historia.
W marcu 1963 ogłoszono otwarty konkurs na projekt hotelu miejskiego w Łodzi – pierwsze trzy nagrody zdobyli pracownicy łódzkiego Miastoprojektu. Pierwszą nagrodę zdobył zespół architektów – architekt Jan Michalewicz, Bronisław Marszał, Tadeusz Nowicki. Ich projekt został również wybrany do realizacji.
W latach funkcjonowania w Łodzi festiwalu Camerimage, hotel Centrum był miejscem bankietów i noclegów gwiazd filmu. W hotelu miał swój apartament m.in. reżyser David Lynch. W hotelu realizowano niektóre sceny do polskiej komedii sensacyjnej "Piłkarski poker".
W 2011 łódzka firma Eko-Vit zakupiła za 43 095 000 zł 85% akcji spółki akcyjnej Centrum-Hotele (pozostałe 15% przeznaczono na akcje pracownicze), do której należały łódzkie hotele: Centrum, Światowit, Mazowiecki, Polonia Palast i Savoy. Firma zapowiedziała, że w miejscu powstałym po wyburzeniu Hotelu Centrum mają powstać dwa 12-piętrowe budynki o charakterze usługowo-biurowym.
27 czerwca 2014 roku hotel został zamknięty. Na początku października 2014 roku rozpoczęła się rozbiórka obiektu, która zakończyła się w 2016 roku.

</doc>
<doc id="1142669" url="https://pl.wikipedia.org/wiki?curid=1142669" title="Dekanat Staszów">
Dekanat Staszów

Dekanat Staszów – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
Na terenie dekanatu istnieje 1 kościół rektoralny:
Sąsiednie dekanaty.
Chmielnik "(diec. kielecka)", Klimontów, Koprzywnica, Opatów, Połaniec, Święty Krzyż

</doc>
<doc id="1142670" url="https://pl.wikipedia.org/wiki?curid=1142670" title="Hufiec Harcerzy w Wałbrzychu">
Hufiec Harcerzy w Wałbrzychu

Hufiec Harcerzy w Wałbrzychu – historyczna jednostka terenowa Związku Harcerstwa Polskiego obejmująca swym zasięgiem miasto Wałbrzych.
Historia.
Hufiec rozpoczął swoją działalność, gdy Alojzy Ciasnocha otrzymał w październiku 1945 roku pełnomocnictwo z Komendy Chorągwi Dolnośląskiej do tworzenia hufca harcerzy w Wałbrzychu. Oficjalnie hufiec utworzono 16 listopada 1945 r. 
W skład pierwszej komendy weszli: A. Ciasnocha (hufcowy), Leszek Juniszewski, hm. Julian Karpała, Franciszek Jędrzejczak, Jaworski, phm. Brunon Damski, H.R. Walter Siekierzyński, Mieczysław Pawlusiński, phm. Zbigniew Wesołowski, Marian Leszczyński, Witold Łożykowski.
Początkową siedzibą hufca było mieszkanie A. Ciasnochy na ulicy Asnyka 2/1.
21 maja 1946 roku do Wałbrzycha przybyła pierwsza grupa repatriantów z Francji i Belgii, którzy działając w tamtejszym ZHP, zasilili szeregi hufca.
W 1946 roku działały drużyny harcerskie w Bożej Górze (Boguszów), Dolinie (Stare Bogaczowice), Łokietku (Walim), Frydlandzie (Mieroszów), Młotach (Kuźnice Świdnickie).
Łącznie hufiec liczył ok. 500 członków i był jednym z najliczniejszych i najlepiej pracujących na Dolnym Śląsku.
22 czerwca 1946 roku reprezentacja hufca wzięła udział w Zlocie Chorągwi Dolnośląskiej we Wrocławiu, a w wakacje zorganizowała pierwsze dwa obozy nad zalewem w Zagórzu Śląskim; na jednym z nich prowadzony był kurs drużynowych.
Największym problemem hufca w 1946 roku był brak kadry instruktorskiej i brak drużyn zuchowych.
W 1947 roku przeprowadzono kilka kursów: kurs zastępowych, kurs języka esperanto, wyższy kurs sanitarny
Do osiągnięć hufca tego okresu zaliczyć trzeba przede wszystkim wydawanie pisma „Czuwajka Wałbrzyska”, przekształconego później w „Czuwajkę Dolnośląską”.
W 10 maja 1947 roku Hufiec Harcerzy został podzielony na dwa: Hufiec Wałbrzych-Miasto, którego komendantem został phm. Edward Wardęga, którego wkrótce zmienił Wiesław Romanowski, a następnie W. Siekierzyński i Hufiec Wałbrzych-Powiat, którym kierował phm. Edward Dworznikowski, a następnie Zbigniew Wesołowski, a po jego wyjeździe do Wrocławia hufiec objął phm. Edward Drzewnikowski(Uwaga: być może Edward Dworznikowski i Edward Drzewnikowski to jedna i ta sama osoba). Komendantem Hufców Wałbrzyskich został Walter Siekierzyński, a wkrótce Alojzy Ciasnocha, który funkcję pełnił do grudnia 1947. 1 października 1948 r. oba hufce połączono i utworzono jeden. Komendantem został mianowany phm. Ryszard Zygmunt, który pełnił funkcję do 1 kwietnia 1949 r., a po nim do stycznia 1951 hufcem kierował Mieczysław Kowalczyk.

</doc>
<doc id="1142674" url="https://pl.wikipedia.org/wiki?curid=1142674" title="Port lotniczy Taba">
Port lotniczy Taba

Międzynarodowy port lotniczy Taba – lotnisko egipskie, znajduje się 13 km na północ od centrum Taby na terenie muhafazy Synaj Północny.
Lotnisko wybudowali w 1972 Izraelczycy podczas okupacji Synaju po wojnie sześciodniowej. Funkcjonowało ono najpierw jako baza lotnicza Etzion Air Force Base Sił Powietrznych Izraela, od 1978 przyjmowało również loty cywilne.
Stało się znane, gdy 7 czerwca 1981 o 15:55 czasu lokalnego (12:55 GMT) wystartowały stąd myśliwce F-16 wraz z eskortą F-15 z zamiarem zniszczenia irackiego reaktora jądrowego w Osirak (operacja Opera). Po zbombardowaniu reaktora eskadra wróciła do bazy.
Pod kontrolą Egiptu lotnisko znajduje się od 26 kwietnia 1982. Loty izraelskie przeniesiono na wybudowane w 1981 lotnisko Owda.

</doc>
<doc id="1142677" url="https://pl.wikipedia.org/wiki?curid=1142677" title="Hufiec Wałbrzych-Powiat">
Hufiec Wałbrzych-Powiat

Hufiec Wałbrzych-Powiat powstał w wyniku decyzji komendanta Chorągwi Dolnośląskiej spowodowanej wzrostem liczebności Hufca Wałbrzych, którego podzielono na dwa: Hufiec Wałbrzych-Miasto i Hufiec Wałbrzych-Powiat. Oboma hufcami kierował Alojzy Ciasnocha.
Podział ten miał usprawnić pracę, zapewnić drużynom większą pomoc ze strony hufca, ale przydzielenie jednej osobie dwóch funkcji spowodowało skutek odwrotny.
W wyniku zmian organizacyjnych i programowych w ZHP z funkcji komendanta hufca zostaje zwolniony w dn. 10 V 1947 r. Alojzy Ciasnocha, a jego miejsce zajmuje podharcmistrz Zbigniew Wesołowski, który swoją funkcję pełni do 1 X 1948 r. kiedy Hufiec Wałbrzych-Miasto i Hufiec Wałbrzych-Powiat zostają połączone.

</doc>
<doc id="1142680" url="https://pl.wikipedia.org/wiki?curid=1142680" title="Ambrose Jerome Kennedy">
Ambrose Jerome Kennedy

Ambrose Jerome Kennedy (ur. 6 stycznia 1893 w Baltimore, Maryland, zm. 29 sierpnia 1950 w Baltimore, Maryland) – amerykański polityk, działacz Partii Demokratycznej. W latach 1932–1941 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1142681" url="https://pl.wikipedia.org/wiki?curid=1142681" title="Walter Jagiełło">
Walter Jagiełło

Walter Edward Jagiełło, pseud. art. Władysław Jagiełło, Li’l Wally, Mały Władziu, Mały Władzio (ur. 1 sierpnia 1930 w Chicago, zm. 17 sierpnia 2006 w Miami) – amerykański muzyk stylu folk i muzyki etnicznej pochodzenia polskiego.
Życiorys.
Nagrał ponad 110 płyt jako "Lil’ Wally the Polka King" (Mały Władzio Król Polki). Muzyk samouk, grał na concertinie (właściwie na bandoneonie) i perkusji. Największy jego przebój to "Puka Jasiu" (Johnnys Knocking)". Znany w Polsce z pocztówek dźwiękowych, na których wydawane były polki.
W Chicago zdobywał sławę występując najpierw w radio, później również w telewizji. Pierwszy raz w telewizji wystąpił w 1966 w programie "The Lawrence Welk Show".
Polki w jego wykonaniu dotarły w latach 60. XX wieku do Polski, gdzie rozchodziły się głównie na grających widokówkach.
W 1984 wystąpił na audiencji w Watykanie grając papieżowi Janowi Pawłowi II specjalnie dla niego skomponowany utwór „God Bless Our Polish Pope”.
Zmarł 17 sierpnia 2006 w Miami na Florydzie w wieku 76 lat.
Życie prywatne.
Miał żonę Jeanette i brata Franka.

</doc>
<doc id="1142683" url="https://pl.wikipedia.org/wiki?curid=1142683" title="Port lotniczy Al-Arisz">
Port lotniczy Al-Arisz

Międzynarodowy port lotniczy Al-Arisz (arab. مطار العريش الدولي; oficjalna nazwa w ang. El Arish International Airport) – port lotniczy położony na południe od miasta Al-Arisz w Egipcie.
Położenie.
Lotnisko znajduje się w odległości 6 kilometrów na południe od centrum miasta Al-Arisz, w muhafazie Synaj Północny.
Przy lotnisku znajduje się zamknięta strefa wojskowa z lądowiskiem dla helikopterów. Poza terenem lotniska jest szpital rządowy.
Historia.
Pierwotnie znajdowała się tutaj baza lotnicza egipskich sił powietrznych. Posiadała ona trzy betonowe pasy startowe. Podczas wojen izraelsko-arabskich lotnisko Al-Arisz było wielokrotnie bombardowane i niszczone przez Siły Powietrzne Izraela. Podczas Wojny sześciodniowej w 1967 Izraelczycy zajęli cały półwysep Synaj. Wybudowali wówczas w pobliżu bazę lotniczą Al Gora. Z tego powodu nie odbudowywano bazy lotniczej Al-Arisz. W ramach procesu pokojowego wojska izraelskie opuściły Synaj, i w 1979 zawarto traktat pokojowy izraelsko-egipski. Traktat ograniczał egipską obecność wojskową na półwyspie Synaj, w związku z tym nie uruchomiono tutejszych baz lotniczych, które w bardzo ograniczonym stopniu pełnią rolę cywilnych portów lotniczych.
Od 2000 z lotniska korzystają palestyńskie linie lotnicze Palestinian Airlines. Jest to najbliżej położone lotnisko cywilne od Strefy Gazy, gdzie izraelska armia zniszczyła pas startowy portu lotniczego im. Jasera Arafata. Obecnie lotniska w Al-Arisz jest wykorzystywane głównie do obsługi palestyńskich pasażerów pielgrzymujących do Arabii Saudyjskiej. Jest tu także przyjmowana międzynarodowa pomoc humanitarna dla Strefy Gazy.

</doc>
<doc id="1142684" url="https://pl.wikipedia.org/wiki?curid=1142684" title="John Madejski">
John Madejski

John Robert Madejski (ur. 28 kwietnia 1941 w Stoke-on-Trent) – angielski biznesmen, prezes klubu piłkarskiego Reading. Jego ojczymem był polski żołnierz, lotnik RAF-u, po którym nosi nazwisko.
Jest właścicielem i prezesem angielskiego klubu piłkarskiego Reading, który występuje w Championship. Jego nazwiskiem nazwany jest stadion tego zespołu Madejski Stadium.
Jest kawalerem Orderu Imperium Brytyjskiego.
Życie osobiste.
Ma dwójkę dzieci, ale nigdy nie był żonaty. W październiku 2004 roku angielskie media łączyły go z angielską wokalistką Cillą Black.

</doc>
<doc id="1142685" url="https://pl.wikipedia.org/wiki?curid=1142685" title="Lista odcinków serialu Na imię mi Earl">
Lista odcinków serialu Na imię mi Earl

Lista odcinków serialu "Na imię mi Earl", emitowanego w amerykańskiej telewizji NBC, w latach 2005-2009, a w Polsce od 2007. Powstało łącznie 96 odcinków.

</doc>
<doc id="1142686" url="https://pl.wikipedia.org/wiki?curid=1142686" title="Hufiec Wałbrzych-Miasto">
Hufiec Wałbrzych-Miasto

Hufiec Wałbrzych-Miasto
powstał w wyniku decyzji komendanta Chorągwi Dolnośląskiej spowodowanej wzrostem liczebności Hufca Wałbrzych, którego podzielono na dwa: Wałbrzych-Miasto i Hufiec Wałbrzych-Powiat. Oboma hufcami kierował Alojzy Ciasnocha.
Podział ten miał usprawnić pracę, zapewnić drużynom większą pomoc ze strony hufca, ale przydzielenie jednej osobie dwóch funkcji spowodowało skutek odwrotny.
W wyniku zmian organizacyjnych i programowych w ZHP z funkcji komendanta hufca zostaje zwolniony w dn. 10 V 1948 r. Alojzy Ciasnocha, a jego miejsce zajmuje Marian Kozub. 
10 maja 1948 r. na funkcje Komendanta został powołany Wiesław Romanowski. W skład nowej Komendy weszli: Jędrzej Szydlarski, Wojciech Michalski, Zdzisław Motyl, Krzysztof Chołoniewski, Juliusz Grzybowski, Bogusław Macior, Czesław Kołodziejski i Roman Balsewicz.
1 października 1948 r. Hufiec zostaje połączony z Hufcem Wałbrzych-Powiat.

</doc>
<doc id="1142687" url="https://pl.wikipedia.org/wiki?curid=1142687" title="Czuwajka Wałbrzyska">
Czuwajka Wałbrzyska

Czuwajka Wałbrzyska – pierwsze harcerskie pismo w języku polskim wydawane po II wojnie światowej na Dolnym Śląsku.
Po raz pierwszy ukazało się 8 września 1946 roku. W skład zespołu redakcyjnego weszli: Leszek Juniszewski, Jerzy Jaworski i Mieczysław Pawlusiński, a oprawą graficzną zajął się Witold "Mamut" Łożykowski.
Czuwajka powielana była na powielaczu należącym do uzdrowiska w Szczawnie-Zdroju.
Wyszło 17 numerów gazety, która następnie połączyła się z redakcją "Pod Lilii Znakiem" i przekształciła się w pismo dolnośląskie – "Czuwajkę Dolnośląską".

</doc>
<doc id="1142688" url="https://pl.wikipedia.org/wiki?curid=1142688" title="Wcistki">
Wcistki

Wcistki, tylozoidy – pęcherzykowate wyrosty wewnątrz naczyń lub cewek, powstałe w wyniku wrośnięcia do wnętrza komórek miękiszowych. Komórki miękiszowe wrastają przez jamki do wnętrza martwych komórek. Wraz z delikatną ścianą komórkową do wnętrza może wniknąć część cytoplazmy a nawet jądro komórkowe. Wcistki o znacznych rozmiarach są w stanie całkowicie zamknąć naczynie. Powstają w miejscach, gdzie biel przechodzi w twardziel. Wytwarzanie wcistków jest procesem zachodzącym podczas starzenia, urazów i infekcji.

</doc>
<doc id="1142689" url="https://pl.wikipedia.org/wiki?curid=1142689" title="Blok szterlingowy">
Blok szterlingowy

Blok szterlingowy – zwany później obszarem szterlingowym, obejmował grupę krajów (kraje brytyjskiej Wspólnoty Narodów z wyjątkiem Kanady, angielskie kolonie oraz Egipt, Irak, Iran, Tajlandię, Irlandię, kraje skandynawskie, Estonię, Łotwę i Portugalię), które powiązały los swoich walut z funtem szterlingiem, tzn. tworzyły w walucie brytyjskiej rezerwy i utrzymywały określony ich kurs w stosunku do funta. Na analogicznych zasadach został zorganizowany obszar frankowy, w którym kolonie i terytoria zamorskie Francji związały swoje waluty z frankiem.
Utworzenie bloku szterlingowego było konsekwencją Wielkiego Kryzysu, w czasie którego Bank Anglii odstąpił od wymienialności na złoto funta szterlinga (20 września 1931 roku) i zdewaluował swą walutę czyniąc handel zagraniczny bardziej konkurencyjnym. Tym samym doszło w Anglii do wprowadzenia pieniądza papierowego. Wyłamanie się z systemu waluty złotej zostało potraktowane przez kraje pozostałe przy wymienialności swych walut na złoto jako forma nieuczciwej konkurencji i tym samym chciano wymóc na bloku szterlingowym tymczasowość przyjętych założeń.
Blok szterlingowy zaczął zanikać po 1972 roku kiedy to pogorszyła się sytuacja funta szterlinga. Było to związane z tworzeniem się nowego międzynarodowego systemu walutowego, opartego na coraz powszechniej stosowanych płynnych kursach walutowych, stosowaniu specjalnych praw ciągnienia i braku wymienialności dolara na złoto ("gold-dollar standard") przyjęty w Bretton Woods w 1944 r.

</doc>
<doc id="1142690" url="https://pl.wikipedia.org/wiki?curid=1142690" title="Port lotniczy Abu Rudajs">
Port lotniczy Abu Rudajs

Port lotniczy Abu Rudajs – lotnisko Egiptu, znajduje się w okolicy Abu Rudajs w muhafazie Synaj Południowy.

</doc>
<doc id="1142691" url="https://pl.wikipedia.org/wiki?curid=1142691" title="Czuwajka Dolnośląska">
Czuwajka Dolnośląska

Czuwajka Dolnośląska – pismo o tematyce harcerskiej wydawane od stycznia 1947 roku w wyniku połączenia harcerskich gazet: "Czuwajka Wałbrzyska" i "Pod Lilii Znakiem", wydawanych w Wałbrzychu. Obejmująca swym zasięgiem Dolny Śląsk.
W skład redakcji weszli: Leszek Juniszewski (red. naczelny), Ewa Głodowska (zastępca), Mira Baczyńska i Mieczysław Pawlusiński (redaktorzy techniczni).
Siedziba "Czuwajki" znajdowała się przy ul. Psie Pole 36.
Na łamach Czuwajki zamieszczone były opisy przeżyć harcerskich, artykuły z technik harcerskich, wiersze i nowelki pisane przez dolnośląskich harcerzy. Czuwajka stała się łącznikiem pomiędzy funkcjonującymi na Dolnym Śląsku drużynami.
Do najbardziej twórczych autorów należeli ukrywający się pod pseudonimami Krytyk, Stary Włóczęga, Dyktator, Jedna Harcerka, Żuraw, Kuba, Pelagia Plotkarska, Hipopotam, Stary Niedźwiedź, Ponury Wilki i Rekin.
24 marca 1947 roku rozkazem komendanta Chorągwi Dolnośląskiej zakazano wydawania pisma, a przyczyną tej decyzji było wydrukowanie przez redakcję krytycznych uwag w stosunku do władz harcerskich na Dolnym Śląsku.

</doc>
<doc id="1142693" url="https://pl.wikipedia.org/wiki?curid=1142693" title="Brian Urlacher">
Brian Urlacher

Brian Keith Urlacher (ur. 25 maja 1978 w Pasco, Waszyngton) to amerykański zawodnik futbolu amerykańskiego, grający z numerem 54 na pozycji linebackera w drużynie Chicago Bears występującej w lidze National Football League.
Brian Urlacher został wybrany z numerem dziewiątym w pierwszej rundzie draftu NFL w 2000 roku przez drużynę Chicago Bears. W swoim pierwszym sezonie zdobył nagrodę dla najlepszego debiutanta roku w lidze NFL. W sezonie 2005 roku zdobył nagrodę dla najlepszego obrońcy roku. W sezonie 2006 wraz z drużyną Chicago Bears zdobył wicemistrzostwo ligi NFL przegrywając w finale ligi Super Bowl XLI z drużyną Indianapolis Colts. Przez całą karierę został wybrany do meczu gwiazd Pro Bowl osiem razy.
22 maja 2013 roku ogłosił zakończenie kariery.

</doc>
<doc id="1142697" url="https://pl.wikipedia.org/wiki?curid=1142697" title="Port lotniczy At-Tur">
Port lotniczy At-Tur

Port lotniczy At-Tur – lotnisko Egiptu, w pobliżu At-Tur. Korzystają z niego głównie służby rządowe, gubernatorskie oraz dyplomatyczne.

</doc>
<doc id="1142698" url="https://pl.wikipedia.org/wiki?curid=1142698" title="Jeremy Black">
Jeremy Black

Jeremy Black (ur. 30 października 1955 w Cambridge) – brytyjski historyk, pisarz; kawaler Orderu Imperium Brytyjskiego (MBE).
Życiorys.
Ukończył Queens’ College na Uniwersytecie Cambridge, po czym rozpoczął pracę w St John’s College i Merton College na uniwersytecie w Oxfordzie. Następnie nauczał na uniwersytecie w Durham. Pracę profesora rozpoczął w Exeter w 1996 roku. Jest profesorem historii na Uniwersytecie w Exeter. "Senior fellow" w organizacji: "Center for the Study of America and the West" w ramach Foreign Policy Research Institute. Często wygłaszał wykłady w Australii, Kanadzie, Danii, Francji, Niemczech, Włoszech i USA.
Jest autorem ponad 70 książek, przede wszystkim dotyczących dziejów XVIII wieku, brytyjskiej polityki zagranicznej i dyplomacji międzynarodowej. Uuważany za najlepszego brytyjskiego znawcę tych czasów. Na język polski przetłumaczono jedynie „Europa XVIII wieku 1700-1789” (seria „Dzieje Europy”, PIW, Warszawa 1997), „70 największych bitew świata” (Bellona, 2007), której Black był redaktorem i „Narzędzia wojny. Jak broń zmieniała świat” (Amber, 2008).

</doc>
<doc id="1142700" url="https://pl.wikipedia.org/wiki?curid=1142700" title="Hufiec Harcerek w Wałbrzychu">
Hufiec Harcerek w Wałbrzychu

Hufiec Harcerek w Wałbrzychu – działalność harcerek w Wałbrzychu rozpoczęła się w dniu 19 listopada 1945 przy Gimnazjum im. Limanowskiego, gdzie powstała pierwsza na Dolnym Śląsku drużyna harcerek (drużynowa Krystyna Kuty).
10 listopada 1946 otwarto uroczyście komendę Hufca Harcerek w Wałbrzychu. Pierwszą komendantką hufca została Irena Bocheńska, a następnie Danuta Chwastniewska. Od 22 listopada 1946 wałbrzyskie harcerki wydawały pismo „Pod lilii znakiem”. Hufiec przestał istnieć pod koniec lat 40., gdy połączono go z hufcem męskim.
Linki zewnętrzne.
Wortal wałbrzyskiego harcerstwa

</doc>
<doc id="1142701" url="https://pl.wikipedia.org/wiki?curid=1142701" title="Edward Rydz-Śmigły">
Edward Rydz-Śmigły



</doc>
<doc id="1142703" url="https://pl.wikipedia.org/wiki?curid=1142703" title="Darzbór">
Darzbór

Darzbór – tradycyjne powitanie leśników i myśliwych, którzy witają się, żegnają się lub życzą sobie powodzenia na polowaniu: „niech cię bór obdarza, niech przynosi ci dary”. Mimo swej archaicznej formy, powstało w latach 20. XX wieku. 
Twórcą zawołania jest Stanisław Wyrwiński – były inspektor w Dyrekcji Lasów w Poznaniu (obecnej Regionalnej Dyrekcji Lasów Państwowych w Poznaniu). Autor, kierując się chęcią integracji polskich leśników i myśliwych oraz wyeliminowania pozostałych po zaborach pozdrowień niemieckich, napisał na Walny Zjazd Leśników Wielkopolski i Pomorza, odbywający się w dniach 31.10–1.11.1920, tekst "Hasło Leśników Polskich" do melodii Pierwszej Brygady. Powstały utwór można traktować jako hymn polskich leśników:
Wyjaśnienie pisowni.
W pozdrowieniu "darzbór" nie chodzi o formę trybu rozkazującego 2. osoby darz, lecz o starą formę rozkaźnika 3. osoby i nie odpowiada ono dzisiejszemu "darz nam, borze", lecz "niech ci bór darzy", czyli "niech cię obdarza, przynosi dary". Powiedzenie "darz bór!" jest tak samo zbudowane jak formułki: "Tak mi dopomóż Bóg" czy "Bóg zapłać". Nie należy ich uwspółcześniać i zamieniać na "Tak mi dopomóż, Boże" i "Boże, zapłać" (czyli wprowadzać formy wołacza "Boże"), ponieważ człony "dopomóż" i "zapłać" nie są rozkaźnikami 2. osoby czasowników "dopomagać" oraz "zapłacić"; to także dawne formy 3. osoby trybu rozkazującego, a całość owych powiedzeń odczytuje się następująco: "niech mi Bóg dopomoże"; "niech ci Bóg zapłaci".

</doc>
<doc id="1142705" url="https://pl.wikipedia.org/wiki?curid=1142705" title="XV Dywizjon Bombowy">
XV Dywizjon Bombowy



</doc>
<doc id="1142707" url="https://pl.wikipedia.org/wiki?curid=1142707" title="Port lotniczy Święta Katarzyna">
Port lotniczy Święta Katarzyna

Międzynarodowy port lotniczy Święta Katarzyna – lotnisko Egiptu, znajduje się w pobliżu miejscowości Święta Katarzyna, w pobliżu Góry Synaj.

</doc>
<doc id="1142710" url="https://pl.wikipedia.org/wiki?curid=1142710" title="Teghaza">
Teghaza



</doc>
<doc id="1142718" url="https://pl.wikipedia.org/wiki?curid=1142718" title="Paedagogia Christiana">
Paedagogia Christiana

Paedagogia Christiana – półrocznik wydawany na Uniwersytecie Mikołaja Kopernika od 1997 roku. Założycielem czasopisma jest ks. prof. dr hab. Jerzy Bagrowicz, który przez wiele lat był także redaktorem naczelnym. Obecnie funkcję redaktora naukowego pełni dr hab. Jarosław Horowski, prof. UMK. 
Czasopismo poświęcone jest pedagogice religii oraz pedagogice chrześcijańskiej. W każdym zeszyci zawarte są cztery działy: Artykuły i rozprawy, Z pedagogiki rodziny, Sprawozdania i Recenzje. 
Pismo przedstawia chrześcijańskie inspiracje i tradycje w wychowaniu i refleksje o nim. Publikowane są prace z zakresu filozoficzno-antropologicznych i biblijno-teologicznych podstaw wychowania człowieka, z problematyki wychowania obecnej w nauczaniu Kościoła katolickiego oraz innym problemom z zakresu edukacji religijnej. Innym zagadnieniem, opisywanym w czasopiśmie, jest problematyka wychowania człowieka w społeczeństwie pluralistycznym i wielokulturowym.

</doc>
<doc id="1142719" url="https://pl.wikipedia.org/wiki?curid=1142719" title="Taoudenni">
Taoudenni

Taoudenni ("Taudeni", również: "Taoudeni", "Taoudenit") – ośrodek wydobycia soli kamiennej w północnym Mali, na Saharze. Historia tego miejsca sięga końca XVI wieku, w czasie gdy ziemie te należały do państwa Songhaj. Sól wydobywano początkowo w położonej dalej na północ Taghazie, jednak po zajęciu tamtejszych kopalni przez marokańskiego sułtana Ahmada al-Mansura, Songhajowie rozpoczęli wydobycie w Taoudenni. Również dzisiaj bloki soli kamiennej transportuje się stąd na południe, do brzegów Nigru, skąd drogą wodną rozprowadza się je po rynkach środkowej i południowej części kraju.

</doc>
<doc id="1142720" url="https://pl.wikipedia.org/wiki?curid=1142720" title="Taoudeni">
Taoudeni



</doc>
<doc id="1142721" url="https://pl.wikipedia.org/wiki?curid=1142721" title="Taoudenit">
Taoudenit



</doc>
<doc id="1142722" url="https://pl.wikipedia.org/wiki?curid=1142722" title="Taoudennit">
Taoudennit



</doc>
<doc id="1142723" url="https://pl.wikipedia.org/wiki?curid=1142723" title="Dylemat Triffina">
Dylemat Triffina

Dylemat Triffina – jeden z głównych problemów systemu złoto-dewizowego, którego wiarygodność zapewnia zawartość złota w walucie rezerwowej. Utrzymanie stałej zawartości złota w sytuacji rosnącego handlu międzynarodowego jest związane z ryzykiem powstania niedoboru płynności w skali międzynarodowej. Tutaj powstaje konflikt między wiarygodnością stabilności waluty rezerwowej (wymiennej na złoto) a potrzebami płynności w skali międzynarodowej: jeśli zapewniona jest wystarczająca płynność, to utrzymanie zawartości złota może się okazać trudne do realizacji (dylemat Triffina). Opisana sytuacja wiąże się z faktem, iż nic nie gwarantuje równowagi między ilością waluty emitowanej przez kraj utrzymujący system waluty złotej a popytem innych krajów na rezerwy pieniądza związane z transakcjami międzynarodowymi. W związku z tym jeżeli kraj z systemem waluty złotej postanawia dostosować podaż pieniądza do poziomu transakcji międzynarodowych to traci swobodę w używaniu instrumentów własnej polityki gospodarczej. Ponadto waluta rezerwowa wchodzi do obiegu reszty świata w momencie utrzymywania przez kraj z systemem waluty złotej deficytu bilansu płatniczego. Z tym wiążą się kolejne trudności, gdyż taki deficyt może ale nie musi się utrzymywać, może nie być odpowiednio duży albo też ważniejsze mogą okazać się interesy gospodarcze lub inne cele polityki gospodarczej kraju z systemem waluty złotej. Jeżeli mimo wszystko warunek dostosowania wielkości bilansu płatniczego do wysokości transakcji międzynarodowych byłby spełniony wówczas pojawia się problem wiarygodności stabilności wartości waluty rezerwowej. Dzieje się to w momencie kiedy ilość waluty rezerwowej utrzymywanej przez banki centralne reszty świata są zbyt duże w stosunku do rezerw złota kraju utrzymującego system waluty złotej. Wywołuje to obawy o zdolność do zamiany waluty rezerwowej na złoto, gdyby ktoś tego zażądał.
Opisane rozważania miały miejsce w rzeczywistości w okresie powojennym. Początkowo po okresie niedoboru dolarów na rynku międzynarodowym, kiedy to obowiązywał gold dollar standard, duży deficyt bilansu płatniczego Stanów Zjednoczonych rozwiązał problem braku międzynarodowej płynności lepiej niż stworzenie Specjalnych Praw Ciągnienia. Równocześnie wywołało to obawy o wymienialność dolara. 15 sierpnia 1971 roku prezydent Stanów Zjednoczonych R. Nixon został zmuszony do zawieszenia wymienialności dolara na złoto czym zakończył istnienie systemu złoto dewizowego w ramach MFW.

</doc>
<doc id="1142724" url="https://pl.wikipedia.org/wiki?curid=1142724" title="Estadio San Mamés">
Estadio San Mamés



</doc>
<doc id="1142726" url="https://pl.wikipedia.org/wiki?curid=1142726" title="Krążowniki pancerne typu Izumo">
Krążowniki pancerne typu Izumo

 – seria dwóch krążowników pancernych japońskiej marynarki wojennej z początku XX wieku – "Izumo" i "Iwate", zbudowanych w Wielkiej Brytanii.
Historia.
Krążowniki typu "Izumo" zostały zamówione przez Japonię w angielskiej stoczni Armstrong Whitworth w Elswick, w ramach wielkiego programu rozbudowy floty z lat 1895-1896, zakładającego budowę m.in. 6 krążowników pancernych. Stanowiły dalsze rozwinięcie okrętów poprzedniego typu "Asama", zaprojektowanego w zakładach Armstronga w ramach tego samego programu. Przede wszystkim zastosowano lżejszy, lecz bardziej wydajny napęd, co pociągnęło zmianę sylwetki okrętów z dwukominowej na trzykominową oraz nieco wzmocniono opancerzenie. Zamówienie na pierwszy z dwóch okrętów ulepszonego typu zostało złożone 16 września 1897 – dwa miesiące po rozpoczęciu budowy drugiego z krążowników typu "Asama".
Opis okrętów.
Architektura okrętów ogólnie była typowa dla krążowników pancernych tego okresu, z tym, że miały one też pewne cechy zbliżające je do pancerników (przeddrednotów), jak gładkopokładową konstrukcję ze stosunkowo niewysokimi burtami na dziobie i rufie oraz centralny kompleks nadbudówek, z kazamatami dział artylerii średniej. Dziób miał formę taranową, z lekko wysuniętą do przodu częścią podwodną. Artyleria główna była umieszczona w dwóch dwudziałowych wieżach na pokładzie dziobowym i rufowym, o pionowych ścianach, owalnych w rzucie z góry. Uwagę w sylwetce zwracały trzy wysokie i cienkie kominy na śródokręciu, stanowiące główną różnicę w wyglądzie w porównaniu z dwukominowymi okrętami typu "Asama". Architekturę uzupełniały dwa rozbudowane maszty z przodu i tyłu kompleksu nadbudówek.
W stosunku do typu "Asama" zmianie uległa siłownia, przez zastosowanie nowszych, bardziej efektywnych i lżejszych kotłów parowych Belleville, w liczbie 24 zamiast 12. Pociągnęło to konieczność przeprojektowania pomieszczeń kadłuba i wzrostu jego szerokości o 46 cm, co skompensowano niewielkim jego skróceniem. Kadłub dzielił się na 13 głównych poprzecznych przedziałów wodoszczelnych; na części długości miał podwójne dno.
Opancerzenie.
Opancerzenie okrętów powtarzało schemat okrętów typu "Asama", lecz miejscami je pogrubiono. Główny pas pancerny na linii wodnej rozciągał się na większości długości okrętu (123,75 m) i miał wysokość 2,13 m (7 stóp), z czego 1,50 m normalnie znajdowało się pod powierzchnią wody. Pas miał największą grubość 178 mm na długości 84,13 m na śródokręciu – w rejonie siłowni i komór amunicyjnych ("Asama" w rejonie komór miał grubość 127 mm). Na dziobie i rufie pas miał grubość 89 mm. Nad głównym pasem był górny, krótszy pas grubości 127 mm. Tworzył on wraz ze skośnymi przegrodami na jego końcach, obejmującymi dolne części barbet wież artylerii, pancerną cytadelę między pokładem pancernym a bateryjnym, o rzucie z góry zbliżonym do sześciokątnego. Długość górnego pasa nieco zmniejszono i wynosiła 53,34 m na "Izumo" i 51,21 m na "Iwate" (wysokość 1,53 m – według innych źródeł 2,13 m), lecz dzięki wygiętym przegrodom długość całej cytadeli w osi wzdłużnej okrętu wzrosła do 79,25 m. Odporność pancerza burtowego była jednak znacznie większa, niż w typie "Asama", gdyż zastosowano pancerz ze stali cementowanej Kruppa w miejsce stali niklowej Harveya (oprócz płyt 89 mm i cieńszych, które pozostały ze stali niklowej).
Ochronę horyzontalną stanowił wewnętrzny pokład pancerny ze stali niklowej, o profilu trapezowym w przekroju poprzecznym (jego górna powierzchnia znajdowała się nieco nad linią wodną). Skosy pokładu wzmacniały ochronę burt, dochodząc do dolnej krawędzi głównego pasa pancernego (między skosami a burtą, znajdowały się nadto zasobnie węglowe). Grubość pokładu zwiększono do 63 mm na całej jego powierzchni. Zrezygnowano natomiast z ciężkiej wyrzutni torped i jej opancerzenia na dziobie. Poza tymi zmianami, opancerzenie pozostało, jak w typie "Asama". Pancerz wież i barbet artylerii głównej wynosił 152 mm (stal Kruppa), a od góry 25 mm. Dziesięć dział 152 mm umieszczone było w kazamatach opancerzonych płytami 152 mm (z boków i tyłu 51 mm, od góry 25 mm), pozostałe 4 działa miały maski ochronne grubości 76 mm od przodu, 31,75 mm z boków. Wieża dowodzenia miała pancerz boczny grubości aż 356 mm, lecz cienki dach (25 mm).
Uzbrojenie.
Uzbrojenie główne stanowiły 4 działa 203 mm o długości lufy 45 kalibrów, systemu Armstronga, umieszczone w dwóch wieżach. Pole ostrzału każdej z wież wynosiło 260°. Amunicja była rozdzielnego ładowania, składała się z pocisków przeciwpancernych i burzących. Wprowadzone przed wojną rosyjsko-japońską nowe pociski przeciwpancerne okazały się jednak mało skuteczne przeciw celom pancernym, gdyż wybuchały w momencie uderzenia w pancerz, zamiast przebijać go. Zapas amunicji wynosił 120 pocisków na działo (typowo 70 przeciwpancernych i 50 burzących). Część zapasu pocisków umieszczona była w wieżach (po 62 na wieżę), co stwarzało potencjalne niebezpieczeństwo w razie trafienia. Teoretyczna szybkostrzelność wynosiła 3 strz/min, lecz w praktyce była niższa.
Artylerię średnią stanowiło 14 dział 152 mm o długości lufy 40 kalibrów, systemu Armstronga, umieszczonych po 7 na każdej z burt. Z dział każdej burty, 5 umieszczone było w kazamatach, z tego 3 na dolnych piętrach (pokład bateryjny) i 2 na górnych, a pozostałe 2 działa chronione były maskami pancernymi i ustawione na górnym pokładzie, na poziomie górnych kazamat. Działa 152 mm miały pole ostrzału 120° i szybkostrzelność maksymalną 6 strz/min. Po 4 działa skrajnych dwupiętrowych kazamat mogły teoretycznie strzelać na wprost w kierunku dziobu lub rufy, prostopadle do burty mogło prowadzić ogień 7 dział, a w większości sektorów burtowych 5 dział. Zapas amunicji wynosił 150 nabojów na działo, w większości burzących, w mniejszej liczbie przeciwpancernych.
Uzbrojenie uzupełniało 12 pojedynczych dział kalibru 76 mm (4 w nieopancerzonych kazamatach na dziobie i rufie, reszta na pokładzie górnym i nadbudówkach) i 8 dział 47 mm, do obrony przeciw torpedowcom. Działa 47 mm były częściowo ustawione na platformach masztów, mogły być też umieszczone na kutrach parowych. W porównaniu z typem "Asama" zrezygnowano z dziobowej wyrzutni torped i uzbrojenie torpedowe stanowiły 4 podwodne burtowe wyrzutnie torped 457 mm, umieszczone po 2 na każdą burtę, pod wieżami dział, z zapasem 16 torped.
Ocena.
Podobnie, jak typ "Asama" i w przeciwieństwie do większości wczesnych krążowników pancernych, okręty typu "Izumo" były, dzięki dość silnemu opancerzeniu, w większym stopniu optymalizowane do prowadzenia walki artyleryjskiej w składzie eskadry okrętów, a nie do typowych zadań "krążowniczych", jak działania rajderskie na liniach żeglugowych. Na skutek dość niskich burt (do 6,2 m) i ciężkiej wieży na dziobie, ich dzielność morska nie była najlepsza, jak na okręty przewidywane do zastosowania na oceanach. Podczas gorszej pogody ich pokład dziobowy i wieża artylerii były zalewane przez fale, podobnie jak nisko umieszczona część artylerii średniej, co uniemożliwiało jej użycie. Pomimo to były to udane okręty, najlepsze z szóstki japońskich krążowników pancernych programu 1895/1896, posiadające zdecydowaną przewagę nad rosyjskimi krążownikami pancernymi i pancernopokładowymi podczas wojny z Rosją.
Skrócona historia służby.
Wojna rosyjsko-japońska – początek.
Oba krążowniki wzięły przede wszystkim aktywny udział w wojnie japońsko-rosyjskiej 1904-1905. Wraz z pozostałymi 4 krążownikami pancernymi, od 1903 tworzyły 2. zespół (dywizjon) krążowników 2. Floty (Eskadry) Floty Połączonej. "Izumo" był okrętem flagowym dowódcy 2. Floty wiceadmirała Hikonojō Kamimury, "Iwate" – dowódcy 2. zespołu, kontradmirała Sotaro Misu. Dla odróżnienie "Izumo" początkowo nosił jeden biały pasek na kominach, "Iwate" – dwa paski.
Na początku wojny japońsko-rosyjskiej, 9 lutego 1904 oba okręty wzięły udział w bitwie z rosyjską flotą pod Port Artur, przy czym "Iwate" odniósł powierzchowne uszkodzenia i lekko uszkodził pociskiem 152 mm krążownik "Askold". Oba krążowniki działały następnie pod Port Arturem i 25 lutego uczestniczyły w potyczce z rosyjskimi krążownikami i bateriami nadbrzeżnymi.
W marcu, w związku ze wzmożeniem akcji zespołu rosyjskich krążowników z Władywostoku, zespół wiceadmirała Kamimury z "Izumo" i "Iwate" został przeniesiony na Morze Japońskie i 6 marca dokonał nieskutecznego bombardowania Władywostoku. 16 marca zespół powrócił do sił głównych u zachodnich brzegów Korei i nadal działał pod Port Artur, po czym w II połowie kwietnia został znowu wysłany na Morze Japońskie i przez najbliższe miesiące bezskutecznie poszukiwał tam rosyjskich krążowników, prowadzących działania rajderskie. 1 lipca zespół japoński w składzie "Izumo", "Iwate", „Azuma” i "Tokiwa" natknął się na poszukiwane rosyjskie krążowniki pancerne "Rossija", "Gromoboj" i "Ruryk", jednakże mimo podjętego pościgu, słabszy zespół rosyjski zdołał uciec po zapadnięciu ciemności.
Bitwa pod Ulsan.
14 sierpnia 1904 zespół Kamimury wraz z "Izumo" i "Iwate" zdołał przechwycić poszukiwany zespół rosyjski, w efekcie doszło do bitwy pod Ulsan, zakończonej zatopieniem krążownika "Ruryk" i poważnym uszkodzeniem "Rossiji" i "Gromoboja". "Iwate" odniósł średnie uszkodzenia (najpoważniejsze z japońskich okrętów biorących udział w akcji), na skutek trafienia pociskiem 203 mm, który zniszczył kazamatę działa 152 mm nr 1, powodując wybuch składowanej tam amunicji. Zginęło 40 członków załogi, raniono 47. W okręt trafiło ogółem ponad 10 pocisków. Lekkie uszkodzenia odniósł "Izumo", trafiony ponad 20 pociskami (2 zabitych, 17 rannych). "Iwate" przeszedł pospieszny remont do połowy sierpnia 1904, przy czym rozbitą kazamatę zaślepiono. W obliczu groźby przerwania rosyjskich sił z Port Artur, 2. zespół następnie patrolował i eskortował konwoje w rejonie Cieśniny Koreańskiej, po czym 26 sierpnia "Iwate" skierowano na dłuższy remont do Japonii.
Na przełomie 1904 i 1905 okręty poddano niewielkim modyfikacjom, usunięto platformy dla lekkich działek z masztów i liczbę działek 47 mm zmniejszono do 4.
Bitwa pod Cuszimą.
Oba krążowniki w składzie 2. zespołu, wchodzącego w skład głównych sił japońskich, wzięły udział w bitwie pod Cuszimą 27 maja 1905, ostrzeliwując intensywnie rosyjskie pancerniki i krążowniki i wnosząc wkład w zwycięstwo. Same odniosły jedynie średnie uszkodzenia. 28 maja "Iwate" wraz z "Yakumo" natknął się na rosyjski pancernik obrony wybrzeża "Admirał Uszakow" i oba krążowniki trafiły go kilkukrotnie, zmuszając rosyjski okręt do samozatopienia. Podczas bitwy z głównymi siłami rosyjskimi, "Izumo" pod flagą wadm. Kamimury został trafiony 12 pociskami (5 – 305 mm, 1 – 254 mm, 3 – 152 mm, reszta mniejszych), 3 członków załogi zginęło i 35 raniono. Jeden pocisk 305 mm przez przewód kominowy dostał się do kotłowni, lecz szczęśliwie dla Japończyków nie wybuchł. "Iwate" pod flagą kadm. Hayao Shimamury, dowódcy 2. zespołu, został trafiony 17 pociskami (2 – 305 mm, 3 – ok. 203 mm, 2 – 152 mm, 1- 120 mm i mniejszymi), raniono 15 członków załogi (1 zmarł). "Iwate" na skutek trafienia ponad linią wodną, nabrał nieco wody.
Po bitwie i krótkich remontach, krążowniki głównie patrolowały do końca wojny. 18 września 1905 kadm. Shimamura na "Iwate" spotkał się na redzie portu Rasin z rosyjskim kadm. Karlem Jessenem (krążownik "Rossija") w celu ustalenia linii demarkacyjnej na morzu.
I wojna światowa.
Oba krążowniki służyły w dalszym ciągu we flocie japońskiej. Po rozpoczęciu I wojny światowej "Iwate" jako okręt flagowy 3. zespołu 2. Floty (dowódca zespołu kadm. Sojiro Tochinai) wziął ograniczony udział w operacji przeciwko niemieckiej bazie w Chinach Qingdao. "Izumo" patrolował na Oceanie Spokojnym w rejonie Archipelagu Galapagos w poszukiwaniu zespołu niemieckiego adm. von Spee i niemieckich rajderów. Japońskie krążowniki pancerne nie miały jednak okazji wziąć udziału w działaniach bojowych. "Izumo" w 1917 operował na Morzu Śródziemnym, ale bez akcji bojowych.
Okres międzywojenny.
Po wojnie, 1 września 1921 oba krążowniki zostały przeklasyfikowane na okręty obrony wybrzeża, służyły jednak głównie do celów szkolnych, odbywając rejsy zagraniczne z kadetami ("Iwate" – już od 1916). Od sierpnia 1921 do kwietnia 1922 "Izumo" wraz z "Yakumo" odbył rejs szkolny dookoła świata, przez Kanał Panamski, wschodnie wybrzeże USA, Europę, Ocean Indyjski. Do 1939 "Iwate" odbył 16 dalekich rejsów szkolnych, "Izumo" – 6.
W latach 20. zdjęto z okrętów część artylerii średniej, pozostawiając 8 dział 152 mm, a także dodano działo przeciwlotnicze 76 mm. W latach 30. krążowniki nieco zmodernizowano, wymieniając im kotły na nowe – w 1931 "Iwate" (6 kotłów typu Yarrow) i w 1935 "Izumo" (6 kotłów typu Kampon). Moc zmniejszyła się do 7000 KM, a prędkość do 16 w. W 1935 pełna wyporność "Izumo" wynosiła 10.692 t.
"Izumo" od 1931 był okrętem flagowym zespołu japońskiego reprezentującego interesy Japonii w chińskich portach, stacjonując w Szanghaju podczas starć japońsko-chińskich w 1932, a następnie wojny japońsko-chińskiej, która wybuchła w lipcu 1937. Wspierał swoją artylerią oddziały japońskie w walkach o Szanghaj, stojąc na rzece Huangpu. Trzykrotnie był celem chińskich nalotów w sierpniu 1937, lecz bezskutecznie. 16 sierpnia w nocy był celem ataku chińskiego kutra torpedowego Shi-102 w Szanghaju, lecz torpeda uszkodziła tylko rozłożoną sieć przeciwtorpedową, chiński kuter został po ataku zatopiony. Według innych publikacji, został lekko uszkodzony od wybuchu przy burcie. Do 23 sierpnia usuwano uszkodzenia przy pomocy okrętu warsztatowego. "Izumo" stacjonował dalej w Szanghaju do 1943.
II wojna światowa.
Okręty wzięły bardzo ograniczony udział w II wojnie światowej. 8 grudnia 1941, tuż po przystąpieniu Japonii do II wojny światowej, "Izumo" stacjonujący w Szanghaju w Chinach, zatopił wraz z artylerią polową brytyjską kanonierkę rzeczną HMS "Peterel", która odmówiła poddania się, a jego załoga wzięła udział w zdobyciu amerykańskiej kanonierki USS "Wake".
1 lipca 1942 przeklasyfikowano formalnie oba okręty na krążowniki I klasy (krążowniki ciężkie), lecz nie przedstawiały już wówczas praktycznie żadnej wartości bojowej. W dalszym ciągu służyły jako okręty szkolne. W 1945 zdjęto z nich działa 203 mm, przeznaczone do obrony Japonii, ustawiając dwie podwójne armaty przeciwlotnicze 127 mm. Pozostałe uzbrojenie stanowiły 4 armaty 152 mm, 1 armata przeciwlotnicza 76 mm (na "Iwate" trzy) i 9-14 działek przeciwlotniczych 25 mm Typ 96.
Oba zatonęły podczas amerykańskich nalotów na bazę w Kure 24–28 lipca 1945. "Iwate" osiadł na dnie na płyciźnie 25 lipca, a "Izumo" przewrócił się na burtę 28 lipca 1945. Wraki zostały złomowane w 1947.
Dane techniczne (1904-1905).
Wyposażenie:
Opancerzenie (stal cementowana Kruppa):

</doc>
<doc id="1142728" url="https://pl.wikipedia.org/wiki?curid=1142728" title="Hankyū">
Hankyū

, pełna nazwa – sieć kolei aglomeracyjnej, łączącej Osakę, Kioto i Kobe w regionie Kansai w Japonii. Sieć linii liczy 146,5 km długości, roczne przewozy 627,4 mln pasażerów (2005/06). Nazwa kolei jest skrótem od 阪神急行 "Hanshin Kyūkō" – „[Kolej] Szybka Osaka-Kobe” (znak 阪, czytany „han”, bierze się z zapisu 大阪 „Ōsaka”, a znak 神 czytany „shin” z zapisu 神戸 „Kōbe”).
Kolej jest częścią grupy kapitałowej , utworzonej w 2006 roku.
Sieć.
Sieć Hankyū składa się z trzech głównych linii wychodzących z czołowego 阪急梅田 dworca Hankyū Umeda w północnym centrum Osaki, którym towarzyszy kilka odgałęzień. Na odcinku 十三 Jūsō – Umeda wszystkie trzy linie przebiegają we wspólnym korytarzu, ale każda ma własną parę torów. Wyjątkowa jest linia Senri, przebiegająca własnym korytarzem do śródmieścia Osaki.
Wszystkie linie są rozstawu normalnego, dwutorowe – z wyjątkiem "Arashiyama-sen" i "Kōyō-sen", zelektryfikowane górą napięciem =1500 V. Linie w większości przebiegają we własnych korytarzach, chociaż kilka odcinków przebiega w korytarzu ulicznym, wygrodzonym, ale z przejazdami. Maksymalna prędkość dopuszczalna na linii Kōbe wynosi 115 km/h, na linii Kyōto – 110 km/h, na linii Takarazuka – 100 km/h. Linie są wyposażone w system ATS.
Funkcjonowanie.
„Gęstość ruchu” liczona jako stosunek dziennej liczby pasażerów do długości sieci wyniosła w 2005/06 r. 11,73 tys. pas./km. Hankyū jest zatem jedną z najbardziej obciążonych kolei w Japonii – poza metrem i siecią tokijską.
Pociągi jeżdżą w godzinach 5:00 – 0:30.
Hankyū nazywa swoje pociągi osobowe 普通 "futsū", częściowo pośpieszne, jeżdżące w szczycie – 通勤急行 "tsūkin-kyūkō" lub 準急 "junkyū", pośpieszne pozaszczytowe – 急行 "kyūkō", ekspresy – 特急 "tokkyū", ich modyfikację szczytową – 通勤特急 "tsūkin-tokkyū", zaś modyfikację "tokkyū" i "kyūkō" funkcjonującą okresowo – 快速急行 "kaisoku kyūkō".　Poza szczytem, na głównych liniach, na każdy pociąg lokalny przypada jeden pośpieszny któregoś typu, zaś w szczycie – dwa. Eksploatacja odbywa się tymi samymi torami z użyciem stacji prześcigania. Na linii Kōbe, na 31 stacji pośrednich, trzy są stacjami prześcigowymi, na linii Kyōto – siedem na 26, na linii Takarazuka – cztery na 18 (p. stacja Shōnai). "Tokkyū" kolei Hankyū przejeżdża trasę Umeda – Sannomiya w 28 min. (średnia prędkość 69,2 km/h), trasę Umeda – Kawaramachi (Kioto) – 43 min. (66,4 km/h), "kyūkō" zaś trasę Umeda – Takarazuka pokonuje w 33 min. (44,7 km/h).
W Kobe pociągi Hankyū docierają do stacji 新関地 Shinkaichi na linii "Kōsoku Kōbe", ale część kończy na dworcu Hankyū Sannomiya. Z Sannomiya wyruszają też na zachód niektóre pociągi kolei San’yō Dentetsu (Hankyū i San’yō nie wprowadzają pociągów na swoje sieci). Na sieci sąsiada przechodzą natomiast pociągi Hankyū i metra osakijskiego (linii Sakaisuji na "Senri-sen").
Jak zwykle w Japonii, intensywnemu ruchowi pociągów towarzyszą skromne stacje końcowe. Kawaramachi ma trzy tory ślepe przy krawędziach peronowych (bez torów odstawczych); Takarazuka ma dwie pary po dwa tory ślepe przy peronach (także bez torów odstawczych) – każda para służy jednej z dwóch linii; Sannomiya ma trzy tory. Na dworcu Umeda każdej linii służą po trzy tory ujęte „peronami dwukrawędziowymi”. W szczycie na części przeznaczonej dla "Kōbe-sen" każdy pociąg musi być przyjęty i odprawiony ze zmianą czoła w dziewięć minut.
Według dostępnych danych dworzec Hankyū Umeda obsługiwał 563,7 tys. osób dziennie, Hankyū Sannomiya – 116,3 tys. (dodatkowo 18,2 tys. osób wsiadało lub wysiadało z pociągu z linii "Kōbe Kōsoku"), Karasuma i Kawaramachi w Kioto – po ok. 70 tys. Wielki ruch obsługiwała niewielka stacja Jūsō: 76,3 tys. osób oraz ok. 125 tys. przesiadających się, jak też stacja Awaji – odpowiednio 37,5 tys. oraz 133,5 tys. osób dziennie.
Wszystkie pociągi mają tę samą taryfę, która zależy od odległości. Najmniejsza stawka to 150円, bilet Umeda – Sannomiya kosztuje 310円, Sannomiya – Kawaramachi (czyli Kobe – Kioto) – 600円. Za przejazd na sieć kolei współpracującej pobiera się dodatkową opłatę, np. na "Kōbe Kōsoku" – 120円.
Hankyū zawsze funkcjonowała w warunkach ostrej konkurencji innych kolei – ostatnio zwłaszcza JR, która zdobywa wiodącą pozycję w szybkim ruchu międzymiastowym konurbacji Keihanshin. Na trasie Umeda – Sannomiya równoległa kolej Hanshin (obecnie we wspólnym władaniu) ma 31 stacji, Hankyū, jak wspomniano, 15, zaś JR Nishi Nihon – 14, ale dysponuje ona linią czterotorową umożliwiającą swobodne prowadzenie pociągów szybkich i lokalnych. Pociągi "tokkyū" kolei Hanshin, mimo licznych stacji, ale dzięki nieco krótszej linii, pokonują ten dystans w 29 min., także za 310円. Natomiast pośpieszne 新快速 "shin-kaisoku" kolei JR pokonują tę samą trasę w 20 minut za 390円 – i gwarantują wyższy komfort. Dla Hankyū większego znaczenia zaczyna więc nabierać obsługa stacji pośrednich, niż prowadzenie ruchu szybkiego, do którego linie są gorzej przygotowane niż linie JR.
Tabor.
Tradycyjny i jednolity w zewnętrznej formie tabor Hankyū jest silnym elementem "image’u" kolei. Decyduje o nim charakterystyczny, kasztanowy kolor wagonów, stosowany we wszystkich EZT, jak również taka sama kolorystyka wnętrz (drewnopodobne okładziny ścian i oliwkowy plusz na siedzeniach). Hankyū trwa też przy tradycyjnych czołach, z osiowo umieszczonymi drzwiami awaryjnymi. Nowsze typy EZT mają podwyższone okna boczne czół, mieszczą się w nich tablice kierunkowe.
Kolej Hankyū wywodzi się od tramwaju dojazdowego. Wagony z 1910 r. były czteroosiowe, długości 14 m. Zachowany wagon typu „10” kolei Shin-Keihan (obecna linia Kyōto) z 1925 r., o drewnianym pudle, ilustruje jeszcze tę wczesną fazę rozwoju taboru. Znacznie nowocześniejszy był typ „100” tej samej kolei (1925 r.), długi na 19 m i o stalowej konstrukcji nadwozia. Jego odpowiednikiem jest widoczny na tym samym zdjęciu z tyłu wagon typu „900” z 1930, używany przez Hanshin Kyūkō.
Obecnie park taborowy Hankyū obejmuje szesnaście typów EZT. Najstarsze pochodzą z początków lat 60. (typ „2000” i  „2300”). Typowy wagon linii Kōbe i Takarazuka ma długość 19 m i szerokość 2,75 m; linii Kyōto – odpowiednio 18,9 m i 2,81 m. Większość wagonów ma po trzy pary drzwi i siedzenia podłużne. Połączone EZT umożliwiają przejście wewnętrzne wzdłuż pociągu, również obok nieużywanych stanowisk maszynistów.
Wyjątkową grupę tworzy typ „6300” dla ekspresów linii Kyōto, produkowany w l. 1975-78, z długimi salonami pasażerskimi o poprzecznym układzie foteli. Ze względu na większe gabaryty pudła (19 na 2,85 m), EZT te nie nadają się na inne linie sieci. Podobnie poprzeczny układ siedzeń mają też wagony typu „8000” z 1988 r. Wydaje się jednak, że wiele kursów ekspresowych wykonywane jest typowymi jednostkami o podłużnym układzie siedzeń.
Historia.
Prekursorem kolei Hankyū była firma 箕面有馬電気軌道 "Minō-Arima Denki Kidō" („Tramwaj Elektryczny Minō-Arima”), założona 1907, która w 1910 r. uruchomiła linie elektrycznej kolejki dojazdowej na trasie Umeda – Ishibashi – Takarazuka/Minō. Linia została zbudowana w powiązaniu z działalnością handlową i deweloperską, według formuły wprowadzonej przez założyciela firmy, Ichizō Kobayashi (1873-1957).
W drugiej kolejności firma zajęła się połączeniem Osaki z Kobe, które zaczęła traktować jako najważniejsze pole działalności, zmieniając odpowiednio nazwę na 阪神急行電鉄 "Hanshin Kyūkō Dentetsu" („Szybka Kolej Elektryczna Osaka-Kobe”). W 1920 r. firma uruchomiła linie Jūsō – Kōbe (pierwsza stacja tej nazwy, późn. 上筒井 Kamitsutsui) oraz linię Itami. Przebudowa dworca Umeda oraz wzrastający ruch już w 1926 r. spowodowały konieczność przełożenia na wiadukt najbardziej obciążonego fragmentu trasy, odcinka Umeda – Jūsō. W 1936 uruchomiono nową stację Kōbe (obecnie Sannomiya), wraz z linią od stacji Nishi-Nada (obecnie Ōji-kōen). Oba główne dworce kolei – Umeda i Kōbe zbudowano na wielką miarę – część frontowa uzyskała komercyjną nadbudowę (przy czym Umeda wyjątkowo, jak na Japonię, reprezentacyjny hall), a perony przekryto przestronnymi halami (zachowała się hala w Kobe).
W l. 1921-25 otwarto dzisiejszą linię Imazu. Jej osobliwością było jednopoziomowe skrzyżowanie z "Kōbe-sen" przy stacji Nishinomiya-Kitaguchi. Było ono eksploatowane do 1984 r., kiedy to linię Imazu rozcięto na dwie części.
W 1943 r. rząd, działając na mocy przyjętej w 1939 r. ustawy „o racjonalizacji transportu lądowego”, przeprowadził połączenie "Hanshin Kyūkō" z koleją "Keihan", o co zabiegał prezes Kobayashi, wówczas już prominentny polityk i zwolennik nazizmu. W wyniku fuzji powstała kolej 京阪神急行電鉄 "Keihanshin Kyūkō Dentetsu" („Szybka Kolej Elektryczna Kioto-Osaka-Kobe”). Pociągi obecnej linii Hankyū-Kyōto, przejętej z sieci Keihan, które pierwotnie rozpoczynały bieg w Osace głównie od stacji Tenjinbashisuji, zaczęły w większości wjeżdżać na terminal Umeda. W ramach powojennej demonopolizacji Keihan ponownie uzyskała odrębność, ale bez prawobrzeżnej linii Osaka – Kioto. Wówczas też zaczęto oficjalnie używać skrótu „Hankyū”. Nazwa pełna „Keihanshin Kyūkō Dentetsu” utrzymała się do 1973 r., kiedy wprowadzono skróconą nazwę kolei – 阪急電鉄 "Hankyū Dentetsu" – jako podstawową.
Wielkie inwestycje zostały dokonane w l. 60.. Podniesienie napięcia z 600 V na 1500 V następowało etapami: w 1967 r. na grupie linii Kōbe, w 1969 – grupie Takarazuka. Linie grupy Kyōto niemal od początku istnienia miały napięcie 1500 V. Widoczną formą modernizacji była postępująca segregacja tras z otaczającej przestrzeni. Linie wygradzano, eliminowano liczbę przejazdów lub budowano przekroczenia dwupoziomowe, wreszcie przekładano torowiska na estakady. W 1963 r. przełożono znaczną część linii Kyōto na wiadukt nowo zbudowanej linii Tōkaidō Shinkansen, w 1969 r. ukończono wiadukt na odcinku Ishibashi – Ikeda na linii Takarazuka. Tunelowe wprowadzenie linii Kyōto pod ulicą San-jō do stacji Kawaramachi oddano do użytku także w 1963 r. (pierwotnie kiotańską końcówką linii była stacja Ōmiya; p.  nowej, podziemnej stacji Ōmiya). Pod koniec dekady sieć Hankyū została podłączona do dwóch miejskich kolei podziemnych: linii średnicowej "Kōbe Kōsoku Tetsudō" (przedłużenie linii Kōbe, otwarte 1968) oraz linii metra osakijskiego "Sakaisuji-sen" (przedłużenie linii Senri, 1969). Po budowie podziemnej stacji, stary budynek dworca Tenjinbashisuji jest częściowo opuszczony. Pierwotnie pociągi Hankyū „przechodziły” również, za pośrednictwem "Kōbe Kōsoku", na linię kolei "San’yo Dentetsu", ale w 1998 r. powiązanie to zostało wstrzymane.
Zniszczenia spowodowane Wielkim Trzęsieniem Ziemi Hanshin z 1995 r. objęły również dworzec Sannomiya. Obecnie, bez nadbudowy domem towarowym, jego forma jest znacznie skromniejsza. Ale ostatnie kilkanaście lat przyniosło też modernizację wielu stacji (np. Takarazuka, Kōtō-en, Toyonaka).
W 2005 r. utworzono nadrzędną firmę „Hankyū Holdings, Inc.”, a Hankyu Corporation ograniczono wyłącznie do eksploatacji kolei. Rok później „Hankyū Holdings” wykupił konkurencyjną kolej Hanshin i przekształcił się w ”Hankyū-Hanshin Holdings, Inc.”. Hanshin funkcjonuje jednak nadal jako osobna kolej.
Inne formy działalności.
Korporacja Hankyu jest największą grupą we władaniu holdingu „Hankyu-Hanshin”. Oprócz kolei Hankyū, ma ona udziały w innych kolejach regionu – 北大阪急行電鉄 "Kita Ōsaka Kyūkō Dentetsu" (54%),　北神急行電鉄 "Hokushin Kyūkō Dentetsu" (27,5%),　神戸電鉄 "Kōbe Dentetsu"　(w skrócie 神鉄 "Shintetsu"; 27,7%). Hankyū posiada także pięć firm autobusowych – lokalnych (sieć długości 1078 km) i dalekobieżnych, z których największą jest　阪急バス "Hankyū-Bus", oraz dwie firmy taksówkarskie (2007). Ponadto firma zajmuje się wypożyczaniem samochodów, eksploatacją drogi prywatnej 芦有ドライブウェイ „Royū Driveway” na Wzgórzach Rokkō oraz eksploatacją i wynajmowaniem helikopterów. Biuro podróży Hankyu Travel zajmowało czwartą pozycję w kraju.
Domy towarowe Hankyu są najstarszą formą działalności w handlu detalicznym. Obecnie Hankyu zwiększyła różnorodność oferty – od restauracji, po sieć księgarń „Book 1st”.
Wielką popularność ma też działalność Hankyū w dziedzinie rozrywki. Firma posiada sieć kompleksów rozrywkowych „HEP” (Hankyu Entertainment Park). Tradycyjnie utrzymuje też Takarazuka Revue – grupę rewiową założoną w 1913 przez prezesa Kobayashi. Pomysł polegał na uruchomieniu teatru nawiązującego do pierwotnej formuły „kabuki”, w którym występowały tylko kobiety. Rewię ulokowano w Takarazuce, na końcu pierwszej linii kolejki elektrycznej. Przedstawienia nadal odbywają się w tym mieście, w specjalnie zbudowanym „Teatrze Wielkim”. Ponadto Hankyu posiada teatry „Drama City” i ”Umeda Koma” – oba w Umedzie, oraz jeden teatr w Tokio. Wystawia się w nich różne produkcje (m.in. Takarazuka Revue).
Działalność deweloperska skupia się na zagospodarowywaniu terenów wzdłuż linii kolejowych oraz przy dworcach. Hankyū zbudowała duże osiedle w Takarazuce, a znajduje się w trakcie budowy „Nowego Miasta Saito” na pograniczu municypiów Ibaraki i Minō. Obecnie realizuje się nadbudowę dworca Umeda, wiele nowych budynków w jego okolicach oraz zabudowę okolic stacji Nishinomiya-Kitaguchi, w tym terenów dawnego stadionu Hankyū.
Grupa kapitałowa Hanshin, zarządzająca m.in. koleją tej nazwy, tworzy drugą gałąź holdingu Hankyu-Hanshin. Transportem międzynarodowym zajmuje się trzecia gałąź holdingu – „Hankyu Cargo”, zaś czwarta działa w branży hotelarskiej, administrując siecią hoteli 第一 "Daiichi".
W holdingu Hankyu (przed połączeniem z Hanshin) 31,3% przychodów pochodziło z transportu, 20,4% z obrotu nieruchomościami, 13,8% z organizacji podróży i spedycji, 11,0% z hotelarstwa, 7,5% z rozrywki, 12,5% z handlu (2005/06).

</doc>
<doc id="1142733" url="https://pl.wikipedia.org/wiki?curid=1142733" title="Hankyu">
Hankyu



</doc>
<doc id="1142740" url="https://pl.wikipedia.org/wiki?curid=1142740" title="Patrioci (rewolucja amerykańska)">
Patrioci (rewolucja amerykańska)

Patrioci (zwani także wigami) – obok lojalistów jedna z dwóch dominujących opcji politycznych w okresie narastającego napięcia pomiędzy koloniami brytyjskimi w Ameryce Północnej a Wielką Brytanią w okresie poprzedzającym rewolucję amerykańską jak i w czasie wojny o niepodległość Stanów Zjednoczonych.
Patrioci byli zwolennikami oddzielenia się amerykańskich kolonii od imperium brytyjskiego.
Czołowymi działaczami stronnictwa Patriotów byli Thomas Jefferson, Alexander Hamilton, Thomas Paine. Wielu z czołowych działaczy Patriotów zostało uznanych za założycieli Stanów Zjednoczonych.

</doc>
<doc id="1142743" url="https://pl.wikipedia.org/wiki?curid=1142743" title="Samuel Adams">
Samuel Adams

Samuel Adams (ur. , zm. 2 października 1803) – amerykański polityk, pisarz, politolog i browarnik. Jeden z założycieli Stanów Zjednoczonych.
Adams wspierał bunt amerykańskich kolonii przeciwko Wielkiej Brytanii nazwany później rewolucją amerykańską. Uznawany jest za jednego z twórców amerykańskiego republikanizmu, który ukształtował amerykański ustrój polityczny i miał wpływ na całą kulturę polityczną USA.
Przyszedł na świat w Bostonie w religijnej i aktywnej politycznie rodzinie. Po ukończeniu Boston Latin School i Harvard College Adams zajął się działalnością gospodarczą – został kupcem. Jednak szybko okazało się, że nie jest to jego powołanie i zwrócił się ku polityce zostając pisarzem i wpływowym teoretykiem politycznym.
Wkrótce stał się jednym z głównych orędowników opozycji wobec brytyjskiej kontroli w koloniach. Uważał, że kolonie powinny odłączyć się od korony brytyjskiej i utworzyć własny niezależny rząd. Adams chciał, by koloniści bronili swoich praw i wolności; zwoływał także spotkania społeczności kolonistów, na których przedstawiał petycje przeciwko podatkom nakładanym na kolonie przez parlament (takimi chociażby jak Opłata stemplowa z 1765 roku). Adams odgrywał główną rolę zarówno w protestach przeciwko Opłacie Stemplowej, ale także w wydarzeniach takich jak Herbatka bostońska w 1773. Wziął również udział w Kongresie Kontynentalnym, a na drugim Kongresie był zagorzałym zwolennikiem przyjęcia Deklaracji Niepodległości, której był sygnatariuszem.
Po ogłoszeniu przez Stany Zjednoczone niepodległości w 1776 Adams uczestniczył ze swoim kuzynem Johnem Adamsem i Jamesem Bowdoinem w napisaniu konstytucji Massachusetts. Wkrótce potem wziął udział w stworzeniu artykułów konfederacji i wieczystej unii, które tworzyły z niepodległych stanów konfederację. Po zakończeniu amerykańskiej wojny o niepodległość wziął udział w wyborach do Izby Reprezentantów w wyborach do pierwszej kadencji Kongresu, jednak nie został wybrany. Wybrano go jednak w 1789 roku wicegubernatorem ("Lieutenant Governor") Massachusetts w 1789, a po śmierci w 1793 gubernatora Johna Hancocka, Adams pełnił funkcję urzędującego gubernatora do czasu wyboru w styczniu 1794. Zasiadał na tym stanowisku do lipca 1797, kiedy zrezygnował z działalności politycznej. Zmarł sześć lat później, 2 października 1803 roku.
Życiorys.
Młodość.
Urodzony 16 września 1722 roku Adams był dziesiątym dzieckiem Samuela Adamsa i Mary Fifield Adams. Był jednak dopiero drugim dzieckiem, które przeżyło dłużej niż 3 lata. Jego matka była córką bostońskiego przedsiębiorcy Richarda Fifielda, a ojciec diakonem lokalnego kościoła. W chwili urodzin Samuela małżeństwo jego rodziców trwało od 9 lat. Przyszedł na świat na Purchase Street w Bostonie w kolonii Massachusetts w świeżo wybudowanym domu swoich rodziców, którzy byli głęboko wierzącymi purytanami i członkami wspólnoty Kościoła Starej Południowej Kongregacji (ang. "Old South Congregation Church"). Byli jednymi z jej twórców w roku 1715.
W latach młodzieńczych Adams był pod dużym wpływem jego bardzo religijnych, matki i siostry. Działalność publiczna ojca Samuela Adamsa również nie pozostawała bez wpływy na kształtowanie się jego charakteru. Ojciec bowiem był bardzo wpływową osobą w Bostonie i brał udział w większości wydarzeń miasta oraz działał w wielu jego instytucjach. Zasiadał w Radzie Miejskiej (ang. "Board Of Selectmen"), był członkiem kolonijnych instytucji prawodawczych i działał w polityce. Diakon Adams stał na stanowisku, że brytyjska kontrola nad koloniami nie musi być ścisła i że powinny one korzystać z pewnych swobód.
S. Adams uczęszczał do Boston Latin School, instytucji znanej ze swojego prestiżu, tradycji i bliskich związków z Harvard College. Adams był pilnym uczniem i wykazywał szczególne zainteresowanie greką i łaciną, do których nawiązywał później w swoich pismach. Rezultatem jego niezwykle religijnego wychowania było szczególne przywiązanie do instytucji kościoła oraz jego wpływu na mieszkańców kolonii. Planował także zostanie duchownym protestanckim w jednym z purytańskich kościołów.
W 1736, w wieku 14 lat, został studentem Harvard College i zaczął studiować teologię. W czasie studiów jego zainteresowania skupiły się raczej na polityce i filozofii politycznej. Po otrzymaniu w 1740 tytułu "Bachelor of Arts", kontynuował studia na Harvardzie. Jego poglądy na temat brytyjskiej władzy i prawa kolonistów kształtowały w tamtym czasie takie dzieła jak „Dwa traktaty o rządzie” ("Two Treatises of Civil Government") Johna Locke’a, w którym autor usprawiedliwia burżuazyjny przewrót, jaki dokonał się w 1688 w czasie bezkrwawej „Chwalebnej Rewolucji” w Anglii. Locke pisał, że każdy człowiek rodzi się z naturalnymi prawami do „życia, zdrowia, wolności i własności”. Rząd miał służyć do ochrony tych praw. Adams był oczarowany pismami Locke’a i innych, w swej pracy dyplomowej napisał, że „dla ochrony wspólnego dobra, nawet opór wobec władzy jest słuszny.”
Jego matka pragnęła, by po ukończeniu Harvardu z tytułem magistra ("Master of Arts"), Adams został pastorem w kościele, jego ojciec z kolei, by zaczął studiować prawo. Samuel w tym czasie poznał Elizabeth Checkley, córkę wielebnego Checkleya. Ten romantyczny związek miał poparcie matki Adamsa. Młody Samuel nie był pewny co do drogi kariery jaką powinien obrać. Ojciec sugerował, by zająć się jakimś dochodowym interesem; jednak sam nie dał mu posady, ale załatwił pracę w biurze rachunkowym Thomasa Cushinga.
Adams nie był szczególnie zainteresowany interesami, co spowodowało, że Cushing dość szybko zrezygnował ze współpracy z nim mówiąc, że „myślał, iż szkoli przedsiębiorcę, a nie polityka”. Po tym doświadczeniu Samuel Adam otrzymał od ojca 1000 £, by mógł rozpocząć działalność na własną rękę. Adams pożyczył wkrótce połowę sumy przyjacielowi, który nigdy nie zwrócił mu pożyczki. Pozostałą część pieniędzy Samuel roztrwonił. W związku z tym ojciec postanowił zatrudnić go w rodzinnym przedsiębiorstwie produkującym słód na Purchase Street. Często widywano go, jak transportował słód po ulicach Bostonu. W tym czasie rozpoczął również polityczną działalność i został wybrany w 1764 roku jednym z urzędników bostońskiego targu miejskiego, gdzie współpracował z dwoma członkami Izby Reprezentantów – niższej izby legislatury Wspólnoty Massachusetts (ang. "Commonwealth of Massachusetts").

</doc>
<doc id="1142746" url="https://pl.wikipedia.org/wiki?curid=1142746" title="Krzysztof Nawotka">
Krzysztof Nawotka

Krzysztof Dariusz Nawotka (ur. 24 października 1960 we Wrocławiu) – polski filolog klasyczny, historyk, specjalizujący się w epigrafice greckiej, historii starożytnej oraz historii świata greckiego; nauczyciel akademicki związany z uczelniami wrocławskimi; samorządowiec.
Życiorys.
Urodził się w 1960 roku we Wrocławiu, gdzie ukończył kolejno szkołę podstawową, a następnie III Liceum Ogólnokształcące. W 1979 roku podjął studia na Uniwersytecie Wrocławskim w zakresie historii i filologii klasycznej. Tytuł magistra uzyskał w 1983 roku po obronie pracy pt. "Zgromadzenia prowincjonalne w rzymskich prowincjach naddunajskich", napisanej pod kierunkiem prof. Tadeusza Kotuli. Bezpośrednio po ukończeniu studiów został zatrudniony w Instytucie Historycznym na swojej macierzystej uczelni, początkowo jako pracownik tamtejszej biblioteki, a następnie pracownik techniczny i asystent ekspedycji archeologicznej w Novae. 
W latach 1986-1987 jako stypendysta fundacji Sorosa odbył studia doktoranckie na Uniwersytecie Oksfordzkim, a w latach 1987-1991 na Uniwersytecie Stanu Ohio w Columbus. Uzyskał tam stopień naukowy doktora nauk humanistycznych w zakresie historii na podstawie pracy pt. "The Western Pontic Cities: History and Political Organization (Historia i ustrój polityczny miast zachodniopontyjskich)", której promotorem był dr Stephan V. Tracy. W latach 1991-1993 wykładał w Stanach Zjednoczonych na Uniwersytecie Stanu Ohio. Uczestniczył tam w tworzeniu wielkiej bazy epigrafiki greckiej.
W 1993 roku powrócił na stałe do Polski, ponownie zatrudniając się w Instytucie Historycznym UWr. W 1999 roku uzyskał stopień naukowy doktora habilitowanego nauk humanistycznych w zakresie historii o specjalności historia starożytna na podstawie rozprawy nt. "Boule and Demos in Miletus and its Pontic Colonies from Classical Age until Third Century A.D. (Boule i demos w Milecie i jego pontyjskich koloniach od V w. p.n.e. do połowy III w. n.e.)". W 2002 roku otrzymał stanowisko profesora nadzwyczajnego w Zakładzie Historii Starożytnej UWr, a w 2005 roku profesora zwyczajnego. W tym samym roku prezydent Polski nadał mu tytuł profesora nauk humanistycznych.
W latach 1994-2002 zasiadał w Radzie Miejskiej Wrocławia. Na Uniwersytecie Wrocławskim pełnił wiele istotnych funkcji organizacyjnych. W latach 2002-2005 był wicedyrektorem Instytutu Historycznego. a następnie od 2005 do 2008 roku sprawował funkcję prorektora ds. badań naukowych i współpracy z zagranicą. Obecnie kieruje Zakładem Historii Starożytnej UWr. Poza tym wykładał jeszcze Instytucie Dziennikarstwa i Komunikacji Społecznej Wydziału Nauk Społecznych i Dziennikarstwa Dolnośląskiej Szkoły Wyższej.
Dorobek naukowy.
Zainteresowania naukowe prof. Krzysztofa Nawotki obejmują zagadnienia związane z ustrojem i społeczeństwem świata greckiego epoki hellenistycznej i rzymskiej oraz z postacią Aleksandra Wielkiego. Jak dotychczas wypromował pięciu doktorów. W 2011 roku został odznaczony Złotym Krzyżem Zasługi. 

</doc>
<doc id="1142760" url="https://pl.wikipedia.org/wiki?curid=1142760" title="Kościół Niepokalanego Poczęcia Najświętszej Marii Panny w Wierzbowej">
Kościół Niepokalanego Poczęcia Najświętszej Marii Panny w Wierzbowej

Kościół Niepokalanego Poczęcia Najświętszej Marii Panny w Wierzbowej - budynek szachulcowy, czyli z drewna i gliny, o konstrukcji słupowo-ramowej, wzniesiony przez gminę ewangelicką dawnego Ruckenwaldau (Wierzbowej) w roku 1756. Kościół ten, w latach 1756 - 1945 służył niemieckim ewangelikom, zaś od roku 1946 jest wykorzystywany przez polskich katolików. Obecne wezwanie (od 1946) dla tego kościoła zostało wybrane z tej racji, iż w miejscowości Liczkowce (skąd przybyła większość powojennych mieszkańców Wierzbowej) kościół pozostawał pod tym samym wezwaniem.
Architektura.
Wieża.
Wieża kościoła, wyposażona w zegar (nieczynny od kilkudziesięciu lat), pochodzi w większości z roku 1819 (rozbudowa i podwyższenie), jest wymurowana z cegły, a także z brył rudy żelaza (ruda darniowa - która obficie występuje w tej okolicy i bywała używana również jako materiał budowlany), posiada cechy neobarokowe, zwieńczona jest hełmem w kształcie odwróconego kielicha - uprzednio pokrytego dachówką, którą w latach 80. XX w. zamieniono na blachę miedzianą (bardzo podobne kształtem zwieńczenie wieży ma poewangelicki kościół Wszystkich Świętych w Poznaniu).
Do początku II wojny św. wieża posiadała trzy dzwony: dwa o wadze po około 900 kg i jeden 150 kg. Po wojnie, do czasu ustanowienia administracji polskiej, zachowały się dwa dzwony (duży i mały), z tym iż większy dzwon wkrótce został zabrany do kościoła w pobliskiej Gromadce, gdzie utworzono katolicką parafię. Obecnie w kościele w Wierzbowej znajduje się tylko jeden - 150 kg dzwon.
Wnętrze.
Ołtarz.
Ołtarz znajdujący się w tym kościele, został przywieziony w roku 1946 z Małopolski Wschodniej, z kresowego województwa tarnopolskiego; przywieżli go katolicy - Polacy, którzy w wyniku nasilającej się fali ludobójstwa jakiej UPA i cywilna ludność ukraińska dokonywała na ludności polskiej (czystka etniczna w Małopolsce Wschodniej), oraz w konsekwencji zmiany granic Polski po II wojnie św., zmuszeni zostali do przesiedlenia się na zachodnie Ziemie Odzyskane. 
Organy.
Kościół wyposażony został w duże organy, datowane na 1875 rok (od lat 50. XX w. nieczynne, a część piszczałek została zabrana do kościoła parafialnego w Gromadce, i wykorzystana jako ozdoby [sic!]).
Dom Pastora.
Zabytkowy Dom Pastora, wybudowany z gliny i drewna, oraz w dolnej kondygnacji - z rudy żelaza (ruda darniowa), w roku 1770, zlokalizowany obok kościoła (na działce nr 307), choć po II wojnie św. wpisany do rejestru zabytków, popadł w totalną ruinę. Dziś pozostało po nim trochę gruzu, na którym rosną już dość duże drzewa - samosiewy (głównie klony i akacje); posesja ta wykorzystywana jest obecnie jako prywatny park.

</doc>
<doc id="1142834" url="https://pl.wikipedia.org/wiki?curid=1142834" title="Ohuz">
Ohuz

Ohuz (ukr. Огуз) – kurhan scytyjski z IV wieku p.n.e., położony koło miejscowości Niżni Sigorozi, w chersońskim obwodzie Ukrainy. Zaliczany jest do tzw. królewskich kurhanów scytyjskich, zawierających pochówki władców i członków ich rodzin.
Wymiary.
Pod względem objętości kurhan ten jest największym kurhanem Europy Wschodniej. Jego pierwotna wysokość wynosiła 20 m, średnica – 130 m, a objętość całkowita – 117 000 m3. Dromos prowadzący do komory grobowej ma długość 36 m. Objętość podziemnych pomieszczeń grobowych wynosi 1750 m3.
Konstrukcja.
Do jego budowy użyto materiałów miejscowych, jak i przywiezionych z dalszych okolic, w tym znad brzegu Dniepru (3000 m3 bloków wapiennych) i wybrzeża Morza Azowskiego (250 m3 trawy morskiej).
Jego konstrukcja łączy w sobie cechy scytyjskie (rozbudowane podziemne pomieszczenia grobowe, pochówki koni, rów okrążający nasyp) i greckie (kamienna komora grobowa, długi dromos, drewniane sarkofagi). Centralną część kurhanu zajmuje kamienna komora grobowa będąca dziełem mistrzów greckich (bosporańskich). W swoich założeniach podobna jest do komór kurhanów bosporańskich, m.in. kurhanu Królewskiego, gdyż wyłożona wzajemnie na siebie zachodzącymi blokami kamiennymi, tworzącymi sklepienie pozorne.
Znaleziska.
W grobowcu odnaleziono liczne egzemplarze złotej uprzęży i siodła z ozdobami całkowicie ze złota, bez dodatku innych metali, używanymi wyłącznie przez władców scytyjskich. Przypuszcza się, że kurhan mógł być miejscem pochówku jednego z synów scytyjskiego władcy Ateasa.
Wykopaliska.
Wykopaliska w kurhanie były prowadzone na przełomie XIX i XX wieku oraz w latach osiemdziesiątych XX wieku.

</doc>
<doc id="1142835" url="https://pl.wikipedia.org/wiki?curid=1142835" title="Joshua Tree National Monument">
Joshua Tree National Monument



</doc>
<doc id="1142838" url="https://pl.wikipedia.org/wiki?curid=1142838" title="Michał Starosta">
Michał Starosta

Michał Starosta, lub Michał Starostka – szlachcic, kaper, kapitan królewskiej straży morskiej, której zadaniem była blokada na Bałtyku Moskwy i Szwecji w XVI wieku. Pierwszy rdzenny Polak noszący tytuł admirała.
Nobilitacja kapitanów straży morskiej.
Ważnym aktem podjętym przez Zygmunta Augusta w Lublinie była nobilitacja czterech kapitanów – strażników morza, którzy przybyli do Lublina w jednakowym odzieniu jak na żołnierzy morskich przystało. Byli to: Michał Figenow, Jan Tresler (Treseler), Michał Starosta i Erazm Gendrich.
Na sejmie w Lublinie dnia 18 marca 1569 roku Michał Starosta został podniesiony do stanu szlacheckiego wraz z potomstwem za zasługi położone na morzu oraz nadano mu herb “Starostka”. Kapitan okrętowy Michał Starosta (tak brzmiało jego nazwisko, choć w akcie nobilitacyjnym użyto „Starostka” przez pomyłkę lub jako zdrobnienie) należał do najwybitniejszych w gronie kaperskiem i z powodzeniem wyprawiał się na morze. W 1565 roku przechwycił jako łup dwa statki, a w 1567 roku aż trzy w jednej wyprawie.
Nobilitacja kapitanów okrętów i nadanie im pełni prerogatyw, przysługujących szlachcie wraz z dostępem do godności i zaszczytów w Rzeczypospolitej, było czymś wyjątkowym, jeżeli się zważy, iż w ciągu 38 lat rządów Zygmunta Augusta dokonano w ogóle ok. 60 nobilitacji. Fakt ten był wyrazem nie tylko przełamania dotychczasowej, lądowo-szlacheckiej mentalności, ale przede wszystkim oznaczał wagę, jaką zaczął przykładać Zygmunt August do realizacji programu morskiego.
W opracowaniu Tadeusza Czackiego z 1800 roku można zobaczyć „Tablicę Indygenatów, Nobilitacyi i przysposobień, czyli Adopcyi od początku Metryki Koronney do 1601 Roku, kiedy Seymy zaczęły utwarzać Szlachtę”, a w niej wpis dotyczący nobilitacji Michała Starostka w roku 1569 pod numerem 82 w Karcie protokołu Metryki Koronnej.
Skan aktu nobilitacji Michała Starosty zamieszczonej w Metrykach Koronnych udostępniony jest na mikrofilmie w Archiwum Państwowym oznaczonym:"1569.03.17." Nobilitatio Michaelis Starostka cum descriptione clipei. Actum: Lublin, na sejmie ; r. MK 105, f. 82v. MRPS V, nr 10055.
Nadanie stopnia admiralskiego.
Latem 1570 roku kapitan Michał Starosta spotkał się z admirałem szwedzkim Klausem Flemmingiem na morzu i odbył z nim rozmowę na temat współpracy ze strażą morską. Tematem spotkania było zamierzone współdziałanie flotylli kaperskiej z wojenną flotą szwedzką przeciw żegludze narewskiej. Gdy admirał okazał się skłonnym do przyjacielskiego z nią porozumienia, Komisja Morska wyprawiła do niego delegację w osobach kapitanów Pawła Glasowa jako swego „komisarza”, Marcina Schele jako admirała i Michała Starostę w charakterze wiceadmirała, upoważniwszy ich do układów w sprawie wspólnej akcji. Tytuły admiralskie, jakimi obdarzono w instrukcji kapitanów, pojawiły się po raz pierwszy w straży polskiej. Być może uczyniono tak dla podkreślenia ważności ich misji. Były to także jeszcze nowością we flocie szwedzkiej w tym czasie. Nie wiadomo, czy doszło do formalnego układu, w praktyce jednak panowały wtedy przyjazne stosunki i współdziałanie kapitanów polskich i Szwedów na Bałtyku. Było to dla straży polskiej pożądaną pomocą, gdyż na Bałtyku rosła siła jej przeciwników i do dawnych przybyli właśnie nowi – kaprowie moskiewscy.

</doc>
<doc id="1142841" url="https://pl.wikipedia.org/wiki?curid=1142841" title="James Glenn Beall">
James Glenn Beall

James Glenn Beall (ur. 5 czerwca 1894 we Frostburgu, Maryland, zm. 14 stycznia 1971 we Frostburgu, Maryland) – amerykański polityk, działacz Partii Republikańskiej. W latach 1943–1953 reprezentował stan Maryland w Izbie Reprezentantów Stanów Zjednoczonych. Później, w latach 1953–1965 zasiadał w Senacie Stanów Zjednoczonych.
Był ojcem Johna Glenna Bealla, który także zasiadał w Kongresie Stanów Zjednoczonych na tych samych stanowiskach, co jego ojciec.

</doc>
<doc id="1142845" url="https://pl.wikipedia.org/wiki?curid=1142845" title="Gustaw Leyding-Mielecki">
Gustaw Leyding-Mielecki

Gustaw Fryderyk Paweł Leyding (junior) pseudonim Lucjan Mielecki (ur. 8 sierpnia 1899 w Hazębarku, obecnie Labuszewo, zm. 2 marca 1974 w Szczytnie) – polski dziennikarz, historyk, działacz narodowy na Mazurach; współzałożyciel Zjednoczenia Mazurskiego, redaktor „Mazurskiego Przyjaciela Ludu” i „Mazura”, zdeklarowany zwolennik przyłączenia Mazur do Polski po I i II wojnie światowej.
Życiorys.
Ukończył gimnazjum w Szczytnie. W latach 1919–1920 był członkiem Polskiej Rady Ludowej na powiat szczycieński oraz Mazurskiego Związku Ludowego. Organizował zebrania i wiece plebiscytowe. W 1922 r. wszedł do zarządu Samopomocy Mazurskiej. W marcu 1923 r. wspólnie z Bogumiłem Labuszem juniorem założył Zjednoczenie Mazurskie. Współorganizował Związek Towarzystw Młodzieży w Prusach Wschodnich. Był korespondentem „Mazura”, a następnie jednym z założycieli „Mazurskiego Przyjaciela Ludu”, który ukazywał się do 1928 r. Był instruktorem Związku Polaków w Niemczech, a w 1930 r. kandydował z ramienia Centralnego Komitetu Wyborczego Polskiej Partii Ludowej w wyborach do parlamentu Rzeszy Niemieckiej.
Po dojściu Hitlera do władzy w 1933 r., ostrzeżony przed aresztowaniem, nielegalnie przekroczył granicę z Polską i zamieszkał w Działdowie. W 1935 r. został sekretarzem Związku Mazurów. Współpracował także z Polskim Związkiem Zachodnim i Związkiem Weteranów Powstań Narodowych. W 1936 r. objął posadę technika w dziale katastralnym Urzędu Skarbowego w Działdowie. 27 września 1938 r. przyjął obywatelstwo polskie. Od września 1939 r. aż do końca wojny ukrywał się we wsi Milanów koło Radzynia Podlaskiego pod przybranym nazwiskiem Lucjan Mielecki.
W trakcie powojennej akcji tworzenia polskiej administracji oraz przyjmowania polskich osadników z Polski środkowej oraz Kresów, jednym z najważniejszych problemów było wysiedlenie Niemców z Prus Wschodnich (zgodnie z postanowieniami międzynarodowymi oraz rozporządzeniami władz Polski). Przy określaniu narodowości ludności miejscowej stosowano się m.in. do instrukcji Jakuba Prawina z 26 maja 1945 r. Wyszczególniono tam grupy ludności podlegające rejestracji, oraz warunki, jakie trzeba było spełnić, aby być zakwalifikowanym do polskiej grupy narodowościowej. W 1945 r. Gustaw Leyding-Mielecki wraz z żoną Agnieszką powrócił na Mazury i wznowił swą działalność polityczną, współtworząc Tymczasowy Zarząd Okręgowy Stronnictwa Ludowego w Olsztynie. W wyborach do Sejmu Ustawodawczego, w styczniu 1947 r. był reprezentantem Wojewódzkiego Komitetu Wyborczego Bloku Stronnictw Demokratycznych w Olsztynie. Prowadził zebrania przedwyborcze m.in. w Kętrzynie i Ostródzie, a jako mąż zaufania w Giżycku poprowadził zamkniętą konferencją z tamtejszą ludnością autochtoniczną.
W lipcu 1945 r. Leyding został zatrudniony na stanowisku referenta w Wydziale Społeczno-Politycznym Urzędu Pełnomocnika Rządu w Olsztynie. Jako znawca problematyki mazurskiej rozpoczął pracę w Polskim Komitecie Narodowościowym. Leyding był współzałożycielem a następnie ppracował naukowo Instytucie Mazurskim w Olsztynie i w Komisji Ustalania Nazw Miejscowości pod kierunkiem prof. Stanisława Srokowskiego. Jako znawca Mazur i Warmii rozpoczął zbieranie materiałów do publikacji o nazwach miejscowości obu regionów. Opublikował Słownik Nazw Miejscowych Okręgu Mazurskiego w 1947 r. wydany przez Instytut Mazurski w Olsztynie. Jako przedstawiciel ludności autochtonicznej oraz pracownik Wydziału Społeczno-Politycznego i Polskiego Komitetu Narodowościowego miał za zadanie nadzorowanie przesiedlania Niemców z byłych Prus Wschodnich oraz dokonywał weryfikacji narodowościowej. Praca ta była doceniana przez przełożonych. W 1948 r. wojewoda zwrócił się do ministra ziem odzyskanych o przyznanie prawa do wyjątkowego uposażenia z powodu wysokich kwalifikacji. Został też nominowany na stanowisko kierownika Oddziału Porządku Publicznego w Wydziale Społeczno-Politycznym Urzędu Wojewódzkiego w Olsztynie.
W latach 1948-1949 nastąpiła zmiana stosunków politycznych, która wpłynęła na nastawienie władz do ludności mazurskiej. Rozpoczął się okres stalinizmu, przejawiający się m.in. masowymi czystkami w aparacie politycznym i administracyjnym. Według teorii „nasilającej się walki klas” rozpoczęto rozprawę z „odchyleniem prawicowym i nacjonalistycznym w kierownictwie partii”. Na terenie województwa olsztyńskiego rozpoczęto eliminację dotychczasowych przywódców ludności mazurskiej. 11 listopada 1948 r. Leyding został aresztowany, razem z Janem Lippertem oraz Romanem Bołtaczem, pod zarzutem wpisywał na listy wysyłanych z Polski Niemców także Polaków „miejscowego pochodzenia”. Dostał wypowiedzenie z pracy, Pracę stracił także Jan Lippert. Szykany nie ominęły również rodziny Gustawa Leydinga. W obronie Gustawa Leydinga pisma pisali Mazurzy z powiatu szczycieńskiego. Do sądu okręgowego napisali (pisownia oryginalna, z widoczną gwarą i brakiem znajomości polskiej ortografii): "„My niezij podpisane prosziemy uprzejmie Sąd Okręgowy o zwolnienie z arestu oskarzonech i za arestowanych obw. Lippert Jan, Leiding Gustaw, które jak Gazeta publikuje za wysiedlanie Mazurow arestowanie są. My stwierdzamy ze to jest nam nie znajomo i uwazamy ze to jest nie prawda. Oskarzony Lippert Jan i Leiding Gustaw zatrzymywaly i nie dopusczaly do wyjazdy Ludu mazurskego w obecnech barzo cięskech latach w 1945/1946/i 1947 roku. Jak nasę przestawicelę walczyly o ochronie i opiekunowanie nas mazurow i dzięky temu pozostała gromada tutiasech Polakow na ojcosky ziemn˙. Nie którzy od nas podpisanich proszylym w barzo cięskech wypadkach o zezwolenie do wyjazdy, ale Lippert Jan i Leiding Gustaw to nie zezwalały, tylko nas do wytrzymana wskazywal˙, ze i dla nas cas leps˙ nastanie. W razie arestowania tech dwuch, my nie mam˙ pojęcza ze b˙ oskarzonię prawdziw˙ch mazurow i Polakow wysiedlal˙. Mamy zupiewnie zauwanie to tech dwuch bo wziemy ze oni pomagaly ilę szyły mniel˙. My deklarowanie mazury prosziem˙ Sąd Okręgowy nawet i w razie choćby oskarzonem we swojiem stanowisku błąd podlieczał, o zwolnenie tych arestowaniech."”
13 grudnia 1948 r. prokuratura wojskowa sprawę umorzyła i przekazała prokuratorom cywilnym. 1 lutego 1949 r. gotowy był już akt oskarżenia „że w dniu 18 października 1947 r. w Olsztynie, jako Zastępca Naczelnika Wydziału Społeczno-Politycznego Urzędu Wojewódzkiego w Olsztynie, przekraczając swą władzę i nie dopełniając obowiązku, polecił telefonicznie Starostwu Powiatowemu w Szczytnie unieważnić zaświadczenia stwierdzające polską przynależność narodową i tym samym pozbawić obywatelstwa polskiego oraz włączyć te osoby do transportu repatriacyjnego do Niemiec przez co działał na szkodę interesu państwowego (...)”.
Gustaw Leyding-Mielecki kilka dni po opuszczeniu aresztu został zatrudniony w Stacji Naukowej Instytutu Zachodniego (Instytucie Mazurskim) w Olsztynie jako pracownik czasowy. Tam kontynuował swą współpracę z Główną Komisją Ustalania Nazw Miejscowych i Obiektów Fizjograficznych przy Ministrze Administracji Publicznej. 9 maja 1949 r. Leyding-Mielecki został ponownie osadzony w olsztyńskim areszcie, ale już 30 lipca 1949 r. oskarżeni zostali zwolnieni z aresztu. Po wyjściu na wolność Leyding złożył podanie o zwrot wpłaconej przez adwokata 16 marca 1949 r. kaucji w wysokości 10 000 zł. W sierpniu 1949 r. uczestniczył w ekspedycji naukowej Uniwersytetu Poznańskiego oraz Komisji Ustalania Nazw Miejscowości na tereny Prus Wschodnich. Wyprawa badawcza miała na celu utrwalenie fonograficzne nazw miejscowości.
W 1951 r. śledztwo przeciw Leydingowi zostało umorzone z powodu braku znamion przestępstwa. Po opuszczeniu aresztu, pracował w delegaturze powiatowej Polskich Zakładów Zbożowych w Szczytnie (1951-1952). W latach 1953-1958 był kierownikiem Powiatowego Archiwum Państwowego w Szczytnie. Od roku 1956 w prasie zaczęto domagać się rehabilitacji działaczy warmińskich i mazurskich, szykanowanych w latach 1948–1950. Wkrótce Leyding rozpoczął intensywne starania o pełną rehabilitację i zadośćuczynienie za wyrządzone krzywdy. W listopadzie 1957 r. została zmieniona podstawa prawna umorzenia postępowania – „umorzono wobec braku znamion przestępstwa”. W dalszej kolejności Leyding – ze skutkiem pozytywnym – domagał się odszkodowania. Sąd Wojewódzki w Olsztynie 2 maja 1958 r. podjął decyzję o zasądzeniu kwoty 21 936 zł jako odszkodowania za niesłuszne aresztowanie.
1 listopada 1958 roku, na własne żądanie przeszedł na emeryturę. Powodem rezygnacji był wciąż pogarszający się stan zdrowia, aż do śmierci zmagał się z chorobami, jakich nabawił się, siedząc w zimnym i wilgotnym olsztyńskim więzieniu śledczym. Od 1958 był członkiem Zjednoczonego Stronnictw a Ludowego, a w latach 1958-1966 radnym Miejskiej Rady Narodowej w Szczytnie. Był także przez dziesięć lat prezesem koła Polskiego Towarzystwa Historycznego w Szczytnie. W ostatnim okresie życia działał głównie na rzecz poznania i upowszechnienia wiedzy o historii Mazur. Był autorem wielu prac i artykułów o tematyce mazurskiej (zob. niżej). Od 1962 był członkiem Związku Literatów Polskich. Gustaw Leyding-Mielecki zmarł w Szczytnie 2 marca 1974 r. Został pochowany wraz z drugą żoną na olsztyńskim cmentarzu komunalnym.
Niektóre prace Gustawa Leydinga.
Ponadto pozostawił w rękopisie opracowania "Samopomoc Mazurska" i "Zjednoczenie Mazurskie ("Muzeum Warmii i Mazur)"."
Odznaczenia.
Został odznaczony Krzyżem Kawalerskim Orderu Odrodzenia Polski (1956) i Krzyżem Komandorskim Orderu Odrodzenia Polski (1963) za pracę niepodległościową. Ponadto otrzymał Złotą Odznakę „Zasłużonym dla Warmii i Mazur”, Odznakę Zasłużony Działacz Kultury i nagrodę wojewódzka za całokształt pracy literackiej i naukowej (1959).
Rodzina.
Urodził się w rodzinie chłopskiej, był synem krzewiciela polskości na Mazurach Gustawa Leydinga (seniora) i Szarlotty z domu Boettcher. Jego braćmi byli Karol i więzień obozu koncentracyjnego Hohenbruch, potem gospodarujący na rodzinnym gospodarstwie do 1970 Otton. Ożenił się z Agnieszką z domu Szulc (zmarła pod koniec 1945 w Labuszewie). W sierpniu 1948 powtórnie się ożenił z Bronisławą z Piechów.

</doc>
<doc id="1142846" url="https://pl.wikipedia.org/wiki?curid=1142846" title="Lessemzaur">
Lessemzaur

Lessemzaur ("Lessemsaurus") – duży dinozaur należący do prozauropodów.
Jego nazwa wywodzi się od nazwiska 'Dino' Donalda Lessema, który ufundował Dinosaur Society i od greckiego słowa "sauros", które oznacza jaszczura. Całą nazwę można, więc tłumaczyć jako jaszczura Lessema.
Wielkość.
Lessemzaur miał około 9-10 m długości.
Występowanie.
Lessemzaur występował w okresie późnego triasu – (około 220-210 milionów lat temu) – na obszarze Argentyny.
Historia odkryć.
Szczątki lessemzaura zostały znalezione w 1999 przez argentyńskiego paleontologa Jose Bonaparte w Los Colorados Formation w argentyńskiej prowincji La Rioja.

</doc>
<doc id="1142847" url="https://pl.wikipedia.org/wiki?curid=1142847" title="Konsystencja betonu">
Konsystencja betonu

Konsystencja – stopień ciekłości mieszanki betonowej jest określany przez "klasy konsystencji" lub przyjęte wartości, których odpowiednie tolerancje podaje norma PN-EN 206-1 [N1]. Konsystencja obrazuje zdolność mieszanki betonowej do odkształceń pod wpływem obciążenia. W zależności od metody badania, obciążenie może być zarówno ciężarem własnym mieszanki, jak i dodatkowym oddziaływaniem zewnętrznym. Według polskiej normy PN-EN 206-1:2003 pomiaru konsystencji należy dokonać jedną z metod [N1]:
Do każdej metody został określony osobny podział na klasy konsystencji. W starszych książkach i normach klasyfikowano konsystencje na podstawie nazw, które makroskopowo obrazowały cechy mieszanki betonowej:
We współczesnej literaturze i normach nie ma jasno określonej zależności pomiędzy dawnymi i obecnymi klasami konsystencji.
Metody badania konsystencji.
Metoda opadu stożka.
Metoda opadu stożka [N7] polega na zbadaniu różnicy wysokości, jaką będzie miała mieszanka betonowa umieszczona w formie i po jej zdjęciu. Na podstawie różnicy wysokości można odpowiednio sklasyfikować konsystencję mieszanki. Proces badania jest ściśle opisany przez normę PN-EN 12350-2 „Badania mieszanki betonowej. Część 2: Badania konsystencji metodą opadu stożka.”
Potrzebne przyrządy:
Zwilżoną formę i podstawkę należy przymocować do siebie. Formę wypełnia się mieszanką betonową. Po wypełnieniu każdej 1/3 wysokości należy zagęścić mieszankę 25 uderzeniami pręta. Po wypełnieniu całości górną powierzchnię formy należy wyrównać. Następnie rozformowuje się mieszankę w czasie od 5 s. do 10 s. poprzez równomierne podnoszenie formy do góry. Bezpośrednio po usunięciu formy należy zmierzyć miarką opad stożka.
Różnica wysokości pomiędzy mieszanką w formie i po jej zdjęciu pozwala na określenie odpowiedniej klasy konsystencji. Badanie jest ważne tylko, gdy opad stożka jest właściwy. W wypadku niewłaściwego opadu stożka badanie należy powtórzyć na innej próbce.
Metoda Ve-Be.
Metoda Ve-Be [N8] polega na sprawdzeniu czasu, w jakim mieszanka betonowa ulega rozpłynięciu do określonego stopnia, w wyniku drgań, jakim została poddana w aparacie Ve-be. Na podstawie czasu można odpowiednio sklasyfikować konsystencję mieszanki. Proces badania jest ściśle opisany przez normę PN-EN 12350-3 „Badania mieszanki betonowej. Część 3: Badania konsystencji metodą Vebe.”
Potrzebne przyrządy:
Pojemnik przymocować do stolika wibracyjnego a następnie umieścić w nim zwilżoną formę. Formę wypełnia się mieszanką betonową. Po wypełnieniu każdej 1/3 wysokości należy zagęścić mieszankę 25 uderzeniami pręta. Po wypełnieniu całości, górną powierzchnię formy należy wyrównać. Następnie rozformowuje się mieszankę w czasie od 5 s. do 10 s. poprzez równomierne podnoszenie formy do góry. Krążek przenosi się nad górną powierzchnię mieszanki betonowej, a następnie powoli opuszcza. Przy zetknięciu się z jej górną powierzchnią mierzy się wartość opadu. Następnie włącza się stolik wibracyjny z równoczesnym włączeniem stopera. Mierzy się czas, aż przeźroczysty krążek w pełni zetknie się z mieszanką.
Zanotowany czas, w jakim krążek w pełni styka się z mieszanką pod wpływem wibracji pozwala na określenie odpowiedniej klasy konsystencji.
Metoda oznaczania stopnia zagęszczalności.
Metoda oznaczania stopnia zagęszczalności [N9] polega na zbadaniu różnicy wysokości, jaką będzie miała mieszanka betonowa umieszczona w pojemniku, przed i po zagęszczeniu. Na podstawie różnicy wysokości można obliczyć stopień zagęszczalności, który pozwala odpowiednio sklasyfikować konsystencję mieszanki. Proces badania jest ściśle opisany przez normę PN-EN 12350-4 „Badania mieszanki betonowej. Część 4: Badania konsystencji metodą oznaczania stopnia zagęszczalności.”
Potrzebne przyrządy:
Pojemnik wypełnia się mieszanką betonową (bez ubijania). Po wypełnieniu całości, górną powierzchnię formy należy wyrównać przy pomocy zgarniaka. Robi się to w taki sposób, by w żaden sposób nie zagęścić mieszanki. Wypełniony pojemnik ustawia się na stoliku wibracyjnym. Następnie włącza się wibracje i czeka, aż mieszanka zacznie tracić na objętości. Stolik należy wyłączyć w momencie, w którym objętość mieszanki przestanie się zmniejszać. Za pomocą miarki mierzy się odległość pomiędzy powierzchnią mieszanki i górną krawędzią pojemnika. Pomiar wykonuje się w środku każdej ścianki, a wynikiem końcowym jest średnia „s” z 4 odległości.
Wyznacza się stopień zagęszczalności z wzoru
Metoda rozpływu (metoda stolika rozpływowego).
Metoda rozpływu (metoda stolika rozpływowego) [N10] polega na zmierzeniu maksymalnego rozpływu mieszanki betonowej pod wpływem ruchu stolika rozpływowego. Na podstawie szerokości rozpływu można odpowiednio sklasyfikować konsystencję mieszanki. Proces badania jest ściśle opisany przez normę PN-EN 12350-5 „Badania mieszanki betonowej. Część 5: Badania konsystencji metodą stolika rozpływowego.”
Potrzebne przyrządy:
Stolik rozpływowy należy umieścić na płaskiej powierzchni. Przed badaniem należy zwilżyć powierzchnię stolika i wnętrze formy. Formę umieszcza się centralnie na stoliku, unieruchamia ją i wypełnia betonem. Po wypełnieniu każdej połowy wysokości należy zagęścić mieszankę 10 uderzeniami drążka. Po wypełnieniu całości, górną powierzchnię formy należy wyrównać. Po odczekaniu 30 s rozformowuje się mieszankę w czasie od 3 s. do 6 s. poprzez równomierne podnoszenie formy do góry. Lekko podnosi się ruchomą powierzchnię stolika do odpowiedniej wysokości i puszcza. Powtarza się 15 takich cykli. Za pomocą miarki mierzy się maksymalny wymiar rozpływu na dwóch kierunkach d1 i d2:
Wyznacza się wartość rozpływu z wzoru (d1+d2)/2. Obliczona wartość pozwala na określenie odpowiedniej klasy konsystencji.

</doc>
<doc id="1142848" url="https://pl.wikipedia.org/wiki?curid=1142848" title="MCKiS Jaworzno (piłka siatkowa kobiet)">
MCKiS Jaworzno (piłka siatkowa kobiet)

 
MCKiS Jaworzno - polska kobieca drużyna siatkarska, będąca sekcją klubu sportowego MCKiS Jaworzno z Jaworzna.

</doc>
<doc id="1142850" url="https://pl.wikipedia.org/wiki?curid=1142850" title="Jezioro Jaśkowskie (Pojezierze Iławskie)">
Jezioro Jaśkowskie (Pojezierze Iławskie)

 
Jezioro Jaśkowskie (niem. "Jäskendorfer See, Stäbing See") – jezioro w woj. warmińsko-mazurskim, w pow. iławskim, w gminie Zalewo. Znajduje się we wschodniej części Pojezierza Iławskiego w dorzeczu Kanał Elbląski-Drwęca-Wisła. Część wschodniego brzegu zbiornika stanowi granicę między gminą Zalewo i Miłomłyn.
Jaskowskie jest płytkim, rynnowym jeziorem. Zasilane jest kilkoma małymi okresowymi ciekami, wody odprowadzane są w kierunku południowym, do Karnickiego. Przy północno-zachodnim brzegu jeziora leży wieś Jaśkowo, od którego wzięło nazwę.
Dane morfometryczne.
Powierzchnia zwierciadła wody według różnych źródeł wynosi od 150,0 ha do 152,5 ha. Według danych Leydinga z połowy XX w. jezioro miało powierzchnię 137,17 ha .
Zwierciadło wody położone jest na wysokości 97,7 m n.p.m. lub 97,6 m n.p.m. Średnia głębokość jeziora wynosi 7,3 m, natomiast głębokość maksymalna 16,5 m.
Zlewnia całkowita zajmuje 6,2 km² i jest użytkowana głównie rolniczo. Zlewnia bezpośrednia, o powierzchni 180 ha, w około 35% pokryta lasami i nadbrzeżnymi zadrzewieniami. Grunty orne zajmują 30% obszaru zlewni.
Stan czystości.
Stan czystości w 1979 r..
Jezioro Jaśkowskie było badane przez Ośrodek Badań i Kontroli Środowiska w Olsztynie w roku 1979 (Komunikat OBiKŚ 1980). Analiza niepełnych danych z okresu letniej stagnacji, według ówczesnego systemu oceny jakości jezior, wskazywała na niewielkie przekroczenie granicy dla II klasy czystości i tym samym kwalifikowała wody zbiornika do klasy III.
Stan jeziora w 2001 r..
W badaniach wykonanych przez WIOŚ w Olsztynie w roku 2001 Jezioro Jaśkowskie wykazało II kategorię podatności na degradację. Najmniej korzystnymi wskaźnikami był iloraz objętości jeziora i długości linii brzegowej oraz stosunek objętości wód hypolimnionu do całkowitej pojemności misy jeziornej. Zbiornik nie przyjmował zanieczyszczeń ze źródeł punktowych, okresowo jednak dopływały do niego nieczystości z przepełnionego, nie opróżnianego systematycznie szamba, znajdującego się około 30 m od brzegu. Badania stanu czystości wód przeprowadziła Delegatura WIOŚ w Elblągu na trzech stanowiskach pomiarowych, zlokalizowanych w najpłytszej północnej części zbiornika, w części środkowej (głęb. maks. 15,1 m) oraz w najgłębszym miejscu plosa południowego (głębokość maksymalna 16,5 m). W okresie wiosennej cyrkulacji wody jeziora były dobrze wymieszane i silnie natlenione (miejscami nasycenie tlenem sięgało nawet 170%). W okresie letnim tylko na powierzchni (do 2−3 m) nie odnotowano deficytów tlenowych. Przy końcu epilimnionu (4 m) stężenie tlenu spadło nawet poniżej 2 mg O2/l, a warstwa skokowa była odtleniona lub wykazywała ślady tlenu. Wody jeziora posiadały podwyższoną zawartość substancji organicznych, ChZT-Cr wahało się w granicach 29,4−36,9 mg O2/l. Stężenie fosforu i azotu w warstwie powierzchniowej oceniono jako umiarkowane. Odtlenione wody naddenne stanowisk najgłębszych obfitowały w związki fosforu (0,69 i 0,97 mg P/l) oraz sole amonowe (1,81 i 2,32 mg N/l). Zawartość chlorofilu „a” wiosną kształtowała się w granicach od 24 (część południowa) do 54 mg/m³ (część północna), latem była znacznie niższa (16−20 mg/m³). Widzialność krążka Secchiego (1,0−1,7) wskazywała na klasę III czystości wody. Sumaryczny wynik punktacji (2,71 pkt.) kwalifikował wody jeziora do III klasy czystości, o czym zadecydowały: warunki tlenowe hypolimnionu, ChZT-Cr, zawartość związków fosforu i azotu amonowego w warstwie naddennej latem, azot mineralny wiosną, chlorofil „a” oraz widzialność krążka Secchiego. Warunki sanitarne spełniały wymogi klasy I.
W oparciu o badania przeprowadzone w 2002 roku wody jeziora zaliczono do III klasy czystości.
Jasieniec (niem. "Jäskenwald") – las leżący na południe od Jeziora Jaskowskiego, przy dawnej granicy powiatu morąskiego i ostródzkiego.

</doc>
<doc id="1142852" url="https://pl.wikipedia.org/wiki?curid=1142852" title="MKS Gaudia Trzebnica">
MKS Gaudia Trzebnica

MMKS Gaudia Budmel Trzebnica – polski kobiecy klub siatkarski z Trzebnicy.

</doc>
<doc id="1142854" url="https://pl.wikipedia.org/wiki?curid=1142854" title="Historia Świętochłowic">
Historia Świętochłowic

Historia Świętochłowic rozpoczyna się w XIV wieku.
Właściciele Świętochłowic.
Pierwsza wzmianka o Świętochłowicach pochodzi z 25 maja 1313. Znajduje się ona w dokumencie biskupa krakowskiego – Jana. Dokumenty historyczne, sporządzone po łacinie oraz w językach czeskim i niemieckim, podają nazwę wsi w następującym brzmieniu w różnych latach: Swentochlewice (1332), Swientochlowicz (1482), Świętochlewicz (1614). Jednak wcześniejsze zapisy dotyczą dzisiejszej dzielnicy miasta Chropaczowa (z 21 lipca 1295 w dokumencie Kazimierza II, księcia bytomsko-kozielskigo). Młodsze są Lipiny (obejmowały też współczesne Piaśniki), gdyż powstały w 1802 r. Z kolei Zgoda może mówić o tym, że swe powstanie zawdzięcza rozwojowi huty (dzisiejszych Zakładów Urządzeń Technicznych "Zgoda"), która zrodziła się w 1838 r., a wchodziła w obszar Czarnego Lasu.
Przyjmuje się, że Świętochłowice założono na prawie niemieckim w ramach wielkiej akcji osadniczej z końca XIII w. Są zdania, że nowa osada powstała obok osady na dawnym prawie polskim zwanej Świętochłówkiem. Pierwsi właściciele wsi nie są znani, ale przyjmuje się, że do 1557 r. Świętochłowice należały do rodu herbu Wieniawa.
Same Świętochłowice nigdy nie były jedną całością, ale dzieliły się na kilka mniejszych: Górne, Dolne i Średnie.
Świętochłowice Górne były przez przeszło 150 lat własnością Paczyńskich z Paczyny, spokrewnionych z Tenczyńskimi. Pierwszym właścicielem z tego rodu był Samson Paczyński (1568-1596), później Jakub Paczyński (1593-1609) i Stanisław Paczyński (1609-1649). Następnie byli to: Jan Paczyński (1649-1668), Krzysztof Paczyński (1668-1677) i Mikołaj Paczyński (1677-1701). Ostatnim z rodu Paczyńskich był Karol Rudolf, który sprzedał Świętochłowice Górne w 1730 Janowi Henrykowi Kalinowskiemu, a ten w 1744 odsprzedał je Zamięckim, herbu Starykoń.
Świętochłowice Dolne były własnością Kamieńskich, herbu Leliwa, wywodzących się z Kamienia koło Bytomia. Jednym z bardziej znanych właścicieli był Wacław Kamiński, szlachcic. Ostatni z rodu Kamieńskich – Joachim Skall sprzedał swoje tereny w 1734 hrabiemu Henckel von Donnersmarck.
Świętochłowice Średnie zostały wydzielone z Górnych w 1622, gdy Jakub Paczyński sprzedał tę część Krzysztofowi Jordanowi ze Starego Paczkowa. W 1684 ich właścicielem był Andrzej Kiczka. Na przełomie XVII i XVIII wieku teren ten jest w posiadaniu rodziny Szwajnochów, zniemczonej gałęzi polskiego rodu Świnków.
W drugiej połowie XVIII wieku doszło do zespolenia całej wsi. W 1754 J. Januszewski zapisał Świętochłowice Górne wraz z Średnimi swemu synowi Rudolfowi. W następnym roku Januszewscy nabyli też Świętochłowice Dolne, jednak krótko byli ich właścicielami. W 1790 doszło ponownie do zespolenia wsi, tym razem pod panowaniem Józefa von Lippa. Jednak źle rządził i sąd wystawił jego majątek na sprzedaż. W 1817 majątek nabył Jan Porębski, a 10 lat później, bo w 1827 Świętochłowice zakupił Emil von Rheinhaben. Ostatecznie w 1828 tereny Świętochłowic zakupił na własność dziedziczną hrabia Karol Łazarz Henckel von Donnersmarck.
Powstawanie miasta.
Współczesne miasto powstało na obszarze dwóch dawnych wsi: Świętochłowic i Chropaczowa. Granice wsi ulegały w przeszłości przesunięciom, a zwłaszcza Świętochłowic. Niegdyś były o wiele większe, a ich powierzchnia obejmowała cały obszar wokół rzeki Rawy, czyli Czarny Las, Lipiny, Chorzów Batory, Chorzów, Kochłowice i Ruda Śląska. Najpoważniejsze zmiany granic miały miejsce w połowie XIX w. Wydzielono wówczas ze Świętochłowic m.in. Pniaki i Szarlociniec, a z Chropaczowa Lipiny.
Granice Świętochłowic w ciągu wieków ulegały więc częstym zmianom. Na przykład należący do Świętochłowic Czarny Las książę Władysław opolski przekazał Bytomiowi w 1254. Natomiast w 1532 Małe Świętochłowice, czyli najstarsza i tzw. macierzysta część wsi, dostały się w obręb Łagiewnik, a teren ten nazwano później Hajdukami. Następnie odłączono tereny na płd. od obecnej huty "Florian", które w 1734 Skall sprzedał hrabiemu Henckel von Donnersmarck. Z kolei obszar ten w 1782 włączono do Kochłowic. Niecałe sto lat później, bo w 1868 w związku z rozwojem przemysłu (głównie w Królewskiej Hucie i Lipinach) dotychczasowe kolonie robotnicze oddzielono od swych dotychczasowych gmin oraz obszarów dworskich i włączono do Królewskiej Huty. Wcześniej, bo w 1853 hr. Donnersmarck nabył dobra górnohajduckie oraz Małe Świętochłowice razem z przynależnymi parcelami wiejskimi i rozpoczął starania o utworzenie samodzielnej gminy. Następny okres to wyzbycie się terenów tzw. Kaliny i Kolonii Dworcowej.
Z czasem też istniejące osiedle swe centrum przesuwało od Małych Świętochłowic ku Świętochłowicom Wielkim (okolice obecnej ul. Wyzwolenia i Katowickiej). Warto też zaznaczyć, iż w 1900 r. w Radzie Miejskiej Królewskiej Huty postulowano przyłączenie sąsiednich okolic do Świętochłowic. Chodziło tu też m.in. o Świętochłowice, Lipiny, Chropaczów. Jednak najpierw zdecydowany protest zainteresowanych, później wybuch I wojny światowej, dalej trzy powstańcze zrywy odsunęły ten pomysł. Kiedy 31 stycznia 1939 Sejm Rzeczypospolitej zaakceptował przyłączenie Wielkich Hajduk do Chorzowa (nową dzielnicę nazwano Chorzów Batory) przesunięto także granice miejscowości. Do Świętochłowic włączono wtedy tereny znajdujące się za wiaduktem kolejowym łączący Chorzów Batory-Chorzów Miasto. Wtedy też gmach obecnego Urzędu Miejskiego (dawniej Urzędu Pocztowego) znalazł się w granicach Świętochłowic.
Ustrój miejski Świętochłowice otrzymały z dniem 1 stycznia 1940 roku na mocy ustawy Sejmu Śląskiego z 10 lipca 1939 roku, co nie zostało wprowadzone w życie z powodu wybuchu II wojny światowej i okupacji niemieckiej.
Przemysł na ziemiach Świętochłowic.
Poszukiwania węgla na tym terenie rozpoczęły się z początkiem lat 20. XIX w. W 1825 firma "Spadkobiercy Gieschego" uruchomiła na terenie Lipin pierwszą kopalnię "Król Saul". Dostarczała węgiel do uruchomionej w tym samym roku cynkowni "Dawid". Drugą kopalnię "Quintofro" założył w 1826 w Lipinach hr. Karol Łazarz Henckel von Donnersmarck. Następne kopalnie, "Matylda", "Faust" i "Franciszek" powstały odpowiednio w latach 1827, 1829 i 1835. W 1830 na terenie dawnego młyna wybudowano hutę "Bethlen-Falva" (dzisiejsza huta Florian). Wobec zwiększonego zapotrzebowania na węgiel "Donnersmarck" uruchomił w 1857 kopalnię "Gefäll". W 1873 Donnersmarck połączył swoje cztery kopalnie w jedną, która otrzymała nazwę "Niemcy" ("Deutschland"). W 1838 roku w pobliżu Świętochłowic, na terenie Lasu Bytomskiego została zbudowana huta żelaza "Eintracht" ("Zgoda").
W 1857 połączono huty cynkowe i stworzono jedną pod nazwą "Silesia". W 1883 w Chropaczowie powstała kopalnia "Śląsk" ("Schlesien"), a w 1887 huta cynku "Guidotto".
Życie społeczne przed 1939.
Od początku XX wieku powstało tu wiele polskich organizacji narodowych, politycznych, kulturalnych. W 1918 reaktywowano Towarzystwo Gimnastyczne "Sokół". W 1919 r. założono Towarzystwo Polek, w 1918 powstała polska Straż Obywatelska i Związek Wojacki. W 1919 r. powstała Polska Organizacja Wojskowa Górnego Śląska, polskie Towarzystwo Czytelni Ludowych i Towarzystwo Śpiewu "Moniuszko".
W 1918 roku na 26 członków Rady Robotniczej, która rządziła miejscowością 12 było członkami niemieckiej socjaldemokracji i związków zawodowych, 7 było mieszczanami a reszta polskimi socjalistami i związkowcami. W Chropaczowie w skład rady robotniczej wchodzi 15 osób. Wśród nich Polacy są w mniejszości. W Lipinach w radzie zasiadają działacze PPS, SPD i Komunistycznej Partii Górnego Śląska. 17 - 19 grudnia w kopalni "Schlesien" w Chropaczowie robotnicy szturmem wzięli budynek dyrekcji. Trzy kompanie wojska obsadziły w związku z tym Lipiny, Chropaczów i Piaśniki. Doszło do walk o ratusz. Zginęło dwóch robotników a rannych zostało kilku żołnierzy
Okres II wojny światowej.
We wrześniu 1939 w mieście nie były prowadzone żadne poważniejsze działania wojenne. Zajęcie Świętochłowic nastąpiło w nocy z 2 na 3 września. Od 3 do 8 września władzę w mieście sprawował Aleksander Honkisz – mieszkaniec Świętochłowic. Od 8 września do stycznia 1941 burmistrzem był Gothard Rattay, urzędnik z Westfalii, od 28 stycznia 1941 do końca wojny pochodzący z Poznania działacz NSDAP Herbert Pastille. Od 8 października 1939 miejscowość była częścią utworzonej rejencji katowickiej. Okres wojny oznaczał przestawienie produkcji zakładów przemysłowych na produkcję zbrojeniową, oraz całkowitą stagnację w rozwoju Świętochłowic. Znaczna część obywateli została wpisana na niemiecką listę narodowościową – volkslista. W wyniku tej operacji zmobilizowano wielu mężczyzn. Spowodowało to braki kadrowe w fabrykach i na kopalni, które usiłowano uzupełnić przymusową pracą więźniów obozów koncentracyjnych oraz jeńców rosyjskich. W tym celu na terenie miejscowości powstało parę filii obozów koncentracyjnych. Najbardziej znany jest utworzony w 1943 r. obóz Eintrachthütte w dzielnicy Zgoda będący filią obozu KL Auschwitz, na terenie którego zginęło 2500 więźniów. Przez cały okres okupacji na terenie Świętochłowic działały organizacje konspiracyjne. 27 stycznia 1945 miejscowość została zajęta przez Armię Czerwoną. W czasie wojny Świętochłowice nie doznały zniszczeń.
Czasy powojenne.
Natychmiast po zajęciu miejscowości przez Armię Czerwoną ponownie otwarto Obóz Zgoda. Miało to miejsce w ostatnich dniach lutego 1945 (inne źródła podają początek marca). Komendantem został Salomon Morel. Do obozu kierowani byli w pierwszej kolejności więzieni w trudnych warunkach w hali targowej zatrzymani mieszkańcy Świętochłowic i Chorzowa. Formalnym powodem zatrzymania i osadzenia był Dekret PKWN z 4 listopada 1944. W praktyce aresztowanie przeprowadzane były przez przysłanych z centralnej Polski funkcjonariuszy Milicji Obywatelskiej oraz Urzędu Bezpieczeństwa według całkowicie przypadkowych kryteriów (np. używanie gwary śląskiej niezrozumiałej dla osób przybyłych spoza Śląska lub donosu sąsiada). W obozie panowało przeludnienie, w stosunku do zatrzymanych stosowano bicie i tortury. W obozie panował głód i choroby w tym epidemia tyfusu. W ciągu 300 dni istnienia obozu zmarło lub zostało zamęczonych do 2500 przetrzymywanych osób. Obóz zlikwidowano 16 listopada 1945. Uwięzionych zwolniono, a ok. 300 osób przetransportowano do obozu w Jaworznie. Przez obóz przeszło ok. 10 000 internowanych, co czwarty nie przeżył.
Z dniem 1 stycznia 1947 Świętochłowice powołały organy miejskie (w wykonaniu ustawy Sejmu Śląskiego z 1939), stając się "de facto" miastem. 17 marca 1951 otrzymały status miasta na prawach powiatu, a dotychczasowe gminy Lipiny oraz Chropaczów stały się dzielnicami miasta.

</doc>
<doc id="1142855" url="https://pl.wikipedia.org/wiki?curid=1142855" title="Ewangelia Hebrajczyków">
Ewangelia Hebrajczyków

Ewangelia Hebrajczyków – zaginiona apokryficzna ewangelia używana przez judeochrześcijańską grupę Nazarejczyków (lub Nazareńczyków). Był to prawdopodobnie luźny przekład aramejski Ewangelii Mateusza, rozwinięty w sposób anegdotyczno-midraszowy, o cechach gnostycznych, lecz zasadniczo mieszczący się w ramach ortodoksji wczesnego Kościoła. Niektórzy badacze są jednak zdania, iż jest to tekst niezależny od ewangelii kanonicznych.
Źródła i treść.
Ewangelia znana jest wyłącznie z kilku cytatów i omówień u Ojców Kościoła. Przypuszczalnie została ona spisana pod koniec I w. n.e. w Pelli bądź w Egipcie, a zdaniem Jeana Danielou przed 70. n.e. w Jerozolimie. Mówiła o preegzystencji, wcieleniu i wypowiedziach Jezusa. Opisywała także pojawienie się zmartwychwstałego Jezusa jako wcielenie Mądrości Bożej. 
Została napisana w języku aramejskim lub hebrajskim. Hieronim – jak się sądzi – o ewangelii tej pisał, że jest ona Ewangelią Mateusza napisaną do Żydów w ich „ojczystym języku” i przechowywana jest w Bibliotece w Cezarei (Hieronim, "Dialog Przeciw Pelagianom", III, 2, por. "De viris illustribus", 3; Comm. In Mt., XII, 13). Pogląd Hieronima powszechnie uznano za błędny, gdyż mylił on dwa różne dokumenty – kanoniczną Ewangelię Mateusza z wersjami tekstów będących w dyspozycji Ebionitów. Nie ma pewności, czy w ogóle miał "Ewangelię Hebrajczyków" w rękach, a tłumaczenie jej tekstu mogło być dopiero w sferze jego planów. Nie wymienia jej w katalogu swoich dzieł.
Zdaniem innych jej tekst stanowił przeróbkę hebrajskiego (lub aramejskiego) tekstu Ewangelii Mateusza. Ich poprawioną wersję nazywano "Ewangelią Hebrajczyków" lub "Ewangelią Ebionitów".
W ostatnich czasach jest tendencja do redukowania tradycyjnego podziału na Ewangelię Hebrajczyków, Ewangelię Nazarejczyków, oraz Ewangelię Ebionitów do dwóch ewangelii, jakkolwiek broni go jeszcze Klauck (2003). Uważa się, że Hieronim pomylił Ew. Hebrajczyków z Ew. Nazarejczyków lub Ew. Ebionitów.
Wybrane cytaty u pisarzy starochrześcijańskich.
Orygenes.
Orygenes w "Komentarzu do Ewangelii Mateusza" napisał:
Euzebiusz.
Euzebiusz z Cezarei, omawiając jakie księgi cytuje Papiasz, w swoim "Kyriakon logion exegesis", nadmienia o tekście Pericope adulterae:
Hieronim.
Hieronim w swym komentarzu Ewangelii Mateusza podaje szerszy kontekst dla uzdrowienia człowieka z uschłą ręką:

</doc>
<doc id="1142858" url="https://pl.wikipedia.org/wiki?curid=1142858" title="Londyńskie Towarzystwo Geologiczne">
Londyńskie Towarzystwo Geologiczne

Londyńskie Towarzystwo Geologiczne (ang. "The Geological Society of London") – najstarsze towarzystwo geologiczne na świecie i największe w Europie. 
Powołane w 1807, na bazie wcześniejszego klubu naukowego działającego od 1796. Celem organizacji jest wspieranie badań naukowych w zakresie geologii oraz ich popularyzacja. W swojej londyńskiej siedzibie w Burlington House (od 1874), prowadzi bibliotekę naukową. 
Towarzystwo przyznaje szereg prestiżowych nagród. Najwyższą z nich jest medal Wollastona, ustanowiony w 1831, a od 1835 wręczany corocznie.

</doc>
<doc id="1142859" url="https://pl.wikipedia.org/wiki?curid=1142859" title="Imię literackie">
Imię literackie

Imię literackie – imię, które z reguły po raz pierwszy pojawia się w dziele literackim i zostało wymyślone przez autora tego dzieła. Nazwa "imię literackie" może odnosić się także do imion występujących tylko w baśniach, bajkach, podaniach i legendach. 
Często imię tego typu tworzone jest na podstawie analogii, w oparciu o już istniejące imiona bądź nazwy przedmiotów, zwierząt, roślin (np. Dąb), charakterystycznych cech lub wyglądu bohatera (np. Kopciuszek) lub poprzez złożenie kilku imion (np. Polianna) albo stanowi złożenie kilku wyrazów najlepiej określających bohatera (np. Waligóra i Wyrwidąb).
Imię literackie może też powstać nie w wyniku działania autora dzieła, ale jego tłumacza i być luźno związanym z oryginałem. Na przykład Piętaszek, jeden z głównych bohaterów "Przypadków Robinsona Kruzoe" w angielskim oryginale miał na imię "Friday", czyli Piątek.
Czasami imiona te stają się na tyle popularne, że rodzice zaczynają nadawać je swoim dzieciom, np. imię Grażyna wymyślone przez Adama Mickiewicza dla tytułowej bohaterki jego poematu, czy Kordian imię tytułowego bohatera dramatu Juliusza Słowackiego.

</doc>
<doc id="1142861" url="https://pl.wikipedia.org/wiki?curid=1142861" title="MKS Świdnica">
MKS Świdnica

MKS Świdnica – polski kobiecy klub siatkarski ze Świdnicy.

</doc>
<doc id="1142862" url="https://pl.wikipedia.org/wiki?curid=1142862" title="Ruff Ryders Presents – Drag-On">
Ruff Ryders Presents – Drag-On

Ruff Ryders Presents – Drag-On to składanka wydana w 2002 roku. Zawiera utwory, w większości niewydane, amerykańskiego rapera, Drag-Ona.
Saquan, który występuje na większości skitów, nazywa ten album "Best of Drag-On".

</doc>
<doc id="1142864" url="https://pl.wikipedia.org/wiki?curid=1142864" title="MKS Zawiercie">
MKS Zawiercie

MKS Zawiercie - polski klub sportowy z Zawiercia. Sekcja siatkarska kobiet w latach 2004-2008 występowała w II lidze. Posiada status uczniowskiego klubu sportowego.
Historia.
Międzyszkolny Klub Sportowy został założony w 1958 roku przez Mariana Bartolewskiego na bazie Uczniowskiego Klubu Sportowego, działającego od 1946 roku przy I Liceum Ogólnokształcącym im. Stefana Żeromskiego w Zawierciu. Początkowo klub wystawiał juniorskie drużyny siatkarskie (dziewczęta, chłopcy) i koszykarskie (chłopcy). W latach 1964-1965 klub zdobył mistrzostwo Polski szkół ponadpodstawowych w kategorii młodzików, natomiast grający w tej drużynie Włodzimierz Jurczyk został powołany do młodzieżowej reprezentacji Polski. W 1972 roku siatkarze MKS zasilili sekcję siatkarską Warty Zawiercie. W 1975 roku siatkarki MKS zostały przeniesione do II Liceum Ogólnokształcącego im. Włodzimierza Majakowskiego w Zawierciu. W 1984 roku siatkarze klubu, pod wodzą Pawła Kozłowskiego, zajęli piąte miejsce na Ogólnopolskiej Spartakiadzie Młodzieży.
W 2004 roku klub po raz pierwszy w historii awansował do II ligi kobiet. W sezonie 2004/2005 pod wodzą Wacława Gębarskiego zespół zajął piąte miejsce w lidze. W sezonie 2005/2006 MKS Zawiercie zajął ósme miejsce w lidze. Po zakończeniu sezonu Gębarskiego w roli trenera zastąpił Robert Kwiecień, a sponsoring tytularny zakończyła Jura Skałka. W 2008 roku MKS spadł do III ligi, przegrywając wszystkie mecze sezonu.
W klubie funkcjonowała także sekcja piłki ręcznej i akrobatyki.

</doc>
<doc id="1142866" url="https://pl.wikipedia.org/wiki?curid=1142866" title="Medal Wollastona">
Medal Wollastona

Medal Wollastona – coroczna nagroda za osiągnięcia w badaniach geologicznych i pokrewnych przyznawana przez Londyńskie Towarzystwo Geologiczne. Jest to najwyższy laur tej organizacji.
Przyznawany od 1831, a od 1835 corocznie. Nazwany na cześć angielskiego fizyka i chemika, zajmującego się również mineralogią – Williama Wollastona. Jedynym polskim laureatem (i jednym z nielicznych nie-Anglosasów) był Roman Kozłowski (1961).

</doc>
<doc id="1142869" url="https://pl.wikipedia.org/wiki?curid=1142869" title="MOSiR Mysłowice (piłka siatkowa kobiet)">
MOSiR Mysłowice (piłka siatkowa kobiet)

MOSiR Mysłowice – polska kobieca drużyna siatkarska z Mysłowic, będąca sekcją klubu sportowego MOSiR Mysłowice. 
W 2010 roku w wyniku porozumienia z Sokół Chorzów utworzono klub Mosir/Sokół Silesia Volley, który wystawił w rozgrywkach sezonu 2010/2011 zespoły w I, II i III lidze. . Mecze zespołu będą rozgrywane w Mysłowicach i Chorzowie.

</doc>
<doc id="1142871" url="https://pl.wikipedia.org/wiki?curid=1142871" title="Polana Michurowa">
Polana Michurowa

Polana Michurowa – duża podszczytowa polana na Ćwilinie w Beskidzie Wyspowym. Należy do wsi Wilczyce w województwie małopolskim, w powiecie limanowskim, w gminie Dobra.
Historia.
Powstała, podobnie, jak większość polan w Karpatach w wyniku działalności Wołochów, którzy przybyli tutaj w XV w. ze swoimi stadami owiec i kóz. Polany otrzymywali w wyniku wypalania (tzw. cyrhlenia). Z czasem osiedlili się oni w dolinach i zmieszali z miejscową ludnością. Przez kilkaset lat polana tętniła intensywnym życiem pasterskim. Wypasali tutaj mieszkańcy Jurkowa, Wilczyc i Łostówki. Pasterstwo odbywało się według wielowiekowych tradycji. Od nazwisk właścicieli pochodzą nazwy części polany: Gruszowskie Polany (zachodni skraj), Mihurowa Polana (w okolicach szczytu), Polana Mysoglądów i Polana Kuczaji (dolna część). W miarę wzrastania liczby ludności wzrastała też liczba wypasanego inwentarza, największe nasilenie pasterstwo osiągnęło przed II wojną światową. Wypasano nie tylko na polanie, ale również w otaczających ją lasach. Pod koniec XIX w., gdy Galicja była już przeludniona i był ogromny brak ziemi, polana została zaorana i uprawiano tu zboża, świadczą o tym istniejące do tej pory zagony i zarośnięte borówkami kupy kamieni zbierane z ornego pola. Nieopłacalnej na tej wysokości uprawy szybko jednak zaniechano, najstarsi ludzie już bowiem tego nie pamiętają. Pasterstwo utrzymywało się jeszcze przez jakiś czas po II wojnie światowej, jeszcze w latach 80 wypasał tutaj baca Kołodziej z Wilczyc. Polana służyła również jako łąka z której pozyskiwano siano dla bydła i owiec. Po załamaniu pasterstwa (z przyczyn ekonomicznych), oraz zaniechaniu pozyskiwania siania, obserwować tu możemy kolejne etapy naturalnej sukcesji ekologicznej. Polana zarasta już borówczyskami (borówka czarna) i zaczyna stopniowo samorzutnie się zalesiać. Pomimo licznych prób przywrócenia wypasu owiec oraz dopłat do koszenia trawy, polana zarosła już niemal całkowicie. Jej obszar na przestrzeni ostatnich lat zmniejszył się o około 70% ze szkodą dla kapitalnych widoków i różnorodności biologicznej.
Opis polany.
Jest to jedna z największych polan w Beskidzie Wyspowym. W dolnym rogu polany znajduje się źródełko wody (jest to źródło potoku Rosochaniec) oraz resztki kamiennego szałasu zbudowanego przez zbieraczy borówek. Źródełko to wiele lat temu wypływało znacznie wyżej (około 300 metrów) a obok stała najwyżej położona na polanie bacówka. W zachodniej, górnej części polany na drzewie jest drewniana figurka z napisem: "„kapliczkę wzniesioną w 1941 r. przez J. Schnaydra i A. Millera odnowił we wrześniu 1969 r. za bacowania gazdy Kołodzieja z Wilczyc Walery Krawczyński z synami”". Obok polowy ołtarz. Ustawiono go tutaj w 2000 r. z okazji obchodów Roku Milenijnego. Na szczycie znajdują się ławki i stół dla turystów. Długi i stromy stok południowy jest wykorzystywany przez paralotniarzy do startu.
Panorama widokowa.
Niemal cała polana znajduje się na południowo-wschodnich stokach Ćwilina, od wysokości ok. 980 m n.p.m. aż po sam wierzchołek, a niewielkie jej połacie obejmują także pozostałe strony świata. Dzięki temu roztacza się z niej bardzo szeroka panorama widokowa. Kolejno od lewej strony widoczne są szczyty: Ostra, Cichoń, Mogielica, Krzystonów, Wielki Wierch (z tyłu za nim Lubań), Jasień, Gorc, Kobylica, Cyrkowa Góra, Marczakowa Skała i grzbiet Gorców od Kudłonia poprzez Turbacz i Obidowiec aż po dolinę Raby. W dole, na południowej stronie widać Ostrą i Ogorzałą, a w zachodnim kierunku szczyty Lubonia Wielkiego i Szczebla. Przy dobrej pogodzie widoczne są odległe pasma górskie: Beskid Sądecki, Magura Spiska, Wielka Fatra, Wielki Chocz i Pasmo Babiogórskie z Babią Górą.gp/&gt;.

</doc>
<doc id="1142877" url="https://pl.wikipedia.org/wiki?curid=1142877" title="Poszukiwanie planet pozasłonecznych">
Poszukiwanie planet pozasłonecznych



</doc>
<doc id="1142879" url="https://pl.wikipedia.org/wiki?curid=1142879" title="Towarzystwo Maxa Plancka">
Towarzystwo Maxa Plancka

Towarzystwo Maxa Plancka, MPG (od niem. "Max-Planck-Gesellschaft"), właściwie Towarzystwo Popierania Rozwoju Nauki im. Maxa Plancka (niem. "Max-Planck-Gesellschaft zur Förderung der Wissenschaften") – niezależna niemiecka instytucja naukowo-badawcza o charakterze non-profit, finansowana z budżetu federalnego.
Towarzystwo Maxa Plancka to jedna z najbardziej prestiżowych organizacji prowadzących działalność badawczo-rozwojową na świecie. Naukowcy w niej pracujący otrzymali 30 nagród Nobla i jeden Medal Fieldsa. W 2006 dodatek "Higher Education" czasopisma "The Times" uznał Towarzystwo Maxa Plancka za najbardziej renomowaną nieuniwersytecką instytucję naukową na świecie i przyznał trzecie miejsce w kategorii „technologia” (za AT&amp;T i Argonne National Laboratory).
Towarzystwo koordynuje prace siedemdziesięciu ośmiu niezależnych instytutów umiejscowionych w różnych miejscowościach w Niemczech i innych krajach europejskich (m.in. w Rzymie i Florencji). Każdy z instytutów zajmuje się badaniami w jednej dziedzinie nauki. Instytuty Maxa Plancka dają zatrudnienie około 23 400 osobom, z czego 4400 stanowią naukowcy, a 11 300 to stażyści, doktoranci, stypendyści i wizytujący naukowcy. Budżet w roku 2007 wynosił 1,433 mld euro.
Historia.
Towarzystwo powstało w 1948 jako kontynuacja Kaiser-Wilhelm-Gesellschaft. Sekretarzem generalnym pozostał Ernst Telschow.

</doc>
<doc id="1142880" url="https://pl.wikipedia.org/wiki?curid=1142880" title="Trzebież żarowa">
Trzebież żarowa



</doc>
<doc id="1142881" url="https://pl.wikipedia.org/wiki?curid=1142881" title="Bractwo Byłych Żołnierzy 1 Ukraińskiej Dywizji UNA">
Bractwo Byłych Żołnierzy 1 Ukraińskiej Dywizji UNA

Bractwo Byłych Żołnierzy Pierwszej Ukraińskiej Dywizji Ukraińskiej Armii Narodowej – stowarzyszenie byłych członków 14 Dywizji Grenadierów SS utworzone w miejscowości Neu-Ulm (RFN) w roku 1949. Główną siedzibą Bractwa jest kanadyjskie Toronto. 
Pierwszą siedzibą stowarzyszenia było Monachium, następnie od roku 1959 Nowy Jork, od połowy lat 60. XX w siedzibą stowarzyszenia jest kanadyjskie Toronto. 
W zakres działalności Bractwa wchodzi kilka oddziałów skupionych w Niemczech, Kanadzie, USA, Argentynie i Australii. W Wielkiej Brytanii byli członkowie dywizji założyli separatystyczną organizację pod nazwą "Byłych Ukraińskich Kombatantów w Wielkiej Brytanii". 
W roku 1950 Bractwo liczyło 1000 członków, w 1980 – 1400 członków. Obecnie organizacja dotowana jest m.in. ze środków pochodzących z darów napływających od Światowego Kongresu Ukraińców.
Kolejnymi przewodniczącymi Bractwa byli: M. Levenets, (1949–1955), Ljubomyr Ortynśkij (1955–1961), M. Bihus (1961–1962), Iwan Skira (1963–1964) Roman Drażniowśkij (1973–1979), M. Małećkij (1964–1973, 1979–2001). Od 2001 przewodniczącym jest A. Komorowśkij. Przewodniczącym oddziału kanadyjskiego jest Michajło Romaniuk. 
Stowarzyszenie od początku swojej działalności wydaje m.in. publikacje w formie magazynów: 
W roku 1992 w niepodległej Ukrainie we Lwowie została utworzona organizacja pn. Galicyjskie Bractwo Byłych Żołnierzy Hałyczyna.

</doc>
<doc id="1142883" url="https://pl.wikipedia.org/wiki?curid=1142883" title="Towarzystwo Maksa Plancka">
Towarzystwo Maksa Plancka



</doc>
<doc id="1142884" url="https://pl.wikipedia.org/wiki?curid=1142884" title="Max-Planck-Gesellschaft">
Max-Planck-Gesellschaft



</doc>
<doc id="1142885" url="https://pl.wikipedia.org/wiki?curid=1142885" title="Max Planck Gesellschaft">
Max Planck Gesellschaft



</doc>
<doc id="1142886" url="https://pl.wikipedia.org/wiki?curid=1142886" title="Cristóbal Gómez de Sandoval-Rojas">
Cristóbal Gómez de Sandoval-Rojas

Don Cristóbal Gómez de Sandoval-Rojas y de la Cerda, VI markiz Denia, II markiz Cea i I książę Uceda (ur. 12 kwietnia 1577 w Alcalá de Henares, zm. 31 maja 1624 tamże), kawaler Zakonu Santiago, hiszpański polityk. Zastąpił swego ojca księcia Lerma, jako "valido" Filipa III. 
Życiorys.
Cristóbal Gómez de Sandoval był synem Francisco Goméza de Sandoval y Rojas, I księcia Lerma i Cataliny de la Cerda, ochmistrzyni królowej Małgorzaty Austriaczki. 
W 1597 r. ożenił się z Marianą de Padilla Manrique, a w 1609 r. zakupił miasto Uceda w prowincji Guadalajara w Starej Kastylii i 16 kwietnia 1610 otrzymał od króla tytuł księcia Uceda. 
Dzięki poparciu ojca zrobił karierę na dworze, co nie przeszkodziło mu zjednoczyć się z jego wrogami przeciwko niemu. Pozyskał sobie przyjaźń spowiednika królewskiego brata Aliagi oraz faworyta infanta Filipa, hrabiego Olivaresa i za ich pośrednictwem zdołał wpłynąć na króla, by odsunął księcia Lerma od siebie i zezwolił mu na opuszczenie dworu. Lerma, niezwykle niepopularny z powodu szerzącej się korupcji, kupowania urzędów oraz problemów finansowych państwa, został zdymisjonowany w 1618 r. 
Książę Uceda zastąpił ojca na zajmowanych przez niego urzędach, jednakże jego obowiązki zostały w znacznym stopniu zredukowane i nie miał on tak wielkiego wpływu na politykę jak jego poprzednik. Stosownie do wytycznych zarządzenia z 17 listopada 1618 r., skierowanego do Rady Państwa ("Consejo de Estado") zniesiono upoważnienie do pełnienia funkcji koordynacyjnych w radzie przez nowego "valido" oraz uwolniono ten kolegialny organ od obowiązku informowania o wszystkim pierwszego ministra.
W czasie rządów Ucedy nie podjęto próby reformy finansów imperium, zaś faworyt skupiał się głównie na zbieraniu korzyści z zajmowanego stanowiska, obdarowywaniem nowymi beneficjami swych stronników i budowaniem silnej koterii. Jego rządy ukierunkowane były na dalsze umocnienie pozycji szlachty ziemskiej. W zakresie polityki zewnętrznej skierował wojska hiszpańskie ("tercios") do zduszenia rebelii w Czechach oraz dążył do pełnej aneksji Portugalii. Lizbona cieszyła się pewnym zakresem swobody związanym z nieudanymi próbami przeniesienia aparatu administracyjnego kolonii portugalskich ("Estado da India") do Madrytu oraz dzięki sprawnej polityce gospodarczej, opartej głównie na handlu z koloniami i faktoriami portugalskimi w Indiach Wschodnich.
Po śmierci Filipa III Uceda został odsunięty od władzy przez faworyta nowego monarchy hrabiego Olivaresa. Pozostawał w odosobnieniu, bez możności porozumienia się z kimkolwiek, na zamku w Torrejón de Velasco w pobliżu Madrytu. Nałożono na niego również bardzo ciężką grzywnę w wysokości 20 000 dukatów za bezprawne przywłaszczenia. Później uzyskał królewskie ułaskawienie i starał się o posadę wicekróla Katalonii. Został jednakże ponownie uwięziony, tym razem w więzieniu w Alcalá de Henares, gdzie też zmarł.
Rodzina.
Uceda poślubił w 1597 r. Marianę de Padilla Manrique, córkę Martína de Padilla Manrique, I hrabiego de Santa Gadea i "Adelantado Mayor" Kastylii oraz Luisy Manrique de Lara, VIII hrabiny Buendía. Mieli siedmioro dzieci, lecz tylko trójka dożyła wieku dorosłego:
Pałac księcia Uceda.
Jednym z najwspanialszych osiągnięć artystycznych rządów księcia Uceda była budowa jego siedziby w Madrycie. Projekt pałacu sporządził wybitny hiszpański architekt z kręgu Herrery Francisco de Mora, pracami zaś kierował Alonso de Trujillo. Budowę rozpoczęto w 1608 a ukończono w 1613 r. W konstrukcji pałacu miał również swój udział do roku 1611, siostrzeniec Francisca de Mora, Juan Gómez de Mora. Pałac jest pięknym przykładem hiszpańskiej architektury pałacowej epoki Habsburgów z dwoma dziedzińcami. Został zbudowany na wzór Starego Alkazaru w Madrycie, lecz ma pewne cechy obronne. Ozdobę fasady stanowią herby rodziny Sandoval podtrzymywane przez wspięte lwy. 
Po upadku księcia Uceda w 1621 r. jego rezydencja została zarekwirowana i zaadaptowana na siedzibę królewską. Był ulubioną rezydencją królowej Marianny Austriaczki, która zmarła tutaj w 1696 r. Jej portret w stroju mniszki karmelitanki zachował się w pałacu.
W 1717 r. przeniesiono tu ze Starego Alkazaru wszystkie biura administracji i rad państwowych. Od tej pory pałac nazywany jest "Palacio de los Consejos" (Pałac Rad). Obecnie pałac jest siedzibą Rady Państwa ("Consejo de Estado") i Kapitanii Generalnej ("Capitanía General").

</doc>
<doc id="1142888" url="https://pl.wikipedia.org/wiki?curid=1142888" title="Antoine-François Momoro">
Antoine-François Momoro

Antoine-François Momoro (ur. 1756 w Besançon, zm. 24 marca 1794 w Paryżu) – francuski polityk i dziennikarz czasów rewolucji francuskiej. Jeden z najbardziej znanych działaczy klubu kordelierów, hebertysta. Przypisywane jest mu wymyślenie legendarnego hasła "Wolność, Równość, Braterstwo". 
Wczesna działalność.
Momoro był z pochodzenia Hiszpanem, urodził się w Besançon na terenie prowincji Franche-Comté. W latach 80. przeniósł się na stałe do Paryża, gdzie pracował jako drukarz i wydawca, napisał także "Traktat o podstawach drukowania", który przez wiele lat był powszechnie stosowanym poradnikiem dla początkujących wydawców. Natychmiast po wybuchu rewolucji, kiedy prawo prasowe zostało poważnie zliberalizowane, Momoro powiększył swoją drukarnię, by zająć się wydawaniem i promowaniem lewicowych gazet. Publikował m.in. oficjalny biuletyn klubu kordelierów, w którym uzyskał stanowisko sekretarza i renomę jednego z lepszych mówców. Po powstaniu Komuny Paryża został oficjalnym wydawcą jej odezw i proklamacji. W 1791 roku podpisanie antymonarchistycznej petycji kosztowało Momoro kilka miesięcy więzienia. Wyszedł we wrześniu 1791, radośnie fetowany przez tłum, który nadał mu przydomek "Pierwszego drukarza wolności narodowej".
Hebertysta.
Wkrótce po wyjściu z więzienia Momoro zaczął wydawać ultraradykalną gazetę "Ojciec Duchesne" redagowaną przez Jacques-René Héberta, której treść miała istotny wpływ na radykalizację jego poglądów. Brał aktywny udział w obaleniu monarchii 10 sierpnia 1792. Uzyskał wysokie stanowisko przewodniczącego swojej sekcji ("Théâtre-Français") oraz został członkiem Komuny Paryża. To z jego pomysłu dewiza "Wolność, Równość, Braterstwo" zaczęła być umieszczana na gmachach użyteczności publicznej – co obowiązuje we Francji po dziś dzień. Momoro należał też do najaktywniejszych dechrystianizatorów – współorganizował Święta Rozumu, w których jego żona Sophie odgrywała rolę bogini Rozumu. Nakazywał również zamykanie kościołów na terenie Paryża. Choć nie był członkiem Konwentu, został w 1793 roku wysłany razem z innym hebertystą Ronsinem z misją do zbuntowanej Wandei, gdzie miał odpowiadać przede wszystkim za kwestie zaopatrzeniowe. Owocem tej wyprawy był obszerny raport przedstawiony Komitetowi Ocalenia Publicznego, jedna z lepszych relacji z ówczesnej Wandei. 
Upadek i śmierć.
Momoro – podobnie zresztą jak inni hebertyści – brał aktywny udział w walce z żyrondystami, jednak już w kilka tygodni po jej zakończeniu poważnie naraził się przywództwu jakobińskiemu, oskarżając Dantona i Robespierre'a o moderantyzm. Zarzucał Komitetowi Ocalenia Publicznego zbyt małe zdecydowanie w walce z wrogami rewolucji. Domagał się ostrzejszej walki ze spekulantami i resztkami arystokracji. Został zatem włączony do wielkiego raportu o "spisku cudzoziemców", w którym Saint-Just oskarżył hebertystów o działalność antypaństwową. Po z góry ustawionym procesie, Momoro i większość hebertystów zostali 24 marca zgilotynowani na Placu Rewolucji.

</doc>
<doc id="1142890" url="https://pl.wikipedia.org/wiki?curid=1142890" title="OE 07/08">
OE 07/08



</doc>
<doc id="1142893" url="https://pl.wikipedia.org/wiki?curid=1142893" title="Niemirów (Niedźwiedź)">
Niemirów (Niedźwiedź)

Niemirów – przysiółek wsi Niedźwiedź w Polsce, położony w województwie świętokrzyskim, w powiecie staszowskim, w gminie Bogoria.
W latach 1975–1998 przysiółek należał administracyjnie do województwa tarnobrzeskiego.
Historia.
Według „Słownika geograficznego Królestwa Polskiego” folwark Niemirów oddzielony został w 1877 r. od dóbr Niedźwiedź. W 1886 roku Niemirów znajdował się w ówczesnym powiecie opatowskim, gminie Malkowice, parafii Szumsko, w odległości 21 wiorst od Opatowa. Liczył wówczas 1 dom, 3 mieszkańców i obejmował 283 morgi ziemi dworskiej.

</doc>
<doc id="1142898" url="https://pl.wikipedia.org/wiki?curid=1142898" title="Polsko-Niemiecka Nagroda Dziennikarska im. Tadeusza Mazowieckiego">
Polsko-Niemiecka Nagroda Dziennikarska im. Tadeusza Mazowieckiego

Polsko-Niemiecka Nagroda Dziennikarska im. Tadeusza Mazowieckiego − nagroda przyznawana od 1998 roku w kategoriach prasa, radio i telewizja za najlepsze prace dziennikarskie, które w obiektywny i rzetelny sposób informują o kraju sąsiada i które zostały opublikowane – ukazały się drukiem, zostały wyemitowane bądź udostępnione w Internecie – między 1 stycznia a 31 grudnia roku poprzedzającego wręczenie nagrody. Nagrodzone zostaną prace w kategoriach prasa, radio, telewizja. Laureaci otrzymają trzy równorzędne nagrody w wysokości 5 000 euro.
Prace zgłaszane do konkursu powinny przybliżać życie codzienne i problemy społeczne sąsiedniego kraju. Powinny przyczyniać się do poszerzania wiedzy Polaków i Niemców o sobie nawzajem, a także pomagać zrozumieć politykę, zjawiska gospodarcze, osiągnięcia nauki i kultury obu państw. Dla fundatorów nagrody ważne jest, aby poprzez poruszanie takich zagadnień wspierać integrację obu narodów w Unii Europejskiej.
Po raz pierwszy Polsko-Niemiecka Nagroda Dziennikarska została przyznana w 1997 roku przez rzeczników rządów niemieckich krajów związkowych Brandenburgii, Meklemburgii-Pomorza Przedniego i Saksonii oraz rzeczników prasowych wojewodów: zielonogórskiego, gorzowskiego, jeleniogórskiego i szczecińskiego. Od 1999 roku, tj. od chwili wejścia w życie nowego podziału administracyjnego Polski, fundatorami nagrody po stronie polskiej są nowo utworzone województwa: zachodniopomorskie, lubuskie i dolnośląskie. Co roku jeden z regionów, na przemian w Polsce lub w Niemczech, przejmuje obowiązki organizatora konkursu i gospodarza uroczystości wręczenia nagrody. W 2015 roku rola ta przypadnie województwu zachodniopomorskiemu.
W 2014 roku po raz pierwszy wręczono ufundowaną przez Brandenburgię nagrodę „Dziennikarstwo na Pograniczu”. Wyróżnienie zostało przyznane przez jury za materiał, który w sposób przykładny dokumentuje integrację, przemiany i nowe problemy codzienności na pograniczu i który został przygotowany przez dziennikarzy z sześciu regionów partnerskich. Wysokość tej nagrody wynosi również 5000 euro.
Od 2008 roku Polsko-Niemiecka Nagroda Dziennikarska ma dwóch nowych fundatorów: Fundację Roberta Boscha i Fundację Współpracy Polsko-Niemieckiej. Konkurs o nagrodę dziennikarską został włączony w Polsko-Niemieckie Dni Mediów realizowane przez obie fundacje. W 2015 roku Dni Mediów odbędą się po raz ósmy.
Od grudnia 2013 roku nagroda nosi nazwę Polsko-Niemieckiej Nagrody Dziennikarskiej im. Tadeusza Mazowieckiego. Nagrodę nazwano imieniem Mazowieckiego w uznaniu dla jego działalności dziennikarskiej.
Laureatami Polsko-Niemieckiej Nagrody Dziennikarskiej byli dotychczas m.in. Sebastian Fikus, Helga Hirsch, Włodzimierz Kalicki, Tomasz Sikora, Maria Zmarz-Koczanowicz, Magdalena Grzebałkowska, Adam Soboczynski, Włodzimierz Nowak, Rafał Woś, Adam Zadworny, Cezary Galek, Mariusz Borsiak.

</doc>
<doc id="1142900" url="https://pl.wikipedia.org/wiki?curid=1142900" title="Folkhajmeria">
Folkhajmeria

Folkhajmeria ("Volkheimeria") – duży dinozaur należący do rodziny brachiozaurów (Brachiosauridae).
Nazwa rodzajowa oznacza przynależność do Volkheimera. Tą nazwą uczczono Wolfganga Volkheimera, niemieckiego paleontologa.
Folkhajmeria występowała w środkowej jurze (około 160 milionów lat temu) na obszarze Argentyny.
Szczątki folkhajmerii zostały znalezione w 1979 roku przez argentyńskiego paleontologa José Bonaparte.

</doc>
<doc id="1142902" url="https://pl.wikipedia.org/wiki?curid=1142902" title="Dekanat Szewna">
Dekanat Szewna

Dekanat Szewna – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 8 parafii:
Historia.
19 kwietnia 2016, w wyniku reorganizacji dekanatów diecezji sandomierskiej, bp Krzysztof Nitkiewicz wyłączył z dekanatu Szewna 9 parafii, z których ustanowił Dekanat Kunów. Do dekanatu Szewna włączone zostały: parafia św. Zofii i św. Stanisława Kostki w Bodzechowie (Dekanat Ostrowiec Świętokrzyski), parafia św. Stanisława w Ruszkowie i parafia Wszystkich Świętych we Wszechświętym (Dekanat Opatów).
Sąsiednie dekanaty.
Opatów, Ostrowiec Świętokrzyski, Sienno "(diec. radomska)", Starachowice–Południe "(diec. radomska)", Święty Krzyż

</doc>
<doc id="1142904" url="https://pl.wikipedia.org/wiki?curid=1142904" title="Port lotniczy Abu Simbel">
Port lotniczy Abu Simbel

Port lotniczy Abu Simbel – lotnisko Egiptu, znajduje się w pobliżu miejscowości Abu Simbel.

</doc>
<doc id="1142906" url="https://pl.wikipedia.org/wiki?curid=1142906" title="Wymienialność">
Wymienialność



</doc>
<doc id="1142908" url="https://pl.wikipedia.org/wiki?curid=1142908" title="Port lotniczy Abu Suwajr">
Port lotniczy Abu Suwajr

Port lotniczy Święta Abu Suwajr – lotnisko Egiptu, znajduje się w pobliżu miejscowości Abu Suwajr.

</doc>
<doc id="1142912" url="https://pl.wikipedia.org/wiki?curid=1142912" title="Port lotniczy Al-Alamajn">
Port lotniczy Al-Alamajn

Międzynarodowy port lotniczy Al-Alamajn ((IATA: DBB, ICAO: HEAL) – cywilne lotnisko w Egipcie w pobliżu miasta Al-Alamajn.
Lokalizacja.
Lotnisko znajduje się 106 km na zachód od Aleksandrii i 240 km na północny zachód od Kairu. Niedaleko lotniska przebiega nadbrzeżna trasa łącząca Kair z Aleksandrią.
Historia.
W 1998 roku International Airport Company (ICA) wygrała przetarg na budowę lotniska w systemie BOT (build-operate-transfer). Zakłada on udzielenie koncesji przez rząd prywatnej firmie, która w zamian za zyski z eksploatacji finansuje budowę. Lotnisko zostało otwarte w 2005 roku. 
Projekt portu lotniczego o wartości 140 milionów USD miał być realizowany w trzech etapach. Pierwsza faza, zakończona w 2005 roku, obejmowała budowę terminalu pasażerskiego i pasa startowego umożliwiającego lądowanie wszystkich klas samolotów, w tym gigantycznego nowego Airbusa 380-800. 
Potem planowano dalsze prace, aby zwiększyć liczbę pasażerów do 1 200 osób na godzinę w 2015 roku i 2000 osób na godzinę w 2028 roku. Zgodnie z umową projektowi ICA przyznano teren o powierzchni 64 kilometrów kwadratowych. Ponieważ lotnisko zajmuje powierzchnię 14 kilometrów kwadratowych, zaplanowano do wdrożenia w jego ramach kilka dodatkowych projektów. Wśród nich była: szkoła lotnicza z certyfikatami FAA, strefa bezcłowa, park przemysłowy i obszar dla produktów ekologicznych. Nie wszystkie te projektu udało się zrealizować.
Infrastruktura.
Powierzchnia lotniska wynosi 64 km². Długość pasa startowego 3500 m, a szerokość 45 m. Terminal ma powierzchnię 13 019 m². Lotnisko ma przepustowość: 300 pasażerów na godzinę.
Zarząd.
Właścicielem lotniska jest Kato Investment Group. Portem lotniczym zarządza Międzynarodowa Spółka Lotniska (ICA)zależna grupy KATO, która wygrała kontrakt na projekt portu lotniczego Al Alimein z 50-letnią koncesją BOT. Może ona zostać przedłużona do 99 lat.

</doc>
<doc id="1142913" url="https://pl.wikipedia.org/wiki?curid=1142913" title="Relacje">
Relacje

Relacje − miesięcznik dla Polaków za granicą wydawany w języku polskim w Sztokholmie. Pierwszy numer ukazał się w roku 1987. Pismo wychodziło do roku 1990 jako kwartalnik, następnie wydawanie pisma zawieszono. 
Pismo zostało wznowione jako miesięcznik w roku 1998. Na początku lat 2000 było rozpowszechniane także w Hiszpanii i Norwegii, następnie tylko w Szwecji. Ukazywało się do roku 2009.
Redaktorem i wydawcą pisma był Krzysztof Mazowski.

</doc>
<doc id="1142915" url="https://pl.wikipedia.org/wiki?curid=1142915" title="Kompania Reprezentacyjna Wojska Polskiego">
Kompania Reprezentacyjna Wojska Polskiego



</doc>
<doc id="1142917" url="https://pl.wikipedia.org/wiki?curid=1142917" title="Port lotniczy Ismailia">
Port lotniczy Ismailia

Port lotniczy Ismailia – lotnisko w Egipcie, znajdujące się w pobliżu miasta Ismailia.

</doc>
<doc id="1142921" url="https://pl.wikipedia.org/wiki?curid=1142921" title="Port lotniczy Wadi Abu Risz">
Port lotniczy Wadi Abu Risz

Port lotniczy Wadi Abu Risz – wojskowe lotnisko w Egipcie, znajduje się w pobliżu miejscowości Abu Risz.

</doc>
<doc id="1142922" url="https://pl.wikipedia.org/wiki?curid=1142922" title="Argajaski Okręg Narodowościowy">
Argajaski Okręg Narodowościowy

Argajaski Okręg Narodowościowy (ros. "Аргаяшский национальный округ", baszkirski. "Арғаяш милли округы" lub "Arƣajaş milli okrugь") – jednostka polityczno-administracyjna w Związku Radzieckim, w składzie Rosyjskiej FSRR, wchodząca w skład obwodu czelabińskiego.
Okręg został utworzony 17 stycznia 1934 r. jako forma autonomii narodowej dla Baszkirów, stanowiących na tych terenach większość ludności. Ośrodkiem administracyjnym okręgu była wieś Argajasz (ros. "Аргаяш"). Już w 10 miesięcy po utworzeniu, 17 listopada 1934 r. okręg został zlikwidowany w ramach reorganizacji podziału administracyjnego. Argajaski Okręg Narodowościowy był nakrócej funkcjonującą tego typu autonomią w ZSRR.

</doc>
<doc id="1142926" url="https://pl.wikipedia.org/wiki?curid=1142926" title="Niedźwiadek szczęścia">
Niedźwiadek szczęścia



</doc>
<doc id="1142932" url="https://pl.wikipedia.org/wiki?curid=1142932" title="Marcel Hossa">
Marcel Hossa

Marcel Hossa (ur. 12 października 1981 w Ilavie) – słowacki hokeista, reprezentant Słowacji, trzykrotny olimpijczyk.
Jego starszy brat, Marián również został hokeistą, a ojciec František Hossa trenerem.
Kariera klubowa.
Marcel Hossa jest wychowankiem słowackiej Dukli Trenczyn, jednak w tym klubie rozegrał spotkania jedynie na stopniu juniora. W NHL grał od sezonu 2001/2002, mimo że już w 2000 wziął udział w drafcie, gdzie został wybrany w 1 rundzie z numerem 16 przez Montreal Canadiens, jednak nie miał miejsca w składzie tej drużyny i został oddany do drużyny filialnej, Quebec Citadelles. W drugiej połowie sezonu 2001/2002 udało mu się zadebiutować w NHL w zespole Montreal Canadiens, jednak nie miał miejsca w składzie i zagrał tylko w kilku meczach. W następnym sezonie Marcel Hossa został oddany do innej drużyny filialnej, Hamilton Bulldogs, ale w połowie sezonu wrócił do składu klubu z Montrealu. Kolejny sezon spędził w drużynie Hamilton Bulldogs. W sezonie 2004/2005 w czasie lokautu w NHL Hossa grał w drużynie z ligi szwedzkiej, Mora IK. W następnym sezonie wrócił do NHL, i został zawodnikiem zespołu New York Rangers. W trakcie sezonu 2007/2008 przeszedł do drużyny Phoenix Coyotes. Po sezonie 2007/2008 przeniósł się do łotewskiego Dinamo Ryga. W 2010 podpisał 2-letni kontrakt z mistrzem ligi KHL, rosyjską drużyną Ak Bars Kazań. W lipcu 2011 kontrakt został rozwiązany, po czym zawodnik podpisał umowę ze Spartakiem Moskwa. Tuż przed końcem roku moskiewski klub rozwiązał z nim umowę (razem z nim odszedł jego rodak Jozef Stümpel). Po kilku dniach 4 stycznia 2012 podpisał ponownie kontrakt z Dinamo Ryga. W maju podpisał umowę z nowo powstałym klubem HC Lev Praga. Pozostawał nim do końca sezonu KHL (2012/2013). W maju 2013 po raz trzeci w karierze został zawodnikiem Dinama Ryga. W sezonie KHL (2014/2015) był kapitanem drużyny. W drugiej połowie grudnia 2014 został zwolniony z klubu. W styczniu 2015 na dwa mecze związany z macierzystą Duklą Trenczyn. Od końca stycznia 2015 zawodnik MODO. Od sierpnia 2015 zawodnik HC Pilzno 1929. Od grudnia 2015 do stycznia 2016 zawodnik . Od września 2016 ponownie zawodnik Dukli Trenczyn.
Kariera reprezentacyjna.
Uczestniczył w turniejach mistrzostw świata juniorów do lat 18 1999, mistrzostw świata juniorów do lat 20 2000, 2001, mistrzostw świata 2005, 2006, 2008, 2009, 2011, 2012 oraz zimowych igrzysk olimpijskich 2006, 2010, 2014.

</doc>
<doc id="1142934" url="https://pl.wikipedia.org/wiki?curid=1142934" title="Karelski Okręg Narodowościowy">
Karelski Okręg Narodowościowy

Karelski Okręg Narodowościowy (ros. "Карельский национальный округ") – jednostka polityczno-administracyjna w Związku Radzieckim, w składzie Rosyjskiej FSRR, wchodząca w skład obwodu kalinińskiego (dziś noszącego nazwę "twerski").
Okręg został utworzony w 1937 r. jako forma autonomii narodowej dla Karelów, stanowiących na tych terenach większość (56%) ludności. Karelowie osiedlili się w okolicy Tweru (w czasie funkcjonowania okręgu noszącego nazwę "Kalinin") po 1617 r., kiedy to po pokoju stołbowskim Rosja utraciła na rzecz Szwecji tzw. Przesmyk Karelski, a 25-30 tys. z zamieszkujących go Karelów opuściło ojczyznę. Utworzenie okręgu karelskiego było elementem polityki tzw. korienizacji tj. przyznawania uprawnień nierosyjskim narodom zamieszkującym Rosję, dawniej gnębionym i wynaradawianym przez carat. Ośrodkiem administracyjnym okręgu było miasto Lichosławl. W 1939 r. okręg zlikwidowano a jego ziemie włączono bezpośrednio w skład obwodu kalinińskiego.

</doc>
<doc id="1142935" url="https://pl.wikipedia.org/wiki?curid=1142935" title="Gidowie">
Gidowie

Gidowie (fr. "les guides") - historyczny oddział wojskowy (zwykle konny) w XVIII i XIX w., który dostarczał przewodników dla wojska, później stanowiący eskortę wyższych dowódców. Oddział gidów stanowił także wyborowy oddział przyboczny Napoleona Bonaparte.

</doc>
<doc id="1142938" url="https://pl.wikipedia.org/wiki?curid=1142938" title="AN-M88">
AN-M88

AN-M88 – amerykańska bomba odłamkowa wagomiaru 220 funtów. Była stosowana podczas II wojny światowej przez lotnictwo US Navy i USAAC.

</doc>
<doc id="1142940" url="https://pl.wikipedia.org/wiki?curid=1142940" title="Księga stadna">
Księga stadna

Księga stadna - księga hodowlana koni. W Polsce księgi stadne wydają:

</doc>
<doc id="1142943" url="https://pl.wikipedia.org/wiki?curid=1142943" title="Delta IV Heavy">
Delta IV Heavy

Delta IV Heavy – amerykańska rakieta nośna rodziny Delta IV, stanowiąca największy wariant tej rodziny. Wszystkie jej człony używają paliw kriogenicznych. Osłona aerodynamiczna ładunku ma 5 metrów długości.
Zbudowana głównie na potrzeby armii Stanów Zjednoczonych, wynosi również ładunki komercyjne. Została również użyta jako rakieta nośna podczas misji Exploration Flight Test 1 5 grudnia 2014 r.

</doc>
<doc id="1142944" url="https://pl.wikipedia.org/wiki?curid=1142944" title="Marcel Dib">
Marcel Dib

Marcel Dib (ur. 10 sierpnia 1960 w Marsylii) – francuski piłkarz, występujący na pozycji pomocnika.
Kariera.
W 1988 z AS Monaco zdobył Mistrzostwo,a w 1991 Puchar Francji. W 1992 awansował do finału Puchar Zdobywców Pucharów. W Reprezentacji Francji zadebiutował 23 marca 1988 w meczu z Hiszpanią. Łącznie do 1990 rozegrał 6 meczów.

</doc>
<doc id="1142949" url="https://pl.wikipedia.org/wiki?curid=1142949" title="Arado Ar 198">
Arado Ar 198

Arado Ar 198 – niemiecki samolot rozpoznawczy z okresu drugiej wojny światowej
Historia.
W 1937 roku niemieckie Ministerstwo Lotnictwa (RLM) opracowało założenia dla nowego typu taktycznego samolotu rozpoznawczego, którego głównym zadanie miałaby być współpracę z wojskami lądowymi. Zgodnie z tym założeniem miał mieć silne uzbrojenie obronne, nie stosowane w dotychczasowych konstrukcjach oraz osiągi lepsze niż wprowadzany do lotnictwa samolot Henschel Hs 126.
Opracowania takiej maszyny podjęła się wytwórnia Arado Flugzeugwerke GmbH, która stworzyła samolot oznaczony Ar 198. Ministerstwo Lotnictwa zamówiło w wytwórni budowę trzech prototypów tego samolotu, które miały być poddane dalszym badaniom.
Pierwszy nieuzbrojony prototyp oznaczony Ar 198V-1 został zbudowany i oblatany na początku 1938 roku. Jednak okazało się, że samolot ma osiągi znacznie niższe niż założone. Dlatego też po krótkim okresie badań zrezygnowano z dalszych prac nad tym samolotem. Nie dokończono również budowy rozpoczętego drugiego prototypu Ar 198V-2, który miał mieć zamontowane uzbrojenie.
Ostatecznie zbudowano tylko jeden prototyp samolotu Ar 198.
Użycie.
Ar 198 używany był w 1938 roku do badań, prototyp nie miał uzbrojenia.
Opis konstrukcji.
Samolot Arado Ar 198 był górnopłatem o konstrukcji całkowicie metalowej. Kabina zakryta oszklona także w dolnej części, trzymiejscowa. Podwozie klasyczne – stałe. Napęd stanowił jeden silnik gwiazdowy, chłodzony powietrzem.

</doc>
<doc id="1142950" url="https://pl.wikipedia.org/wiki?curid=1142950" title="AN-M40">
AN-M40

AN-M40 – amerykańska bomba odłamkowa wagomiaru 22 funtów. Była stosowana podczas II wojny światowej przez lotnictwo US Navy i USAAC. Przenoszona w bombach kasetowych AN-M4.
Bomba AN-M40 składała się z metalowej tulei wypełnionej materiałem wybuchowym, na którą nakręcona była spirala z kwadratowego pręta stalowego (fragmentacja tej spirali była głównym źródłem odłamków). Oba końce tulei były zakończone gwintami, na które nakręcano głowicę i część ogonową bomby. W głowicy był wykonany gwintowany twór, w który wkręcany był zapalnik AN-M104 lub AN-M120. Do tylnej części bomby przykręcony był cylindryczny pojemnik mieszczący spadochron spowalniający opadanie bomby.

</doc>
<doc id="1142957" url="https://pl.wikipedia.org/wiki?curid=1142957" title="Ghadamis">
Ghadamis

Ghadamis (arab. غدامس, berb. ) – miasto w zachodniej Libii, w oazie na Saharze, przy granicy z Algierią i Tunezją, ośrodek administracyjny gminy Ghadamis. Mieszka tu około 7000 osób – w większości są to Berberowie.
Historia.
Pierwsze wzmianki o Ghadamis pochodzą z czasów rzymskich, kiedy stacjonowały tu legiony. W VI stuleciu n.e. – po chrystianizacji mieszkańców Bizancjum – oaza była siedzibą biskupstwa, jednak już w VII wieku dostała się pod panowanie muzułmańskich Arabów. Mieszkający tu Berberowie szybko przejęli islam. Aż do XIX wieku miasto było też ważnym ośrodkiem na trasie karawan kupieckich.
Współczesność.
Współczesne Ghadamis częściowo kultywuje dawne berberskie tradycje. Stare miasto – od 1986 roku wpisane na listę światowego dziedzictwa UNESCO – podzielone jest na siedem dzielnic, z których każda zamieszkana jest przez członków jednego berberskiego klanu i posiada osobny plac, na którym odbywają się zgromadzenia i obchody świąt. W latach 70. XX wieku rząd libijski wybudował nowe budynki mieszkalne poza obrębem murów starego miasta, jednak w lecie większość mieszkańców wciąż przebywa w starych dzielnicach ze względu na ich architekturę, dającą dobre schronienie przed upałem.

</doc>
<doc id="1142958" url="https://pl.wikipedia.org/wiki?curid=1142958" title="Ghadames">
Ghadames



</doc>
<doc id="1142959" url="https://pl.wikipedia.org/wiki?curid=1142959" title="Ghudamis">
Ghudamis



</doc>
<doc id="1142962" url="https://pl.wikipedia.org/wiki?curid=1142962" title="Kozieł (kurhan)">
Kozieł (kurhan)

Kozieł (ros., ukr. Козел) – kurhan scytyjski z drugiej połowy IV wieku p.n.e., położony koło miejscowości Nowoaleksandriwka, w chersońskim obwodzie Ukrainy. Zaliczany jest do tzw. królewskich kurhanów scytyjskich, zawierających pochówki władców i członków ich rodzin.
Jego pierwotna wysokość wynosiła 14 m, a obwód – 320 m. Zaliczany jest do grupy dużych kurhanów o objętości 36–40 tys. m3, ustępujących wielkością tylko kurhanom-gigantom, takim jak Czortomłyk i Oguz.
Konstrukcja jego części grobowej zbliżona jest do konstrukcji części grobowej kurhanu Czortomłyk. Jama wejściowa o głębokości 9,6 m zakończona jest 4 komorami grobowymi – katakumbami, rozmieszczonymi po 2 stronach. W momencie rozpoczęcia wykopalisk w 1865 komory były one już ograbione. Odnaleziono tam jedynie kawałki ceramiki, kilka złotych guzików i jedną okrągłą złotą blaszkę z wyobrażeniem głowy Ateny z profilu. Jednak na zachód od centralnego kompleksu grobowego odsłonięto w nasypie jeszcze jedną jamę z 3 odgałęzieniami, w których odkryto szkielety 11 koni, przy czym 6 z nich miało uprząż ze srebra, a 5 innych – z brązu. Poza tym na 3 koniach znajdowały się resztki siodeł, ozdobione złotymi, czworokątnymi blaszkami. Przy wschodnim i zachodnim boku „końskiego” grobowca odkryto 2 pochówki ludzkie, najprawdopodobniej koniuszych. Leżały przy nich żelazne noże z rękojeściami z kości, brązowe groty strzał i żelazna sprzączka.

</doc>
<doc id="1142974" url="https://pl.wikipedia.org/wiki?curid=1142974" title="Oddział partyzancki OP-15">
Oddział partyzancki OP-15

Oddział partyzancki OP-15 – oddział partyzancki AK "Korzeń", "Kawa", działający w granicach powiatu Krosno, istniał obok i współpracował z OP-23 oddziałem sanockim, czy z Obwodem jasielskim ZWZ AK. (Obwód terenowy nie mylić z oddziałem partyzanckim, np. z Oddziałem krośnieńskim AK: OP-11, NOW i AK dowodzonym przez Franciszka Płonkę, a po jego śmierci przez Józefa Czuchrę, czy z oddziałem OP-15 ppor. M. Paczosy – "Basza", powstałym 28 marca 1944 r., od maja dowodzonym przez Michała Cerkowniaka "Borutę").
Obwód Krosno było jednym z czterech obwodów Inspektoriatu Jasło Podokręgu Rzeszów AK. Podokręg Rzeszów wraz z Inspektoriatami Kraków, Miechów, Nowy Sącz, Tarnów stanowiły Okręgu Kraków AK.
Struktura oddziału OP-15.
"Korzeń", "Kawa",
I/014, I/14, H/a, Sa.
Komendanci Obwodu OP-15 Krosno:
Obwód OP-15, ZWZ – AK Krosno podzielono na 3 Zgrupowania:
Obwód Krosno przekształcony w czasie Akcji Burza na:
Akcje bojowe w Obwodzie Krosno ZWZ – AK.
W Obwodzie Krosno ZWZ – AK dokonała od 1942 r. do końca czerwca 1944 r., ok. 92 akcji bojowych:
Do najbardziej niebezpiecznych akcji dywersyjnych "Kośba" należały zamachy na funkcjonariuszy niemieckiej administracji, konfidentów:
Oddziały partyzanckie Obwodu Krosno – OP- 15, stacjonujące w lasach Odrzykońskich i w Przybówce, zostały skierowane do walki w Sanockie i podporządkowane dowódcy Zgrupowania Partyzanckiego „Południe” o kryptonimie KN-23 OP-23 (oddział partyzancki AK). Z powodu braków aprowizacyjnych, pod koniec sierpnia 1944 r., większość żołnierzy z oddziału pochodzących z krośnieńskiego, opuściło zgrupowanie Sanockie i podjęło marsz w kierunku Rymanowa i Iwonicza Zdroju. W okolicach Góry Cergowej oddział połączył się z oddziałem por. Jerzego Nowaka „Pik”.
Tego samego dnia, dzięki napływowi ochotników, oddziały przekształcono w kompanię ZN-23, której dowódcą został por. Piotr Massalski „Morena”.
Większość żołnierzy Placówki Jedlicze pełniło służbę, od sierpnia 1944 r., w plutonie Stanisława Lichonia ”Lamparta”. Walczyli oni z Niemcami w rejonie Wrocanki, Chorkówki, Bóbrki i Krosna.
We Wrocance po napadzie w nocy na sklep, Niemcy rozstrzelali w czasie prowadzenia na posterunek do Miejsca Piastowego mieszkańców, którzy mieli tej nocy stróżować: Stanisława Steca i Jana Dróbka – pozostawili ich w rowie. Na prośby miejscowych, Niemcy pozwolili pochować zabitych obok pobliskiej kaplicy św.Rozalii.
Niemcy otaczający Iwonicz otrzymali większe wsparcie i partyzanci musieli wycofać się, a kompania została rozwiązana. Jednak i wróg musiał się wtedy wycofać zauważając, że znalazł się w pierścieniu i przeszedł w kierunku południowo-zachodnim, na wzgórze koło Iwli.
Po opuszczeniu miasta przez Niemców, dowódca OP-15, por. „Boruta” podjął się rozbrojenia min, pozostawionych przez Niemców na ulicach.
Represje na AK po wkroczeniu Armii Czerwonej.
Z powodu aresztowań, około tysiąca osób, osadzeniu w obozach na Zamku w Rzeszowie i wywózek na Syberię, dokonywanych przez NKWD, w sztabie Obwodu Krosno i w Placówkach, większość żołnierzy zdecydowała nie ujawniać swej przynależności do Armii Krajowej. W Iwoniczu aresztowano mjr. dr. Józefa Aleksiewicza, rodzinę Załuskich i kilku innych, a Zbigniewa Bartosza wywieziono do łagrów, gdzie zmarł na tyfus. Na bohaterskim obrońcy Iwonicza – dow. AK Jerzym Nowaku Piku wykonano w PRL-u, wyrok śmierci.
Major Adam Winogrodzki "Władysław Węgrzynowski", "Korwin", "Ordon" (1901-1957) – dowódca Zgrupowania AK Południe a od 1 lipca Zgrupowania „Południe” (oddział OP-11 Józefa Czuchry, „Orskiego”, „Skalnego” – Wojciecha Rosolskiego oraz OP-23 „KN-23”).
Siedzibą komendy Zgrupowania był zamek Baronów Gubrynowiczów w Porażu.
Zadaniem Zgrupowania była walka z wycofującymi się wojskami niemieckimi i z bojówkami ukraińskimi oraz ochrona ludności przed ich napadami.
Na zapleczu zgrupowania, od strony wschodniej działał oddział polskiej samoobrony, dowodzony przez Józefa Pawłusiewicza oraz partyzantka radziecka pod dowództwem kpt. Mikołaja Kunickiego.
We wrześniu 1944 r., po przełamaniu linii frontu i po nawiązaniu kontaktu z 242 Brygadą Pancerną Armii Czerwonej, 19 września tego roku, Winogrodzki rozformował Zgrupowanie i nakazał złożenie broni. Znacząca część żołnierzy tego Zgrupowania zgłosiła się następnie do służby w WP, w tym oficerowie kontrwywiadu i saperów Obwodu, kwatermistrz Obwodu, komendant placówki AK w Sanoku, komendant placówki AK w Czarnej, Ustrzykach Dolnych oraz komendant Obwodu Krosno, część, w tym komendant wywiadu AK, zasiliła szeregi MO i UB, pozostali tworzyli szeregi polskiej samoobrony przed UPA.
Na tym terenie po Brzozów i Leżajsk działało Zgrupowanie Warta oraz Antoniego Żubryda
Stanisław Dąbrowa-Kostka działając w starych strukturach AK, pod nowymi nazwami „Niepodległość” i Delegatura Sił Zbrojnych na Kraj, w maju 1945 r., sformował oddział partyzancki w sile kompanii i dowodził nim początkowo na terenach byłego Obwodu AK Przemyśl, a potem Obwodów Sanok i Krosno. Od grudnia 1944 r. do sierpnia 1945 r., Stanisław Dąbrowa Kostka, jako oficer dywersji Komendy Obwodu AK-DSZ starał się odtworzyć struktury rozbite przez aresztowania. Gromadził broń i sformował oddział, którego celem była obrona ludności cywilnej przed aresztowaniami przez NKWD i przed wywózką na Syberię. Oddział ten został rozformowany dopiero w sierpniu 1945 r. na rozkaz mjr. „Ludwika”. Z końcem września Dąbrowa skierowany został do Krakowa na stanowisko szefa Wydziału Informacji i Bezpieczeństwa oraz dowódcy „Straży” (zbrojne zespoły ochrony WiN).
Czasopisma na terenie Obwodu AK Krosno OP-15.
W Odrzykoniu wydawane były przez Stanisława Ferusia "Orlika":
Na terenie tego Obwodu ukazywały się:
Po wejściu wojsk sowieckich w 1944 r. rozprowadzano w tym obwodzie: kilka pism centralnych NZW:
Poszczególne okręgi wydawały własną prasę, która była rozprowadzana w OP-15:
Okręg Rzeszowski AK wydawał:
Pod red. Jana Radożyckiego z SN obwód sanocki AK wydawał w czasie okupacji tygodnik pt. "Przegląd Tygodniowy" wychodzący w Jaćmierzu

</doc>
<doc id="1142979" url="https://pl.wikipedia.org/wiki?curid=1142979" title="Lewan Gaczecziladze">
Lewan Gaczecziladze

Lewan Gaczecziladze (, ur. 20 lipca 1964 w Tbilisi) – gruziński polityk i biznesmen, deputowany do parlamentu od 1999. Kandydat opozycji w wyborach prezydenckich 5 stycznia 2008.
Życiorys.
Gaczecziladze urodził się w Tbilisi. Posiada wykształcenie ekonomiczno-matematyczne. Jego brat jest gwiazdą muzyki pop, o pseudonimie artystycznym "Utsnobi" ("Obcy").
Lewan Gaczecziladze jest znanym biznesmenem. Jego majątek jest szacowany na 10 milionów USD. Jest właścicielem przedsiębiorstwa winiarskiego Georgian Wine and Spirit Company, która istnieje od 1994. W 1999 uzyskał tytuł "Biznesmena Roku", a jego przedsiębiorstwo zostało uznana za najlepsze przedsiębiorstwo w kraju.
Kariera polityczna.
W 1999 roku Gaczecziladze wstąpił do Związku Obywateli Gruzji, partii politycznej prezydenta Eduarda Szewardnadze, realizując w ten sposób zamysł tej partii pozyskania kilku "nowych twarzy" przed wyborami parlamentarnymi. W wyniku wyborów parlamentarnych w 1999 wszedł w skład parlamentu. We wrześniu 2000, razem z grupą kilku deputowanych na czele z Dawitem Gamkrelidze, Gaczecziladze założył "Nową Frakcję", oddzielną grupę posłów w parlamencie. W czerwcu 2001 Nowa frakcja przekształciła się w liberalną Nową Konserwatywną Partię Gruzji, nazywaną także Nową Prawicą, a Gaczecziladze został jej przewodniczącym. Funkcję tę sprawował do 2003.
Gaczecziladze był aktywnie zaangażowany w akcje demonstracyjne przeciw prezydentowi Micheilowi Saakaszwilemu w listopadzie 2007. Był jedną z czterech osób, które rozpoczęły strajk głodowy, żądając wcześniejszych wyborów parlamentarnych. W czasie protestów został ranny.
Wybory prezydenckie 2008.
12 listopada 2007 Lewan Gaczecziladze został ogłoszony wspólnym kandydatem opozycji w wyborach prezydenckich 5 stycznia 2008. Jego kandydatura była wspierana przez "Radę Narodową", koalicję 10 partii opozycyjnych: Nową Prawicę, Partię Republikańską, Partię Konserwatywną Gruzji, Drogę Gruzji, Front Ludowy, Ruch Wolności, Ruch na Rzecz Zjednoczonej Gruzji, Forum Narodowe, partię Kartuli Dasi oraz partię Sami.
W wyborach prezydenckich 5 stycznia 2007 Gaczecziladze przegrał z Micheilem Saakaszwilim (52,8%) i zajął drugie miejsce, zdobywając 25,66% głosów.

</doc>
<doc id="1142985" url="https://pl.wikipedia.org/wiki?curid=1142985" title="Barbara Sułek-Kowalska">
Barbara Sułek-Kowalska

Barbara Sułek-Kowalska (ur. w 1951 w Słupsku) – polska dziennikarka, publicystka i nauczyciel akademicki.
Życiorys.
Pracowała w tygodniku "ITD", "Tygodniku Gdańskim", "Tygodniku Solidarność", prasie katolickiej i podziemnej. Przez wiele lat była sekretarzem Edmunda J. Osmańczyka. W 1987 r. była pomysłodawczynią pierwszej od 1945 r. gazety parafialnej - wydawanego do dziś na warszawskim Ursynowie pisma "Wiadomości Parafialne. Pismo Dekanatu Ursynowskiego". Wieloletnia dziennikarka "Tygodnika Solidarność".
Obecnie wykładowczyni dziennikarstwa - pracownik Zakładu Praktyki Dziennikarskiej Instytutu Dziennikarstwa Uniwersytetu Warszawskiego, gdzie prowadzi zajęcia z warsztatu dziennikarskiego: informacji prasowej, specjalizacji prasowej oraz seminarium warsztatowe i dyplomowe z reportażu. Była wielokrotnie jurorem konkursów dla niezależnych gazet lokalnych Fundacji IDEE (Institute for Democracy in Eastern Europe). W 2001 r. była doradcą Prezesa Rady Ministrów. Współpracowała z polskim oddziałem Katolickiego Biura Informacji i Inicjatyw Europejskich OCIPE.
Od września 2005 r. jest sekretarzem redakcji katolickiego tygodnika "Idziemy", należącego do diecezji warszawsko-praskiej.
Jest m.in. członkiem Rady Fundacji Towarzystwo Demokratyczne Wschód oraz Komitetu ds. Dialogu z Judaizmem Rady ds. Dialogu Religijnego, działającej w strukturze Konferencji Episkopatu Polski. Współtworzyła Polską Radę Chrześcijan i Żydów, odeszła z Polskiej Rady Chrześcijan i Żydów w lipcu 2013 roku.
Życie prywatne.
Mieszka w Warszawie. Mężatka, troje dzieci.

</doc>
<doc id="1142987" url="https://pl.wikipedia.org/wiki?curid=1142987" title="Kielich Świętego Wojciecha">
Kielich Świętego Wojciecha

Kielich Świętego Wojciecha (właśc. Kielich agatowy tzw. Świętego Wojciecha) – złoty kielich z X–XII wieku. 
Według tradycji spisanej w XVII wieku kielich używany przez Świętego Wojciecha przekazany opactwu w Trzemesznie przez Bolesława Chrobrego w roku 1008. Sam agatowy kubek został prawdopodobnie ofiarowany księciu polskiemu przez Ottona III w czasie zjazdu w Gnieźnie w 1000 roku Według innej hipotezy trafił do Polski po roku 1025, jako dar królowej Rychezy W kościele kanoników regularnych w Trzemesznie był przechowywany do roku 1941 lub 1942, po czym został wywieziony do Niemiec. 
Odzyskany przez władze polskie w roku 1946; w 1958 roku zwrócony Kościołowi. Obecnie przechowywany w Muzeum Archidiecezjalnym w Gnieźnie.
Poszczególne części kielicha powstawały w różnym czasie. Agatowa czasza pochodzi z Bizancjum z X wieku. Złota stopa i nodus grawerowane w stylu romańskim – z około 1180 roku. Dolna część oprawy agatowego kubka – złoty koszyczek – sporządzony został w roku 1960 przez Stanisława Mareckiego, który zastąpił późnogotycki koszyczek srebrny. Górna część oprawy czaszy: wewnętrzne wyścielenie, warga oraz cztery paski łączące wargę z koszyczkiem powstały przed rokiem 1797.
Na szczególną uwagę zasługuje nawiązująca do Drzwi Gnieźnieńskich dekoracja nodusa: zdobi go falista wić roślinna z wplecionymi w nią przedstawieniami: drapieżnego ptaka, lwa oraz młodego mężczyzny w krótkiej tunice zwróconego w stronę żurawia.
Wymiary: wysokość 15,4 cm; średnica czaszy 8,8 cm; średnica stopy: 11,8 cm.
Miejsce przechowywania: Gniezno, Muzeum Archidiecezjalne; nr inw. 1/44.

</doc>
<doc id="1142988" url="https://pl.wikipedia.org/wiki?curid=1142988" title="Antoni Biskupski">
Antoni Biskupski

Antoni Biskupski (ur. 12 grudnia 1890 w Rogoźnie, zm. 29 maja 1930 w Gdyni) – major piechoty Wojska Polskiego II RP, powstaniec wielkopolski.
Życiorys.
Urodził się 12 grudnia 1890 w Rogoźnie, w rodzinie Franciszka i Antoniny Magdzińskich.
Ukończył gimnazjum w Rogoźnie, następnie uczył się w szkole dramatycznej w Warszawie. Po zakończeniu edukacji pracował w firmie handlowej swojego ojca. W latach I wojny światowej służył w armii niemieckiej i został trzykrotnie ranny. 
Od 1 stycznia do 1 marca 1919 organizator i dowódca batalionu rogozińskiego w powstaniu wielkopolskim. 15 lutego 1919 został mianowany podporucznikiem, a 6 marca tego roku wyznaczony na stanowisko dowódcy 1. kompanii 7 pułku strzelców wielkopolskich.
W 1923 roku był oficerem sztabu dowódcy piechoty dywizyjnej 15 Dywizji Piechoty w Bydgoszczy, pozostając oficerem nadetatowym 61 pułku piechoty. 18 lutego 1928 awansował na majora ze starszeństwem z dniem 1 stycznia 1928 i 162. lokatą w korpusie oficerów piechoty. W kwietniu 1928 został wyznaczony w 80 pułku piechoty w Słonimie na stanowisko oficera sztabowego pułku. W lipcu 1929 został przesunięty na stanowisko dowódcy batalionu. W marcu 1930 został przeniesiony na stanowisko oficera placu w Gdyni. Zmarł 29 maja 1930 w Gdyni. Pochowany został na cmentarzu parafialnym w Rogoźnie.
W rodzinnym mieście majora znajduje się ulica jego imienia.

</doc>
<doc id="1142996" url="https://pl.wikipedia.org/wiki?curid=1142996" title="Kotlina Karpacka">
Kotlina Karpacka



</doc>
<doc id="1143002" url="https://pl.wikipedia.org/wiki?curid=1143002" title="Kolombina (commedia dell’arte)">
Kolombina (commedia dell’arte)

Kolombina (wł. "Colombina", fr. "Colombine") – jedna z głównych postaci (masek „poważnych”) commedia dell’arte.
Kolombina usługuje młodym damom. Nosi ona wiele różnych kostiumów, poczynając od zwykłego stroju pokojówki aż do fantastycznego, białego kostiumu, jaki zachował się w pantomimie. Jest zuchwała, dowcipna i kocha lub jest kochana przez Arlekina.

</doc>
<doc id="1143003" url="https://pl.wikipedia.org/wiki?curid=1143003" title="Układ elektryczny">
Układ elektryczny



</doc>
<doc id="1143005" url="https://pl.wikipedia.org/wiki?curid=1143005" title="Enteogen">
Enteogen



</doc>
<doc id="1143011" url="https://pl.wikipedia.org/wiki?curid=1143011" title="Comica inamorata">
Comica inamorata

Comica inamorata – jedna z postaci (masek „poważnych”) commedia dell’arte.
Jest to często młoda dziewczyna trzymana krótko przez swoich rodziców, która marzy by wyjść za mąż. Jest ona tylko marionetką w intrydze.

</doc>
<doc id="1143013" url="https://pl.wikipedia.org/wiki?curid=1143013" title="Rynek regulowany">
Rynek regulowany

Rynek regulowany – działający w sposób stały system zawierania transakcji, których przedmiotem są instrumenty finansowe dopuszczone do obrotu, zapewniający inwestorom powszechny i równy dostęp do informacji rynkowej w tym samym czasie przy kojarzeniu ofert nabycia i zbycia instrumentów finansowych oraz jednakowe warunki nabywania i zbywania tych instrumentów, zorganizowany i podlegający nadzorowi właściwego organu.
Rynek regulowany w Polsce.
Rynek regulowany w Polsce obejmuje: rynek giełdowy: Giełda Papierów Wartościowych w Warszawie i rynek pozagiełdowy: Regulowany Rynek Pozagiełdowy prowadzony przez BondSpot.
Rynek giełdowy.
Prowadzeniem rynku giełdowego w Polsce zajmuje się Giełda Papierów Wartościowych w Warszawie. Obrót giełdowy odbywa się na dwóch rynkach: podstawowym i równoległym. Dopuszczenia instrumentów na jeden z rynków dokonuje Zarząd Giełdy w oparciu o przepisy zawarte w Regulaminie Giełdy.
Akcje wszystkich spółek notowanych na GPW kwalifikowane są do 4 segmentów: MINUS 5, 5 PLUS, 50 PLUS i 250 PLUS. Jedynym kryterium kwalifikacji spółek do nowych segmentów rynku regulowanego jest wartość kapitalizacji spółki, liczona jako średnia arytmetyczna kapitalizacji z trzech ostatnich miesięcy.
Klasyfikacja segmentów:
Na listę alertów trafiają spółki mające akcje groszowe, których kurs charakteryzuje się wysoką zmiennością oraz spółki w stanie upadłości. Akcje spółek z subsegmentu Lista Alertów nie są uwzględnianie przy ustalaniu indeksów giełdowych i są notowane w systemie kursu jednolitego.
Instrumenty finansowe są notowane w jednym z dwóch systemów notowań:
Rynek pozagiełdowy.
Rynek pozagiełdowy jest to rynek obrotu papierami wartościowymi, na którym transakcje odbywają się bezpośrednio pomiędzy uczestnikami rynku. Jest on przeznaczony głównie dla mniejszych i mniej wiarygodnych spółek, które nie spełniają standardów narzucanych przez GPW spółkom notowanym na rynku podstawowym.
Rynkiem pozagiełdowym w Polsce jest Regulowany Rynek Pozagiełdowy. Rynek ten jest prowadzony przez spółkę BondSpot S.A., której głównymi akcjonariuszami są: Giełda Papierów Wartościowych w Warszawie S.A, domy maklerskie oraz banki.
Rynki regulowane podlegają nadzorowi, który w Polsce sprawuje Komisja Nadzoru Finansowego. Rozliczenia transakcji, tak samo jak w przypadku rynku giełdowego, są dokonywane za pośrednictwem Krajowego Depozytu Papierów Wartościowych.

</doc>
<doc id="1143015" url="https://pl.wikipedia.org/wiki?curid=1143015" title="Shravasti Dhammika">
Shravasti Dhammika

Shravasti Dhammika – urodził się w Australii w 1951 roku, w rodzinie chrześcijańskiej. Na buddyzm przeszedł w wieku 18 lat. W 1973 roku pojechał do Tajlandii z zamiarem zostania mnichem, jednak klasztory, które tam zobaczył, nie wywarły na nim wrażenia.
Jeździł więc dalej - do Laosu, Birmy, aż w końcu dotarł do Indii. Przez kolejne trzy lata podróżował po Indiach ucząc się jogi i medytacji. Ostatecznie został wyświęcony na mnicha przez czcigodnego Matiwella Sangharatna, ostatniego ucznia Anagariki Dharmapali.
W 1976 roku Shravasti Dhammika wyjechał do Sri Lanki, gdzie studiował język palijski na Sri Lanka Vidyalaya, i gdzie później został jednym z fundatorów i nauczycieli Ośrodka Medytacyjnego w Nilambe, w okolicach Kandy. Od tej pory spędzał on większość swojego czasu w Sri Lance i w Singapurze.
Bhante Dhammika – tak nazywali go jego uczniowie i przyjaciele - napisał wiele artykułów i ponad 25 książek o buddyzmie i tematach mu pokrewnych. Jest on również znany ze swych publicznych wystąpień i prezentacji buddyzmu theravada na europejskiej konferencji milenijnej związanej z buddyzmem (European Buddhist Millennium Conference) w Berlinie w 2000 roku. Poza filozofią buddyzmu i medytacją, bhante Dhammika zajmował się również historyczną topografią buddyzmu i fenomenem pielgrzymki, podróżował przez Indie i inne obszary związane z buddyzmem.
Interesował się również historią Indii, sztuką i botaniką.

</doc>
<doc id="1143017" url="https://pl.wikipedia.org/wiki?curid=1143017" title="Comico inamorato">
Comico inamorato

Comico inamorato – jedna z postaci (masek „poważnych”) commedia dell’arte.
Jest to młody kochanek, który jest nieszkodliwym galantem swoich czasów. Ubrany jest w strój współczesny i jest przedstawicielem, raczej bezbarwnym, młodzieńców rzymskiej komedii.

</doc>
<doc id="1143020" url="https://pl.wikipedia.org/wiki?curid=1143020" title="Dekanat świętokrzyski (diecezja sandomierska)">
Dekanat świętokrzyski (diecezja sandomierska)

Dekanat Świętokrzyski – jeden z 25 dekanatów w rzymskokatolickiej diecezji sandomierskiej. Obecnym dziekanem jest ks. Krzysztof Kozieł.
Parafie.
W skład dekanatu wchodzi 9 parafii:
Na terenie dekanatu istnieje 1 kościół rektoralny:
Sąsiednie dekanaty.
Bodzentyn "(diec. kielecka)", Daleszyce "(diec. kielecka)", Opatów, Starachowice–Południe "(diec. radomska)", Staszów, Szewna

</doc>
<doc id="1143027" url="https://pl.wikipedia.org/wiki?curid=1143027" title="Janówek (Wrocław)">
Janówek (Wrocław)

Janówek (albo Janów, niem. "Johannisberg") – osiedle w północno-zachodniej części Wrocławia, nad rzeką Bystrzycą. Administracyjnie stanowi część osiedla Pracze Odrzańskie. Do Wrocławia przyłączony razem z Praczami w 1928.
Przez Bystrzycę na południu graniczy z Nową Karczmą, do której prowadzi jedyne połączenie z resztą miasta, przez Most Brodzki. Na zachodzie graniczy z Wilkszynem, na północnym zachodzie z wsią Pisarzowice. Za Odrą graniczy na północy z wsiami Kotowice i na północnym wschodzie z Paniowicami, a na wschodzie z należącym do wrocławskiego osiedla Lesica Lasem Rędzińskim (przy ujściu do Odry rzeki Widawy i strumienia Trzciana).
W 1737 wzmiankowano należący do Praczy Odrzańskich folwark "Johansberg" utworzony na miejscu o tej samej nazwie. W XIX wieku folwark został przebudowany, a w pobliżu urządzono żwirownię. Po II wojnie światowej zabudowania folwarku użytkowało Państwowe Gospodarstwo Rolne, funkcjonujące do lat 80. W latach siedemdziesiątych planowano tu budowę oczyszczalni ścieków, inwestycję jednak opóźniano potem przez kilkanaście lat z braku środków. Budowę wznowiono ostatecznie na przełomie lat 80. i 90., a oczyszczalnię uruchomiono w 1995. Podupadający PGR przestał istnieć, a jego pofolwarczne zabudowania gospodarcze i mieszkalne dziś niszczeją.
Na północnym zachodzie obszaru osiedla znajdują się dwa użytki ekologiczne:
Komunikacja miejska.
Na osiedlu zlokalizowane są 2 przystanki komunikacji miejskiej (Janówek (WOŚ) i Janówek). Zatrzymują się na nich autobusy wariantowych kursów linii 103 (pl. Jana Pawła II - Janówek).

</doc>
<doc id="1143028" url="https://pl.wikipedia.org/wiki?curid=1143028" title="Autostrada A91 (Włochy)">
Autostrada A91 (Włochy)

Autostrada A91 (Autostrada Rzym - Fiumicino) (wł. "L'Autostrada Roma-Fiumicino") - autostrada w aglomeracji Rzymu. Arteria łączy wieczne miasto z miejscowością Fiumicino, w której znajduje się najważniejszy włoski Port lotniczy im. Leonarda da Vinci. Budowa całej arterii skończyła się w latach 80 XX wieku. Na krótkim odcinku - między węzłami z trasą A90 i A12 stanowi fragment szlaku E80.

</doc>
<doc id="1143029" url="https://pl.wikipedia.org/wiki?curid=1143029" title="Hollenstedt (Dolna Saksonia)">
Hollenstedt (Dolna Saksonia)

Hollenstedt – miejscowość i gmina w powiecie Harburg, w Dolnej Saksonii, w Niemczech, siedziba administracji gminy zbiorowej (niem. "Samtgemeinde") Hollenstedt.
Położenie geograficzne.
Hollenstedt leży nad rzeczką Este na północno-zachodnich krańcach Pustaci Lüneburskiej. Położona jest ok. 30 km na południowy zachód od Hamburga i 12 km na południe od Buxtehude. Leży w centralnej części gminy zbiorowej Hollenstedt granicząc z wszystkimi jej gminami, i tak od południowego wschodu z Drestedt, od wschodu z Wenzendorf, od północnego wschodu z Appel, od północy z Moisburgiem, od północnego zachodu z Regesbostel i od zachodu z Halvesbostel. Jedynie od południa graniczy z gminą Dohren z gminy zbiorowej Tostedt.
Dzielnice gminy.
W skład gminy Hollenstedt wchodzą następujące dzielnice: Emmen, Hollenstedt, Ochtmannsbruch, Staersbeck i Wohlesbostel.

</doc>
<doc id="1143030" url="https://pl.wikipedia.org/wiki?curid=1143030" title="Uzel (ujednoznacznienie)">
Uzel (ujednoznacznienie)



</doc>
<doc id="1143032" url="https://pl.wikipedia.org/wiki?curid=1143032" title="Ironbottom Sound">
Ironbottom Sound

Ironbottom Sound, pl. "Cieśnina Żelaznego Dna" – nazwa nadana przez alianckich marynarzy cieśninie Nowej Georgii między wyspami Guadalcanal, Savo i Florida leżących w archipelagu Salomonów. Wiele jednostek pływających i okrętów zostało zatopionych na tych akwenach podczas walk o Guadalcanal w 1942 i 1943. Przed wojną nosiła nazwę cieśniny Sealark (ang. "Sealark Sound").

</doc>
<doc id="1143035" url="https://pl.wikipedia.org/wiki?curid=1143035" title="Phalacrocorax africanus">
Phalacrocorax africanus



</doc>
<doc id="1143038" url="https://pl.wikipedia.org/wiki?curid=1143038" title="Wyrównanie roszczeń rentowych">
Wyrównanie roszczeń rentowych

Wyrównanie roszczeń rentowych, wyrównanie ekspektatyw rentowych (niem. Versorgungsausgleich) – dokonywane w Niemczech w ramach procesu rozwodowego wyrównanie istniejącej w stosunkach między rozwodnikami różnicy w wysokości nabytych w trakcie małżeństwa praw do zaopatrzenia emerytalno-rentowego.

</doc>
<doc id="1143039" url="https://pl.wikipedia.org/wiki?curid=1143039" title="Brighella">
Brighella

Brighella – jedna z głównych postaci (masek „komicznych”) commedia dell’arte.
Jest przyjacielem Arlekina i o ile ten drugi posiada w swej fantastycznej charakteryzacji coś ludzkiego, o tyle Brighella jest całkowicie tego pozbawiony. Nos ma cofnięty nad wargami, wargi zmysłowe, oczy obleśne, złośliwe i pożądliwe. Sztylet Brighelli w przeciwieństwie do drewnianego miecza Arlekina ma groźne ostrze. Niezbyt szerokie spodnie i krótki kaftan ozdobiony zielonym szamerowaniem tworzyły jego strój od XVI do XVIII wieku. Zwykle jeszcze z ramion zwisał krótki płaszcz przypominający taki, jakie noszono w komedii rzymskiej.

</doc>
<doc id="1143043" url="https://pl.wikipedia.org/wiki?curid=1143043" title="Versorgungsausgleich">
Versorgungsausgleich



</doc>
<doc id="1143046" url="https://pl.wikipedia.org/wiki?curid=1143046" title="Thanissaro">
Thanissaro

Bhikkhu Ṭhānissaro , właśc. Geoffrey DeGraff (ur. 1949) – amerykański mnich buddyjski tajskiej tradycji leśnej kammatthana. Po ukończeniu historii myśli europejskiej na Oberlin College w 1971 roku wyjechał do Tajlandii, gdzie uczył się medytacji u Ajaana Fuang Jotiko, ucznia Ajaana Lee.
Został wyświęcony na mnicha w 1976 roku. Przebywał w Wat Dhammasathit do śmierci swojego nauczyciela tj. do 1986 roku. W 1991 wyjechał na wzgórza San Diego County gdzie pomógł Ajaan Suwat Suwaco założyć Wat Mettavanaram (Metta Forest Monastery). W roku 1996 został opatem tego klasztoru. Długa lista jego publikacji zawiera: przekłady z języka tajskiego instrukcji do medytacji Ajaana Lee; "Handful of Leaves", czterotomową antologię tłumaczeń sutt; "The Buddhist Monastic Code" dwutomowy podręcznik dla mnichów; "Wings to Awakening"; oraz (jako współautor) podręcznik dla studentów, "Buddhist Religions: A Historical Introduction".

</doc>
<doc id="1143050" url="https://pl.wikipedia.org/wiki?curid=1143050" title="Dekanat Bodzentyn">
Dekanat Bodzentyn



</doc>
<doc id="1143051" url="https://pl.wikipedia.org/wiki?curid=1143051" title="Dhammika">
Dhammika



</doc>
<doc id="1143052" url="https://pl.wikipedia.org/wiki?curid=1143052" title="Dekanat Busko-Zdrój">
Dekanat Busko-Zdrój



</doc>
<doc id="1143053" url="https://pl.wikipedia.org/wiki?curid=1143053" title="Dekanat Chęciny">
Dekanat Chęciny



</doc>
<doc id="1143054" url="https://pl.wikipedia.org/wiki?curid=1143054" title="Capitano">
Capitano

Capitano (Kapitan) – jedna z głównych postaci (masek „komicznych”) commedia dell’arte.
Kapitan wywodzący swoje pochodzenie ze starożytnych klasycznych czasów, występuje jako osobistość przyciągająca uwagę, pyszałek i samochwał, ale tchórz wierutny w obliczu zbliżającej się bójki. Odziany w strojne szaty, w masce z długim nosem i straszliwymi wąsami, budzi przerażenie swoim wyglądem, a śmiech tchórzostwem.

</doc>
<doc id="1143055" url="https://pl.wikipedia.org/wiki?curid=1143055" title="Dekanat Chmielnik">
Dekanat Chmielnik



</doc>
<doc id="1143056" url="https://pl.wikipedia.org/wiki?curid=1143056" title="Dekanat Daleszyce">
Dekanat Daleszyce



</doc>
<doc id="1143057" url="https://pl.wikipedia.org/wiki?curid=1143057" title="Dekanat Jędrzejów">
Dekanat Jędrzejów



</doc>
<doc id="1143058" url="https://pl.wikipedia.org/wiki?curid=1143058" title="Podróż apostolska Benedykta XVI do Stanów Zjednoczonych">
Podróż apostolska Benedykta XVI do Stanów Zjednoczonych

Podróż apostolska Benedykta XVI do Stanów Zjednoczonych odbyła się w dniach 15 kwietnia – 21 kwietnia 2008 pod hasłem „Chrystus naszą nadzieją”.
W czasie tej podróży papież obchodził swoje 81. urodziny (16 kwietnia) oraz trzecią rocznicę wyboru na Stolicę Piotrową (19 kwietnia).
Plan podróży.
Przylot do Waszyngtonu.
Benedykt XVI odleciał z rzymskiego lotniska Fiumicino we wtorek 15 kwietnia o godz. 12.00. O godz. 16.00 czasu miejscowego przybył do bazy Andrews Amerykańskich Sił Powietrznych w Waszyngtonie, gdzie powitał go prezydent George W. Bush z małżonką. Rezydencją papieża w stolicy USA była nuncjatura apostolska.
Spotkanie z prezydentem Bushem.
W środę 16 kwietnia, po Mszy św. w nuncjaturze, Benedykt XVI udał się samochodem do Białego Domu. O 10.30 odbyła się ceremonia powitalna na południowym trawniku rezydencji amerykańskiego prezydenta, gdzie papież wygłosił przemówienie. Po rozmowie w Gabinecie Owalnym papież opuścił w południe Biały Dom. O 13.00 podjął w nuncjaturze na obiedzie członków Prezydium Konferencji Biskupów Katolickich Stanów Zjednoczonych i kardynałów z tego kraju. O 16.45 przyjął tam przedstawicieli katolickich organizacji charytatywnych. O 17.45 w bazylice Niepokalanego Poczęcia w Waszyngtonie odbyły się nieszpory i spotkanie z całym episkopatem USA.
Msze dla wiernych.
W czwartek 17 kwietnia o godz. 10.00 Benedykt XVI odprawił Mszę św. na stadionie Nationals, a o 17.00 w siedzibie Katolickiego Uniwersytetu Ameryki spotkał się ze światem akademickim. O 18.30 spotkał się z przedstawicielami innych religii w sali „Rotunda” w Centrum Kulturalnym im. Papieża Jana Pawła II.
Nowy Jork. Wystąpienie na forum ONZ.
W piątek 18 kwietnia, po Mszy św. w nuncjaturze, papież opuścił Waszyngton i odleciał do Nowego Jorku. O godz. 10.45 rozpoczęła się wizyta Benedykta XVI w siedzibie Organizacji Narodów Zjednoczonych. Papież wygłosił przemówienie na forum Zgromadzenia Ogólnego Narodów Zjednoczonych oraz spotkał się z pracownikami nowojorskiej siedziby organizacji. O 18.00 w kościele św. Józefa odbyło się spotkanie ekumeniczne. Wieczorem Benedykt XVI zjadł kolację z kardynałami ze Stanów Zjednoczonych i członkami Prezydium tamtejszej konferencji episkopatu w swej rezydencji, którą była siedziba stałego przedstawiciela Stolicy Apostolskiej przy ONZ, abp. Celestino Migliore.
Msza w katedrze pw. św. Patryka.
W sobotę 19 kwietnia o godz. 9.15 papież odprawił Mszę św. w katedrze pw. św. Patryka, w której udział wezięło duchowieństwo i osoby konsekrowane. W południe zjadł obiad w rezydencji arcybiskupa Nowego Jorku, a o 16.30 spotkał z niepełnosprawnymi, młodzieżą i seminarzystami w seminarium św. Józefa.
Ground Zero i trzecia msza dla wiernych.
W niedzielę 20 kwietnia, w ostatnim dniu wizyty, o godz. 9.30 Benedykt XVI modlił się w Ground Zero – miejscu, w którym stały wieże World Trade Center, zburzone w wyniku zamachów z 11 września 2001 r. O 14.30 papież odprawił Mszę św. na stadionie Yankee.
Powrót do Rzymu.
Papież o 20.30 odleciał z lotniska im. Johna Fitzgeralda Kennedy’ego w drogę powrotną do Rzymu.
Samolot papieski wylądował na rzymskim lotnisku Ciampino w poniedziałek 21 kwietnia przed południem.

</doc>
<doc id="1143059" url="https://pl.wikipedia.org/wiki?curid=1143059" title="Henryk z Langenstein">
Henryk z Langenstein

Henryk z Langenstein (również Henryk z Hesji Starszy, a także Henryk z Heinbuch, Henryk Langenstein z Hesji) (ur. ok. 1325 w Hainbuch (Hembuche) w pobliżu Langenstein w Hesji, zm. 11 lutego 1397 w Wiedniu) – niemiecki teolog i matematyk.
Życiorys.
Studiował na uniwersytecie w Paryżu, gdzie został profesorem filozofii w 1363 oraz teologii
w 1375. Około 1367 został wyświęcony na kapłana.
W 1368, przy okazji pojawienia się komety, którą ówcześni astrolodzy, uznawali za
pewny znak przyszłych złych wydarzeń, napisał traktat zatytułowany "Quæstio de mometa", w którym obalał
szeroko rozpowszechnione wtedy poglądy astrologiczne. Na wniosek uniwersytetu napisał jeszcze trzy inne traktaty
na ten sam temat, które ukończył w 1373. W 1378 został wicekanclerzem uniwersytetu paryskiego.
Kiedy wybuchła wielka schizma zachodnia w 1378 stanął po stronie Urbana VI przeciw
Klemensowi VII i napisał różne traktaty w obronie tego pierwszego. W 1379 napisał "Epistola pacis",
w którym w formie dyskusji między zwolennikami Urbana i Klemensa, opowiedział się za zakończeniem schizmy
przez sobór powszechny lub przez kompromis. Był zwolennikiem episkopalizmu i koncyliaryzmu. W "Epistola concilii pacis", napisanym w 1381 i opartym na podobnej pracy "Epistola Concordiæ" Konrada z Gelnhausen, jeszcze mocniej namawiał do konieczności zwołania soboru powszechnego i surowo krytykował nadużycia, które stały się dopuszczalne w Kościele.
Te dwa traktaty Henryka oraz "Epistola Concordiæ" Konrada z Gelnhausen, były podstawą dla wykładu wygłoszonego
przez kardynała Pietro Philargi, późniejszego Aleksandra V, w czasie pierwszej sesji
soboru w Pizie (26 marca 1409).
Gdy w 1382 dwór francuski zmusił profesorów Sorbony do uznania antypapieża Klemensa VII,
Henryk opuścił uniwersytet i spędził jakiś czas w klasztorze cystersów w opactwie Eberbach
niedaleko Wiesbaden. Napisał stamtąd list do biskupa Eckharda z Wormacji, który zatytułował "De scismate". Inny list, który też tam napisał do tego samego biskupa przy okazji śmierci brata biskupa, ma nazwę
"De contemptu mundi". Kolejny list z kondolencjami napisał około 1384.
Na zaproszenie księcia Austrii Albrechta III przybył na Uniwersytet Wiedeński w 1384
i pomagał w tworzeniu wydziału teologicznego. Tutaj spędził pozostałą część życia, prowadząc wykłady
z teologii dogmatycznej, egzegezy, prawa kanonicznego
i pisząc liczne traktaty. Był też rektorem. Odrzucił biskupstwo zaproponowane przez Urbana VI.
Jego dzieła teologiczne (jak komentarz do "Genesis") ze względu na ilość informacji są traktowane jak encyklopedie.
Znane są również jego dzieła i poglądy o charakterze ekonomicznym, nawiązujące do ustaleń św. Tomasza z Akwinu.
Obecnie jest uważany za jednego z reformatorów Kościoła przed szesnastowieczną reformacją.
Prace.
Przypisuje mu się siedem prac z astronomii, osiemnaście traktatów historyczno-politycznych na temat schizmy,
siedemnaście polemik, piętnaście traktatów ascetycznych oraz dwanaście listów, kazań i pamfletów.
Wśród opublikowanych prac są:

</doc>
<doc id="1143064" url="https://pl.wikipedia.org/wiki?curid=1143064" title="Rhythm Activism">
Rhythm Activism

Rhythm Activism - kanadyjski zespół/kabaret grający rocka. 
Zespół wydawał często płyty, które były komentarzem wydarzeń politycznych takich jak powstania zapatystów czy kryzysu z Oka. Większość płyt zespół wydawał poprzez własną wytwórnię "Les Pages Noires" (Czarne Strony), lecz album "Jesus Was Gay" ("Jezus był gejem") wydała wytwórnia G7 Welcoming Committee.

</doc>
<doc id="1143069" url="https://pl.wikipedia.org/wiki?curid=1143069" title="Uzel Holding">
Uzel Holding

Uzel Holding – turecki koncern założony w 1935 przez Ibrahima Uzela.
Przedsiębiorstwo początkowo działało w Bursie produkując resory piórowe. W miarę rozwoju produkcji w 1940 przeniesiono je do Stambułu, gdzie oferta została poszerzona o ramy konstrukcyjne i inne części. Od 1948 przedsiębiorstwo działało pod zarejestrowaną nazwą "Imbrahim Uzel", a od 1953 jako "İbrahim Uzel ve Ortakları Limited Şirketi" z siedzibą w dzielnicy Stambułu Sirkeci.
W 1958 dotychczasowa fabryka stała się zbyt mała na potrzeby produkcji i powstał nowy zakład w dzielnicy Rami. W 1961 przedsiębiorstwo podpisało umowę licencyjną na produkcję ciągników rolniczych z Massey Ferguson i w 1962 linię produkcyjną opuścił pierwszy ciągnik – były to pierwsze tego typu pojazdy produkowane w Turcji. W 1964 Uzel podpisał umowę licencyjną na produkcję silników z brytyjską firmą Perkins Engines Company Limited i uruchomił pierwszą w tym kraju produkcję silników diesla. W latach 70. XX wieku nastąpiło rozszerzenie zakresu produkcji dzięki kolejnym umowom i w 1977 powstał holding Uzel, kierowany przez Ahmeta Uzela. Od 1981 przedsiębiorstwo rozwinęło dystrybucję na rynku międzynarodowym.
Od 1997 r. spółka notowana była na London Stock Exchange i İstanbul Menkul Kıymetler Borsası. Od 2005 siedziba jej znajdowała się w Amsterdamie.
W 2005 holding przejął niemiecką firmę Holder, a w 2007 rozpoczęto produkcję w Pune w Indiach i zakupiono 51 proc. udziałów w polskiej spółce Ursus od grupy Bumar, w efekcie czego powstała spółka joint venture o nazwie Ursus International Tractors sp. z o.o. W 2008 roku umowa z Ursusem wygasła ze względu na nie spełnienie jej warunków przez Uzel.

</doc>
<doc id="1143071" url="https://pl.wikipedia.org/wiki?curid=1143071" title="Dottore">
Dottore

Dottore – jedna z głównych postaci („masek komicznych”) commedia dell’arte. Nazywany także Balanzone.
Starzec ten jest towarzyszem Pantalone, pedantem starożytnej komedii i pojawia się w rozmaitych zabawnych sytuacjach jako filozof, uczony albo lekarz. Służy za cel pośmiewiska, wyśmiewany przez żonę lub kochankę, oszukiwany przez łajdackiego sługę w typie Arlekina. Jego kostium jest czarnym strojem profesorskim opadającym do kolan, z okrywającym go ciemnym płaszczem. Kapelusz jego, w przeciwieństwie do czapki Pantalone, jest czarny. Wizerunek ten uzupełnia czarna maska z czerwonymi policzkami i krótka bródka. Jego pedantyczna mądrość w kontraście z rzeczywistym brakiem rozsądku wywoływała w Renesansie salwę śmiechu.

</doc>
<doc id="1143075" url="https://pl.wikipedia.org/wiki?curid=1143075" title="Jan Załuska (lekarz)">
Jan Załuska (lekarz)

Jan Załuska (ur. 5 stycznia 1873 w Godlewie, w pow. ostrowskim, zm. 26 stycznia 1941 w Warszawie) – doktor medycyny, polityk, podpułkownik lekarz Wojska Polskiego. 
Życiorys.
Był synem Wawrzyńca i Anny z Jabłonowskich. W 1891 ukończył gimnazjum w Łomży. Następnie rozpoczął studia na Wydziale Lekarskim Cesarskiego Uniwersytetu Warszawskiego. W 1894 uczestniczył w manifestacji patriotycznej w Warszawie ku czci Jana Kilińskiego, za co został aresztowany i osadzony w więzieniu na dwa tygodnie. W latach 1894–1898 był przewodniczącym Koła Oświaty Ludowej studentów Uniwersytetu. Wstąpił wówczas do Związku Młodzieży Polskiej „Zet” i Ligi Narodowej. Studia ukończył w 1898. Dyplomu nie odebrał, gdyż został ponownie aresztowany za działalność oświatową.
Osadzono go w X pawilonie Cytadeli Warszawskiej. Został skazany na zesłanie, ale udało mu się uciec do zaboru austriackiego. Osiadł we Lwowie. W latach 1903–1905 był asystentem w Katedrze Fizjologii Uniwersytetu Franciszkańskiego. W 1905 otrzymał tamże stopień doktora nauk lekarskich. W tym samym roku powrócił do Warszawy pod zmienionym nazwiskiem. Publikował m.in. w „Gazecie Warszawskiej” i „Przeglądzie Wszechpolskim”. W 1910 ożenił się z Edwardą Przyłuską i w rok później zamieszkał w Ostrowi Mazowieckiej, gdzie wydawał lokalną gazetę („Gazeta Ostrowska”). 
Po roku od powrotu do Warszawy, w 1914 rozpoczął służbę jako lekarz w Legionie Puławskim, a następnie w latach 1915–1918 m.in. w I Korpusie Polskim w Rosji. W lipcu 1917 roku został członkiem Rady Polskiej Zjednoczenia Międzypartyjnego w Moskwie. 
W 1919 został posłem do Sejmu Ustawodawczego z okręgu łomżyńskiego. Był reprezentantem Obozu Narodowego. W 1922 ponownie wybrany posłem z listy państwowej. W tym samym roku zweryfikowany został w stopniu podpułkownika lekarza pospolitego ruszenia ze starszeństwem z 1 czerwca 1919. Dwa lata później posiadał przydział mobilizacyjny do 1 Batalionu Sanitarnego, a w 1934 do Kadry Zapasowej 1 Szpitala Okręgowego w Warszawie. 
Pełnił wysokie funkcje w Związku Ludowo-Narodowym. W latach 1919–1928 był kolejno sekretarzem generalnym, wiceprezesem i prezesem tej partii. Między 1919 a 1939 pełnił funkcję redaktora Zorzy. Był również sekretarzem generalnym Związku Lekarzy Państwa Polskiego (ZLPP). W latach 1931-1933 był redaktorem naczelnym dwutygodnika ZLPP "Nowiny Społeczno-Lekarskie". W 1939 w Komitecie Głównym Stronnictwa Narodowego.
Zmarł w Warszawie 26 stycznia 1941. Został pochowany na cmentarzu Powązkowskim (kwatera 299b-2-18).

</doc>
<doc id="1143077" url="https://pl.wikipedia.org/wiki?curid=1143077" title="Fret">
Fret



</doc>
<doc id="1143078" url="https://pl.wikipedia.org/wiki?curid=1143078" title="Benno Nehlert">
Benno Nehlert

Benno Nehlert (ur. 6 lutego 1881 r. w Sidzinie, zm. 21 lutego 1960 r. w Berlinie) – niemiecki adwokat, pisarz i działacz turystyczny.
Twórczość literacka.
W 1899 r. Benno Nehlert wystawił w nyskim teatrze sztukę "Ambiorix". W 1915 r. opublikował zbiór wierszy "Kriegsgedichte" poświęcony wydarzeniom z pierwszych miesięcy I wojny światowej, m.in. bitwie pod Tannenbergiem i zatopieniu krążownika Emden. Największym sukcesem literackim Benno Nehlerta był dramat o czasach wojny trzydziestoletniej "Die Glocken von Sankt Jacob" napisany z okazji 700-lecia Nysy. W 1954 r. opublikował zbiór wierszy "Schlesisches Herz ohne Heimat".

</doc>
<doc id="1143079" url="https://pl.wikipedia.org/wiki?curid=1143079" title="Pantalone">
Pantalone

Pantalone − jedna z głównych postaci (masek „komicznych”) commedia dell’arte.
Z zawodu kupiec wenecki jest starcem z mimów, zrodzonym na nowo w renesansowej Europie, obawiającym się wszelkiego zagrożenia, skłonnym wtrącać się do polityki. Rogacz, oszukiwany ojciec, zawsze stanowi źródło śmiechu podszytego okrucieństwem. Jego literackim prototypem jest Euklion w Skarbie. Pierwotnie nosił płaszcz czerwony, który jednak z czasem zmieniono na czarny. Ten jego płaszcz, tureckie pantofle i czerwona czapka stały się tradycyjne. Maskę ma ciemną z wydatnym zakrzywionym nosem, włosy białe i długą brodę.

</doc>
<doc id="1143082" url="https://pl.wikipedia.org/wiki?curid=1143082" title="Nurhaczy">
Nurhaczy

Nurchaczy (; mandżurski ) (1559–1626) – twórca państwa mandżurskiego, przodek władców Chin z dynastii Qing.
Ten dżurdżeński (mandżurski) wódz w dwóch ostatnich dziesięcioleciach XVI wieku skonsolidował poprzez jednoczenie lub podboje wszystkie dżurdżeńskie plemiona (mongolskiej i tungusko-mandżurskiej grupy językowej) przyczyniając się walnie do wyodrębnienia narodowości mandżurskiej i powstania silnego państwa na zasadzie związku rodowo-plemiennego. W 1601 zreorganizował swoją armię, złożoną głównie z Mandżurów i Mongołów, na nowoczesny wówczas system Osiem Chorągwi. Do 1616 całkowicie uniezależnił się od chińskiego cesarza kontynuując podboje, tym razem sąsiadujących terytoriów mongolskich i chińskich na północ i północny wschód od Muru Chińskiego. W 1626 przeniósł stolicę do Mukdenu, dotychczasowej stolicy Mandżurii, wkrótce potem zmarł. 
Jego podboje kontynuował syn Hong Taiji, który ostatecznie pobił Mongołów w 1634 oraz wnuk Fulin zdobywając w 1644 roku stolicę Chin, Pekin, rozpoczynając tym samym okres panowania w cesarstwie chińskim mandżurskiej dynastii Qing, która przetrwała aż do obalenia cesarstwa w roku 1911.

</doc>
<doc id="1143086" url="https://pl.wikipedia.org/wiki?curid=1143086" title="Kraj zamorski">
Kraj zamorski



</doc>
<doc id="1143087" url="https://pl.wikipedia.org/wiki?curid=1143087" title="MIDAS 8">
MIDAS 8



</doc>
<doc id="1143089" url="https://pl.wikipedia.org/wiki?curid=1143089" title="Kozacki Ruch Narodowowyzwoleńczy">
Kozacki Ruch Narodowowyzwoleńczy

Kozacki Ruch Narodowowyzwoleńczy (ros. Казачье национально-освободительное движение, KNOD) – emigracyjne kozackie ugrupowanie polityczne działające w II poł. lat 30. i w okresie II wojny światowej
Zarys historyczny.
Wśród kozackich białych emigrantów w okresie międzywojennym nie było jedności. Większa część Kozaków grupowała się wokół swoich przywódców – atamanów Wojska Dońskiego, Kubańskiego, Terskiego i Astrachańskiego gen. M.N. Grabbe, gen. W.G. Naumienko, gen. G.A. Wdowienko i gen. N.W. Liachowa. Natomiast mniejsza część, ale bardziej aktywna politycznie, utworzyła w poł. lat 30. w Czechosłowacji Kozackie Centrum Narodowe, przemianowane wkrótce na Kozacki Ruch Narodowo-Wyzwoleńczy. Na jego czele stanął Wasilij Głazkow. KNOD głosił hasła nacjonalistyczne i separatystyczne oraz zdecydowanie antykomunistyczne i antysowieckie. Opowiadał się za wywalczeniem niezależnego państwa kozackiego Kazakia (Казакия), zajmującego obszar wszystkich kozackich ziem ("от Сана и до океана"). W swojej walce Kozacy z KNOD widzieli za sojuszników nacjonalistów ukraińskich i górali kaukaskich. Ich głównym wrogiem – oprócz Sowietów – był też cały naród rosyjski reprezentujący tendencje imperialne. W okresie II wojny światowej KNOD związał się z Niemcami, licząc, że z ich pomocą utworzy własne państwo. Występował jako lider emigracyjnego ruchu kozackiego. Jego przedstawiciele współuczestniczyli w formowaniu kozackich oddziałów wojskowych w służbie niemieckiej armii, a także przygotowywali i wysyłali kadry dla administrowania zdobytymi przez wojska niemieckie ziemiami zamieszkanymi przez Kozaków.

</doc>
<doc id="1143091" url="https://pl.wikipedia.org/wiki?curid=1143091" title="Kościół i klasztor Reformatów w Wieluniu">
Kościół i klasztor Reformatów w Wieluniu



</doc>
<doc id="1143092" url="https://pl.wikipedia.org/wiki?curid=1143092" title="Guillaume d’Aigrefeuille (1326–1369)">
Guillaume d’Aigrefeuille (1326–1369)

Guillaume d’Aigrefeuille (ur. 1326 w Lafont, diecezja Limoges − zm. 4 października 1369 w Viterbo) − francuski kardynał. Bratanek papieża Klemensa VI. Wuj kardynała Guillaume d’Aigrefeuille (1339–1401).
Życiorys.
W wieku kilkunastu lat wstąpił do zakonu benedyktynów. Po wstąpieniu wuja na tron papieski (1342) zaczął szybko piąć się do góry w karierze kościelnej, zyskując stanowiska szambelana papieskiego i protonotariusza apostolskiego. 19 stycznia 1347 został wybrany arcybiskupem Saragossy, nie przyjął jednak sakry biskupiej, gdyż nie osiągnął jeszcze wówczas wieku kanonicznego 27 lat. 17 października 1350 Klemens VI odwołał go z arcybiskupstwa i mianował kardynałem prezbiterem Santa Maria in Trastevere. Brał udział w konklawe 1352 i konklawe 1362. W 1355 był legatem Innocentego VI na Sycylii w celu administrowania wyspą w trakcie "interregnum" po śmierci króla Ludwika. W 1363 stał się archiprezbiterem Św. Kolegium Kardynałów, a 17 września 1367 objął diecezję suburbikarną Sabina. Przyjął sakrę biskupią z rąk papieża Urbana V 31 października 1368. W 1367 powrócił wraz z Urbanem V do Rzymu. W tym samym roku został wyznaczony na arbitra w celu rozstrzygnięcia kontrowersji między biskupem Seo de Urgel a hrabią Foix o jurysdykcję nad Andorą. Legat papieski w Neapolu w 1368–69. Zmarł na dżumę w wieku 43 lat w trakcie powrotu z tej legacji.

</doc>
<doc id="1143093" url="https://pl.wikipedia.org/wiki?curid=1143093" title="Gibbon (Minnesota)">
Gibbon (Minnesota)

Gibbon - miasto w Stanach Zjednoczonych, w stanie Minnesota, w hrabstwie Sibley.

</doc>
<doc id="1143094" url="https://pl.wikipedia.org/wiki?curid=1143094" title="Cieśnina Żelaznego Dna">
Cieśnina Żelaznego Dna



</doc>
<doc id="1143097" url="https://pl.wikipedia.org/wiki?curid=1143097" title="Halina Cieplińska-Bitner">
Halina Cieplińska-Bitner

Halina Cieplińska-Bitner, publikuje pod nazwiskiem Cieplińska (ur. w Łodzi) – polska tłumaczka, recenzentka i krytyk literatury brytyjskiej i amerykańskiej, wydawca, redaktorka, tłumaczka dialogów i komentarzy filmowych, poetka. Tłumaczka, propagatorka i popularyzatorka twórczości amerykańskiego myśliciela Henry’ego Davida Thoreau.
Sekretarz generalna Polskiego PEN Clubu 2017–2020, członkini jego Zarządu od 2016.
Życiorys.
Córka Eugeniusza Cieplińskiego, żołnierza AK. Ukończyła studia anglistyczne na Wydziale Filologicznym Uniwersytetu Łódzkiego. Podyplomowe kursy w Lennox School w Cambridge i Regent School w Londynie. Od 1973 zajmuje się tłumaczeniem literatury amerykańskiej i brytyjskiej.
W latach 1970. – jako członkini Klubu Wysokogórskiego – była korespondentką, z ramienia "Taternika", brytyjskiego czasopisma wysokogórskiego "Mountain", propagując ówczesne światowe osiągnięcia polskich alpinistów i himalaistów w górach wysokich świata.
Od 1979 do 1991 była redaktorką merytoryczną w Redakcji Angielskiej Państwowego Instytutu Wydawniczego, którą następnie prowadziła jako kierownik w latach 1987–1991. Następnie prowadziła prywatne wydawnictwa, w tym własne Folium. Od 1995 do 2013 była redaktorką naczelną Działu Opracowań wersji polskiej filmów dokumentalnych (w tym "National Geographic" i Davida Attenborough) i fabularnych w telewizji Canal+.
Współpracowała – jako tłumaczka i recenzentka – m.in. z "Twórczością", "Literaturą na Świecie", Polskim Radiem, TVP; z wydawnictwami: Wydawnictwo Literackie, REBIS, Muza, PIW, Świat Książki, Książnica, GiG, Czytelnik.
Jako tłumaczka, krytyk i wydawca anglosaskiej literatury pięknej otrzymała m.in. stypendia:
Od kilku lat jest autorką dwóch comiesięcznych programów literackich: Klubu Literatury Pięknej oraz Wieczorów z Poezją i Muzyką (tego razem z Januszem Bogackim), prezentowanych w PROMie Kultury w Warszawie, przedstawiając głównie prozę i poezję anglosaską.
Tłumaczenia.
Przełożyła ponad 25 książek, m.in.:
Redagowała m.in.:
Nagrody.
Stowarzyszenie Tłumaczy Polskich dwukrotnie nagrodziło ją I nagrodą za najlepszy przekład roku:
W 1992 r. otrzymała Nagrodę Warszawskiej Premiery Literackiej za wydanie "Przydługiej teraźniejszości" J. Żuławskiego (razem z YOHO)

</doc>
<doc id="1143102" url="https://pl.wikipedia.org/wiki?curid=1143102" title="Roosendaal">
Roosendaal

Roosendaal – miasto holenderskie leżące w południowej części państwa. Powierzchnia miasta wynosi 107.21 km², a jego ludność 1 stycznia 2007 roku liczyła 77 487 mieszkańców.
Miasto założono w XIII wieku.
Miasto jest siedzibą klubu piłkarskiego RBC Roosendaal.

</doc>
<doc id="1143103" url="https://pl.wikipedia.org/wiki?curid=1143103" title="Scapino">
Scapino

Scapino (Scappino) – jedna z postaci (masek „komicznych”) commedii dell’arte m.in. obok Arlekina i Pierrota.
Jest on na ogół służącym (na rysunkach Callota wyraźnie typ zbójecki), pokrewnym postaci Brighella. Odziany na początku XVII wieku w luźne suknie, lecz później ubrany jak lokaj w zielone i białe galony, i jako Mezzetino, również w okresie wcześniejszym ukazujący się w luźnych szatach, ale w XVIII wieku obdarzony kostiumem podobnym do stroju Scapina, tylko szamerowanym na czerwono i biało.

</doc>
<doc id="1143104" url="https://pl.wikipedia.org/wiki?curid=1143104" title="Akshaye Khanna">
Akshaye Khanna

Akshaye Khanna (ur. 28 marca 1975 w Mumbaju (Maharasztra) w Indiach) – indyjski aktor dwukrotnie nagrodzony Nagrodą Filmfare. Jego ojciec Vinod Khanna to sławny aktor lat 70. Starszy brat Rahul Khanna też jest aktorem ("Bollywood/Hollywood"). Akshaye jest kawalerem wyznania hinduistycznego. Od nagrodzonego debiutu w 1997 roku cieszy się popularnością widzów a także uznaniem krytyków, ostatnio w związku z najnowszym filmem "Gandhi, My Father", w którym gra syna Gandhiego.

</doc>
<doc id="1143105" url="https://pl.wikipedia.org/wiki?curid=1143105" title="Corona 65">
Corona 65

Corona 65 – amerykański satelita rozpoznawczy. Był dwudziestym pierwszym statkiem serii Keyhole-4 "ARGON" tajnego programu CORONA. Jego zadaniem było wykonanie wywiadowczych zdjęć Ziemi. Część zdjęć była bardzo zamglona.
Udane misje serii KH-4 wykonały łącznie 101 743 zdjęcia na prawie 72 917 metrach taśmy filmowej.

</doc>
<doc id="1143107" url="https://pl.wikipedia.org/wiki?curid=1143107" title="Wolfe Island (Ontario)">
Wolfe Island (Ontario)

Wolfe Island – wyspa w Kanadzie, w prowincji Ontario, w hrabstwie Frontenac, które tworzy wspólnie z Howe Island. Wolfe Island znajduje się na początku biegu Rzeki Świętego Wawrzyńca i ma powierzchnię 124 km². Leży przy samym jeziorze Ontario; jest położona w łańcuchu Tysiąca Wysp jako największa spośród nich.
Największą miejscowością wyspy jest Marysville.

</doc>
<doc id="1143114" url="https://pl.wikipedia.org/wiki?curid=1143114" title="Zamek Kazimierzowski w Przemyślu">
Zamek Kazimierzowski w Przemyślu

Zamek Kazimierzowski – renesansowy zamek w Przemyślu, na Wzgórzu Zamkowym, położonym na wysokości 270 m n.p.m. 
Pierwszy zamek został wzniesiony na wzgórzu po roku 1340, za panowania Kazimierza Wielkiego w miejscu drewniano-ziemnego grodu, w którym już w początkach XI wieku król Bolesław Chrobry zbudował murowaną romańską rotundę i palatium (pałac). Zamek Kazimierza Wielkiego został zbudowany w stylu gotyckim. Z tego okresu do dziś zachowała się jedynie ostrołukowa brama wjazdowa. Zamek ten został uszkodzony podczas najazdu Wołochów w 1498 roku. Odbudował go w latach 1514–1553 Piotr Kmita Sobieński, wzmacniając jego obronność poprzez budowę bastei. Zamek posiadał plan czworoboku z okrągłymi basztami na narożach, a w narożniku południowym czworoboczną wieżę. Pod zamkiem znajdował się ufortyfikowany przygródek. W latach 1616–1633 starosta Marcin Krasicki zlecił Galeazzo Appianiemu przeprowadzenie przebudowy zamku podwyższając baszty północną i wschodnią, natomiast skrzydło północno-wschodnie przekształcił na budynek mieszkalny z krużgankami. W 1678 roku starosta Marcin Kazimierz Kątski umieścił na zamku zbrojownię. W 2 poł. XVII wieku podejmowano próby wzmocnienia obronności zamku. 
W latach 1759–1762 starosta Stanisław Poniatowski zburzył kurtynę południowo-zachodnią wraz z basztami i wybudował nowy mur, pomniejszający obszar zamku o ok. 10 metrów. Do budynku bramnego dodano przypory. W latach 1865–1867 wykonano remont skrzydła północno-wschodniego i baszty północnej. Od 1884 roku na zamku swoją siedzibę miało Przemyskie Towarzystwo Dramatyczne „Fredreum”.
Pod koniec XX wieku odbudowano częściowo mur kurtynowy od strony południowo-zachodniej i obie baszty przy tej kurtynie. Na dziedzińcu odsłonięto zarys romańskiej rotundy i palatium powstałego pod koniec panowania Bolesława Chrobrego. W 2012 r. zapoczątkowano prace nad wyeksponowaniem tych reliktów oraz odkrytej w trakcie prac romańskiej bazyliki trzynawowej mylnie określanej jako Cerkiew Wołodara.

</doc>
<doc id="1143117" url="https://pl.wikipedia.org/wiki?curid=1143117" title="Feldkirch">
Feldkirch



</doc>
<doc id="1143118" url="https://pl.wikipedia.org/wiki?curid=1143118" title="Kościół św. Antoniego Padewskiego w Przemyślu">
Kościół św. Antoniego Padewskiego w Przemyślu

Kościół św. Antoniego Padewskiego w Przemyślu – kościół wybudowany w XVII wieku w stylu barokowym, użytkowany przez Zakon Franciszkanów nazywanych w Przemyślu Reformatami.
W 1629 w miejscu dzisiejszego kościoła powstał drewniany kościółek z klasztorem Franciszkanów (Reformatów) jako fundacja szlachecka z inicjatywy zakonnika o. Bonawentury pochodzącego z Przemyśla. Znajdował się on tuż poza murami miasta, naprzeciw bramy Lwowskiej. Podczas pożaru miasta w 1637 roku został całkowicie spalony. Dzięki fundacji Hermolausa Tyrawskiego zostaje odbudowany jako kościół murowany i poświęcony w 1645 roku. 
Po najeździe oddziałów Rakoczego w 1657 roku, zabudowania zostają ponownie zniszczone. Zakonnicy zostali wymordowani, a groby i ołtarze zostały sprofanowane. 
Staraniem Andrzeja Maksymiliana Fredry świątynia została ponownie odbudowana i zostaje dodatkowo otoczona murem obronnym z czterema basztami, pełniąc rolę barbakanu obronnego. Kościół przeszedł w XIX wieku restaurację, która polegała m.in. na usunięciu fresków z fasady. Obecnie kościół znajduje się 3 metry poniżej poziomu ulicy i składa się z jednonawowej świątyni połączonej z klasztorem, którego krużganki obiegające wirydarz służą podczas nabożeństw jako uzupełnienie nawy. Zachował się również teren dawnego cmentarza, otoczonego murem obronnym z zachowaną basztą, na której umieszczono stacje Męki Pańskiej z początku XIX wieku. W podziemiach klasztoru pochowany został Andrzej Maksymilian Fredro.
Wyposażenie kościoła pochodzi głównie z drugiej połowy XVIII wieku, a wyjątkiem jest m.in. krucyfiks na ołtarzu głównym dłuta Tomasza Huttera. Na krużgankach znajduje się kamienny barokowy portal i chrzcielnica z XVII wieku. Kościół zdobią malowidła wykonane przez Józefa Chodaczyńskiego, a odnawiane przez Mariana Strońskiego. Po zewnętrznej stronie murów znajduje się XIX-wieczny pomnik upamiętniający gwardiana klasztoru Krystyna Szykowskiego, który 9 października 1672 zebrał mieszkańców Przemyśla i pod osłoną nocy zwycięsko zaatakował obóz tatarski pod wsią Kormanice.

</doc>
<doc id="1143119" url="https://pl.wikipedia.org/wiki?curid=1143119" title="Grodzisko (Góry Kamienne)">
Grodzisko (Góry Kamienne)

Grodzisko (pot. Góra Zamkowa, niem. "Burgberg", 472 m n.p.m.) – wzniesienie w Kamiennej Górze, nad ujściem Zadrny do Bobru.
Zbudowane jest z karbońskich zlepieńców i piaskowców. Od strony Zadrny przy ul. Księcia Bolka I występują urwiska skalne.
Na południe od szczytu leży ośrodek wypoczynku świątecznego ze zbiornikiem wodnym o charakterze rekreacyjnym („Zalew”). Północno-zachodnie i południowo-zachodnie podnóże wzniesienia jest zabudowane (ul. Katowicka i ul. ks. Bolka I).
Na wschodnim, północnym i północno-zachodnim stoku usytuowany jest cmentarz komunalny (były katolicki) z XVI-wiecznym kościołem pw. Bożego Ciała. Nieopodal cmentarza, przy drodze szutrowej biegnącej wzdłuż muru cmentarnego usytuowany jest zabytkowy cmentarz żydowski.
Na szczycie stoi wieża wodociągowa z 1880 r. w formie stylizowanej baszty obronnej.

</doc>
<doc id="1143120" url="https://pl.wikipedia.org/wiki?curid=1143120" title="Narodowa Organizacja Rosyjskich Faszystów">
Narodowa Organizacja Rosyjskich Faszystów

Narodowa Organizacja Rosyjskich Faszystów (ros. Национальная Организация Русских Фашистов, NORF) – emigracyjne rosyjskie ugrupowanie polityczne o charakterze faszystowskim działające w latach 20. XX wieku
Zarys historyczny.
Ugrupowanie powstało w Serbii w 1924 r. Na jego czele stali prof. Dmitrij P. Ruzkij i b. generał rosyjski Piotr W. Czerski. W 1927 r. został ogłoszony program NORF, który – opierając się na wzorcach włoskiego faszyzmu – głosił konieczność rewolucyjnej walki z bolszewizmem w celu utworzenia nowej Rosji. Jednakże ugrupowanie nie zdołało rozwinąć szerszej działalności i wkrótce zamarło.

</doc>
<doc id="1143128" url="https://pl.wikipedia.org/wiki?curid=1143128" title="Agregaty pieniężne">
Agregaty pieniężne

Agregaty pieniężne, agregaty monetarne, miary pieniądza – różne miary ilości pieniądza w gospodarce, przy czym mianem pieniądza określa się aktywa, które można szybko zamienić na gotówkę bez znacznej utraty ich wartości. W praktyce agregaty pieniężne określone są jako sumy wartości gotówki w obiegu oraz depozytów bankowych o różnym stopniu płynności. W poszczególnych krajach wykorzystywane są różne definicje agregatów pieniężnych; w krajach Unii Europejskiej definicje agregatów pieniężnych zostały ujednolicone.
W tradycyjnym ujęciu pieniądz definiowany jest za pomocą funkcji (miernika wartości, środka cyrkulacji, środka płatniczego oraz środka gromadzenia oszczędności), jakie musi spełniać. Ten sposób określenia pieniądza pozwala na wyjaśnienie wielu złożonych procesów oraz występujących w gospodarce powiązań między zjawiskami pieniężnymi. Jednak dla potrzeb polityki pieniężnej i statystyki monetarnej zaczęto posługiwać się agregatami pieniężnymi, które stanowią odzwierciedlenie szerszego podejścia do pojęcia podaży pieniądza od znaczenia nadawanego jej za pośrednictwem definicji funkcjonalnej.
Podstawowe agregaty pieniężne w Polsce.
Poszczególne agregaty oznaczane są literą M i symbolami cyfrowymi wzrastającymi w miarę zmniejszającej się płynności zawartych w nich aktywów. Aktywa charakteryzujące się wysoką płynnością wykorzystywane są częściej jako środek płatniczy, natomiast aktywa o mniejszej płynności częściej wykorzystywane są do gromadzenia oszczędności. Wartości agregatów pieniężnych w Polsce publikowane są przez Narodowy Bank Polski z częstotliwością miesięczną.
M0.
Baza monetarna określona jako M0 = R + C, gdzie:
M1.
Określone jako M1 = C + D, obejmuje:
M2.
Obejmuje M1, a dodatkowo depozyty i inne zobowiązania banków wobec podmiotów niebankowych o pierwotnym terminie zapadalności do 2 lat (włącznie) oraz depozyty z terminem wypowiedzenia do 3 miesięcy (włącznie).
M3.
Obejmuje M2, a dodatkowo operacje z przyrzeczeniem odkupu pomiędzy bankami a sektorem niebankowym oraz dłużne papiery wartościowe o terminie zapadalności do 2 lat (włącznie) emitowane przez banki.
Kontrolowanie podaży pieniądza.
Jedna ze strategii polityki pieniężnej, popularna w wielu krajach do lat 90. XX w. W wyniku intensyfikacji procesu innowacji finansowych związek agregatów pieniężnych z inflacją i wzrostem gospodarczym stał się obecnie niestabilny, co spowodowało odejście banków centralnych od strategii kontroli podaży pieniądza, choć np. w przypadku Europejskiego Banku Centralnego roczny wzrost podaży pieniądza M3 brany jest pod uwagę w ramach analizy monetarnej.
Strategia kontrolowania podaży pieniądza jest krytykowana na gruncie braku egzogeniczności podaży pieniądza. W praktyce banki centralne sprawują rzeczywistą kontrolę nad poziomem stóp procentowych, a kontrola wartości agregatów pieniężnych może się odbywać jedynie pośrednio.

</doc>
<doc id="1143131" url="https://pl.wikipedia.org/wiki?curid=1143131" title="Bitwa pod Pobiedziskami">
Bitwa pod Pobiedziskami

Bitwa pod Pobiedziskami – bitwa w 1041 roku, podczas której książę ruski Jarosław I Mądry wyprawił się przeciw Mazowszanom. Podobnie jak w przypadku wyprawy Jarosława z roku 1047 Nestor nie wspominał o udziale w niej wojsk księcia polskiego Kazimierza I Odnowiciela, mimo to przypuszcza się, że i w tej wcześniejszej wojnie Kazimierz brał udział. Według Zdzisława Pietrasa, w obliczu spodziewanego ataku Jarosława Mądrego na Mazowsze oraz jego sojuszu z Kazimierzem Odnowicielem (ślub księcia polskiego z Dobroniegą Marią, córką Włodzimierza I Wielkiego), władca Mazowsza Miecław w celu uniknięcia walki na dwa fronty wiosną 1041 roku rozpoczął działania przeciwko siłom księcia polskiego. Podając informacje za kroniką śląsko-polską, Zdzisław Pietras umiejscowił starcie Kazimierza z Miecławem pod wsią Pobiedziska. Kazimierz rozbił tam oddziały Miecława, ale pomimo zwycięstwa nie zdołał ostatecznie rozwiązać sprawy Mazowsza. Zawarł z Miecławem rozejm, odkładając na czas przyszły kwestię całkowitego uzależnienia Mazowsza od korony.

</doc>
<doc id="1143133" url="https://pl.wikipedia.org/wiki?curid=1143133" title="Niccolò Brancaccio">
Niccolò Brancaccio

Niccolò Brancaccio (ur. 1340 w Neapolu − zm. 29 czerwca 1412 we Florencji) − włoski kardynał okresu wielkiej schizmy zachodniej. Arcybiskup Bari (12 kwietnia 1367) i Cosenza (13 stycznia 1377). Doradca królowej Neapolu Joanny I. Po podwójnej papieskiej elekcji w 1378 poparł antypapieża Klemensa VII, mimo że Urban VI był jego krewnym. W nagrodę za poparcie Klemens VII na swoim pierwszym konsystorzu 18 grudnia 1378 mianował go kardynałem prezbiterem Santa Maria in Trastevere. Od 1379 pracował w kurii awiniońskiej. Biskup Albano od kwietnia 1388. Regent Kancelarii Apostolskiej w 1391. Brał udział w konklawe 1394, które wybrało antypapieża Benedykta XIII. W 1398 na krótko opuścił jego obediencję. Wobec braku dobrej woli ze strony obydwu rywalizujących papieży (Grzegorza XII i Benedykta XIII) w 1408 przyłączył się do organizatorów Soboru Pizańskiego, skutkiem czego 21 października tego roku został ekskomunikowany przez Benedykta XIII. Brał udział w konklawe 1409 i konklawe 1410. Legat pizańskiego antypapieża Jana XXIII w Neapolu w 1412. Zmarł w trakcie powrotu z tej legacji.

</doc>
<doc id="1143141" url="https://pl.wikipedia.org/wiki?curid=1143141" title="Szkiełek">
Szkiełek



</doc>
<doc id="1143142" url="https://pl.wikipedia.org/wiki?curid=1143142" title="Chowder">
Chowder

Chowder – zupa rybna lub z owocami morza. Potrawa kuchni anglosaskiej, popularna na wschodnim wybrzeżu USA, Australii i Nowej Zelandii. Pierwotnie zupa gotowana była na żaglowcach. 
Przygotowywana jest na bazie wywaru z łbów rybich oraz ości i boczku. Wywar zabielany jest zasmażką lub mlekiem, ewentualnie śmietaną. Do wywaru dodaje się kawałki ryb lub owoców morza, które gotuje się ok. 15 min. Podany przepis jest jednym z wielu, gdyż istnieje wiele regionalnych odmian tej potrawy.

</doc>
<doc id="1143143" url="https://pl.wikipedia.org/wiki?curid=1143143" title="Pierre de Vergne">
Pierre de Vergne

Pierre de Vergne (zm. 6 października 1403 w Awinionie) − francuski kardynał.
Życiorys.
Studiował prawo kanoniczne na uniwersytecie w Montpellier, następnie został profesorem prawa na tym uniwersytecie. Po wyborze papieża Grzegorza XI w 1370 przeszedł do służby w kurii papieskiej. W lutym 1371 został mianowany kapelanem papieskim, archidiakonem Rouen i audytorem Roty Rzymskiej. Na konsystorzu 30 maja 1371 otrzymał nominację kardynalską z tytułem diakona Santa Maria in Via Lata. Brał udział w obydwu konklawe w 1378 roku i przyłączył się do obediencji antypapieża Klemensa VII. Archidiakon kapituły katedralnej w Sewilli od 1381. Brał udział w konklawe 1394 i koronował wybranego wówczas antypapieża Benedykta XIII. Zmarł w Awinionie.

</doc>
<doc id="1143146" url="https://pl.wikipedia.org/wiki?curid=1143146" title="Afro Jetz">
Afro Jetz

Afro Jetz - szwedzki zespół punkrockowy, w którym udzielał się Dennis Lxyzén zanim utworzył Step Forward, Refused i inne zespoły. Piosenka D.R.S.S. (Dirty Rotten Skate Society), została nagrana ponownie przez Refused. Utwór ten znajduje się na płycie The E.P. Compilation, a pochodzi z minialbumu "This is the New Deal".

</doc>
<doc id="1143150" url="https://pl.wikipedia.org/wiki?curid=1143150" title="Herbert Romulus O’Conor">
Herbert Romulus O’Conor

Herbert Romulus O’Conor (ur. 17 listopada 1896 w Baltimore, zm. 4 marca 1960 tamże) – amerykański polityk, działacz Partii Demokratycznej. W latach 1939–1947 piastował stanowisko gubernatora stanu Maryland. W latach 1947–1953 reprezentował ten stan w Senacie Stanów Zjednoczonych.

</doc>
<doc id="1143151" url="https://pl.wikipedia.org/wiki?curid=1143151" title="VII Dom Studenta Politechniki Łódzkiej">
VII Dom Studenta Politechniki Łódzkiej

VII Dom Studenta Politechniki Łódzkiej – budynek w Łodzi. Jest najwyższym akademikiem Osiedla Akademickiego Politechniki Łódzkiej, a jednocześnie najwyższym domem studenckim w Łodzi. Budynek podzielony jest na dwie części: na piętnastu piętrach znajduje się akademik dla studentów, na jednym zaś hotel. Akademik zapewnia pokoje dla 450 studentów, mieszkających w 210 pokojach jedno-, dwu- i trzyosobowych.
Na budynku zlokalizowany jest nadajnik Studenckiego Radia „Żak” Politechniki Łódzkiej.

</doc>
<doc id="1143156" url="https://pl.wikipedia.org/wiki?curid=1143156" title="Awanse generalskie oficerów II Rzeczypospolitej Polskiej z 2007">
Awanse generalskie oficerów II Rzeczypospolitej Polskiej z 2007

Awanse generalskie oficerów II Rzeczypospolitej Polskiej z 2007 – wykaz oficerów Wojska Polskiego w służbie czynnej, w rezerwie i w stanie spoczynku, ofiary zbrodni katyńskiej, którzy 5 października 2007 roku zostali pośmiertnie awansowani o jeden stopień wojskowy przez prezydenta RP Lecha Kaczyńskiego.
Niżej wymienieni oficerowie od września i października 1939 roku, po agresji ZSRR na Polskę, byli więźniami i jeńcami w niewoli sowieckiej, a następnie wiosną 1940 roku zostali zamordowani przez NKWD w Katyniu, Charkowie i Twerze na mocy decyzji Biura Politycznego KC WKP(b) z 5 marca 1940 roku.
Decyzja o awansie została ogłoszona 9 listopada 2007 roku w trakcie uroczystości „Katyń Pamiętamy – Uczcijmy Pamięć Bohaterów”, zorganizowanej w Warszawie. Fragment przemówienia Lecha Kaczyńskiego wygłoszonego w czasie uroczystości:
Awanse z 2007.
generałowie dywizji mianowani na stopień generała broni:
generałowie brygady mianowani na stopień generała dywizji:
kontradmirał mianowany na stopień wiceadmirała:
na stopień generała brygady:
na stopień kontradmirała
duchowieństwo wojskowe mianowane na stopień generała brygady:
Późniejsze awanse.
29 czerwca 2012 roku Prezydent RP, Bronisław Komorowski mianował pośmiertnie na stopień generała brygady księdza dziekana Kazimierza Suchcickiego s. Mikołaja r. 1888 † Katyń.
inspektor Straży Granicznej mianowany na stopień nadinspektora Straży Granicznej 26 października 2007 przez Ministra Spraw Wewnętrznych i Administracji
2 września 2016 roku Prezydent RP Andrzej Duda, na wniosek Ministra Obrony Narodowej Antoniego Macierewicza, mianował pośmiertnie generała dywizji Władysława Jędrzejewskiego na stopień generała broni.
22 marca 2018 roku Prezydent RP Andrzej Duda, na wniosek ministra obrony narodowej, mianował pośmiertnie pułkownika artylerii Leona Piotra Dębskiego na stopień generała brygady.
19 kwietnia 2022 roku Prezydent RP Andrzej Duda, na wniosek ministra obrony narodowej, mianował pośmiertnie pułkownika kawalerii Rudolfa Langa na stopień generała brygady.

</doc>
<doc id="1143157" url="https://pl.wikipedia.org/wiki?curid=1143157" title="Ignacy Franciszek Ossoliński">
Ignacy Franciszek Ossoliński

Ignacy Franciszek (Franciszek Salezy Kandyd) Ossoliński herbu Topór (ur. 1730 – zm. 7 sierpnia 1784 w Lublinie) – biskup kijowski od 1774, biskup koadiutor bakowski.
Życiorys.
Jego ojcem był Józef Ossoliński (chorąży), (zm. 1757) - chorąży podlaski, liwski, podczaszy mielnicki, a matką
Teresa Sienicka (1717 - 1786).
W 1749 wstąpił do kapucynów. W 1765 przyjął sakrę biskupa koadiutora bakowskiego, jednak już wkrótce został koadiutorem z prawem następstwa po biskupie kijowskim Józefie Andrzeju Załuskim.
W 1775 roku otrzymał od Stanisława Augusta Poniatowskiego Order Świętego Stanisława, był też kawalerem Orderu Orła Białego. Członek konfederacji Andrzeja Mokronowskiego w 1776 roku
Rządy w diecezji kijowskiej w 1774 roku rozpoczął od odbudowy spalonej w 1768 roku katedry w Żytomierzu, stolicy biskupstwa kijowskiego. Jej rekonstrukcję zakończył dopiero biskup Kacper Kazimierz Cieciszowski w 1801. Przeprowadził wizytację swojej diecezji, osobiście wizytując jednak tylko katedrę i kapitułę, powiększył liczbę parafii z 27 do 33, w latach 1774-1776 ogłaszał listy pasterskie i inne rozporządzenia.
Pochowany w Kościele Świętych Apostołów Piotra i Pawła w Lublinie.

</doc>
<doc id="1143164" url="https://pl.wikipedia.org/wiki?curid=1143164" title="Jezioro Stygijskie">
Jezioro Stygijskie



</doc>
<doc id="1143188" url="https://pl.wikipedia.org/wiki?curid=1143188" title="Jonathan Tucker">
Jonathan Tucker

Jonathan Moss Tucker (ur. 31 maja 1982 w Bostonie) – amerykański aktor. Zdobywca nagrody Argosy Award, nominowany również do Young Artist Award.

</doc>
<doc id="1143192" url="https://pl.wikipedia.org/wiki?curid=1143192" title="Ghat">
Ghat

Ghat (arab. غات) – miasto w południowo-zachodniej Libii, w oazie na Saharze w pobliżu granicy z Algierią, ośrodek administracyjny gminy Ghat. Pierwotnie tuareskie miasto było w przeszłości ważnym przystankiem na trasie karawan kupieckich. Współcześnie Ghat przyciąga wielu turystów ze względu na malowidła naskalne na pobliskiej pustyni Tadrart Akakus, a także spektakularne krajobrazy libijskiej pustyni.
Ghat posiada połączenie drogowe z miastem Dżanat po algierskiej stronie granicy, położonym w rejonie gór Tasili Wan Ahdżar, gdzie również odkryto prehistoryczne malowidła. Przejście graniczne na tej trasie nie jest jednak obecnie dostępne dla ruchu turystycznego.
Polacy w Ghat.
Ghat był jednym z miejsc odwiedzonych na przełomie 1931 i 1932 r. przez polskiego podróżnika Kazimierza Nowaka.

</doc>
<doc id="1143195" url="https://pl.wikipedia.org/wiki?curid=1143195" title="Estádio da Gávea">
Estádio da Gávea

Estádio da Gávea (oficjalna nazwa Estádio José Bastos Padilha) – stadion piłkarski w Rio de Janeiro, Brazylia, na którym swoje mecze rozgrywa klub CR Flamengo. Stadion znajduje się w dzielnicy Lagoa.
Nazwa stadionu została nadana w hołdzie José Bastos Padilha, który był prezesem CR Flamengo, pomiędzy 1933 a 1937 rokiem.
Pierwszą bramkę na Estádio da Gávea zdobył Niginho, zawodnik Vasco w meczu inauguracyjnym.

</doc>
<doc id="1143202" url="https://pl.wikipedia.org/wiki?curid=1143202" title="Akcept bankierski">
Akcept bankierski

Akcept bankierski, akcept bankowy (inaczej: weksel z akceptem; ang. "banker’s acceptance") – instrument wekslowy wykorzystywany do zabezpieczenia płatności pomiędzy dwiema stronami przez bank.
Stanowi papier, poprzez który bank dłużnika zobowiązuje się do zapłacenia określonej sumy pieniężnej wierzycielowi. Jest wykorzystywany głównie w handlu międzynarodowym, gdy eksporter i importer rozpoczynają współpracę. W takiej sytuacji bank przejmuje zobowiązanie importera wobec eksportera, zabezpieczając się depozytem, który składa w banku importer. Potwierdzeniem operacji jest papier wartościowy, który gwarantuje posiadaczowi wypłacenie określonej kwoty w wyznaczonym czasie. Realizację wypłaty może dokonać dowolny podmiot, więc akcept bankowy może być przedmiotem obrotu na rynku (pierwotny wierzyciel może sprzedać akcept bankowy innej stronie przed upływem terminu wykupu – zazwyczaj po udzieleniu dyskonta).
Akcept bankowy jest jednym z instrumentów rynku pieniężnego.

</doc>
<doc id="1143213" url="https://pl.wikipedia.org/wiki?curid=1143213" title="Szinab">
Szinab

Szinab (hebr. שִׁנְאָב) – według biblijnej Księgi Rodzaju (14, 1-10) król Admy, który wraz z czterema królami wszczął nieudany bunt przeciwko królowi Elamu Kedorlaomerowi. Jego imię może być tłumaczone jako "Sin jest jego ojcem".

</doc>
<doc id="1143222" url="https://pl.wikipedia.org/wiki?curid=1143222" title="Willa „Pod Jedlami”">
Willa „Pod Jedlami”

Willa „Pod Jedlami”, in. dom „Pod Jedlami” – willa w stylu zakopiańskim w Zakopanem (ul. Koziniec 1) według projektu Stanisława Witkiewicza. Rok budowy 1897, inwestor Jan Gwalbert Pawlikowski, budorze: Zapotoczny i Obrochta.
Nazwa "Pod Jedlami" pochodzi od jodeł rosnących kiedyś w ogrodzie.
Willa zbudowana została dla rodziny Pawlikowskich i nadal pozostaje w rękach tejże rodziny. Powstała w 1897 roku na wzgórzu "Koziniec" niedaleko dzielnicy "Bystre". Miejsce pod budowę wybrał sam architekt. Budynek uchodzi za najpełniejszą realizację stylu Witkiewicza. Uwagę zwracają: solidna kamienna podmurówka sięgająca w najwyższym miejscu 4 metrów, rzeźbione elementy konstrukcji (np. rysie, balustrady), skrywająca schody (północna strona) weranda czy przyłap od strony południowej. W środku zachowane zabytkowe wnętrza ozdobione góralską ornamentyką, oryginalne meble w stylu zakopiańskim, malowidła i dzieła sztuki.
W Willi mieszkała i tworzyła poetka Maria Pawlikowska-Jasnorzewska (wówczas żona Jana Gwalberta Henryka Pawlikowskiego). Bywała tu także jej siostra – Magdalena Samozwaniec.
Willa otoczona wiekowymi limbami, cisami, modrzewiami. Rośnie tu także okazała lipa. W zachodniej części ogrodu stoi zabytkowa studnia, także projektu Witkiewicza. Znajduje się tu również dawny budynek gospodarczy zwany Domkiem pod Jasieniami. Od 1972 roku mieszkali w nim Zofia i Witold Paryscy, wybitni znawcy Tatr. Tu też mieściła się ich słynna biblioteka i archiwum (po śmierci przekazane TPN).
Zwiedzanie możliwe jest tylko z zewnątrz.

</doc>
<doc id="1143224" url="https://pl.wikipedia.org/wiki?curid=1143224" title="Mike Vogel">
Mike Vogel

Michael James „Mike” Vogel (ur. 17 lipca 1979 w Abington) – amerykański aktor filmowy i telewizyjny, model.
Życiorys.
Urodził się w Abington w Pensylwanii, na przedmieściach Filadelfii, w rodzinie pochodzenia niemieckiego jako syn Kathy i Jima Vogela. Wychował się w Warminster Township w hrabstwie Bucks w Pensylwanii. Obaj jego dziadkowie walczyli podczas II wojny światowej; jeden był dowódcą czołgu, który walczył w bitwie o Ardeny, a drugi był w Seabees w United States Navy. Vogel ma dwoje młodszego rodzeństwa: brata Daniela Aarona i siostrę Kristin. Uczęszczał do William Tennent High School, gdzie był w drużynie zapaśniczej studentów pierwszego roku. Naukę kontynuował na Cairn University. Studiował aktorstwo w Lynette Sheldon Actors' Studio w Nowym Jorku.
4 stycznia 2003 ożenił się z Courtney Renee Raborg, z którą ma troje dzieci: córki Cassy Renee (ur. 20 lutego 2007) i Charlee B. (ur. 2 czerwca 2009) oraz syna Gabriela (ur. 25 września 2013).

</doc>
<doc id="1143237" url="https://pl.wikipedia.org/wiki?curid=1143237" title="Amortyzator magnetyczny">
Amortyzator magnetyczny

Amortyzator magnetyczny - to konstrukcja amortyzatora pozbawiona tradycyjnych zaworków przepływowych. Amortyzator wypełniony jest opatentowanym płynem silikonowym zawierającym mikroskopijne cząsteczki magnetyczne, a na jego tłoczysku osadzona jest cewka elektromagnetyczna. Zmiana prądu przepływającego w uzwojeniach cewki powoduje zmianę własności płynu wypełniającego amortyzator. W zależności od wartości prądu sterującego mniej lub bardziej lepki płyn magnetyczny przepływa szybciej lub wolniej przez kanały tłoczyska. Efekt to możliwość ciągłej zmiany siły tłumienia amortyzatora.

</doc>
<doc id="1143241" url="https://pl.wikipedia.org/wiki?curid=1143241" title="Port lotniczy Queenstown">
Port lotniczy Queenstown

Port lotniczy Queenstown – międzynarodowy port lotniczy w Queenstown, Otago, Nowa Zelandia. Przyjmuje rocznie około 700 tysięcy pasażerów.

</doc>
<doc id="1143244" url="https://pl.wikipedia.org/wiki?curid=1143244" title="Super ego">
Super ego



</doc>
<doc id="1143245" url="https://pl.wikipedia.org/wiki?curid=1143245" title="Lauren German">
Lauren German

Lauren Christine German (ur. 29 listopada 1978 w Huntington Beach) – amerykańska aktorka.
Znana z ról – głównie drugoplanowych – w dochodowych produkcjach, takich jak m.in. horrory: "Hostel 2" i "Teksańska masakra piłą mechaniczną". Częściej jednak związana z telewizją.
Ponadto aktorka wystąpiła w filmach: "The Divide", "Szkoła uczuć", "Tam, gdzie ty", "Samotny strażnik", "Skarbonki", "Powtórka z rozrywki", "Poddaj się, Dorotko", i w kilku serialach – m.in. w "Siódmym niebie, Chicago Fire" i "Lucyferze", w którym gra rolę detektyw Chloe Decker.

</doc>
<doc id="1143250" url="https://pl.wikipedia.org/wiki?curid=1143250" title="Wojciech Próchniewicz">
Wojciech Próchniewicz

Wojciech Zbigniew Próchniewicz (ur. 31 grudnia 1955, zm. 27 listopada 2011 w Lublinie) – polski poeta, prozaik, autor książek i piosenek dla dzieci i młodzieży, dramaturg, scenarzysta.
Życiorys.
Studiował w Politechnice Lubelskiej, gdzie otrzymał dyplom inżyniera mechanika. Równolegle ze studiami, w latach 1981–1984, pod kierunkiem prof. Jerzego Karolusa uczył się śpiewu operowego w Szkole Muzycznej II stopnia im. J. Elsnera w Warszawie. Debiutował w 1981 r. wierszem "Wołanie" w Kamenie, zaś prozą opowiadaniem pt. "Koncert" w Tygodniku Kulturalnym w 1983. W tym samym roku ukazała się "Bajka pełna nutek" dla dzieci. W 1988 roku otrzymał wyróżnienie w konkursie o Nagrodę Literacką im. B. Prusa za powieść dla dzieci "Lusteryk z Krainy Światła" Wyd. Nasza Księgarnia.
Twórczość.
Radio, telewizja, teatr, film.
Współpracował z telewizją i radiem. Napisał wiele utworów cyklicznych do programów dla dzieci "Wszystko gra" i "Nasza klasa" emitowanych w TVP1 i TV Polonia, bajki z cyklu "Opowieści Gargamela" w Polskim Radiu, sztukę sceniczną "Legenda o Czarciej Łapie" z muzyką Romualda Lipki (Budka Suflera) – prapremiera Teatr Muzyczny w Lublinie (1996). Do tekstów jego piosenek muzykę napisał też Romuald Twardowski. Jest autorem tekstów min. do piosenek "Tylko cień", "Lećmy do gwiazd" i "Taniec naszych dusz", wykonywanych przez Darka Kordka z płyty "I tylko cień"
Stworzył scenariusze do pierwszych odcinków lalkowych, animowanych dobranocek "Parauszek i przyjaciele", oraz .

</doc>
<doc id="1143252" url="https://pl.wikipedia.org/wiki?curid=1143252" title="Potrzeby">
Potrzeby



</doc>
<doc id="1143253" url="https://pl.wikipedia.org/wiki?curid=1143253" title="Jarużyn (kolonia)">
Jarużyn (kolonia)

Jarużyn (wg PRNG: Jarużyn-Kolonia) – zniesiona nazwa kolonii wsi Jarużyn w Polsce, położona w województwie kujawsko-pomorskim, w powiecie bydgoskim, w gminie Osielsko.
W zestawieniu archiwalnym TERYT z 1999 roku występuje jako podstawowa miejscowość pod nazwą Jarużyn o typie kolonia z nadanym identyfikatorem SIMC.
W roku 2008 miejscowość została usunięta z rejestru TERYT.
W latach 1975–1998 miejscowość należała administracyjnie do województwa bydgoskiego.

</doc>
<doc id="1143258" url="https://pl.wikipedia.org/wiki?curid=1143258" title="Droga krajowa B2 (Niemcy)">
Droga krajowa B2 (Niemcy)

Droga krajowa 2 () – niemiecka droga krajowa przebiegająca z północnego wschodu na południe, od granicy Polskiej w Rosówku [województwo zachodniopomorskie ] DK13 prowadzony ze Szczecina. przez Schwedt/Oder, Berlin, Poczdam, Wittenbergę, Lipsk, Gerę, Hof, Bayreuth, Norymbergę, Treuchtlingen, Donauwörth, Augsburg, Monachium do granicy z Austrią w Scharnitz.
Trasy europejskie.
Droga pomiędzy węzłem końcowym na autostradzie A95 a granicą z Austrią jest częścią trasy europejskiej E533 (ok. 40 km).
Miejscowości leżące przy B2.
Brandenburgia.
Neurochlitz, Gartz (Oder), Vierraden, Schwedt/Oder, Markt Landin, Pinnow, Angermünde, Serwest, Chorin, Sandkrug, Eberswalde, Spechthausen, Melchow, Biesenthal, Rüdnitz, Bernau bei Berlin, Schwanebeck, Lindenberg, Malchow, Poczdam, Michendorf, Seddiner See, Beelitz, Buchholz bei Beelitz, Treuenbrietzen, Dietersdorf.
Berlin.
Berlin, Berlin-Weißensee, Berlin-Marzahn
Saksonia-Anhalt.
Kropstädt, Wittenberga, Pratau, Eutzsch, Kemberg, Tornau, Profen, Predel, Reuden, Draschwitz, Bornitz, Zeitz, Droβdorf, Giebelroth.
Saksonia.
Bad Düben, Wellaune, Krostitz, Lipsk, Markkleeberg, Groβdeuben, Zwenckau, Rüssen-Kleinstorkwitz, Audigast, Pegau, Elstertrebnitz.
Turyngia.
Cretzschwitz, Langenberg, Gera, Großebersdorf, Mittelpöllnitz, Braundorf, Auma, Krölpa, Tegau, Oettersdorf, Schleiz, Zollgrün, Gefell.
Bawaria.
Töpen, Zedtwitz, Hof, Konradsreuth, Rothenmühle, Münchberg, Mussen, Friedmannsdorf, Möldenreuth, Gefrees, Lützenreuth, Hohenknoden, Bad Berneck, Neudorf, Benk, Bindlach, Bayreuth, Wolfsbach, Creuβen, Schnabelwaid, Pegnitz, Bronn, Weidensees, Leupoldstein, Almos, Hiltpoltstein, Kappel, Kemmathen, Gräfenberg, Weißenohe, Igensdorf, Eckental, Heroldsberg, Norymberga, Schwabach, Rednitzhembach, Roth, Wernsbach, Röttenbach, Pleinfeld, Ellingen, Weißenburg in Bayern, Dettenheim, Treuchtlingen, Dietfurt in Mittelfranken, Monheim, Kaisheim, Donauwörth, Mertingen, Nordendorf, Westendorf, Meitingen, Biberbach, Langweid am Lech, Stettenhofen, Gersthofen, Augsburg, Kissing, Mering, Merching, Althegnenberg, Hattenhofen, Mammendorf, Fürstenfeldbruck, Puchheim, Germering, Monachium, Starnberg, Pöcking, Tutzing-Traubing, Pähl, Wilzhofen, Wielenbach, Weilheim in Oberbayern, Polling, Etting, Spatzenhausen, Murnau am Staffelsee, Eschenlohe, Oberau, Farchant, Garmisch-Partenkirchen, Krün, Mittenwald.
Historia.
Fragment z Lipska przez Gerę i część Średniogórza Niemieckiego przebiega po trasie historycznej drogi "Via Imperii" a fragment tyrolsko-bawarsko-szwabski pokrywa się z historyczną "Via Claudia Augusta".
Trasa drogi pokrywa się w dużej mierze z przebiegiem przedwojennej "Reichsstrasse 2", która na północy biegła dalej do Szczecina, Gdańska i Tczewa gdzie łączyła się z "Reichsstrasse 1". Na południu "Reichsstrasse 2", po przyłączeniu Austrii w 1938 przebiegała na trasie Scharnitz – Zirl – Innsbruck – Brenner na granicy z Włochami.
W czasach istnienia NRD arteria składała się z dwóch niepołączonych ze sobą odcinków: Hirschberg – Gera – Zeitz – Leipzig – Lutherstadt Wittenberg – Potsdam – Groß Glienicke i Berlin – Bernau – Eberswalde-Finow – Angermünde – Schwedt – okolice Mescherin. „Dziura” w przebiegu znajdowała się na obszarze Berlina Zachodniego.
Opis trasy.
Brandenburgia.
Od granicy z Polską [od Szczecina DK13 ] do Berliina jest pierwszy odcinek a tak dokładnie do Berliner Ring. 
Bawaria.
Bayreuth-Norymberga.
W Bindlach droga opuszcza wielkie rondo w kierunku południowym i po przekroczeniu A9 wjeżdża do Bayreuth. Po opuszczeniu wiaduktu, jako Bernecker Strasse prowadzi przez 200 m na zachód po czym skręca na południe w Albrecht-Dürer-Str. Ale i tu droga po ok. 400 m zaczyna łagodnym łukiem skręcać na zachód aby dotrzeć do skrzyżowania z Hohenzolernring i drogą B22. Tu B2 odbija na południowy wschód (w prawo) by jako, coraz bardziej chyląca się ku południu Nürnberger Strasse opuścić miasto, ponownie przecinając bieg A9, tym razem z zachodu na wschód. Äussere Nürnberger Strasse przecina przedmieścia i po ok. 9 km dociera do Creußen. Miejscowość przecina z północy na południe niemalże przez samo centrum a opuszcza łukiem na południowy zachód wjeżdżając w las. Za lasem czeka na nas niewielkie jezioro i kolejna miejscowość, Schnabelwaid. Dalej w kierunku południowym, koło Zips łukiem na zachód by po chwili koło Buchau zwraca się ku południu by od północy wjechać do Pegnitz. Tu droga zatacza pół kręgu, omijając od północy i zachodu stare miasto i w kierunku południowo-zachodnim opuszcza miasto przez południowe dzielnice. Po raz kolejny przecina A9 w okolicach Färbig po czym rozłącza się z towarzyszącą jej od Bayreuth B85 skręcając na zachód. Mijając Bronn pochyla się na południe by w Weidensees znów odwrócić się na zachód. Jednak nie na długo. Po 1,5 km droga zwraca się na południowy zachód i ten kierunek utrzymuje przez kolejna 8 km. Przed Hiltpoldsteinem zwraca się ponownie na zachód i na wschodzie opuszczając miejscowość zmierza wprost do Gräfenbergu, który pozostawia na zachodzie omijając jego centrum. Obraca się na południe, mija Weissenohe i Igensdorf wijąc się pomiędzy masywami niewysokich gór Szwajcarii Frankońskiej. Do Eckentalu droga wjeżdża z północnego wschodu, przecina je na osi wschód-zachód, po czym opuszcza je kierując się na południowy zachód w kierunku Norymbergi. Zanim jednak dojedzie do Norymbergi, minie jeszcze jako obwodnica Heroldsberg.
Norymberga - Schwabach.
Po ominięciu Heroldsbergu droga przecina autostradę A3 przy węźle "Nürnberg-Nord" i wpada do północnej Norymbergi. Jako Äuβere Bayreuther Str. mija skrzyżowanie z prowadzącą na zachód Bierweg, która przez dzielnicę "Ziegelstein" doprowadza do lotniska i prowadzącą na wschód Thurn-und-Taxis-Str. stanowiącą północną granicę „Północno-wschodniego parku przemysłowego”. Cały czas jako czteropasmówka, droga mija skrzyżowanie z Ziegelsteinstr. oraz Kilianstr./Bessemerstr. Dalej pod wiaduktem i w kierunku "Centrum" po lewej stronie mija centrum handlowe "Mercado" i dociera do drogi B4R, która jako obwodnica śródmiejska wchłania drogi krajowe. do wyboru są dwie drogi o podobnej długości: północno-zachodnia i południowo-wschodnia.
Chcąc jednak zobaczyć centrum Norymbergi należy dalej jechać prosto Äuβere Bayreuther Straβe, która dalej jako Bayreuther Straβe doprowadzi nas do Rathenauplatz, gdzie po raz pierwszy miniemy mury starego miasta i basztę przy bramie "Laufer Tor". Zmierzamy dalej na południe mijając po prawej zachowane fragmenty murów obronnych. Przejeżdżamy przez wyspę "Schüt" na której mieści się "Dom Krakowski". Po prawej stronie tuż za mostem mijamy "Naturhistorisches Museum Nürnberg" oraz Gewerbemuseumsplatz w obrębie którego znajdują się: "Multipleks „Cinecitta”", Biblioteka miejska oraz "Centrum Doskonalenia Zawodowego w Norymberdze". Droga prowadzi dalej w kierunku południowym i dociera do "Dworca Głównego" mijając wcześniej skrzyżowanie z Lorenzer Str., prowadzącą do "Lorenzkirche", jednego z największych kościołów miasta oraz skrzyżowanie z Königstr. prowadzącą do głównych ulic handlowych miasta, Breitegasse i Karolinenstr. Na Placu Dworcowym zmieniamy kierunek podróży na zachodni i zmierzając wzdłuż południowego muru po lewej stronie mijamy gmach opery i docieramy do "Plärrer", placu stanowiącego ważny węzeł komunikacji miejskiej. "Plärrer" opuszczamy w kierunku południowo-zachodnim i Rothenburger Str. docieramy do B4R, którą kierując się na południe (w lewo) dotrzemy do skrzyżowania z Hansastr.
B4R opuszcza po przeciwległej stronie miasta na skrzażowaniach: dla objeżdżających miasto północą i zachodem z Hansastr., dla objeżdżających miasto wschodem i południem ze Schweinauer Haupt Str. po prawej stronie mija "Wieże telewizyjną w Norymberdze" i przecinając "Südwesttangente" przy węźle "Schweinau" rozwidla się na B2, zmierzającą na południe i B14 zmierzającą na zachód. Droga przecina dzielnice "Röthenbach bei Schweinau" i "Eibach" gdzie mija skrzyżowanie z Hafenstr., która prowadzi do portu rzecznego w Norymberdze. Kolejną dzielnicą jest Reichelsdorf za którym kończy się miasto Norymberga. Droga przecina Wolkersdorf, będący przedmieściami Schwabach i dociera do granic Schwabach.
Schwabach - Roth.
Do Schwabach droga wjeżdża przez dzielnicę "Nasbach" leżącą na północy. Zmierzając na południe, tuż przed centrum miasteczka, łagodnym łukiem zwraca się na południowy wschód i jako Nördliche Ringstr. po około 500 m. dojedzie do Ludwigstr., która odbija w lewo. Ludwigstr. po ok. 150 m robi łagodny zwrot na południowy wschód i jako Bahnhofstraβe dociera do czteropasmowej Rother Straβe, która doprowadza B2 do autostrady A6. Tu droga przenosi się na autostradę. Na węźle 56 "Schwabach-Süd", B2 opuszcza Schwabach i autostradą A6 w kierunku północno-wschodnim zmierza ku zjazdowi 57 "Schwabach-Roth". Po niespełna 1400 m droga opuszcza autostradę i czteropasmową jezdnią kieruje się na południe. Mija wyjazdy "Schwabach-Penzendorf", "Rednitzhembach", "Roth/Allersberg", "Roth/Hilpoltstein" i osiągając wyjazd "Roth-Kiliansdorf" dociera do końca czteropasmowej drogi.

</doc>
<doc id="1143262" url="https://pl.wikipedia.org/wiki?curid=1143262" title="Myślęcinek (wieś)">
Myślęcinek (wieś)

Myślęcinek – wieś w Polsce, położona w województwie kujawsko-pomorskim, w powiecie bydgoskim, w gminie Osielsko. Miejscowość wchodzi w skład sołectwa Osielsko.
W latach 1975–1998 miejscowość należała administracyjnie do województwa bydgoskiego. 
Komunikacja.
Przez wieś oraz nieopodal niej przejeżdżają następujące linie bydgoskiej komunikacji miejskiej:
52 Błonie - Podkowa - jedynie wariant przedłużony do Podkowy
93 Leśne - Niwy/Rybiniecka -linia międzygminna
94 Leśne - Żołędowo/Augustowska (z wariantem przez Maksymilianowo) - linia międzygminna
Zobacz też: Leśny Park Kultury i Wypoczynku, Wysoczyzna Osielska.

</doc>
<doc id="1143264" url="https://pl.wikipedia.org/wiki?curid=1143264" title="Wincenty Balicki">
Wincenty Balicki

Wincenty Balicki (ur. w 1798, zm. w 1844) – duchowny, kaznodzieja, działacz kulturalny i pisarz.
Życiorys.
Urodził się w Tarnowie. Studiował we Lwowie, gdzie przyjął święcenia kapłańskie. Był plebanem (przez pewien czas posługiwał na parafii w Lisigórze).
Po osiedleniu się na Warmii, przyjął luteranizm.
Członek i współpracownik założenia uczonego imienia Ossolińskich we Lwowie.

</doc>
<doc id="1143265" url="https://pl.wikipedia.org/wiki?curid=1143265" title="Jolanta Fedak">
Jolanta Fedak

Jolanta Beata Fedak z domu Pietruńko (ur. 21 września 1960 w Żarach, zm. 31 grudnia 2020) – polska polityk, politolog, w latach 2007–2011 minister pracy i polityki społecznej, posłanka na Sejm IX kadencji (2019–2020).
Życiorys.
Córka Jana i Wiktorii Pietruńko. Absolwentka studiów o specjalności nauczycielskiej w Instytucie Nauk Politycznych Uniwersytetu Wrocławskiego (1984). Kształciła się podyplomowo w zakresie administracji na Uniwersytecie im. Adama Mickiewicza w Poznaniu oraz zarządzania oświatą na Uniwersytecie Szczecińskim. Od początku lat 90. należała do Polskiego Stronnictwa Ludowego, była zatrudniona jako etatowy pracownik partii w Zielonej Górze. Po reformie samorządowej została powołana na stanowisko wicemarszałka lubuskiego. W rządzie Leszka Millera z rekomendacji PSL objęła funkcję wicewojewody lubuskiego, którą pełniła od 14 listopada 2001 do 3 marca 2003. Była następnie sekretarzem gminy Krosno Odrzańskie.
Bezskutecznie kandydowała do Sejmu w wyborach parlamentarnych w 2001 i do Senatu w wyborach w 2005. Bez powodzenia ubiegała się także o stanowisko prezydenta Zielonej Góry w wyborach samorządowych w 2006 (otrzymała 704 głosy). Została jednocześnie powołana w skład zarządu województwa w zawiązanej przez PO, PiS i PSL koalicji.
Od 2005 do 2012 była wiceprezesem Naczelnego Komitetu Wykonawczego PSL, a od 2008 stała na czele lubuskich struktur tej partii.
Kandydowała także do Senatu w wyborach parlamentarnych w 2007 z okręgu zielonogórskiego z ramienia PSL. Nie uzyskała mandatu, zdobywając 45 719 głosów. 16 listopada 2007 została ministrem pracy i polityki społecznej w pierwszym rządzie Donalda Tuska.
W wyborach w 2011 kandydowała do Sejmu z 1. miejsca na liście PSL w okręgu zielonogórskim, zdobywając 4692 głosy i nie uzyskując mandatu. 18 listopada 2011 zakończyła urzędowanie na funkcji ministra.
W 2013 została zatrudniona na stanowisku radcy prezesa ZUS, zaś od 2015 do 2017 kierowała Wojewódzkim Funduszem Gospodarki Wodnej i Ochrony Środowiska w Zielonej Górze. W wyborach do Parlamentu Europejskiego w 2014 kandydowała z okręgu nr 13, nie uzyskując mandatu. W wyborach w 2015 ponownie otwierała lubuską listę kandydatów PSL do Sejmu. W 2019 ubiegała się o mandat europosłanki z listy Koalicji Europejskiej, nie została wówczas wybrana.
W wyborach krajowych w tym samym roku z ramienia PSL uzyskała mandat posłanki IX kadencji, otrzymując w okręgu lubuskim 13 792 głosy. Zmarła w trakcie kadencji, mandat po niej objął Łukasz Mejza.
Życie prywatne.
Jolanta Fedak była mężatką, miała córkę Agatę.
Zmagała się z chorobą nowotworową; zmarła 31 grudnia 2020. 7 stycznia 2021 została pochowana na Cmentarzu Komunalnym w Zielonej Górze.

</doc>
<doc id="1143270" url="https://pl.wikipedia.org/wiki?curid=1143270" title="Elżbieta Bieńkowska">
Elżbieta Bieńkowska

Elżbieta Ewa Bieńkowska z domu Moycho (ur. 4 lutego 1964 w Katowicach) – polska urzędniczka i polityk.
W latach 2007–2013 minister rozwoju regionalnego, w latach 2011–2014 senator VIII kadencji, w latach 2013–2014 wiceprezes Rady Ministrów oraz minister infrastruktury i rozwoju, w latach 2014–2019 komisarz UE ds. rynku wewnętrznego i usług.
Życiorys.
Wykształcenie.
W 1982 ukończyła IV Liceum Ogólnokształcące im. Stanisława Staszica w Sosnowcu, w 1988 orientalistykę w zakresie iranistyki na Wydziale Filologicznym Uniwersytetu Jagiellońskiego, w 1996 Krajową Szkołę Administracji Publicznej (IV promocja), a w 1998 studia podyplomowe w Szkole Głównej Handlowej.
Działalność zawodowa.
Jest wieloletnim praktykiem zarządzania i wdrażania programów operacyjnych współfinansowanych z funduszy pomocowych i strukturalnych w ramach polityki spójności UE. Jest zwolenniczką decentralizacji władzy publicznej, w tym zarządzania polityką spójności UE w Polsce.
Pracowała jako pełnomocnik wojewody ds. kontraktu regionalnego dla województwa katowickiego i strategii rozwoju regionalnego. Brała także udział w pracach nad przygotowaniem programu PHARE INRED. Odbyła staże w Ministerstwie Spraw Zagranicznych oraz w administracji brytyjskiej. Stanowisko dyrektora Wydziału Rozwoju Regionalnego (ówcześnie Wydziału Programowania i Funduszy Europejskich) objęła w czasach, gdy marszałkiem województwa śląskiego był Jan Olbrycht (późniejszy poseł do PE z ramienia Platformy Obywatelskiej), utrzymała po przejęciu władzy w regionie w 2002 przez Michała Czarskiego z Sojuszu Lewicy Demokratycznej oraz w 2006, gdy marszałkiem województwa został Janusz Moszyński z ramienia Platformy Obywatelskiej. Koordynowała prace zespołu przygotowującego Regionalną Strategię Innowacji dla Województwa Śląskiego, była kierownikiem Zespołu zadaniowego ds. aktualizacji strategii rozwoju województwa śląskiego na lata 2000–2020, a także koordynatorem i negocjatorem zespołu tworzącego Regionalnego Programu Operacyjnego Województwa Śląskiego na lata 2007–2013, doprowadzając do przyjęcia tego programu 4 września 2007 w grupie pierwszych pięciu programów regionalnych w Polsce. Była członkiem Komitetu Monitorującego Regionalny Program Operacyjny Województwa Śląskiego. Wykładała na Politechnice Śląskiej w ramach II edycji Europejskich Studiów Podyplomowych z zakresu programów strukturalnych Unii Europejskiej. 5 października 2007 zarząd województwa powołał ją na stanowisko dyrektora Śląskiego Centrum Przedsiębiorczości. W latach 2002–2007 zajmowała stanowisko wiceprzewodniczącej rady nadzorczej Górnośląskiej Agencji Rozwoju Regionalnego.
Działalność polityczna.
16 listopada 2007 została zaprzysiężona na stanowisko ministra rozwoju regionalnego w pierwszym rządzie Donalda Tuska. Jej kandydaturę zgłosił Tomasz Tomczykiewicz (przewodniczący śląskiej PO) w porozumieniu z Janem Olbrychtem, który wcześniej odmówił objęcia tego stanowiska.
W wyborach parlamentarnych w 2011 została wybrana do Senatu jako bezpartyjna kandydatka z ramienia Platformy Obywatelskiej. Startując w okręgu wyborczym nr 75, otrzymała 48 281 głosów. W drugim rządzie Donalda Tuska zachowała stanowisko ministra rozwoju regionalnego. 27 listopada 2013 prezydent RP Bronisław Komorowski na wniosek premiera (zapowiedziany 20 listopada 2013) odwołał Elżbietę Bieńkowską z urzędu ministra rozwoju regionalnego i powołał na urzędy wicepremiera oraz ministra infrastruktury i rozwoju.
10 września 2014 Jean-Claude Juncker ogłosił nominację Elżbiety Bieńkowskiej na komisarza Komisji Europejskiej ds. rynku wewnętrznego i usług, przemysłu, przedsiębiorczości oraz małych i średnich przedsiębiorstw. 22 września 2014 przestała pełnić urząd wicepremiera oraz ministra infrastruktury i rozwoju, a 31 października 2014 złożyła mandat senatorski w związku z przyszłym objęciem nowej funkcji. Stanowisko komisarza Komisji Europejskiej piastowała od 1 listopada 2014 do 30 listopada 2019.
W maju 2015 Cezary Gmyz z tygodnika „Do Rzeczy” ujawnił nagranie rozmowy Elżbiety Bieńkowskiej z szefem CBA Pawłem Wojtunikiem, mającej mieć miejsce w czerwcu 2014 w restauracji Sowa i Przyjaciele i być częścią tzw. afery podsłuchowej.
Odznaczenia i wyróżnienia.
W 2011 otrzymała Nagrodę Kisiela. W 2013 Konfederacja Lewiatan przyznała jej Nagrodę im. Władysława Grabskiego. W 2014 została wyróżniona nagrodą Wiktora 2013 w kategorii „Polityk Roku”. W 2015 zdobyła pierwsze miejsce w plebiscycie Programu III Polskiego Radia „Srebrne Usta 2014” za wypowiedź: „Pasażerom to można tylko powiedzieć jakby: sorry, mamy taki klimat, no niestety”.
Życie prywatne.
Córka Tadeusza i Jadwigi. Zamężna (mąż Artur), ma troje dzieci (Michalinę, Mateusza i Zofię). Mieszka w Mysłowicach.

</doc>
<doc id="1143276" url="https://pl.wikipedia.org/wiki?curid=1143276" title="Puls (film 2006)">
Puls (film 2006)

Puls (tytuł oryg. "Pulse") – amerykański film fabularny z 2006 r. Remake japońskiego filmu pod tym samym tytułem z 2001 r.
Treść.
Chłopak Mattie popełnia samobójstwo. Dziewczyna, wraz z nowym kolegą Dexterem, odkrywają na komputerze zmarłego misterną stronę internetową. Postanawiają wszcząć w tej sprawie śledztwo i odkrywają, że ta strona internetowa skrywa tajemnicę coraz częściej popełnianych samobójstw.

</doc>
<doc id="1143280" url="https://pl.wikipedia.org/wiki?curid=1143280" title="Piotr Chelczycki">
Piotr Chelczycki

Piotr Chelczycki (Petr Chelčický)
(ur. ok. 1390 Vodnany, zm. ok. 1460) – ideolog braci czeskich, myśliciel i pisarz husycki z XV wieku.
Pochodzenie.
Uważa się, że Piotr Chelczycki urodził się w południowych Czechach około 1390, choć zwolennicy jednej z teorii umieszczają jego narodziny w 1374. O jego życiu prywatnym wiadomo bardzo mało. Różni historycy nazywają go chłopem pańszczyźnianym, wolnym rolnikiem, dziedzicem, arystokratą, szewcem, księdzem i waldensem. Przy jednej z okazji Chelczycki nazywa siebie wieśniakiem, lecz to określenie kłóci się z jego możliwościami życia w Pradze w latach 1419–1421, podstawową znajomością łaciny oraz czasem, jaki mógł poświęcić oddawaniu się pasji literackiej, politycznej i religijnej. Jest pewne, że był niezwykle oczytany jak na średniowiecznego człowieka bez normalnej edukacji uniwersyteckiej. Po 1421 żył i gospodarował w swej rodzinnej wiosce Chelcice niedaleko Vodňan. Napisał 56 znanych prac, lecz większość pozostała nieopublikowana i niedostępna z wyjątkiem oryginalnych manuskryptów. Na jego sposób myślenia oddziaływali Tomasz ze Štitnego, Jan Wiklef, Jan Hus oraz spuścizna waldensów. Zmarł około 1460.
Brak przemocy a wojna.
Już w 1420 Chelczycki nauczał, że przemoc nie powinna być wykorzystywana w kwestiach religijnych. Używał przypowieści o pszenicy (Mateusza 13:24–30) by wykazać, że zarówno grzesznikom, jak i świętym miano pozwolić żyć razem aż do żniwa. Nauczał, że złem jest zabijanie grzesznych, że chrześcijanie powinni odmawiać służby wojskowej. Argumentował, że jeśli biedni odmówią, to władcy nie będą mieli nikogo, kto pójdzie dla nich na wojnę. Chelczycki nauczał, że żadna siła fizyczna nie zniszczy zła, a chrześcijanie powinni przyjmować prześladowania bez brania odwetu. Wierzył, że wojna jest najgorszym złem i uważał, że żołnierze są niczym więcej niż mordercami. Odrzucał nawet wojnę obronną. Wierzył, że przykład Jezusa i ewangelie są wzorami pokoju.
Pisma.
Chelczycki jest autorem około 50 pism, które przetrwały do czasów obecnych. Wszystkie są pisane w języku czeskim.
"O duchowej walce", napisane w 1421, było jego pierwszą poważną pracą. Argumentował w niej, że taboryci wzięli udział w przemocy przez diabelskie oszustwo i pożądanie dla spraw tego świata. Krytykował również millenaryzm, sprzeciwiał się fizycznej walce, wskazał, że zadłużenie się daje władzę pożyczającym nad dłużnikami.
W "O potrójnym podziale społeczeństwa" krytykował arystokrację, kler i klasę średnią. Opisał, jak zniewolili prostych ludzi i ujeżdżają ich, „jakby byli bestiami”. Jego najobszerniejszym i jednym z ostatnich dzieł była napisana około 1443 "Sieć wiary". Pokazał w nim, jak dwunastu apostołów traktowało wszystkich ludzi jako równych, a Chrystusa uważali za jedynego przywódcę. Uzasadniał, że cesarz i papież są dwoma ogromnymi wielorybami, które rozrywają sieć wiary. Zawarł w tej pracy również obszerny komentarz na temat soboru florenckiego.
Wpływ.
Chelczycki jest nazywany „czołowym myślicielem XV-wiecznego ruchu czeskiej reformacji husyckiej” Z pewnością był wpływowym myślicielem wśród braci czeskich w swoich czasach. W późniejszych czasach jego wpływ można dostrzec w Kościele morawskim ("Unitas Fratrum"), u braci czeskich ("Jednota Bratrska") i baptystów czeskich (znani również jako "Jednota Braci Baptystów"). Podobieństwa można zauważyć między jego naukami oraz anabaptystami na kontynencie i w mniejszym zakresie z angielskimi baptystami, jednakże nie wykazano istnienia bezpośrednich powiązań. Kładł nacisk na Nowy Testament jako wyłączne i ostateczne źródło poznania woli Boga. Uznawał dwa sakramenty: chrzest i wieczerzę pańską. Zachęcał ludzi do czytania i samodzielnego objaśniania Biblii.
Praca Chelczyckiego, szczególnie "Sieć wiary", miała wpływ na Lwa Tołstoja i jest wspominana w jego noweli "Królestwo Boże jest wewnątrz Ciebie" (1894).

</doc>
<doc id="1143285" url="https://pl.wikipedia.org/wiki?curid=1143285" title="Puls (film 2001)">
Puls (film 2001)

 – japoński horror, który swoją oficjalną premierę miał 23 maja 2001 roku. Reżyserem i scenarzystą jest Kiyoshi Kurosawa.
Opis fabuły.
Film traktuje o swoistych dla japońskiego kina grozy zjawiskach paranormalnych. Ludzie z niewyjaśnionych przyczyn znikając z powierzchni Ziemi, pozostawiają za sobą jedynie tajemnicze sypkie plamy. Pomimo iż film to typowy horror, obrazuje lęki przed samotnością i pokazuje emocje towarzyszące odosobnieniu.
W 2006 roku powstał remake pod tym samym tytułem, w reżyserii Jima Sonzero, z Kristen Bell w roli głównej.

</doc>
<doc id="1143286" url="https://pl.wikipedia.org/wiki?curid=1143286" title="Grypozaury">
Grypozaury

Grypozaury ("Gryposaurini") to jedno z plemion podrodziny hadrozaurów (Hadrosaurinae). Dinozaury z tego plemienia osiągały około 8,5 metra długości.
Hadrozaury żywiły się roślinami i prawdopodobnie żyły w stadach.
Rodzaje.
Do Grypozaurów należą:

</doc>
<doc id="1143288" url="https://pl.wikipedia.org/wiki?curid=1143288" title="Św. Oliwia">
Św. Oliwia



</doc>
<doc id="1143294" url="https://pl.wikipedia.org/wiki?curid=1143294" title="Świercze (stacja kolejowa)">
Świercze (stacja kolejowa)

Świercze – stacja kolejowa w Świerczach, w województwie mazowieckim, w Polsce.
W roku 2017 stacja obsługiwała 500–699 pasażerów na dobę.

</doc>
<doc id="1143300" url="https://pl.wikipedia.org/wiki?curid=1143300" title="Heavy on My Heart">
Heavy on My Heart

Heavy on My Heart - to czwarty i ostatni singel promujący płytę amerykańskiej gwiazdy pop Anastacii z albumu o takim samym tytule, co pseudonim piosenkarki. Został on wydany prawie rok później od pierwszego singla, mianowicie 7 marca 2005 roku. Piosenka jak i cała płyta nawiązuje do życia prywatnego piosenkarki - opowiada o historii miłosnej, a w znaczeniu metaforycznym ukazuje walkę piosenkarki z rakiem piersi. Singel wywołał pozytywne wrażenie na krytykach muzycznych. Już po kilku tygodniach "Heavy on My Heart" figurowało w pierwszej dwudziestce we Włoszech, Hiszpanii czy Holandii.
Wideoklip.
Teledysk do piosenki został nakręcony między 26 listopada, a 29 listopada 2004 roku w Bukareszcie. Całość nadzorował Ronald Vietz.
W teledysku Anastacia przedstawiona została jako manekin, który zakochał się w innym manekinie z wystawy sklepowej. Podczas refrenu, piosenkarka rozbija szybę witryny i wraz z męskim towarzyszem tańczy wśród spadającego śniegu, zakochują się w sobie. Jednak po pewnym czasie sklep, w którym stoją, bankrutuje. Całe wyposażenie oraz niepotrzebne już manekiny wywożone są do fabryki, gdzie ulegają spaleniu. W płomieniach pieca zakochani po raz ostatni dotykają swoich ust - po czym topnieją od temperatury. Teledysk miał na celu ukazanie, iż piosenkarka jest sama. Przesłaniem jest to, że w każdym momencie, nawet w pozornie najszczęśliwszym można stracić swoją miłość.

</doc>
<doc id="1143302" url="https://pl.wikipedia.org/wiki?curid=1143302" title="Kaliptrogen">
Kaliptrogen

 Kaliptrogen – jeden z histogenów w merystemie wierzchołkowym korzenia, dający początek czapeczce korzenia roślin jednoliściennych.

</doc>
<doc id="1143312" url="https://pl.wikipedia.org/wiki?curid=1143312" title="Zhang Pengxiang">
Zhang Pengxiang

Zhang Pengxiang, chin. upr. 张鹏翔; chin. trad. 張鵬翔, pinyin Zhāng Péngxiáng (ur. 29 czerwca 1980) – chiński szachista, arcymistrz od 2001 roku.
Kariera szachowa.
Pierwsze sukcesy na arenie międzynarodowej zaczął odnosić pod koniec lat 90. XX wieku. W 1999 roku podzielił V miejsce (wraz z m.in. Pawłem Blehmem) w mistrzostwach świata juniorów do lat 20 rozegranych w Erywaniu. W 2000 roku triumfował w Gyuli, natomiast w 2001 zwyciężył w Pekinie oraz podzielił III miejsce w indywidualnych mistrzostwach Azji, dzięki czemu awansował do rozegranego w tym samym roku pucharowego turnieju o mistrzostwo świata, w I rundzie eliminując (po dogrywce) Anatolija Karpowa, a w II przegrywając z Jewgienijem Pigusowem. W 2002 odniósł kolejne sukcesy, zwyciężając (przed m.in. Iwanem Czeparinowem, Robertem Kempińskim, Leinierem Dominguezem, Aleksandrem Bielawskim i Peterem Heine Nielsenem) w silnie obsadzonym otwartym turnieju w Linares oraz zdobywając tytuł indywidualnego mistrza Chin. W 2004 podzielił I lokaty w "openach" w Barcelonie (wraz z Tigerem Hillarpem Perssonem i Olegiem Korniejewem) oraz w Hoogeveen (wraz z Michaiłem Gurewiczem), natomiast w 2005 odniósł zdecydowane zwycięstwo w Cannes (zdobywając 8½ pkt w 9 partiach) oraz podzielił I m. (wspólnie z Sebastianem Siebrechtem) w Bad Wörishofen. W następnym roku triumfował w Manili i w Singapurze, natomiast w 2007 zdobył w Cebu City tytuł indywidualnego mistrza Azji.
W latach 2002 i 2006 reprezentował Chiny na szachowych olimpiadach, w roku 2006 w Turynie zdobywając wraz z drużyną srebrny medal. Jest również dwukrotnym medalistą drużynowych mistrzostw świata z roku 2005: srebrnym (wraz z zespołem) oraz brązowym (za indywidualny wynik na II szachownicy).
Najwyższy ranking w dotychczasowej karierze osiągnął 1 kwietnia 2007, z wynikiem 2657 punktów zajmował wówczas 47. miejsce na światowej liście FIDE, jednocześnie zajmując 1. miejsce wśród chińskich szachistów.

</doc>
<doc id="1143316" url="https://pl.wikipedia.org/wiki?curid=1143316" title="Ghat (ujednoznacznienie)">
Ghat (ujednoznacznienie)



</doc>
<doc id="1143317" url="https://pl.wikipedia.org/wiki?curid=1143317" title="Port lotniczy Kotonu">
Port lotniczy Kotonu

Port lotniczy Kotonu – międzynarodowy port lotniczy położony w Kotonu. Jest największym portem lotniczym w Beninie.

</doc>
<doc id="1143322" url="https://pl.wikipedia.org/wiki?curid=1143322" title="Warsawpack">
Warsawpack

Warsawpack – kanadyjski zespół, którego muzykę można określić jako fuzję jazzu, rocka, rapu i funky. Przekaz zespołu ma silny, radykalny, polityczny wymiar, krytykujący neoliberalizm, kapitalizm, neokolonializm, fałszywy obraz świata przedstawiany przez media, konsumpcjonizm, zakłamanie polityków, naruszanie praw osobistych przez policję.
Zespół zakończył działalność w 2004 roku, tłumacząc to trudnościami związanymi z niemożnością utrzymania się z koncertowania. Nazwa zespołu była nawiązaniem do Układu Warszawskiego (ang. "Warsaw Pact").
Tematyka utworów.
W swoich tekstach Warsawpack zaznaczali, że we współczesnym świecie, jeżeli wyraża się sprzeciw wobec norm ustalanych przez establishment, należy to do sfery tabu, a sam kontestator uznawany jest za anty-patriotę i zaszufladkowany jako anarchista, komunista czy terrorysta ("Lump of Coal"). Zauważyli też, że dzisiejszym "straszakiem" mediów nie jest już komunizm, lecz islamski terroryzm ("Doomsday Device"). W utworze "War on Drugs" twierdzili, że kampania "wojny z narkotykami" jest tylko pretekstem do tego aby policja była uprawniona do naruszania prawa nietykalności obywateli poprzez rutynowe zatrzymania i przeszukiwania, oraz że została uruchomiona, aby państwo nie miało konkurencji jeśli chodzi o dystrybucję używek: "Have a beer and a smoke and don't open your mouth" ("Wypij piwo, zapal fajkę i siedź cicho"). Zaznaczali, że marihuana nie stanowi realnego zagrożenia, mimo to rządy robią wszystko, aby ludzie korzystający z niej znaleźli się w więzieniu. Wyrażali niepokój związany z dzisiejszym podziałem świata gdy: "Połowa moich ludzi umiera z głodu a druga połowa jest na diecie" ("Doomsday Device"). W piosence "Wolfblitzer" krytykowali inwazję USA na Irak i absurd wojny. Opisywali także procesy, które zachodziły w mediach, gospodarce i Białym Domu przed tym zdarzeniem, zadając pytanie: "Czy nie przypomina to całkiem nazistowskich Niemiec?"
Dyskografia.
Przez pięć lat swojej działalności zespół nagrał jeden minialbum oraz dwie płyty długogrające:

</doc>
<doc id="1143324" url="https://pl.wikipedia.org/wiki?curid=1143324" title="Baszkówka (meteoryt)">
Baszkówka (meteoryt)

Baszkówka – meteoryt z grupy chondrytów zwyczajnych, o masie 15,7 kg, który spadł 25 sierpnia 1994 we wsi Baszkówka koło Piaseczna. 
Opis.
Meteoryt Baszkówka ma unikatowy kształt wytopionego stożka, ponieważ wchodząc w atmosferę Ziemi nie obracał sie, został też znaleziony zaraz po upadku przez bezpośrednich świadków, co zapobiegło jego erozji. Chondry mają budowę porfirową, gdzie prakryształy zbudowane są z pikotytu (odmiana spinelu bogata w chrom) i oliwinu, rozmieszczonych w masie bogatej w kamacyt (żelazo) i troilit. Chondry zajmują 30 – 50% objętości okazu i osiągają do 4 mm wielkości. Wiek datowany metodą K-Ar wynosi 3,8 mld lat.
Baszkówka charakteryzuje się:
Model Baszkówki jest eksponowany w Muzeum Geologicznym Państwowego Instytutu Geologicznego w Warszawie.

</doc>
<doc id="1143329" url="https://pl.wikipedia.org/wiki?curid=1143329" title="Christian Goldbach">
Christian Goldbach

Christian Goldbach (ur. 18 marca 1690 w Królewcu, zm. 20 listopada 1764 w Moskwie) był pruskim matematykiem. Znany jest z nazwanej jego imieniem hipotezy Goldbacha.
Życiorys.
Urodził się w Królewcu, stolicy Prus Książęcych, będących wówczas częścią państwa Brandenburgia-Prusy. Był synem pastora. W 1725 podjął pracę w nowo otwartej Petersburskiej Akademii Nauk. Uczył m.in. przyszłego cara Rosji Piotra II. W 1742 podjął służbę w rosyjskim ministerstwie spraw zagranicznych. Zmarł w Moskwie.
Goldbach odbywał liczne podróże po Europie – w ich trakcie spotykał się ze znanymi matematykami, takimi jak Godfryd Leibniz, Leonard Euler czy Mikołaj I Bernoulli. Najbardziej znany jest z korespondencji z tymi matematykami; w jednym z listów skierowanych w roku 1742 do Eulera sformułował swoją hipotezę z dziedziny teorii liczb.
Prowadził głównie rozważania z dziedziny analizy matematycznej, a także studia nad potęgami doskonałymi – w tej ostatniej dziedzinie udowodnił kilka twierdzeń.

</doc>
<doc id="1143330" url="https://pl.wikipedia.org/wiki?curid=1143330" title="Stybnit">
Stybnit



</doc>
<doc id="1143339" url="https://pl.wikipedia.org/wiki?curid=1143339" title="Waskulum">
Waskulum



</doc>
<doc id="1143344" url="https://pl.wikipedia.org/wiki?curid=1143344" title="Albert Józef Wettyn">
Albert Józef Wettyn

Albert Józef Wettyn, właśc. Albert Józef Maria Franciszek Ksawery Wettyn (ur. 30 listopada 1934 w Bambergu, zm. 6 października 2012 w Monachium) – książę saski z dynastii Wettynów (linii albertyńskiej), członek saksońskiej rodziny królewskiej, pretendent do tronu Saksonii.
Czwarte dziecko (drugi syn) księcia Fryderyka Krystiana i księżniczki Elżbiety Heleny Thurn und Taxis, młodszy brat księcia Marii Emanuela i zarazem wnuk ostatniego króla Saksonii, Fryderyka Augusta III. 12 kwietnia 1980 roku zawarł morganatyczne małżeństwo z Elmirą Henke (Niemką, ur. 25 grudnia 1930 roku w Łodzi).
Pomimo formalnej zgody dla projektu starszego brata, dążącego do tego, ażeby jego następcą oraz spadkobiercą rodu został ich wspólny siostrzeniec, Aleksander z Saksonii-Gessaphe – w tym celu książę Albert Józef wraz z małżonką Elmirą oraz innymi członkami rodziny królewskiej podpisał nawet specjalny dokument z 14 maja 1997 roku – latem 2002 roku miał oświadczyć, że „tymczasowo odwołuje” zawarte porozumienie. Zmieniając zdanie, stanął na stanowisku, że następstwo po Marii Emanuelu powinno przysługiwać, zgodnie z prawem salickim (uchylonym wszakże przez Konstytucję Królestwa Saksonii z 1831 roku), wszystkim męskim przedstawicielom dynastii Wettynów bez względu na zawierane małżeństwa. Po śmierci starszego brata, dnia 23 lipca 2012 roku ogłosił się głową saksońskiej rodziny królewskiej. To samo – na podstawie postanowień umowy z 1997 roku – uczynił Aleksander de Afif, co o mało nie skończyło się awanturą na pogrzebie zmarłego. Ponieważ kwestia ta jest problematyczna, przeto dnia 23 lipca 2012 roku książę Albert Józef został jednym z dwóch pretendentów do królewskiej korony Saksonii. Zmarł niecałe trzy miesiące po starszym bracie.

</doc>
<doc id="1143352" url="https://pl.wikipedia.org/wiki?curid=1143352" title="Scott Bairstow">
Scott Bairstow

Scott Hamilton Bairstow (ur. 23 kwietnia 1970 w Steinbach) – kanadyjski aktor telewizyjny i filmowy.
Życiorys.
Wczesne lata.
Urodził się w Steinbach w prowincji Manitoba jako syn Douglasa i Diane Bairstow, profesjonalnych instrumentalistów muzyków poważnej Winnipeg Symphony Orchestra. Mając dziesięć lat, wystąpił w programie telewizyjnym "Spotkajmy się" ("Let’s Go!", 1980-84).
Kariera.
Na początku swojej kariery pojawił się w kanadyjskich przedstawieniach: "Nasze miasto" ("Our Town") i "A Study in Scarlet". Kiedy miał siedemnaście lat, przeniósł się do Nowego Jorku i dwa lata później pojawił się jako Stuart Chandler w operze mydlanej ABC "Wszystkie moje dzieci" ("All My Children", 1989). Następnie zagrał w telewizyjnym dramacie CBS "Nasz mały chłopiec" ("There Was a Little Boy", 1993) z Cybill Shepherd i Johnem Heardem, teledramacie "Miejskie nieruchomości" ("Country Estates", 1993) u boku Perry’ego Kinga, serialu FOX "Z Archiwum X" ("The X Files", 1994), zanim zadebiutował na kinowym ekranie w filmie przygodowym Kena Olina "" ("White Fang 2: Myth of the White Wolf", 1994).
Sławę zyskał rolą Newta Calla w serialu-westernie "Na południe od Brazos" ("Lonesome Dove: The Series", 1994-1995) i sequelu "Na południe od Brazos: Lata bezprawia" ("Lonesome Dove: The Outlaw Years", 1995-1996), jako Ned Grayson w serialu FOX "Ich pięcioro" ("Party of Five", 1998-2000) oraz w roli podporucznika Thomasa Hobbesa w serialu sci-fi FOX "Ryzykowna gra" ("Harsh Realm", 1999-2000) z Terrym O’Quinnem. Rola Sona Hollanda w westernie TNT "Dwóch dla Teksasu" ("Two for Texas", 1998) z Krisem Kristoffersonem przyniosła mu nagrodę Brązowego Kowboja. Zagrał także w dramacie przygodowym sci-fi Kevina Costnera "Wysłannik przyszłości" ("The Postman", 1997) i serialu NBC "Dotyk anioła" ("Touched by an Angel", 2003).
Życie prywatne.
W latach 1994–2000 był żonaty z Marty Rich, z którą ma dwóch synów: Caseya Williama (ur. 1995) i Daltona (ur. 1998). W latach 2001–2002 był związany z Elizabeth Daily.
W maju 2003 roku w Everett w stanie Waszyngton został oskarżony o gwałt drugiego stopnia, kiedy wyszedł na jaw jego związek z dwunastolatką, która była spokrewniona z jego ex-żoną. Związek trwał od 1998 do 2001 roku.

</doc>
<doc id="1143353" url="https://pl.wikipedia.org/wiki?curid=1143353" title="Cena transferowa">
Cena transferowa

Cena transferowa, cena transakcyjna – cena stosowana w transakcjach pomiędzy podmiotami powiązanymi, w szczególności w ramach jednej grupy kapitałowej.
Znaczną część transakcji na rynku biznesowym stanowią transakcje między podmiotami powiązanymi, takie jak choćby przepływ towarów handlowych między przedsiębiorstwami z jednej grupy kapitałowej lub świadczenie usług na rzecz osób prawnych przez ich właścicieli i zarządy.
Ceny transferowe stosowane w tych transakcjach mogą mieć decydujący wpływ na ostateczną wysokość zysków lub strat w poszczególnych częściach grupy, a ostatecznie także na konkurencyjność grupy wobec innych przedsiębiorstw.
Ceny transferowe a podatki.
Stosowanie odpowiedniej polityki cen transferowych, może znacząco wpłynąć na zobowiązania w podatku dochodowym przedsiębiorstw, szczególnie gdy członkami grupy są przedsiębiorstwa z krajów o różnorodnych systemach podatkowych.
Przykład.
Spółka A sprzedaje w kraju A towar importowany z kraju B, gdzie posiada spółkę córkę – Spółkę B. Wartość rynkowa towaru dostarczanego przez spółkę B to 250 000 EUR, a cena dla ostatecznego odbiorcy to 500 000 EUR. W kraju A podatek dochodowy wynosi 20%, gdy w kraju B wynosi on 10%.
Jeżeli cena transferowa między spółkami B i A:
a) Zostanie ustalona na 250 000 EUR (wartość rynkowa) – zobowiązanie podatkowe (bez uwzględniania kosztów uzyskania przychodu) wyniesie odpowiednio 50 000 EUR w kraju A ((500 000 – 250 000) x 20%) i 25 000 EUR w kraju B (250 000 × 10%), w sumie 75 000 EUR.
b) Zostanie ustalona na 450 000 EUR (powyżej wartości rynkowej) – zobowiązanie podatkowe (bez uwzględniania kosztów uzyskania przychodu) wyniesie zaledwie 10 000 EUR w kraju A ((500 000 – 450 000) x 20%) i 45 000 EUR w kraju B (450 000 × 10%), w sumie 55 000 EUR.
W przedstawionym przykładzie, zastosowanie świadomej polityki cen transferowych może oznaczać dla grupy oszczędność w wysokości 20 000 EUR.
Aby ograniczyć ryzyko przerzucania dochodów za pomocą cen transferowych, państwa nakładające wysokie zobowiązania podatkowe wprowadziły do swoich systemów uregulowania nakładające na przedsiębiorstwa obowiązek ustalania cen transferowych na poziomie zgodnym z cenami rynkowymi. W większości krajów należących do OECD, przedsiębiorstwa są zobowiązane przygotowywać specjalną dokumentację, udowadniającą zgodność danej ceny transferowej z cenami rynkowymi.
Ceny transferowe w polskim prawie podatkowym.
W 2000 z inicjatywy Marka Belki, sprawującego ówcześnie funkcję ministra finansów, wdrożono do polskiego prawa podatkowego przepisy dotyczące cen transferowych, nowelizując Ordynację podatkową. Od 2019 r. kwestię cen transferowych reguluje ustawa z dnia 16 października 2019 r. o rozstrzyganiu sporów dotyczących podwójnego opodatkowania oraz zawieraniu uprzednich porozumień cenowych ().
Do najistotniejszych aktów prawa regulujących problematykę cen transferowych osób prawnych zaliczane są:
Tematyka cen transferowych pierwotnie została uregulowana w rozdziale 1a "Ceny transferowe". Rozdział ten regulował
Kwestie ogólne i definicyjne.
Zgodnie z przepisami cena transferowa oznaczał rezultat finansowy warunków ustalonych lub narzuconych w wyniku istniejących powiązań, w tym cenę, wynagrodzenie, wynik finansowy lub wskaźnik finansowy. Zgodnie z definicją każda odpłatna transakcja pomiędzy podmiotami powiązanymi skutkowała powstaniem ceny transferowej. Istnienie transakcji pomiędzy podmiotami powiązanymi nie oznaczało, że transakcje te były wykorzystywane w celu optymalizacji podatkowej lub unikania opodatkowania. 
Ceny transferowa to wynik transakcji zawartej pomiędzy podmiotami powiązanymi. Ustawa definiowała podmioty powiązane w art. 11a ust. 1 pkt 4. Zgodnie z tym przepisem podmioty powiązane to:
Przez wywieranie znaczącego wpływu rozumiano:
Innymi słowy ustawa wyszczególniała trzy rodzaje powiązań: kapitałowe, rodzinne i funkcyjne (np. poprzez pełnienie funkcji w zarządzie, radzie nadzorczej czy innym organie kontroli). 
Zasada ceny rynkowej.
Zgodnie z art. 11c Ordynacji podatkowej podmioty powiązane były obowiązane ustalać ceny transferowe na warunkach, które ustaliłyby między sobą podmioty niepowiązane. Jeżeli w wyniku istniejących powiązań zostały ustalone lub narzucone warunki różniące się od warunków, które ustaliłyby między sobą podmioty niepowiązane, i w wyniku tego podatnik wykazywał dochód niższy (stratę wyższą) od tego, jakiego należałoby oczekiwać, gdyby wymienione powiązania nie istniały, organ podatkowy określał dochód (stratę) podatnika bez uwzględnienia warunków wynikających z tych powiązań. Określając wysokość dochodu (straty) podatnika w sytuacji, organ podatkowy brał pod uwagę faktyczny przebieg i okoliczności zawarcia i realizacji transakcji kontrolowanej oraz zachowanie stron tej transakcji.
W przypadku gdy organ podatkowy uznał, że w porównywalnych okolicznościach podmioty niepowiązane kierujące się racjonalnością ekonomiczną nie zawarłyby danej transakcji kontrolowanej lub zawarłyby inną transakcję, lub dokonałyby innej czynności, zwanych dalej "transakcją właściwą", organ ten określał dochód (stratę) podatnika bez uwzględnienia transakcji kontrolowanej, a w przypadku gdy było to uzasadnione, określał dochód (stratę) podatnika z transakcji właściwej względem transakcji kontrolowanej.
Organ podatkowy w tym celu wykorzystywał jedną z metod weryfikacji cen transferowych:
Nie istniała hierarchia metod, należało stosować metodę najbardziej odpowiednią dla danej transakcji. 
Dokumentacja cen transferowych.
Podmioty powiązane były obowiązane do sporządzania lokalnej dokumentacji cen transferowych za rok obrotowy w celu wykazania, że ceny transferowe zostały ustalone na warunkach, które ustaliłyby między sobą podmioty niepowiązane.
Dokumentacja musiała być sporządzona dla transakcji, które przekraczały określone w ustawie progi finansowe: 
Dokumentacja cen transferowych powinna była zawierać:
Ustawa o podatku dochodowym od osób fizycznych zawiera analogiczne przepisy, jak ustawa o podatku dochodowym od osób prawnych. Przepisy te zawarte są w rozdziale 4b.
Przepisy dotyczące VAT zawierają art. 32, który reguluje kwestie transakcji pomiędzy podmiotami powiązanymi. Zgodnie z tym przepisem, w przypadku gdy między nabywcą a dokonującym dostawy towarów lub usługodawcą istnieją powiązania oraz w przypadku gdy wynagrodzenie jest:
- organ podatkowy określa podstawę opodatkowania zgodnie z wartością rynkową, jeżeli okaże się, że powiązania te miały wpływ na ustalenie wynagrodzenia z tytułu dostawy towarów lub świadczenia usług.
Dla osób fizycznych:
Dla osób prawnych:

</doc>
<doc id="1143356" url="https://pl.wikipedia.org/wiki?curid=1143356" title="Paraliż senny">
Paraliż senny



</doc>
<doc id="1143366" url="https://pl.wikipedia.org/wiki?curid=1143366" title="Jan Szturc">
Jan Szturc

Jan Szturc (ur. 20 czerwca 1958 w Wiśle) – polski skoczek narciarski, kombinator norweski i piłkarz, reprezentant KS Wisła oraz trener skoków narciarskich i kombinacji norweskiej w tymże klubie; wujek i pierwszy trener Adama Małysza.
Kariera zawodnicza.
Jako członek Wisły-Start, w sezonie 1972/1973 wystąpił na Centralnych Igrzyskach Młodzieży w Zakopanem, gdzie zajął 6. miejsce w biegu i to samo w kombinacji norweskiej, dwukrotnie upadając w skokach. W następnym sezonie uplasował się na 6. miejscu na mistrzostwach Polski juniorów. Na Zimowych Igrzyskach Szkół zdobył złoty medal w sztafecie szkół średnich. Rok później na Centralnej Zimowej Spartakiadzie Młodzieży zdobył złoty medal w kombinacji norweskiej juniorów młodszych i srebro w biegu sztafetowym. Rok później zdobył złoto w Mistrzostwach Polski w kombinacji norweskiej. W 1978 został powołany do wojska i reprezentował klub WKS Zakopane.
W sezonie 1977/1978 występował w sekcji piłkarskiej Wisły-Start, która zadebiutowała wówczas w klasie C. W 1983/1984 drużyna awansowała do klasy A.
Kariera trenerska.
W 1984 został trenerem w Wiśle Ustroniance, wraz z Andrzej Sobolem opiekując się skoczkami i kombinatorami norweskimi. Po weryfikacji etatów w 1991, Szturc został jednym z dwóch trenerów w klubie (Bronisław Cieślar zajął się biegaczami). W latach 1992–1996 podopieczni Szturca, wśród nich Adam Małysz, Aleksander Bojda, Mariusz Wantulok, Grzegorz Śliwka i Tomisław Tajner, zdobyli kilkadziesiąt medali Mistrzostw Polski w swoich kategoriach wiekowych.
Trener został zwolniony w grudniu 1997, jednak został przyjęty z powrotem we wrześniu następnego roku. Mimo pogorszenia ogólnej formy klubu, jego czołowy zawodnik – Adam Małysz rozpoczął karierę międzynarodową, a klub zdobył złoto na Mistrzostwach Polski w 1998.
Mieszkał z Adamem Małyszem pod jednym dachem, kiedy ten był dzieckiem. Szkolił go do skończenia przez skoczka 16 lat. W późniejszych latach wielokrotnie trenował go, gdy ten miał kryzysy formy lub problemy z techniką skoku. Oprócz niego szkolił również Piotra Żyłę, Tomasza Byrta i Aleksandra Zniszczoła.
Szturc wyjechał na X Zimowy Europejski Festiwal Młodzieży do Liberca, jako trener skoczków.
W maju 2015 został asystentem trenera kadry młodzieżowej Polski w kombinacji norweskiej, Mateusza Wantuloka. 14 kwietnia 2017 został ze względu na zły stan zdrowia odwołany ze stanowiska asystenta kadry młodzieżowej Polski w kombinacji norweskiej przez zarząd PZN.
Odznaczenia i wyróżnienia.
W 2002 został odznaczony Krzyżem Kawalerskim Orderu Odrodzenia Polski. 25 września 2011 odsłonił pamiątkową tablicę poświęconą jego osobie w Wiślańskiej Alei Gwiazd Sportu. Wydarzeniu temu towarzyszyła tamtejsza grupa śpiewacza Tkocze.
21 września 2019, podczas gali z okazji 100-lecia PZN, za wybitne zasługi w działalności na rzecz rozwoju i upowszechniania sportu został przez prezydenta RP Andrzeja Dudę odznaczony Krzyżem Oficerskim Orderu Odrodzenia Polski.

</doc>
<doc id="1143375" url="https://pl.wikipedia.org/wiki?curid=1143375" title="Region Hovedstaden">
Region Hovedstaden



</doc>
<doc id="1143376" url="https://pl.wikipedia.org/wiki?curid=1143376" title="Region Midtjylland">
Region Midtjylland



</doc>
<doc id="1143378" url="https://pl.wikipedia.org/wiki?curid=1143378" title="Star Perú">
Star Perú

Star Perú – peruwiańska linia lotnicza z siedzibą w Limie. Obsługuje połączenia krajowe. Głównym hubem jest Port lotniczy Lima-Jorge Chávez.
Flota.
Stan floty na sierpień 2021: 

</doc>
<doc id="1143381" url="https://pl.wikipedia.org/wiki?curid=1143381" title="Fever (album Kylie Minogue)">
Fever (album Kylie Minogue)

Fever – ósmy album australijskiej piosenkarki popowej Kylie Minogue, pochodzący z 2001 roku. Stanowi on połączenie elementów muzyki disco oraz nowoczesnej muzyki elektropop. Płyta była także wydana w 2002 roku w Ameryce Północnej, m.in. przez wytwórnię płytową Parlophone. Album sprzedał się do tej pory w 9 milionach egzemplarzy na całym świecie.
Informacje o albumie.
Pierwszym i najbardziej sukcesywnym singlem z płyty była piosenka Can't Get You Out of My Head, która osiągnęła pierwsze miejsca na australijskich i w większości europejskich list przebojów. Sklepy sprzedały wtedy około miliona płyt w samej Wielkiej Brytanii. Wiele płyt zostało zakupionych po trasie koncertowej – Kylie Fever Tour. To zapoczątkowało sukces i najwyższe noty piosenek na listach w USA, Australii czy Kanadzie.
Istnieją 3 różne okładki wydania albumu. Oryginalna strona tytułowa ukazuje Kylie w białym stroju, podpierającą się o ścianę i trzymającą w ręku mikrofon. W edycji azjatyckiej oraz amerykańskiej ukazany jest portret Kylie z naszyjnikiem w ustach. Ten wzór albumu jest dostępny również w Kanadzie. Płyty z bonusami są podobne projektem do pierwszego wydania, różni się tylko ubiorem Kylie.
Album w wielu krajach znalazł się w pierwszych piątkach lub dziesiątkach list najlepszych albumów. W Wielkiej Brytanii i Australii przez około 75 tygodni płyta znajdowała się na pierwszym miejscu i osiągnęła 7 razy platynowy status. W Stanach Zjednoczonych utrzymywała się na 3 miejscu przez 45 tygodni, a w Kanadzie przez krótki czas zajmowała 10 miejsce. „Fever” jest płytą, która przyniosła Kylie ogromny sukces i rozgłos.
W Polsce nagrania uzyskały certyfikat złotej płyty.

</doc>
<doc id="1143382" url="https://pl.wikipedia.org/wiki?curid=1143382" title="Region Syddanmark">
Region Syddanmark



</doc>
<doc id="1143383" url="https://pl.wikipedia.org/wiki?curid=1143383" title="Region Nordjylland">
Region Nordjylland



</doc>
<doc id="1143384" url="https://pl.wikipedia.org/wiki?curid=1143384" title="Region Sjælland">
Region Sjælland



</doc>
<doc id="1143391" url="https://pl.wikipedia.org/wiki?curid=1143391" title="Chrystian Breslauer">
Chrystian Breslauer

Chrystian Breslauer (ur. 12 stycznia 1802 w Warszawie, zm. 10 sierpnia 1882 tamże) – polski malarz pejzażysta, nauczyciel malarstwa.
Życiorys.
Chrystian Breslauer naukę rysunku rozpoczął w warszawskiej szkole pijarów. W 1820 wyjechał do Berlina gdzie studiował w tamtejszej Akademii Sztuk Pięknych. W 1829 odwiedził Drezno i Paryż. Na dłużej osiadł w Düsseldorfie, gdzie do 1836 kontynuował studia w tamtejszej Akademii. Był uczniem wybitnego pejzażysty Johanna Wilhelma Schirmera, przyjaźnił się z Andreasem Achenbachem i Karlem Friedrichem Lessingiem. W tym czasie wystawiał swoje obrazy w Berlinie, Düsseldorfie i we Frankfurcie nad Menem. Po studiach podróżował – w 1836 do Finlandii, Norwegii, Szwecji, Tyrolu i Włoch. W 1839 ponownie wyjechał do Norwegii w towarzystwie Achenbacha i norweskiego malarza Thomasa Fearnleya (był tam także w 1845). Poza okresami podróży przebywał głównie w Düsseldorfie. Pracował także dla króla Prus Fryderyka Wilhelma IV, malując obrazy do wnętrz zamku Stolzenfels nad Renem. Brał udział w wystawach w Warszawie – w 1841 uzyskując złoty medal za "Młyn z okolic Weilburga", a w 1845 mały złoty medal za "Zachód słońca" oraz rządowe stypendium na studia we Włoszech, gdzie był w latach 1846–1848, odwiedzając, między innymi Florencję, Neapol, Palermo i Rzym. Później osiadł na stałe w Warszawie, gdzie w 1848 został nauczycielem „rysunku pejzażu” w Szkole Sztuk Pięknych, a w 1856 uzyskał nominację na starszego nauczyciela między innymi Wojciecha Gersona, Franciszka Kostrzewskiego, Władysława Maleckiego i Józefa Szermentowskiego. Wprowadził studia plenerowe, wyjeżdżając ze studentami, między innymi do Ojcowa i na Litwę. Jeszcze kilkakrotnie jeździł do Finlandii, Norwegii i do Włoch. 
Twórczość.
Jego pejzaże są romantyczne w nastroju, pozbawione sztafażu, starannie malowane. Mimo wyraźnej tendencji do idealizacji natury, był propagatorem studiów plenerowych. Tworzył pod wyraźnym wpływem szkoły düsseldorfskiej i niektórych malarzy skandynawskich. Eligiusz Niewiadomski określił go "mistrzem licznych pokoleń pejzażystów".

</doc>
<doc id="1143395" url="https://pl.wikipedia.org/wiki?curid=1143395" title="Hadrozaury (podrodzina)">
Hadrozaury (podrodzina)



</doc>
<doc id="1143414" url="https://pl.wikipedia.org/wiki?curid=1143414" title="Polskie Media">
Polskie Media

Polskie Media – istniejące w latach 1998–2013 holding, przedsiębiorstwo, grupa mediowa.
Polskie Media były do 2013 roku właścicielem TV4 i TV6. Polskie Media w 100% należały do Cyfrowego Polsatu SA, dostawcy usług telekomunikacyjnych, właściciela takich stacji telewizyjnych jak: Polsat, Polsat Biznes, Polsat 2 oraz telewizji internetowej Ipla. Spółka powstała 17 stycznia 1998 po tym jak uruchomiono kanał Nasza TV i od tego momentu kanał nadawał drogą naziemną i kablową. 1 kwietnia 2000 Nasza TV została przekształcona w TV4. 30 maja 2011 uruchomiono kanał TV6. Dnia 17 listopada 2011 TVN sprzedał swoje akcje (ok. 9%) podmiotowi zależnemu od grupy Zygmunta Solorza-Żaka. 30 sierpnia 2013 Telewizja Polsat przejęła w całości spółkę Polskie Media.
31 grudnia 2013 Polsat stał się bezpośrednim nadawcą dotychczasowych kanałów Polskich Mediów. Po połączeniu Telewizji Polsat i Polskich Mediów dalej działa tylko ta pierwsza spółka. Do Polsatu przeszli dotychczasowi pracownicy Polskich Mediów, którzy przenieśli się z budynku przy al. Stanów Zjednoczonych w Warszawie do siedziby stacji Zygmunta Solorza-Żaka przy ul. Ostrobramskiej.

</doc>
<doc id="1143415" url="https://pl.wikipedia.org/wiki?curid=1143415" title="Zbiornik paliwa">
Zbiornik paliwa

Zbiornik paliwa, "bak" – zbiornik zasilający paliwem silniki spalinowe zamontowany w pojazdach mechanicznych, statkach wodnych, samolotach oraz przy silnikach stacjonarnych.
Zbiornik paliwa może mieścić w sobie zarówno paliwo ciekłe, jak i gazowe. Zbiornik paliwa zawiera często układ odpowietrzający, wyrównujący ciśnienie wewnątrz zbiornika w miarę ubytku paliwa. Na zbiornikach lub w zbiornikach zwykle umieszczony jest wskaźnik poziomu paliwa lub czujnik poziomu paliwa oraz pompa paliwa przetłaczająca paliwo do silnika. Czasem, zwłaszcza w samolotach, zbiorniki paliwa połączone są z urządzeniem gaśniczym służącym do samoczynnego gaszenia pożaru paliwa. W samolotach często stosuje się tzw. zbiorniki integralne będące częścią konstrukcji skrzydeł lub kadłuba płatowca. W samolotach wojskowych stosowane bywają zbiorniki samouszczelniające się w przypadku przestrzelenia.
Zbiorniki paliwa wykonane są z blachy lub z tworzyw sztucznych. Zbiorniki z tworzyw sztucznych posiadają układy do odprowadzania ładunków elektrostatycznych, których nagromadzenie mogłoby spowodować zapłon paliwa w instalacji paliwowej.

</doc>
<doc id="1143421" url="https://pl.wikipedia.org/wiki?curid=1143421" title="Dekanat Nowa Dęba">
Dekanat Nowa Dęba

Dekanat Nowa Dęba – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 10 parafii:
Na terenie dekanatu siedzibę swoją ma parafia wojskowa należąca do dekanatu Krakowskiego Okręgu Wojskowego Ordynariatu Polowego Wojska Polskiego:
Zasięg terytorialny.
gmina Baranów Sandomierski (powiat tarnobrzeski).
miejscowości: Dąbrowica, Kaczaki, Marki, Ślęzaki
gmina Grębów (powiat tarnobrzeski).
miejscowości: Grębów, Jamnica, Krawce, Nowy Grębów, Poręby Furmańskie, Wydrza, Zabrnie, Zapolednik
gmina Nowa Dęba (powiat tarnobrzeski).
miasto: Nowa Dęba
miejscowości: Alfredówka, Buda Stalowska, Chmielów, Cygany, Jadachy, Rozalin, Tarnowska Wola
Sąsiednie dekanaty.
Baranów Sandomierski, Gorzyce, Nisko, Pysznica, Raniżów, Stalowa Wola, Tarnobrzeg

</doc>
<doc id="1143424" url="https://pl.wikipedia.org/wiki?curid=1143424" title="Petropawliwśka Borszczahiwka">
Petropawliwśka Borszczahiwka

Petropawliwśka Borszczahiwka (ukr. Петропавлівська Борщагівка) – wieś na Ukrainie, w rejonie buczańskim (obwód kijowski). Liczy 6312 mieszkańców (2005). Miejscowość bezpośrednio graniczy z miastem Kijowem.
Informacje ogólne.
Wieś położona nad niewielką rzeczką Borszczahiwką, po zachodniej stronie obwodnicy Kijowa. Przez centrum miejscowości przebiega główna ulica – "Soborna", przy której znajduje się szkoła, urząd gminy i niewielki plac z pomnikiem poświęconym żołnierzom Armii Czerwonej. We wsi znajdują się trzy świątynie – katolicka i dwie prawosławne. W południowej części niewielka elektrownia.
Historia.
Wieś założona została w 1497 jako Borszcziwka ("Борщівка"). W późniejszych czasach była własnością metropolitów kijowskich.
Siedziba dawnej w powiecie kijowskim.
Od 1937 Petropawliwśka Borszczahiwka należy do obwodu kijowskiego. Od wielu lat planuje się włączenie wsi w skład miasta Kijowa.

</doc>
<doc id="1143428" url="https://pl.wikipedia.org/wiki?curid=1143428" title="Tears Dry on Their Own">
Tears Dry on Their Own

Tears Dry on Their Own – piosenka soul/jazz stworzona oraz nagrana przez angielską wokalistkę Amy Winehouse na drugi studyjny album artystki "Back to Black" (2007). Utwór został wyprodukowany przez Saalam Remi oraz wydany 13 sierpnia 2007 jako czwarty europejski singel promujący płytę, natomiast jako trzeci amerykański singel.
Piosenka jest samplem utworu „Ain't No Mountain High Enough” wydanego przez małżeński duet producencko-muzyczny Ashford &amp; Simpson. Piosenka ta doczekała się kilku coverów nagranych przez artystów wytwórni Motown Records, m.in. Marvin Gaye i Tammi Terrell czy Diana Ross.
Teledysk do singla powstał dnia 22 maja 2007], reżyserowany był przez Davida LaChapelle’a oraz filmowany w Hollywood w Kalifornii. Wideoklip ukazuje artystkę czekającą na swojego przyszłego męża Blake Fielder-Civil, przechadzającą się po mieście rozmyślając o ich związku.
Listy utworów i formaty singla.
CD singel
7-calowy singel
12-calowy singel

</doc>
<doc id="1143429" url="https://pl.wikipedia.org/wiki?curid=1143429" title="Stay Down (singel Ruff Ryders)">
Stay Down (singel Ruff Ryders)

Stay Down – wydany 11 października 2005 roku singel amerykańskiej grupy hip-hopowej Ruff Ryders. Promuje on album „The Redemption Vol. 4”. Zawiera dwa utwory: "Stay Down" i "Ruff Ryders 4 Life".
W "Stay Down" występuje Flashy i gościnnie Akon, który jest również autorem podkładu. Flashy występuje we wszystkich zwrotkach, Akon tylko w refrenie.
W "Ruff Ryders 4 Life" występuje The Lox. Autorem podkładu jest Mr. Devine. W refrenie występuje Sheek Louch i Styles P. Zwrotki należą kolejno do: Stylesa, Jadakissa i Sheeka.

</doc>
<doc id="1143432" url="https://pl.wikipedia.org/wiki?curid=1143432" title="Krzysztof Mazowski">
Krzysztof Mazowski

Krzysztof Mazowski (ur. 5 grudnia 1951 w Warszawie) – polski historyk, pisarz, dziennikarz.
Życiorys.
Absolwent Wydziału Historycznego Uniwersytetu Warszawskiego (1977). W latach 1978–1982 pracował w „Słowie Powszechnym”. Od roku 1982 na emigracji w Szwecji. W latach 1987–2009 wydawał w Sztokholmie pismo „Relacje”. Od roku 2015 mieszka w Hiszpanii. 
Twórczość.
Autor książek historycznych: 

</doc>
<doc id="1143434" url="https://pl.wikipedia.org/wiki?curid=1143434" title="Dekanat Tarnobrzeg">
Dekanat Tarnobrzeg

Dekanat Tarnobrzeg – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 11 parafii:
Sąsiednie dekanaty.
Gorzyce, Koprzywnica, Nisko, Raniżów, Sandomierz, Stalowa Wola – Południe, Stalowa Wola – Północ, Nowa Dęba

</doc>
<doc id="1143435" url="https://pl.wikipedia.org/wiki?curid=1143435" title="Władysław Lewandowicz">
Władysław Lewandowicz

Władysław Lewandowicz MIC (ur. 25 marca 1894 w Łodzi, zm. 20 października 1949) – polski publicysta i działacz społeczny, ksiądz katolicki.
Życiorys.
Urodził się 25 marca 1894 w Łodzi, w rodzinie Adama i Stanisławy z Weberów. W 1913 ukończył gimnazjum w Łodzi i rozpoczął studia filozoficzne na Uniwersytecie Jagiellońskim, skąd po pierwszym semestrze przeniósł się do Fryburga.
Po wybuchu I wojny światowej powrócił do kraju i w 1917 założył w Sokołowie Podlaskim szkołę. Po roku podjął pracę nauczyciela języka polskiego w Gimnazjum Towarzystwa im. Jana Zamoyskiego w Warszawie. W tym okresie pełnił obowiązki sekretarza Towarzystwa Przyjaciół Młodzieży i współtworzył Stowarzyszenie Przyjaciół Młodzieży Akademickiej „Odrodzenie”, którego był pierwszym prezesem.
W latach 1920–1925 był redaktorem naczelnym reaktywowanego przez siebie miesięcznika „Prąd”. W 1920 roku wstąpił do Zgromadzenia Księży Marianów i rozpoczął przygotowanie do posługi kapłańskiej. Studia w Rzymie na Papieskim Uniwersytecie Świętego Tomasza z Akwinu (1925–1929) godził od 1927 roku z powierzonym przez kard. Aleksandra Krakowskiego kierowaniem Akcji Katolickiej w archidiecezji warszawskiej (w tym też roku przyjął święcenia kapłańskie).
Rozpoczął budowę domu katolickiego „Roma”, był od 1933 członkiem prymasowskiej Rady Społecznej, pełnił obowiązki przełożonego domu zakonnego w Warszawie (1933–1936), a także od 1937 do 1939 był dyrektorem powołanego z jego inicjatywy Instytutu Wyższej Kultury Religijnej. Kontynuował działalność dydaktyczną wykładając nauki społeczne w warszawskim seminarium duchownym (1933–1940).
5 września 1939 został powołany na wicedyrektora Stołecznego Komitetu Samopomocy Społecznej instytucji, która odegrała dużą rolę w biologicznym przetrwaniu ludności Warszawy.
W czasie okupacji niemieckiej był wiceprezesem Stołecznego Komitetu Pomocy Społecznej i prowadził w ramach kierowanego przez siebie warszawskiego oddziału Caritas pomoc dla mieszkańców okupowanej Warszawy. Kilkukrotnie aresztowany i więziony na Pawiaku ukrywał się pod pseudonimem „Marian”.
Po II wojnie światowej był rektorem i wykładowcą w Instytucie Teologiczno-Filozoficznym księży marianów, był też zastępcą przełożonego polskiej prowincji marianów.
Znaczenie.
Uważany jest za jednego z najwybitniejszych działaczy społecznych okresu poprzedzającego wybuch II wojny światowej. W okresie PRL represje wobec Kościoła katolickiego stanęły na przeszkodzie w prowadzeniu przez Władysława Lewandowicza dalszej działalności społecznej.

</doc>
<doc id="1143440" url="https://pl.wikipedia.org/wiki?curid=1143440" title="Pewnik Dedekinda">
Pewnik Dedekinda



</doc>
<doc id="1143441" url="https://pl.wikipedia.org/wiki?curid=1143441" title="Dumping socjalny">
Dumping socjalny

Dumping socjalny – specyficzne podejście do pojęcia dumpingu, z innej niż tradycyjnie ściśle towarowej strony.
Pojęcie charakteryzuje sytuację, w której konkurencyjność marki lub produktu podnoszona jest nie w wyniku "czystych" zasad takich, jak choćby wzrost wydajności i produkcyjności zasobów ekonomicznych, zaś w wyniku niskich płac i braku zabezpieczenia socjalnego dla pracowników. W praktyce zjawisko to, poprzez niskie wynagrodzenia, koszty społeczne oraz standardy, pozwala władzom wielu państw organizować w kraju tańszą produkcję, jak również zachęcać zagranicznych przedsiębiorców do inwestycji bezpośrednich.
Warto zatem zwrócić uwagę na fakt, iż w przypadku dumpingu socjalnego, to właśnie praca ludzka rozpatrywana jest w aspekcie handlowym – pracownik sprzedaje swoją wiedzę i umiejętności i dostaje w zamian wynagrodzenie.
Główne skutki tego rodzaju sytuacji to wyzysk pracowniczy, a także zagrożenie dla uczciwych przedsiębiorców, gdyż koszty ich działalności zawsze będą wyższe od tych, stosujących dumping socjalny (fikcyjne umowy o pracę, gdzie oficjalne wynagrodzenie i czas pracy daleko odbiegają od tych faktycznych), nawet jeśli ci drudzy mieliby płacić wysokie kary za te praktyki.
Przedsiębiorca uczciwy, w konfrontacji ze stosującym powyższe praktyki, ma w takiej sytuacji dwie możliwości reagowania:
W praktyce jednak, z powodu mnogości takich sytuacji, pracodawca uczciwy często stoi na pozycji przegranej.
Trudno dopasować odpowiedni kierunek polityki gospodarczej, o czym najlepiej świadczy fakt, iż zarówno doktryna socjalna jak i liberalna są pod tym względem szeroko krytykowane. Nawet wysoka ochrona socjalna nie jest złotym środkiem, gdyż ogranicza konkurencyjność produkcji i powoduje w skrajnej sytuacji jej przenoszenie za granice państwa.

</doc>
<doc id="1143446" url="https://pl.wikipedia.org/wiki?curid=1143446" title="Dekanat Ulanów">
Dekanat Ulanów

Dekanat Ulanów – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 7 parafii:
Sąsiednie dekanaty.
Biłgoraj – Południe "(diec. zamojsko-lubaczowska)", Janów Lubelski, Modliborzyce, Nisko, Rudnik nad Sanem, Stalowa Wola – Południe, Stalowa Wola – Północ

</doc>
<doc id="1143448" url="https://pl.wikipedia.org/wiki?curid=1143448" title="Pod Jedlami">
Pod Jedlami



</doc>
<doc id="1143450" url="https://pl.wikipedia.org/wiki?curid=1143450" title="Języki judeo-perskie">
Języki judeo-perskie

Języki judeo-perskie (לשוננו) – języki lub dialekty przede wszystkim indoeuropejskie z grupy języków irańskich, używane przez Żydów w Iranie, Tadżykistanie (buchari), Rosji (w Dagestanie), w Azerbejdżanie oraz wśród emigrantów w innych krajach.
Istniał też literacki język judeo-perski (język dzhidi), obecnie wymarły, który pochodził od języka nowoperskiego i był zapisywany alfabetem hebrajskim. Szczytowy okres rozwoju tego języka to XIV w.–XVII w.
Języki lub dialekty judeo-perskie powstawały na podstawie lokalnych dialektów języka perskiego z dodatkiem zapożyczeń z języka hebrajskiego i innych języków. Tak jak inne języki żydowskie, zachowały wiele archaicznych form z języka z którego powstały. Te dialekty, wbrew nazwie, nie zawsze były dialektami irańskimi (perskimi), niekiedy powstawały z innych języków (jak np. turkmeński, uzbecki i azerski), a nazwa „judeo-perskie” oznacza, że funkcjonowały one w strefie wpływów kulturowych i politycznych Persji (Iranu). Dialekty (języki) judeo-perskie również niekiedy były zapisywane.
Języki judeo-perskie są obecnie używane głównie jako języki mówione w domu i w lokalnym środowisku żydowskim. Użytkownicy tych języków z reguły są dwu-, trzy-, a nawet czterojęzyczni, tzn. dodatkowo znają np. język perski, hebrajski i aramejski.
Współcześnie są to języki wymierające: w Iranie zanikły na skutek masowych wyjazdów Żydów z tego kraju, a wśród emigrantów są one wypierane przez język perski i języki urzędowe krajów osiedlenia (np. przez język hebrajski w Izraelu). W Rosji i Azerbejdżanie są one wypierane przez język rosyjski.

</doc>
<doc id="1143455" url="https://pl.wikipedia.org/wiki?curid=1143455" title="Houston Stewart Chamberlain">
Houston Stewart Chamberlain

Houston Stewart Chamberlain (ur. 9 września 1855 w Southsea koło Portsmouth, zm. 9 stycznia 1927 w Bayreuth), uczony i filozof niemiecki pochodzenia brytyjskiego, syn brytyjskiego admirała, zięć Richarda Wagnera.
Życie.
Był synem brytyjskiego admirała Williama Charlesa Chamberlaina. Wychowywała go babka, matka zmarła gdy miał 1 rok. Dzieciństwo spędził we Francji, chodził do szkoły w Wersalu. Następnie został posłany do szkoły oficerskiej Cheltenham College. W młodości interesował się sztuką, przyrodą i rozważaniami o sensie życia. Miał delikatną konstrukcję fizyczną, w dzieciństwie przebywał wielokrotnie w uzdrowiskach i spa. Towarzyszył mu prywatny nauczyciel Otto Kuntze, który wprowadził go w świat niemieckiej kultury i historii.
W Genewie studiował botanikę, geologię, astronomię i fizjologię, poznał tam również wielu znanych uczonych, m.in. geologa Karla Vogta i botanika Johannesa Müllera Argoviensisa.
Następnie przeniósł się do Drezna, gdzie rozwinął zainteresowanie i uwielbienie dla muzyki i filozofii Wagnera. Zgłębiał także dzieła Friedricha Nietzsche.
W 1889 r. przeniósł się do Austrii. W tym czasie utwierdził już swe poglądy na temat ras ludzkich oraz koncepcję supremacji teutońskiej, zawarte w dziełach Wagnera i Arthura de Gobineau. Od 1882 r. bywał na Festiwalu w Bayreuth, korespondował wówczas z żoną Wagnera, Cosimą. W 1908 r. ożenił się z Evą Wagner, córką kompozytora. Stał się również członkiem "Bayreuther Kreis", grupy niemieckich intelektualistów o poglądach narodowych.
W trakcie I wojny światowej popierał stronę niemiecką, wypowiadał się też krytycznie wobec angielskiego kapitalizmu. W 1916 r. przyjął obywatelstwo niemieckie i w tymże roku otrzymał Krzyż Żelazny od Cesarza Niemiec za zasługi w głoszeniu niemieckiej supremacji.
Po wojnie jego zdrowie pogorszyło się znacznie, doznał częściowego paraliżu. Mieszkał w Bayreuth do śmierci w 1927 r.
7 października w 1923 wyraził w liście swój podziw dla osoby Hitlera.
Poglądy rasowe.
W swojej filozofii głosił poglądy rasistowskie, czerpiąc z prac de Gobineau. Uznawał nierówności ras ludzkich, termin rasa miał jednakże dla niego znaczenie bardziej kulturowe niż biologiczne. W wyniku tego podzielił cywilizację na cztery formacje:
Za najlepszą z ras uważał rasę teutońską, miała ona być zbiorowiskiem najbardziej wartościowych rasowo elementów i kontynuatorką tradycji starożytnych Grecji i Rzymu. Głosił potrzebę zachowania jej czystości, a mieszanie się z przedstawicielami uważał za destrukcyjne, bo osłabiające ducha i strukturę somatyczną rasy wartościowszej. Głosił zdecydowany antysemityzm – wierzył w walkę rasy teutońskiej z żydowską, która miała być największym wrogiem tej pierwszej. Jego poglądy miały wpływ na rodzący się nazizm (którego był admiratorem w latach 20. XX wieku). Twierdził bowiem, że najczystsza tkanka rasy teutońskiej znajdowała się w Niemczech. Miałaby ona nadawać ton rozwojowi kultury europejskiej, co usprawiedliwiać miało doktrynę podboju innych ras przez Germanów.

</doc>
<doc id="1143457" url="https://pl.wikipedia.org/wiki?curid=1143457" title="Mistrzostwa Europy w Pływaniu 1926">
Mistrzostwa Europy w Pływaniu 1926

I Mistrzostwa Europy w Pływaniu odbyły się w Budapeszcie na Węgrzech w dniach 18–22 sierpnia 1926 roku. Rozegrano zawody w sześciu konkurencjach pływackich, dwóch konkurencjach skoków do wody i turniej piłki wodnej. W zawodach uczestniczyli wyłącznie mężczyźni. Klasyfikację medalową wygrała reprezentacja Republiki Weimarskiej.

</doc>
<doc id="1143459" url="https://pl.wikipedia.org/wiki?curid=1143459" title="Notostraca">
Notostraca



</doc>
<doc id="1143461" url="https://pl.wikipedia.org/wiki?curid=1143461" title="À 20 ans (album)">
À 20 ans (album)

À 20 ans(fr. 20 lat) to druga płyta francuskiej wokalistki Amel Bent wydany w 2007 roku nakładem Jive Records. Na płycie znalazł się między innymi cover utworu "Eye of the Tiger".

</doc>
<doc id="1143465" url="https://pl.wikipedia.org/wiki?curid=1143465" title="Ceratosaurus">
Ceratosaurus



</doc>
<doc id="1143472" url="https://pl.wikipedia.org/wiki?curid=1143472" title="Piotr Viret">
Piotr Viret

Piotr Viret (ur. w 1511 w Orbe, Vaud, Szwajcaria, zm. w 1571 w Orthez, Francja) – szwajcarski teolog reformowany, reformator Lozanny, najpopularniejszy kaznodzieja we Francji w XVI w. Nawrócił się na studiach w Paryżu, pod wpływem m.in. Farela. 
Viret był tak skutecznym kaznodzieją, że pod wpływem jego kazań nawracały się całe rejony Francji. Jego katoliccy wrogowie kilkukrotnie organizowali na niego zamachy (m.in. raz ciężko ranili mieczem, innym razem zatruli pożywienie, skutkiem czego do końca życia miał problemy z żołądkiem). Pomimo tych prześladowań Viret przez cały czas był orędownikiem pojednania pomiędzy katolikami a protestantami. 
Pracował razem z Kalwinem w Genewie, jednak jego kazania były bardziej popularne i wywierały większe wrażenie niż kazania Kalwina. Za zgodą władz Genewy Viret pracował z wielkim sukcesem jako ewangelista Nîmes, Montpellier i Lyonu. Teodor de Bèze ocenia Vireta jako najłagodniejszego kaznodzieję XVI wieku. 

</doc>
<doc id="1143484" url="https://pl.wikipedia.org/wiki?curid=1143484" title="Eike von Repkow">
Eike von Repkow

Eike von Repkow (Eico, Heico von Repgow; Repgau) (ur. 1180 lub 1190, zm. 1235) – rycerz niemiecki, ławnik w sądzie dla stanu rycerskiego, był prawdopodobnie wasalem wójta Quedlinburga.
Znany głównie jako autor stworzonego prywatnego zbioru praw, znanego jako Zwierciadło saskie ("der Sachsenspiegel"). Spis składa się z dwóch części, poświęconych prawu ziemskiemu i prawu lennemu ("Sächsiche Land- und Lehnrecht"). Księga prawa ziemskiego stanowi tę część, która wywarła olbrzymi wpływ na rozwój prawa niemieckiego. Eike spisał prawo wschodniosaskie (Ostfalia) terytorium, które znalazło się pod władzą Niemiec po ujarzmieniu Słowian połabskich. Dzieło jego powstało w latach 1215-1235 lub 1224-1235, prawdopodobnie w hrabstwie Billingshöhe, w pobliżu Harzu. Pierwotny tekst, który zaginął, pisany był w języku łacińskim. Na życzenie hrabiego H. v. Falkensteina zostało ono jeszcze przed zaginięciem przetłumaczone przez autora na język niemiecki. 
Eike był zwolennikiem prawa naturalnego, porządku stanowego, akcentował prymat władzy cesarskiej nad kościelną (cezaropapizm), choć w wyjątkowych przypadkach dopuszczał możliwość wyklęcia władcy; daleki od ortodoksji chrześcijańskiej - akceptował zakazane przez Sobór Laterański (1215) tzw. ordalia (sądy boże).

</doc>
<doc id="1143485" url="https://pl.wikipedia.org/wiki?curid=1143485" title="Ornatotholus">
Ornatotholus



</doc>
<doc id="1143493" url="https://pl.wikipedia.org/wiki?curid=1143493" title="Tadeusz Zimecki">
Tadeusz Zimecki

Tadeusz Zimecki (pseud. "Tomasz Latecki", ur. 7 sierpnia 1929 r. w Warszawie, zm. 5 listopada 2007 r. tamże), polski prozaik, dziennikarz, reportażysta, autor utworów dla młodzieży.
Syn Romualda Zimeckiego i Kazimiery Kowalskiej. Od 1941 r. przebywał wraz z rodziną w Radomiu, gdzie ukończył Szkołę Techniczną (w 1950 r. otrzymał dyplom technika budowlanego). Debiutował w 1947 r. jako reportażysta. Studiował na Wydziale Prawa Uniwersytetu Warszawskiego. Od 1947 do 1951 r. redaktor "Życia Warszawy" (mutacja kielecko-radomska pt. "Życie Radomskie"). W latach 1951-1953 dziennikarz Polskiej Agencji Prasowej. Od 1953 do 1982 r. dziennikarz i redaktor Polskiego Radia (m.in. Naczelnej Redakcji Publicystyki Krajowej oraz redakcji "Warszawska fala" i "Muzyka i aktualności"). W latach 1958-1960 w Zielonej Górze, gdzie zajmował się organizacją redakcji literackiej nowo powstałego oddziału Polskiego Radia. Był także współtwórcą i sekretarzem pisma "Nadodrze". Z Polskiego Radia odszedł w wyniku zwolnienia po ogłoszeniu stanu wojennego w Polsce.
Był członkiem Stowarzyszenia Dziennikarzy Polskich (1947-1982 i 1989-2007), Związku Literatów Polskich (1969-1983), Oddziału Warszawskiego Stowarzyszenia Pisarzy Polskich (1989-2007).
Pochowany 13 listopada 2007 r. na Cmentarzu Komunalnym Północnym w Warszawie.

</doc>
<doc id="1143497" url="https://pl.wikipedia.org/wiki?curid=1143497" title="Simon Antoine Jean L’Huillier">
Simon Antoine Jean L’Huillier

Simon Antoine Jean L’Huillier; nazwisko zapisywane też w postaci: L’Huilier, Lhuilier, Lhuillier; (ur. 24 kwietnia 1750 w Genewie, zm. 28 marca 1840, tamże) – szwajcarski matematyk wywodzący się z francuskich hugenotów. Był członkiem polskiego Towarzystwa do Ksiąg Elementarnych.
Syn Laurenta i Suzanne Constance Matte. Choć był przeznaczony przez rodziców na pastora i ukończył w 1766 Akademię Genewską dużo bardziej pasjonowała go matematyka i została nauczycielem matematyki. W 1777 roku wygra konkurs rozpisany przez Komisję Edukacji Narodowej na napisanie podręcznika do matematyki. W tym samym roku jako nauczyciela matematyki i fizyki dla młodego Adama Jerzego Czartoryskiego zatrudnił go książę Adam Kazimierz Czartoryski. Na dworze Czartoryskich w Puławach pracował też jako bibliotekarz oraz nauczał młodsze dzieci księcia: Marię Wirtemberską i Konstantego Czartoryskiego. W tym czasie pośredniczył w kontaktach między parafią ewangelicko-reformowaną w Warszawie a kościołem kalwińskim w Genewie.
W 1788 opuścił służbę u Czartoryskich i powrócił do Genewy. W 1791 został nauczycielem księcia Henryka Lubomirskiego i znów przebywał w Polsce. Do Genewy powrócił na stałe w 1793, gdzie w 1795 został profesorem Akademii Genewskiej, której ostatnim rektorem został w 1798. Po reorganizacji uczelni w 1800 roku nauczał tam matematyki aż przejścia na emeryturę w 1823 roku. Jego uczniem był Jaques Charles Francois Sturm. Do końca życia korespondował z rodziną Czartoryskich.
Jego prace dotyczyły analizy matematycznej i topologii. Szczególnie zasłużył się uogólnieniem wzoru Eulera dotyczącego grafów planarnych.

</doc>
<doc id="1143498" url="https://pl.wikipedia.org/wiki?curid=1143498" title="Nakajima C6N">
Nakajima C6N

 – japoński pokładowy samolot rozpoznawczy z okresu II wojny światowej. W czasie wojny nosił amerykańskie oznaczenie kodowe Myrt.
Historia.
Po wybuchu wojny i doświadczeniach wyniesionych z pierwszych walk dowództwo lotnictwa japońskiej marynarki wojennej doszło do wniosku, że w lotnictwie pokładowym potrzebny jest nowy samolot rozpoznawczy, który charakteryzowałby się dużą prędkością maksymalną i dalekim zasięgiem, przy możliwości startu z pokładów lotniskowców.
W związku z tym, na początku 1942 dowództwo lotnictwa marynarki wojennej zwróciło się do wytwórni Nakajima o opracowanie takiego samolotu. Wychodząc ze zgłoszonego zapotrzebowania, w wytwórni opracowano samolot oznaczony jako C6N, opierając jego konstrukcję na budowanym w tej samej wytwórni samolocie bombowym Nakajima B6N. Opracowany w ten sposób prototyp zbudowano na początku 1943 i oblatano 15 maja 1943.
W toku prac nad prototypem okazało się, że zastosowany w nim silnik Nakajima NK9B Homare 11 miał zbyt małą moc i dlatego w kolejnych prototypach zastosowano silnik o większej mocy. Po licznych poprawkach na początku 1944 rozpoczęto produkcję seryjną samolotu w wersji oznaczonej jako C6N1.
Po wprowadzeniu samolotu do działań bojowych, okazało się, że dzięki dużej prędkości był on praktycznie nieosiągalny dla samolotów myśliwskich przeciwnika, dlatego też podjęto decyzję o zbudowaniu samolotu w wersji dwumiejscowego samolotu myśliwskiego, uzbrojonego w działka Typ 99-2 kal. 20 mm. Tak opracowana wersja oznaczona została jako C6N1-S.
Opracowano także wersję samolotu torpedowo-bombowego, oznaczoną jako C6N1-B, która jednak nie weszła do produkcji seryjnej. Opracowano także następną wersję oznaczoną jako C6N2, którą wyposażono w jeszcze mocniejszy silnik Nakajima NK9B Homare 24, ale i ta wersja nie została wprowadzona do produkcji w związku z kapitulacją Japonii.
Łącznie w latach 1944 – 1945 zbudowano 463 samolotów C6N wszystkich wersji.
Użycie.
Samolot Nakajima C6N od lata 1944 zaczęto wprowadzać do lotnictwa marynarki wojennej. Użytkowane były do upadku Japonii w 1945 i znajdowały się na wyposażeniu dywizjonów (kōkū-tai) o numerach: 132, 343, 601, 653 i 762.
Samoloty wersji C6N1-S używane do zwalczania amerykańskich samolotów bombowych B-29 Superfortress.
Opis konstrukcji.
Samolot Nakajima C6N Saiun był dolnopłatem o konstrukcji całkowicie metalowej. Kadłub mieścił kabinę trzyosobowej załogi: pilota, obserwatora i strzelca-radiotelegrafisty, z długą, oszkloną osłoną. Podwozie samolotu wciągane w locie. Samolot miał hak do hamowania przy lądowaniu.
Napęd stanowił silnik gwiazdowy w układzie podwójnej gwiazdy.
Uzbrojenie w wersji podstawowej C6N samolotu rozpoznawczego stanowił ruchomy karabin maszynowy Typ 2 7,92 mm, a w wersji samolotu myśliwskiego C6N1-S dwa działka lotnicze Typ 99 kal. 20 mm, stałe, strzelające w przód do góry.

</doc>
<doc id="1143510" url="https://pl.wikipedia.org/wiki?curid=1143510" title="Polityka podatkowa">
Polityka podatkowa

Polityka podatkowa – określanie celów oraz kształtowanie systemu i metod podatkowych w celu ich osiągnięcia, w tym zapewnienie dochodów budżetowi państwa na realizację zadań. Polityka podatkowa wymaga rozstrzygnięcia kwestii ekonomiczno-społecznych, które decydują o jej treści i kierunkach. Polityka podatkowa to ogół decyzji państwa w zakresie opodatkowania obywateli i przedsiębiorstw. 
Polityka podatkowa stanowi część polityki budżetowej oraz jest integralną częścią polityki fiskalnej.
Przejrzysta polityka podatkowa.
Od przejrzystej polityki podatkowej wymaga się spełnienia następujących warunków:

</doc>
<doc id="1143513" url="https://pl.wikipedia.org/wiki?curid=1143513" title="Branchinecta paludosa">
Branchinecta paludosa



</doc>
<doc id="1143514" url="https://pl.wikipedia.org/wiki?curid=1143514" title="Polyphemus pediculus">
Polyphemus pediculus



</doc>
<doc id="1143516" url="https://pl.wikipedia.org/wiki?curid=1143516" title="Siphonophones grubii">
Siphonophones grubii



</doc>
<doc id="1143517" url="https://pl.wikipedia.org/wiki?curid=1143517" title="SMS phishing">
SMS phishing

SMS phishing – atak socjotechniczny podobny do phishingu polegający na rozsyłaniu SMS-ów, które mają skłonić ofiarę do podjęcia określonego działania.
Pierwsze ofiary smishingu w Islandii i Australii otrzymywały SMS-y z potwierdzeniem rzekomego członkostwa w serwisie randkowym oraz informacją o związanej z tym opłacie w wysokości 2 dolarów dziennie. Opłaty można było rzekomo uniknąć anulując członkostwo na wskazanej stronie internetowej. W rzeczywistości otwarcie strony powodowało zainstalowanie na komputerze ofiary trojana otwierającego backdoor („tylne wejście”) do komputera PC.
McAfee Avert Labs otrzymał próbkę kolejnego robaka, VBS/Eliles.A, który rozsyła się przez email, instaluje backdoora na komputerze ofiary, a także wysyła przez bezpłatną bramkę internetową SMS-y na losowe numery telefonów komórkowych dwóch operatorów z Hiszpanii. W treści SMS-a (rzekomo wysłanego przez samego operatora) jest informacja o możliwości zainstalowania ze wskazanej strony programu antywirusowego dla systemu Symbian. W rzeczywistości strona zawiera szkodliwe oprogramowanie, które może zostać zainstalowane na telefonach Nokia Series 60.
Przykładem SMS phishingu jest SMS wysyłany do losowych numerów telefonów o treści:
„Tylko w tym tygodniu możesz podwoić stan swojego konta! Wystarczy, że kupisz kartę z doładowaniem i wyślesz sms'a na numer xxx w treści wpisując kod doładowania! Spiesz się!”.

</doc>
<doc id="1143522" url="https://pl.wikipedia.org/wiki?curid=1143522" title="Jacopo Sadoleto">
Jacopo Sadoleto

Jacopo Sadoleto (ur. 12 lipca 1477 w Modenie, zm. 18 października 1547 w Rzymie) – sekretarz papieża Leona X, a następnie Klemensa VII, biskup Carpentras w Prowansji (od 1517), kardynał (od 1536).
Życiorys.
Sadoleto był przede wszystkim dyplomatą, znakomitym mówcą i poetą. Był tolerancyjny i przeciwny prześladowaniom protestantów. W swojej diecezji nie dopuścił do rozwijania się kalwinizmu, ale też ich nie prześladował. Gościnnie przyjął waldensów – uciekinierów krwawych prześladowań w Merindol i Cabrieres w roku 1545.
Sadoleto był znany ze swej prawości, jednak należał do częstych gości Imperii, luksusowej kurtyzany rzymskiej, w której – według relacji F. Lancelotti – był szalenie zakochany i z którą miał córkę. Jednak Imperia ojcostwo swej córki przyznała bogatszemu wielbicielowi, bankierowi Agostino Chigi.
W roku 1536 uczestniczył w obradach komisji kardynalskiej, powołanej przez papieża Klemensa VII (papież), które zaowocowały dokumentem znanym jako Consilium de Emendanda Ecclesia Romana.
Nazwisko Sadoleta obecnie znane jest głównie ze sporu literackiego z Kalwinem. W 1539 roku Sadoleto napisał list do mieszkańców Genewy, starając się ich nakłonić do powrotu na łono Kościoła rzymskokatolickiego. W liście tym, nie wymieniając nazwiska Kalwina, oczernił reformatorów, oskarżając ich o kierowanie się niskimi pobudkami, szerzenie niepokojów i niszczenie Kościoła. Kalwin przebywał w tym czasie w Strasburgu, jednak na prośbę mieszkańców Genewy w krótkim czasie odpowiedział Sadoletowi stanowczym listem, po którym kardynał zaniechał dalszych prób nawracania Genewczyków.

</doc>
<doc id="1143524" url="https://pl.wikipedia.org/wiki?curid=1143524" title="Piśmiennictwo polskie">
Piśmiennictwo polskie



</doc>
<doc id="1143528" url="https://pl.wikipedia.org/wiki?curid=1143528" title="Petko Raczew Sławejkow">
Petko Raczew Sławejkow



</doc>
<doc id="1143530" url="https://pl.wikipedia.org/wiki?curid=1143530" title="Irving Kristol">
Irving Kristol

Irving Kristol (ur. 22 stycznia 1920 w Nowym Jorku, zm. 18 września 2009) – amerykański myśliciel i pisarz polityczny, twórca pojęcia neokonserwatyzmu, mąż konserwatywnej publicystki Gertrude Himmelfarb, wykładowca na New York University, wydawca kilku czasopism konserwatywnych z "The National Interest" na czele; w swojej twórczości podnosi znaczenie kapitalizmu, własności prywatnej, rodziny i wartości religijnych w życiu człowieka; inaczej niż klasyczni konserwatyści dopuszcza działanie aktywne państwa, jednakże z innych motywów niż przedstawiciele lewicy.

</doc>
<doc id="1143537" url="https://pl.wikipedia.org/wiki?curid=1143537" title="Daj mi tę noc">
Daj mi tę noc

Daj mi tę noc – piosenka polskiej grupy muzyki pop Bolter z 1985 roku. Muzykę do piosenki napisał lider grupy Sławomir Sokołowski, a tekst Andrzej Sobczak. Utwór ukazał się na płycie długogrającej "Więcej słońca" (1986) oraz na singlu Tonpressu S578 w 1985. Do piosenki nakręcono też teledysk.
W 1985 utwór zdobył jedną z dwóch głównych nagród w konkursie "Premiery" na XXII Krajowym Festiwalu Piosenki Polskiej w Opolu.
W 2010 r. utwór ukazał się na płycie „Radio Retro” projektu IncarNations.

</doc>
<doc id="1143551" url="https://pl.wikipedia.org/wiki?curid=1143551" title="Super Mario Advance">
Super Mario Advance

Super Mario Advance – remake gry "Super Mario Bros. 2" wydany na konsolę Game Boy Advance.
Fabuła.
Gdy Mario wraz z przyjaciółmi otwierają pewne tajemnicze drzwi, spadają w magiczną krainę snów Subcon, gdzie słyszą wołanie o pomoc. Nasza czwórka bohaterów postanawia uwolnić krainę Subconu od Warta i jego armii oraz pragną wydostać się z tej krainy. Na końcu jednak okazuje się, że jest to tylko sen Mario, który nawet podczas gdy śpi, przeżywa przygody.

</doc>
<doc id="1143558" url="https://pl.wikipedia.org/wiki?curid=1143558" title="Powiat Leoben">
Powiat Leoben

Powiat Leoben (niem. "Bezirk Leoben") – powiat w Austrii, w kraju związkowym Styria. Siedziba powiatu znajduje się w mieście Leoben.
Geografia.
Powiat leży w Alpach Centralnych - na południowym wschodzie w Lavanttaler Alpen (Stubalpe i Gleinalpe), w centrum w Alpach Kruszcowych i na północy w Alpach Ennstalskich i Hochschwab.
Największymi rzekami przepływającymi przez powiat są Aniza i Mur.
Powiat graniczy z następującymi powiatami: na północy i północnym zachodzie z powiatem Liezen, na południowym wschodzie z powiatem Graz-Umgebung.
Podział administracyjny.
Powiat podzielony jest na 16 gmin, w tym trzy gminy miejskie "(Stadt)", osiem gmin targowych "(Marktgemeinde)" oraz pięć gmin wiejskich "(Gemeinde)".
Transport.
Przez powiat przebiega autostrada A9, droga ekspresowa S36 ("Murtal Schnellstraße") i S6 ("Semmering Schnellstraße"), drogi krajowe: B113, B115, B146 oraz linie kolejowe Wiedeń-Klagenfurt am Wörthersee, Linz-Leoben-Graz.

</doc>
<doc id="1143561" url="https://pl.wikipedia.org/wiki?curid=1143561" title="Iwri Gitlis">
Iwri Gitlis

Iwri Gitlis, Ivry Gitlis (hebr. עברי גיטליס, ur. 22 sierpnia 1922 w Hajfie, zm. 24 grudnia 2020 w Paryżu) – izraelski skrzypek, a także ambasador dobrej woli UNESCO.
Życiorys.
Rodzice muzyka byli ukraińskimi Żydami, a on sam urodził się w Hajfie. Pierwsze skrzypce dostał w wieku pięciu lat, a w wieku dziesięciu lat dał swój pierwszy koncert. Kiedy grę młodego Gitlisa usłyszał skrzypek Bronisław Huberman, wysłał go na studia do paryskiego "Conservatoire de Paris". W wieku trzynastu lat zdobył swoją pierwszą nagrodę. Po ukończeniu szkoły był m.in. uczniem Carla Flescha, George’a Enescu oraz Jacques’a Thibauda. W 1939 wyjechał do Anglii. Kiedy wybuchła wojna pracował w fabryce amunicji, a później w oddziale angielskiej armii zajmującym się rozrywką.
W 1951 zadebiutował w Paryżu, grając recital w Salle Gaveau. Artysta grał z najbardziej prestiżowymi orkiestrami, takimi jak Wiener Philharmoniker, Berliner Philharmoniker, czy New York Philharmonic. W 1968 uczestniczył w nagraniu programu muzycznego "The Rolling Stones Rock and Roll Circus", gdzie występował wraz z supergrupą rockową The Dirty Mac. W 1971 Bruno Maderna napisał dla niego piosenkę zatytułowaną „Piece for Ivry”.
Od 1990 był ambasadorem dobrej woli UNESCO. Projekt, który wspierał to wspomaganie edukacji i kultury pokoju oraz tolerancji. Od końca lat 60. mieszkał na stałe w Paryżu.
Grał na różnych instrumentach, m.in. na skrzypcach Stradivarius „Chant du Cygne” z 1737 i skrzypcach „Ysaye” Guarnerius del Gesù. Obecnie posiada „Sancy” Stradivarius z 1713.

</doc>
<doc id="1143563" url="https://pl.wikipedia.org/wiki?curid=1143563" title="Ornatotol">
Ornatotol

Ornatotol ("Ornatotholus") – rodzaj dinozaura należący do grupy pachycefalozaurów. Prawdopodobnie reprezentuje młodocianą formę "Stegoceras".
Występowanie.
Ornatotol występował w późnej kredzie (kampan) na obszarze współczesnej Ameryki Północnej. Skamieniałości ornatotola znaleziono w kanadyjskiej prowincji Alberta.
Historia odkryć i status taksonomiczny rodzaju.
Holotyp "O. browni" (AMNH 5450) został początkowo uznany przez Petera Galtona za szczątki samicy "Stegoceras validum". W 1979 roku Wall i Galton opisali go jako nowy gatunek "Stegoceras browni", a w 1983 Galton i Sues przenieśli ten gatunek do nowego rodzaju "Ornatotholus". W 1998 roku Goodwin i in. uznali AMNH 5450 za skamieniałość młodocianego "S. validum", z czym zgadzali się niektórzy późniejsi autorzy, lecz nie wszyscy. W 2011 roku Schott i współpracownicy na podstawie allometrii i analiz histologicznych kostnej kopuły na czaszce stwierdzili, że AMNH 5450 reprezentuje wczesne stadium ontogenetyczne "S. validum", a "O. browni" jest synonimem "S. validum".

</doc>
<doc id="1143567" url="https://pl.wikipedia.org/wiki?curid=1143567" title="Gabriela Szabo">
Gabriela Szabo



</doc>
<doc id="1143572" url="https://pl.wikipedia.org/wiki?curid=1143572" title="Sybiraczka">
Sybiraczka



</doc>
<doc id="1143573" url="https://pl.wikipedia.org/wiki?curid=1143573" title="Sekretarz stanu USA">
Sekretarz stanu USA



</doc>
<doc id="1143574" url="https://pl.wikipedia.org/wiki?curid=1143574" title="Dermatokaliptrogen">
Dermatokaliptrogen

Dermatokaliptrogen – jeden z histogenów, dający początek czapeczce korzenia i ryzodermie u roślin dwuliściennych.

</doc>
<doc id="1143575" url="https://pl.wikipedia.org/wiki?curid=1143575" title="Czok">
Czok

Czok ( – ‘dławić’), dławik – część śrutowej broni strzeleckiej (przede wszystkim strzelb) montowana u wylotu lufy. Ma on za zadanie zmniejszyć rozrzut śrutu, a co za tym idzie poprawić celność i zasięg broni. Czoki mogą być wymienne lub stałe.
Wielkość czoku (stopień przewężenia lufy) może wynosić:
Silny czok = 0,84 – 1,40 mm
Pełny czok (1/1) = 0,75 – 1,00 mm
Średni czok (3/4) = 0,55 – 0,87 mm
Półczok (1/2) = 0,38 – 0,50 mm
Słaby czok (1/4) = 0,25 mm

</doc>
<doc id="1143579" url="https://pl.wikipedia.org/wiki?curid=1143579" title="Małgorzata Adamczak">
Małgorzata Adamczak

Małgorzata Adamczak z domu Rabiega (ur. 27 marca 1971 w Kościanie) – polska polityk i nauczycielka, senator VII kadencji i posłanka na Sejm VII kadencji, burmistrz Śmigla.
Życiorys.
Ukończyła studia na Akademii Wychowania Fizycznego w Poznaniu. Przez kilka lat pracowała jako nauczycielka w gimnazjum w Racocie. W 2002 w Śmiglu założyła lokalne stowarzyszenie charytatywne „Światło Nadziei”. W 2006 została wybrana na radną sejmiku wielkopolskiego.
W wyborach parlamentarnych w 2007 z ramienia Platformy Obywatelskiej została wybrana senatorem VII kadencji w okręgu kaliskim, otrzymując 138 502 głosy. W wyborach parlamentarnych w 2011 z listy PO została wybrana na posłankę VII kadencji w okręgu kaliskim, otrzymując 18 119 głosów.
W 2014 odeszła z Sejmu w związku z objęciem stanowiska burmistrza Śmigla. Reelekcję na to stanowisko uzyskała również w 2018.
Życie prywatne.
Jest córką Franciszka i Heleny, jest zamężna, ma dwoje dzieci.

</doc>
<doc id="1143580" url="https://pl.wikipedia.org/wiki?curid=1143580" title="Branchipus schaefferi">
Branchipus schaefferi



</doc>
<doc id="1143583" url="https://pl.wikipedia.org/wiki?curid=1143583" title="Gravitholus">
Gravitholus



</doc>
<doc id="1143585" url="https://pl.wikipedia.org/wiki?curid=1143585" title="Andrzej Sobczak (1946–2011)">
Andrzej Sobczak (1946–2011)

Andrzej Sobczak (ur. 25 września 1946 w Poznaniu, zm. 31 maja 2011 tamże) – polski autor i wykonawca kabaretowy, autor tekstów piosenek, felietonista, autor audycji radiowych i telewizyjnych, a także autor bajek. 
Życiorys.
Twórca używał czasem pseudonimów Andrzej Neto i A. Konto. Pisał także w spółce autorskiej z Andrzejem Kosmalą jako Adam Jarek.
W sierpniu 2010 wykryto u niego złośliwy nowotwór płuc. Zmarł 31 maja 2011.
Został pochowany na Cmentarzu Junikowo w Poznaniu. W 2018 jego imieniem nazwano ulicę na poznańskich Ratajach.

</doc>
<doc id="1143587" url="https://pl.wikipedia.org/wiki?curid=1143587" title="Boris Rosing">
Boris Rosing

Borys Lwowicz Rosing (Rozing), ros. Борис Львович Розинг (ur. 23 kwietnia 1869, zm. 20 kwietnia 1933) – rosyjski wynalazca, pionier telewizji. W 1906 roku dokonał pierwszej próby przesłania obrazu ruchomego na odległość. 
W 1931 roku był represjonowany przez władze ZSRR i zesłany do Archangielska gdzie zmarł. Został rehabilitowany w 1957 roku.

</doc>
<doc id="1143591" url="https://pl.wikipedia.org/wiki?curid=1143591" title="Dziewiętnastoletni marynarz">
Dziewiętnastoletni marynarz



</doc>
<doc id="1143592" url="https://pl.wikipedia.org/wiki?curid=1143592" title="Bitwa pod Studnicą">
Bitwa pod Studnicą

Bitwa pod Studnicą – domniemane starcie zbrojne między wojskami książąt piastowskich mające miejsce w 1213 roku.
Książę śląski Henryk I Brodaty zamierzał pominąć swego starszego syna Konrada Kędzierzawego i ustanowić dziedzicem młodszego syna, Henryka Pobożnego. Konrad miał odziedziczyć po ojcu tylko księstwo głogowskie, Dolne Łużyce i Lubusz. Przy biernej postawie rodziców doprowadziło to do otwartego konfliktu między synami Henryka Brodatego. Według "Kroniki polskiej" spisanej pod koniec XIII wieku w klasztorze w Lubiążu, między braćmi wybuchła wojna domowa zakończona w 1213 roku bitwą pod Studnicą koło Legnicy. Konrada mieli wspierać w tym sporze Polacy, a Henryka Niemcy. Klęska starszego z synów Brodatego była zupełna. Pokonany Konrad uszedł do Głogowa i tam pojednał się z ojcem rezygnując jednocześnie z ambicji politycznych. W tym samym roku w wyniku tragicznego wypadku podczas polowania Konrad Kędzierzawy zmarł.
Do początków XX w. informacje "Kroniki polskiej" były przyjmowane jako prawdziwe, a postać Konrada Kędzierzawego urastała do roli bohatera narodowego w walce o polskość Śląska. Jednakże współcześni badacze w osobach Benedykta Zientary i Jerzego Mularczyka kwestionują jednak prawdopodobieństwo konfliktu pomiędzy Konradem a Henrykiem. Dlatego obecnie uważa się, że wydarzenia z 1213 roku, wobec niepotwierdzenia ich przez inne źródła oraz wobec przeprowadzonych współcześnie badań, najprawdopodobniej nigdy nie miały miejsca.

</doc>
<doc id="1143593" url="https://pl.wikipedia.org/wiki?curid=1143593" title="Plerom">
Plerom

 Plerom – wewnętrzna warstwa komórek w merystemie wierzchołkowym korzenia. Warstwa ta przekształca się w walec osiowy w obrębie, którego komórki różnicują się w drewno i łyko. Plerom jest jednym z histogenów, czyli warstw dających początek tkankom roślinnym. Teoria histogenów została sformułowana przez Johannesa von Hansteina w XIX wieku. Każda z warstw, określanych jako histogen powstaje z odrębnej komórki inicjalnej.

</doc>
<doc id="1143594" url="https://pl.wikipedia.org/wiki?curid=1143594" title="Powiat Knittelfeld">
Powiat Knittelfeld

Powiat Knittelfeld (niem. "Bezirk Knittelfeld") – dawny powiat w Austrii, w kraju związkowym Styria. Siedziba znajdowała się w Knittelfeld.
W 2012 roku powiat został zlikwidowany i wraz z powiatem Judenburg wszedł w skład nowo utworzonego powiatu Murtal.
Geografia.
Powiat leżał w Alpach Centralnych - na południowym wschodzie w Alpach Lavanttalskich (Stub i Glein) i na północy w Niskich Taurach (Taury Seckawskie).
Największą rzeką była Mura.
Powiat graniczył z powiatami: na północy i północnym wschodzie Leoben, na wschodzie Graz-Umgebung, na południowym wschodzie Voitsberg, na południu i zachodzie Judenburg.
Miasta i gminy.
Powiat podzielony jest na 14 gmin, wliczając w to jedno miasto i 2 gminy targowe.
Transport.
Przez powiat przebiegała droga ekspresowa S36 ("Murtal Schnellstraße"), droga krajowa B77 ("Gaberl Straße") oraz linia kolejowa Wiedeń-Klagenfurt am Wörthersee.

</doc>
<doc id="1143602" url="https://pl.wikipedia.org/wiki?curid=1143602" title="Peryblem">
Peryblem

 Peryblem – środkowa warstwa komórek w merystemie wierzchołkowym korzenia. Warstwa ta przekształca się w korę pierwotną, a u jednoliściennych także w ryzodermę. Peryblem jest jednym z histogenów, czyli warstw dających początek tkankom roślinnym. Teoria histogenów została sformułowana przez Johannesa von Hansteina w XIX.

</doc>
<doc id="1143605" url="https://pl.wikipedia.org/wiki?curid=1143605" title="Rory Cochrane">
Rory Cochrane

Rory Cochrane (ur. 28 lutego 1972 w Syracuse w stanie Nowy Jork) – amerykański aktor.
Znany z postaci Rona Slatera w "Uczniowskiej balandze" oraz jako kryminolog Tim Speedle w "".

</doc>
<doc id="1143606" url="https://pl.wikipedia.org/wiki?curid=1143606" title="Mykwa w Jeszywas Chachmej Lublin">
Mykwa w Jeszywas Chachmej Lublin

Mykwa w Jeszywas Chachmej Lublin – mykwa znajdująca się w Lublinie w budynku Jeszywas Chachmej Lublin przy ulicy Lubartowskiej 85. Powszechnie uważana ze jedną z najbardziej koszernych mykw na świecie.
Mykwa została zbudowana wraz z budynkiem Jeszywas Chachmej Lublin w 1930 roku. Składała się z dwóch części: basenu oraz zbiornika na wodę, która pochodziła z naturalnego źródła. Jednak do końca nie wiadomo w jaki sposób woda była doprowadzana do mykwy. Przypuszcza się, że podczas zimy do zbiornika wsypywano śnieg, a wiosną, latem i jesienią deszczówka dostawała się do środka przez okna w piwnicy.
W czasie i po II wojnie światowej mykwa była nieużytkowana, a jej wnętrze było zniszczone. W czerwcu 2007 roku z inicjatywy Gminy Wyznaniowej Żydowskiej w Warszawie rozpoczęto remont mykwy, który nadzoruje rabin Gedalia Olshtein z Izraela.
Woda do mykwy ma być doprowadzana dzięki umieszczonemu na dachu budynku zbiornikowi na deszczówkę. Został odtworzony oryginalny kolor ścian - zgniła zieleń, a basen został wyłożony płytkami imitującymi te przedwojenne. Jej uroczyste otwarcie zaplanowano na 5 listopada 2008, czyli 75. rocznicę śmierci Majera Szapiry.

</doc>
<doc id="1143607" url="https://pl.wikipedia.org/wiki?curid=1143607" title="Dan Futterman">
Dan Futterman

Dan Futterman, właściwie Daniel Paul Futterman (ur. 8 czerwca 1967 w Silver Spring) – amerykański aktor, producent i scenarzysta filmowy.
Życiorys.
Wczesne lata.
Przyszedł na świat w Silver Spring w stanie Maryland w judaistycznej intelektualnej rodzinie jako jedno z czworga dzieci psychoanalityczki Lindy (z domu Roth) i adwokata Stanleya Futtermana. Dorastał w Westchester i nowojorskim Larchmont. W 1985 ukończył Mamaroneck High School w Mamaroneck w stanie Nowy Jork. W 1989 odebrał dyplom ukończenia wydziału języka angielskiego na Uniwersytecie Columbia.
Kariera.
Swoją karierę sceniczną rozpoczął w 1991 od udziału w przedstawieniu off-broadwayowskim "Club Soda". Dwa lata później odniósł sukces na Broadwayu w sztuce Tony’ego Kushnera "Anioły w Ameryce" ("Angels in America: Millennium Approaches", od 4 maja 1993 do 4 grudnia 1994) jako gadatliwy Louis Ironside. Wystąpił w roli syna amerykańskiego dyplomaty w spektaklu Jona Robina Baitza "Jak płonąca wieś" ("A Fair Country", 1996) oraz jako gracz w karty w inscenizacji "Dealer's Choice" (1997).
Na dużym ekranie pojawił się po raz pierwszy w epizodycznej roli biedaka w komedio-dramacie "Fisher King" ("The Fisher King", 1991) z Robinem Williamsem i Jeffem Bridgesem. W komedii romantycznej "Czas do namysłu" ("Breathing Room", 1996) był nauczycielem. Zwrócił na siebie uwagę kreacją heteroseksualnego syna geja (Robin Williams) w "Klatka dla ptaków" ("The Birdcage", 1996). W komedii romantycznej "Polowanie na grube ryby" ("Shooting Fish", 1997) u boku Kate Beckinsale i Stuarta Townsenda wystąpił jako oszust. W dramacie telewizyjnym TNT "Lekcja życia" ("Thicker than blood", 1998) z Mickeyem Rourke zagrał postać księdza Griffina Byrne’a. 
Po występie w telewizyjnym dramacie wojennym HBO "Kiedy ucichną działa" ("When Trumpets Fade", 1998), zagrał brata centralnej postaci w serialu CBS "Potyczki Amy" ("Judging Amy", 1999–2005) i jednym z odcinków serialu HBO "Seks w wielkim mieście" ("Sex and the City", 1999) z Sarah Jessica Parker.
W 2005 zadebiutował jako scenarzysta biograficznego dramatu kryminalnego "Capote" o pisarzu Trumanie Capote, a za scenariusz otrzymał nominację do nagrody Oscara, nagrody BAFTA oraz nagrody i nominacje od amerykańskich krytyków.
W dramacie "Cena odwagi" ("A Mighty Heart", 2007) z Angeliną Jolie wcielił się w postać Daniela Pearla, dziennikarza pracującego dla dziennika Wall Street Journal.
W 2015 za scenariusz "Foxcatcher" był nominowany do Oscara za najlepszy scenariusz oryginalny.
Życie prywatne.
23 września 2000 poślubił Anyę Epstein, z którą ma dwie córki: Sylvie (ur. 2001) i Eve (ur. 2005).

</doc>
<doc id="1143614" url="https://pl.wikipedia.org/wiki?curid=1143614" title="Adam Rodríguez">
Adam Rodríguez

Adam Michael Rodríguez (ur. 2 kwietnia 1975 w Yonkers) – amerykański aktor, reżyser i scenarzysta pochodzenia portorykańskiego i kubańskiego.
Życiorys.
Wczesne lata.
Urodził się w Yonkers w stanie Nowy Jork jako syn Janet, agentki biletów lotniczych i Ramona Rodrígueza, dyrektora wykonawczego w Latynoamerykańskiej Izbie Handlowej w Stanach Zjednoczonych. W 1993 ukończył Clarkstown North Senior High School. Trenował baseball.
Kariera.
Karierę w show biznesie zapoczątkował od udziału w reklamie Coca-Coli. Wkrótce pojawił się w jednym z odcinków serialu ABC "Nowojorscy gliniarze" (1997), a także jako podglądacz w teledysku Jennifer Lopez do utworu pt. „If You Had My Love” (1999). Grał w serialach: CBS "Brooklyn South" (1997-1998) jako oficer Hector Villanueva i Showtime "Resurrection Blvd." (2001-2002) jako Jorge Martinez. Wystąpił jako śledczy Eric Delko w serialach CBS: ' (2002) i ' (2002–2012)
Można go było też dostrzec w wideoklipach do utworów: „Many Men (Wish Death)” (2003) w wykonaniu 50 Centa z Rorym Cochranem, „I Call It Love” (2006) Lionela Richie z Nicole Richie, „Respect My Conglomerate” (2009) Busty Rhymesa w roli oficera policji i „It Kills Me” (2009) Melanie Fiony.
Za rolę Tito w komediodramacie Stevena Soderbergha "Magic Mike" (2012) był nominowany do MTV Movie Award w kategorii „Najlepszy muzyczny moment”.
2 maja 2016 ożenił się z Grace Gail. Mają córkę Frankie Elle.

</doc>
<doc id="1143622" url="https://pl.wikipedia.org/wiki?curid=1143622" title="Powiat Judenburg">
Powiat Judenburg

Powiat Judenburg (niem. "Bezirk Judenburg") – dawny powiat w Austrii, w kraju związkowym Styria. Siedziba znajdowała się w Judenburgu.
W 2012 roku powiat został zlikwidowany i wraz z powiatem Knittelfeld wszedł w skład nowo utworzonego powiatu Murtal.
Geografia.
Powiat leżał w Alpach Centralnych - na południu w Alpach Lavanttalskich, centrum w Alpach Seetalskich, na północy w Niskich i Rottenmańskich Taurach.
Największymi rzekami w powiecie były Mur, Pöls i Lavant.
Powiat graniczył z powiatami: na północy Liezen, na północnym wschodzie Leoben, na wschodzie Knittelfeld, na południowym zachodzie Voitsberg, na wschodzie Powiat Murau, na południu Wolfsberg i na południowym wschodzie Sankt Veit (dwa ostatnie w Karyntii).
Miasta i gminy.
Powiat podzielony jest na 24 gminy, wliczając w to 2 miasta i 4 gminy targowe.
Transport.
Przez powiat przebiegała droga ekspresowa S36, drogi krajowe: B75, B78, B96, B114 oraz linia kolejowa Wiedeń-Klagenfurt an der Wörthersee i odchodząca od niej Zeltweg-Bleiburg.

</doc>
<doc id="1143625" url="https://pl.wikipedia.org/wiki?curid=1143625" title="Sofia Milos">
Sofia Milos

Sofia Milos (ur. 27 września 1969 w Zurychu) − amerykańska aktorka.
Jej matka była Greczynką, ojciec zaś − Włochem. Milos znana jest z postaci detektyw Yeline Salas w serialu "", w którym gra owdowiałą bratową Horatio Caine.

</doc>
<doc id="1143630" url="https://pl.wikipedia.org/wiki?curid=1143630" title="Grawitolus">
Grawitolus



</doc>
<doc id="1143631" url="https://pl.wikipedia.org/wiki?curid=1143631" title="Reguła Taylora">
Reguła Taylora

Reguła Taylora – reguła opracowana przez Johna Briana Taylora, profesora Uniwersytetu Stanforda oraz podsekretarza skarbu (odpowiedzialnego za sprawy międzynarodowe) w administracji George’a W. Busha. Reguła odnosi się do polityki pieniężnej – stanowi swoistą receptę na to, jak powinna być ona prowadzona dla uzyskania jak najlepszych efektów w długim okresie; jest wynikiem rozważań Johna Taylora nad kwestią zasadności stosowania dyskrecjonalności i reguł w polityce pieniężnej.
Opis.
Taylor badał zasadność i efekty prowadzenia polityki pieniężnej w oparciu o:
W wyniku prowadzonych obserwacji i analiz Taylor, ogólnie rzecz ujmując, skrytykował stosowanie działań uznaniowych jako głównego sposobu podejmowania decyzji w polityce pieniężnej. Swoje stanowisko uzasadnił następującymi argumentami:
W miejsce zachowań dyskrecjonalnych, polegających na przechodzeniu od jednej do kolejnej jednorazowej decyzji, Taylor zalecił zapewniony przez reguły ciąg przewidywalnych i spójnych posunięć o stałym efekcie. W jego opinii polityka pieniężna polegająca na przestrzeganiu z góry ustalonych współzależności między wystąpieniem określonych zjawisk i odpowiednich, wyrażalnych liczbowo reakcji na nie, jest najbardziej wiarygodnym, najbardziej też skutecznym sposobem dbania o pieniądz.
Problemem pozostawały jedynie same reguły, które powinny zostać, w myśl Taylora, jednoznacznie sformułowane. Podjął to wyzwanie – odwołując się do dokonań teorii ekonomii, jak i ekonometrycznych analiz procesów monetarnych w USA, wyprowadził kilka zasad, mających stanowić podstawy polityki pieniężnej. Zasady owe brzmiały następująco:
Zaproponował on wersję opisową reguły Taylora oraz wzór ogólny.
Wersja opisowa: "Stopa funduszy federalnych jest podnoszona lub obniżana stosownie do tego, co dzieje się z realnym produktem krajowym brutto i inflacją. Jeśli realny PKB wzrasta o jeden procent ponad PKB potencjalny (PKB potencjalny należy rozumieć jako wieloletnią średnią poziomu realnego PKB – przyp. autor), to stopa funduszy federalnych powinna zostać podniesiona – przy uwzględnieniu bieżącej stopy inflacji – o 0,5 procent. Jeśli inflacja wzrasta o jeden procent ponad cel wynoszący 2%, to z tego powodu stopa funduszy federalnych powinna zostać podniesiona o 0,5%. Jeśli realny PKB jest równy PKB potencjalnemu, a inflacja jest równa celowi wynoszącemu 2%, to stopa funduszy federalnych powinna pozostawać zbliżona do 4%, co implikuje średnią realną stopę procentową w wysokości 2%".
Uogólniony zapis reguły Taylora (nazywany też funkcją reakcji) przyjął postać:
gdzie:
Wszystkie wielkości pojawiające się w regule Taylora – cel inflacyjny, średnia realna stopa procentowa, współczynniki siły reakcji na odchylenie od PKB potencjalnego i na zmiany poziomu inflacji – są szacowane dla konkretnej gospodarki. Współczynniki siły reakcji stopy procentowej na odchylenia PKB i inflacji wynoszą 0,5 (do stopy procentowej dodaje się lub odejmuje 0,5 punktu procentowego, gdy PKB i inflacja odchylają się o 1 punkt procentowy).
Wnioski Taylora są jednak godne uwagi również w przypadku innych krajów – choćby ze względu na rzeczowe uzasadnienie potrzeby konsekwencji w polityce pieniężnej. Poza tym, po wyliczeniu dla danej gospodarki współczynników do wzoru, pozwalają na zastosowanie reguły i wzoru i sprawdzenie ich w danych realiach.
Wagi formula_11 charakteryzują politykę pieniężną danego banku centralnego, gdyż odzwierciedlają jego podejście do stabilizacji inflacji i stóp procentowych. Reguła ta skutecznie stabilizuje inflację, jeżeli współczynnik reakcji banku centralnego na zmianę inflacji jest większy od 1. Przykładowo amerykański bank centralny (Fed) przyjmuje współczynnik reakcji na odchylenie tempa wzrostu formula_12 a współczynnik reakcji na zmianę inflacji formula_13.
Komplikacje.
Banki centralne przy stosowaniu reguły Taylora natrafiają na problemy, ponieważ nie znają dokładnej realnej stopy równowagi, a pomiary poziomów wzrostu gospodarczego i inflacji obarczone są błędami. Należy pamiętać, że modele ekonometryczne stanowią tylko uproszczenie rzeczywistości. Dlatego też przyjmuje się, że reguła Taylora nie może być mechaniczną formą prowadzenia polityki pieniężnej, ale powinna stanowić punkt odniesienia dla podejmowania decyzji przez banki centralne. W praktyce wiele banków centralnych stosuje regułę Taylora do ustalania poziomu stóp procentowych, lecz żaden nie przyjął jej oficjalnie.

</doc>
<doc id="1143632" url="https://pl.wikipedia.org/wiki?curid=1143632" title="Gieorgij Babakin">
Gieorgij Babakin

Gieorgij Nikołajewicz Babakin (ros. Георгий Николаевич Бабакин, ur. w Moskwie, zm. 3 sierpnia 1971 tamże) – radziecki konstruktor techniki rakietowej i kosmicznej, główny konstruktor w biurze konstrukcyjnym Ławoczkina w latach 1965 – 1971. Kierował pracami nad sondami księżycowymi (program Łuna) i międzyplanetarnymi na Wenus i Marsa.
Życiorys.
W 1929 skończył szkołę w Moskwie, pracował jako monter i technik w moskiewskiej sieci telefonicznej i moskiewskiego parku kultury, 1936–1937 odbywał służbę w Armii Czerwonej. Następnie studiował w Zaocznym Instytucie Łączności, po czym został laborantem w laboratorium automatyki Akademii Gospodarki Komunalnej, 1943–1949 pracował nad systemami radiolokacyjnymi w Instytucie Automatyki, później w Instytucie Naukowo-Badawczym-88. W 1957 ukończył Wszechzwiązkowy Zaoczny Elektrotechniczny Instytut Łączności, w 1960 został zastępcą głównego konstruktora w biurze konstrukcyjnym Ławoczkina, a w marcu 1965 głównym konstruktorem tego biura. 9 listopada 1970 został odznaczony Złotym Medalem „Sierp i Młot” Bohatera Pracy Socjalistycznej i Orderem Lenina. Ponadto był odznaczony Orderem Czerwonego Sztandaru Pracy (20 kwietnia 1956).
Jego nazwiskiem zostały nazwane krater na Księżycu i krater na Marsie, a także ulica w Chimkach.

</doc>
<doc id="1143635" url="https://pl.wikipedia.org/wiki?curid=1143635" title="Grażyna Dziedzic">
Grażyna Dziedzic



</doc>
<doc id="1143638" url="https://pl.wikipedia.org/wiki?curid=1143638" title="Anaal Nathrakh">
Anaal Nathrakh

Anaal Nathrakh – brytyjski zespół grający muzykę z pogranicza black, industrial i grindcore. W 2009 roku grupa podpisała kontrakt z wytwórnią muzyczną Candlelight Records.

</doc>
<doc id="1143640" url="https://pl.wikipedia.org/wiki?curid=1143640" title="Gruby i chudy">
Gruby i chudy

Gruby i chudy (fran. "Le gros et le maigre") – to film krótkometrażowy Romana Polańskiego i Jean-Pierre Rousseau z 1961 roku. 
Fabuła.
15-minutowy, niemy film przedstawia stosunek zależności pomiędzy dwoma postaciami: potężnym mężczyzną w średnim wieku a młodym, wychudzonym i niskim niewolnikiem. „Chudy” robi wszystko by zadowolić swojego wypoczywającego pana. Akcja całego filmu rozgrywa się w jednym miejscu – przed posiadłością „Grubego”.
Filozoficzno-groteskowy film zdobył wyróżnienie na festiwalu w Tours.

</doc>
<doc id="1143645" url="https://pl.wikipedia.org/wiki?curid=1143645" title="B’nai B’rith (Polska)">
B’nai B’rith (Polska)

Żydowskie Stowarzyszenie B'nai B'rith w Rzeczypospolitej Polskiej (B’nai B’rith – Loża Polin) – międzynarodowa organizacja założona w Polsce 22–23 października 1922 w Krakowie jako XII okręg polski, będąca filią międzynarodowych stowarzyszeń B’nai B’rith – najstarszej, nieprzerwanie działającej organizacji żydowskiej na świecie.
Stowarzyszenie powstało na bazie wcześniejszych organizacji działających w Galicji. Pierwszym prezydentem sekcji polskiej został dr Adolf Ader z Krakowa, natomiast wiceprezydentem urodzony w Przemyślu Moses Schorr, wcześniej pełniący funkcję prezydenta XII okręgu Leopolis. Do chwili rozwiązania organizacji w roku 1938 przez władze polskie, skupiała kilkuset członków będących przedstawicielami elity intelektualnej ówczesnej Polski.
B'nai Brith została restaurowana ponownie w Polsce 9 września 2007. Obecnie nosi nazwę B’nai B’rith – Loża Polin. Głównymi ojcami odrodzenia tej organizacji w Polsce są Michel Zaki z Antibes oraz Witold Zyss z Paryża.
Siedziba stowarzyszenia znajduje się w Warszawie, w budynku Związku Gmin Wyznaniowych Żydowskich, przy ulicy Twardej 6.
Działalność w Polsce.
Pierwsza loża na ziemiach polskich powstała w 1883 roku w Katowicach "Concordia", wówczas na terenie Królestwa Prus. Kolejne w Poznaniu (1885), Bielsku "Austria-Ezra" (1889), Krakowie (1892), Lwowie (1899) i Chorzowie (1903). Loże te należały do dystryktu VIII, obejmującego Niemcy lub X obejmującego Austro-Węgry.
Po odzyskaniu niepodległości przez Polskę, w 1924 roku utworzono polski dystrykt XIII z siedzibą w Krakowie. W 1922 roku powstała loża w Warszawie, a w 1926 w Łodzi. Według danych „Książki adresowej” członków B’nai B’rith, wydanej w Krakowie w 1937 roku, istniało wtedy w Polsce dziesięć lóż, do których należało 934 członków. Istniały także loże kobiece i związki młodzieżowe.
B'nai B'rith w Polsce organizowało pomoc medyczną i materialną dla polskich ofiar i poszkodowanych podczas I wojny światowej. Dzięki pomocy Jointu prowadziło kasy pożyczek bezprocentowych. Oprócz tego wspierali finansowo szkoły hebrajskie oraz osadnictwo rolnicze w Palestynie, prowadziło szkolenia dla przyszłych emigrantów oraz objęło mecenatem żydowskich artystów. Mimo neutralności politycznej, organizacja popierała program Organizacji Syjonistycznej w Polsce oraz obóz sanacyjny.
Dekretem Prezydenta Rzeczypospolitej Ignacego Mościckiego z dnia 22 listopada 1938 roku B'nai B'rith w Polsce została rozwiązana z uwagi na jej powiązania z masonerią. Znacznie dłużej (mimo rządów Hitlera) istniały loże w miastach niemieckich, które w 1945 roku przyłączono do Polski (Wrocław).
Po zakończeniu II wojny światowej, jak i bezpośrednio po upadku komunizmu w Polsce działalność B’nai B’rith nie została reaktywowana. Polska była wówczas jedynym krajem w Europie Środkowo-Wschodniej, gdzie nie działała ta organizacja.
Członkostwo.
Członkiem może zostać osoba fizyczna, która ma i deklaruje tożsamość żydowską, świecką bądź religijną, opartą na pochodzeniu żydowskim (z ojca lub matki) lub na konwersji na judaizm.

</doc>
<doc id="1143647" url="https://pl.wikipedia.org/wiki?curid=1143647" title="Marek Trzciński">
Marek Trzciński

Marek Trzciński (ur. 22 kwietnia 1958 w Zduńskiej Woli) – polski przedsiębiorca, inżynier elektronik, senator VII kadencji.
Życiorys.
W 1983 ukończył studia w Instytucie Cybernetyki Technicznej na Wydziale Elektroniki Politechniki Wrocławskiej. Ukończył także studia podyplomowe na tym samym wydziale w zakresie projektowania mikroprocesorów (1984) oraz w Poznańskiej Szkole Menedżerów (1990). W 1990 uzyskał stopień doktora nauk o kulturze fizycznej na Wydziale Wychowania Fizycznego Akademii Wychowania Fizycznego we Wrocławiu.
W latach 1983–1990 pracował na wrocławskiej AWF. W 1990 zajął się prowadzeniem własnej działalności gospodarczej. Założył spółkę akcyjną Budvar Centrum, notowaną później na Giełdzie Papierów Wartościowych w Warszawie. Dwukrotnie był prezesem jej zarządu. Pełnił funkcję przewodniczącego rad społecznych zakładów opieki zdrowotnej w Zduńskiej Woli i Sieradzu.
Był radnym Zduńskiej Woli (2002–2006), w 2006 został wybrany do sejmiku łódzkiego. W wyborach parlamentarnych w 2007 z listy Platformy Obywatelskiej uzyskał mandat senatora VII kadencji w okręgu sieradzkim, otrzymując 100 704 głosy. Był zastępcą przewodniczącego senackiej Komisji Gospodarki Narodowej oraz członkiem Komisji Ustawodawczej i Komisji Budżetu i Finansów Publicznych.
W 2011 został kandydatem komitetu wyborczego wyborców Unia Prezydentów – Obywatele do Senatu w wyborach parlamentarnych (rezygnując z członkostwa w PO) oraz członkiem koła senackiego o takiej nazwie. Nie został ponownie wybrany do Senatu. Zrezygnował następnie z działalności politycznej.
Odznaczony Srebrnym oraz Złotym Krzyżem Zasługi.

</doc>
<doc id="1143652" url="https://pl.wikipedia.org/wiki?curid=1143652" title="Grażyna Dziedzic (pływaczka)">
Grażyna Dziedzic (pływaczka)

Grażyna Dziedzic (ur. 14 stycznia 1963 w Oświęcimiu) – trzynastokrotna mistrzyni Polski seniorów w pływaniu, brązowa medalistka mistrzostw Europy w Splicie, medalistka zawodów o puchar Europy w Göteborgu, trzykrotna finalistka mistrzostw świata w pływaniu w Ekwadorze.
Życiorys.
Naukę rozpoczęła w klasie sportowej w Szkole Podstawowej nr 8 w Oświęcimiu, (późniejsza Szkoła Mistrzostwa Sportowego). Nauczyła się pływać będąc w trzeciej klasie. Rok później wystartowała w pierwszych zawodach jako kraulistka. Wtedy przeszła pod opiekę trenera Kazimierza Woźnickiego, który odkrył jej predyspozycje do stylu klasycznego. Pierwszy sukces odniosła w 1975 r. na mistrzostwach okręgu krakowskiego, zdobywając tytuł mistrzyni młodziczek na dystansie 800 m stylem dowolnym. W tej samej kategorii zdobyła wicemistrzostwo Polski. W 1977 r., po otrzymaniu powołania do kadry narodowej juniorów, w ostatniej klasie szkoły podstawowej przeszła do nowo utworzonej Szkoły Mistrzostwa Sportowego w Raciborzu, gdzie miała rozwijać swój talent i możliwości. Jednak tam trener Władimir Mitrofanow nie pokładał w Grażynie większych nadziei na sukces. Wróciła więc do Oświęcimia i rozpoczęła naukę w Liceum im. Stanisława Konarskiego w Oświęcimiu, które ukończyła w 1983 r. Równocześnie trenowała i odnosiła sukcesy jako podopieczna trenera Kazimierza Woźnickiego, w sekcji pływackiej KS Unia Oświęcim. Karierę sportową zakończyła w 1984 r. W 1996 r. wygrała plebiscyt na najlepszego zawodnika 50-lecia Unii.
Obecnie pracuje w Miejskim Ośrodku Sportu i Rekreacji w Oświęcimiu.

</doc>
<doc id="1143655" url="https://pl.wikipedia.org/wiki?curid=1143655" title="Kielich królewski z Trzemeszna">
Kielich królewski z Trzemeszna

Kielich królewski z Trzemeszna, właśc. kielich tzw. królewski z Trzemeszna, zw. także drugim kielichem Dąbrówki – srebrny, częściowo złocony kielich z około 1180 roku. Przypisywany różnym środowiskom artystycznym: mozańskiemu, polskiemu, środkoworeńskiemu, angielskiemu. Cechy stylistyczne wskazują na związki z malarstwem miniaturowym kręgu klasztornego Regensburg-Prüfening i z tamtejszą ikonografią typologiczną.
W kościele kanoników regularnych w Trzemesznie przechowywany był do 1941 lub 1942, potem wywieziony został do Niemiec przez hitlerowskie władze okupacyjne, odzyskany przez władze polskie w 1946. W 1958 zwrócony Kościołowi. Obecnie przechowywany w Muzeum Archidiecezjalnym w Gnieźnie (nr. inw. 43).
Na stopie oraz czaszy znajduje się dwanaście trybowanych scen z Ksiąg Samuela i Ksiąg Królewskich.
Sceny na stopie:
Sceny na czaszy:
Na brzegu czaszy niellowany napis: + VNCTIO TAM REGVM QVAM VIRTVS MISTICA VATVM OMNIBVS INDVTIS XP(ISTV)M SVNT SIGNA SALVTIS ("Tak królów namaszczenie, jak proroków moc mistyczna / Dla tych, co przybrali szatę Chrystusa, znakami są zbawienia"). Wskazuje on, że przedstawione wydarzenia mają być odczytywane jako zapowiedź zbawienia w Chrystusie.
Wymiary: wysokość 15,8 cm; średnica stopy 13,1 cm; średnica czaszy 12,1 cm.
Opis i historia kielicha.
Jednym z najbardziej znamienitych przykładów rzemiosła artystycznego zgromadzonego w polskich zbiorach , szczególnie jeśli na myśli mamy złotnictwo, jest tzw. II romański kielich trzemeszeński datowany zgodnie przez większość badaczy na drugą połowę XII wieku . Nie jest znany autor samego obiektu ani również twórca scenariusza ikonograficznego , który "notabene" nie znajduje swojego odpowiednika wśród innych zachowanych egzemplów sztuki złotniczej wieku XII , co oczywiście nie jest bezpośrednim dowodem na wyjątkowość owego kielicha mszalnego, lecz na to, że nie zachowało się wiele wyrobów z okresu romańskiego . Mimo wszystko, trzemeszeński skarb jest na ten moment, ewenementem nie tylko lokalnym, ale również, co być może nawet ważniejsze, na skalę światową. Autor obiektu pozostaje nieznany, tak samo miejsce wykonania kielicha- trzeba pamiętać, że złotnictwo na ziemiach polskich uprawiane było nawet w czasach prahistorycznych- nikt nie ma jednak pewności, czy złotnicze wyroby wykonywane były na miejscu, czy pochodziły z importu, np. z Nadrenii, znad Mozy, z Ratyzbony etc .
Kwestia fundatora również nie jest jasna. Wedle legendy, której źródeł szukać należy co najmniej w wieku XVI, fundatorką Kielicha Królewskiego oraz drugiego, niellowanego kielicha i pateny miała być pierwsza żona Mieszka I, czyli Dąbrówka Przemyślidka (965-977) - czeska księżniczka, która miała swój udział w chrystianizacji Polski. Już sama data jej śmierci wyklucza możliwość tego, iż była ona fundatorką skarbów złotnictwa. Świechowski wyznacza innego ofiarodawcę- miał nim być Mieszko III Stary (ewentualnie członek jego rodu). Jest to jednak hipoteza, nad którą wciąż pochylają się współczesne zespoły badawcze. Warto w tym miejscu zaznaczyć, że w państwie Piastów złotnictwo było szczególnie istotne . Choć nie zachowały się najcenniejsze zabytki z XI wieku oraz te z pierwszej połowy XII wieku, nadal możemy obserwować ewolucję sztuki romańskiej na ziemiach polskich .
Jak na przeciętny przykład "vasa sacra", trzemeszeński obiekt jest całkiem sporych rozmiarów: 12 cm średnicy czaszy, 13 cm średnicy stopy oraz 15,5 cm wysokości. Wykonany z blachy srebrnej, złocony, trybowany (stąd jego druga nazwa- Trybowany Kielich z Trzemeszna), cyzelowany. Niestety, nie zachowała się jego patena . Wiadomo, że w rytuale rzymskim mniej więcej w czasach powstania tego kielicha liturgia eucharystyczna wymagała użycia kielicha oraz dedykowanej mu pateny (była ona dopasowana do niego rozmiarem, aby dokładnie go przykryć). To ważne z punktu widzenia ikonograficznego, ponieważ taki komplet stanowił symboliczną całość .
To właśnie na środkowej części pateny znajdowała się główna myśl ikonograficzna (ze względu na jej kontakt z hostią) całości. Być może z tego względu jednoznaczna interpretacja tego dalece indywidualnego i wyjątkowego programu (zgodnie z obecnym stanem badań) Kielicha Trybowanego z Trzemeszna sprawia trudność. Trzeba również zaznaczyć, że zainteresowanie złotnictwem wśród badaczy/ek i odbiorców/czynie kultury wzrasta, ponieważ złotnicze wyroby powstawały zazwyczaj z inicjatywy najbardziej hojnych mecenasów sztuki: królów, członków królewskich rodów, magnatów duchownych oraz świeckich .
Określenie głównej funkcji naczynia liturgicznego od lat stanowi problem. Część badaczy uznaje, że miał on być kielichem mszalnym. Jednak jego rozmiary sugerują, że nie mógł być on kielichem codziennego użytku- raczej powinien być przeznaczany na specjalne, odświętne, okazje. Inni badacze twierdzą, że trzemeszeński kielich miał służyć jako naczynie na olej, którego używano w czasie sakry królewskiej .
W dwunastu polach trapezów, na które podzielone są czasza i stopa kielicha, widnieją sceny starotestamentowe, które nie mają bezpośredniego związku z żywotem Jezusa z Nazaretu. To oznacza, że autor scenariusza ikonograficznego zapoznał się z nową orientacją teologicznych nauk- badacze wskazują, że tak nietypowy program musiał powstać w środowisku bliskim autorowi nowej egzogenezy- Hugona od św. Wiktora .
Dwanaście scen z Księgi Samuela oraz Ksiąg Królewskich rozdzielono na stopę oraz czaszę. Na tej pierwszej są to kolejno: 1) Anna, która ofiarowuje Samuela na służbę Haszem w świątyni (1 Sm 1,25-28); 2) Zerwanie Samuela z Saulem (1 Sm 15,22-28); 3) Samuel namaszczający Dawida (1 Sm 14,13); 4) Walka Dawida z Goliatem (1 Sm 17, 48-49); 5) Podstęp Mikal, która pomaga Dawidowi uciec przed gniewem jej ojca Saula (1 Sm 19, 11-16); 6) Achimelek wręczający Dawidowi chleby pokładne i miecz Goliata (1 Sm 21, 2-7). Natomiast na nieco spłaszczonej czaszy są to: 1) Joab wraz z Natanem, którzy koronują Dawida nazywając go tym samym tytułem Melech Iszrael (1 Sm 2,4 oraz 5,2); 2) Dawid za wstawiennictwem Batszeby mianuje swoim następcom Salomona (1 Krl 1-2); 3) Eliasz wskrzeszający syna wdowy z Sarepty (1 Krl 17, 17-23); 4) Eliasz na ognistym wozie wstępuje do nieba oraz Elizeusz z płaszczem Eliasza, który rozdziela wody Jordanu (2 Krl 2, 11-14); 5) Elizeusz uzdrawia studnię jerychońską- wsypuje do niej sól (2 Krl 2, 19-22); 6) Elizeusz wyławia siekierę zatopioną w Jordanie (2 Krl 6, 1-7). 
Na brzegu czaszy znajduje się łacińska inskrypcja niellowana: + VNCTIO TAM REGVM QVAM VIRTVS MISTICA VATVM OMNIBVS INDVTIS XP(ISTV)M SVNT SIGNA SALVTIS (tł. Tak królów namaszczenie, jak proroków moc mistyczna/ dla tych, co przybrali szatę Chrystusa, znakami są zbawienia ). Poza tym, na kielichu są umieszczone inne niellowane napisy, które identyfikują niektóre postaci oraz przedmioty na stopie. Nodus i stopę od gładkiego trzonu oddziela ornament sznurowy.
Postacie z kielicha są smukłe, mają wątłe kończyny. Ukazane są w zależności od potrzeby akcji: statycznie, hieratycznie lub w giętkim, prawie że tanecznym ruchu. Większość scen posiada obramienia architektoniczne, natomiast nie zawsze są one uzasadnione teologicznie (np. oba cudy Elizeusza). Scena Wniebowstąpienia Eliasza takowego obramienia nie posiada. Szaty uwydatniają plastykę ciał, którą rzemieślnik wydobył delikatnym reliefem. Warto zwrócić uwagę na wyważone proporcje całości, która przekłada się również na symboliczny wymiar dzieła . Podkreślenie wątku królewskiego, a dokładniej współpracy "regnum" i "sacerdotium" odnosiło się do politycznej sytuacji czasów, w których ów przedmiot miał powstawać. Co szczególne, program ikonograficzny nie jest charakterystyczny dla średniowiecza, które chciało udowodnić, iż Nowy Testament odzwierciedla się w Starym Testamencie. Być może według autora programu zapowiedzi NT należy szukać w całej historii ST, a nie w jego pojedynczych epizodach. Nie zachowała się co prawda patena, ale można przypuszczać, że na niej nie ukazano żadnej z nowotestamentowych scen. Trzemeszeńskie "series narratoris" może być przypomnieniem roli dwóch kategorii społecznych- królów oraz kapłanów w dziele zbawienia. 
Nowsze badania, poza tym uniwersalnym sensem sugerują również, że wspomniane alegorie rodem ze Starego Testamentu były dość popularne za czasów Polski dzielnicowej. Ponoć Mieszko III chciał być równie dobrym królem, co starotestamentowy Dawid. Biorąc to pod uwagę, należy spróbować odnieść każdą ze scen kielicha do współczesnej autorowi sytuacji politycznej . 
Kielich od czasów średniowiecza przechowywany był w trzemeszeńskim klasztorze kanoników regularnych. W czasie wojny, w 1941 lub 1942 roku, hitlerowcy zabrali go na terytorium Niemiec, nie wiadomo dokładnie, gdzie wtedy przebywał. Do Polski wrócił w roku 1946. Pod opiekę władz Polskiego Kościoła Katolickiego trafił dopiero w 1958 roku i został od razu umieszczony w Gnieźnie- początkowo eksponowano go w skarbcu katedralnym, obecnie przechowywany jest w Muzeum Archidiecezjalnym na wystawie stałej. 
Przeznaczenie.
Wśród uczonych istnieją wątpliwości, czy "vasa sacra" tak sporych rozmiarów z dalece indywidualnym programem ikonograficznym mogło być używane do celów
codziennych nabożeństw. Świechowski domyśla się, że ów naczynie liturgiczne mogło służyć do przechowywania oleju w czasie sakry królewskiej. Przy jego założeniu, że kielich mszalny ufundował Mieszko III, hipoteza nabiera sensu- odpowiadałoby to wówczas aspiracjom politycznym władcy . Nie ma jednak żadnych dokumentów, które mogłyby ją potwierdzić. Skubiszewski natomiast sądzi, że był to po prostu kielich mszalny używany w czasie świątecznym lub wyjątkowym, a wydarzenia z dziejów proroków i królów powinniśmy odczytywać tak jak sugeruje to łaciński napis na nodusie jako zapowiedź zbawienia w Chrystusie. 
Współczesne losy kielicha.
Obecnie tzw. Kielich Królewski z Trzemeszna jest przechowywany w Muzeum Archidiecezjalnym w Gnieźnie wraz z niellowanym kielichem i jego pateną. Zachowany jest w dość dobrym stanie, choć warto nadmienić, że w czasie reperacji w 1854 r. (tak datuje to zajście Skubiszewski; nie zachował się bowiem żaden dokument potwierdzający dokładną datę ingerencji w zabytek) został zniszczony (oraz skopiowany) napis z wieku XVII, który umieszczono na odwrotne stronie stopy naczynia. Wiązał się on bezpośrednio z legendami o rzekomej fundacji kielicha przez Dąbrówkę, a brzmiał następująco: "Serenissima Dąbrowha (sic) Ecclaesie (sic) Tremesnensis (sic) obtulit 965." Podczas owej reperacji przerobiono również stopę. Nadano jej nieco bardziej płaski kształt i przycięto górną krawędź dolnego rzędu dekoracji reliefowej. Kielich eksponowano na najważniejszych wystawach dotyczących średniowiecznej sztuki sakralnej w Polsce, tj. w 2020 roku na Wawelu w Krakowie (wystawa: "Skarby epoki Piastów. Wystawa w 700. rocznicę koronacji Władysława Łokietka") oraz w 1999 roku na Zamku Królewskim w Warszawie (wystawa: "Ornamenta Ecclesiae Poloniae. Skarby sztuki sakralnej- wiek X- XVIII"). Po obu wystawach pozostały katalogi, a wystawa krakowska z racji niestabilnej sytuacji epidemiologicznej została przetworzona do postaci cyfrowej i udostępniona na oficjalnej stronie Zamku Wawelskiego , pod adresem https://wawel.krakow.pl/wystawa-czasowa/skarby-epoki-piastow [dostęp: 20.01.2023 r.]. 

</doc>
<doc id="1143656" url="https://pl.wikipedia.org/wiki?curid=1143656" title="Bnai Brith">
Bnai Brith



</doc>
<doc id="1143658" url="https://pl.wikipedia.org/wiki?curid=1143658" title="Korekiyo Takahashi">
Korekiyo Takahashi

 – japoński ekonomista i polityk. Prezes Banku Japonii (1911–1913); premier Japonii (1921–1922).
Był nieślubnym synem oficjalnego malarza w rezydencji siogunów rodu Tokugawa. Został adoptowany przez samuraja z klanu Sendai.
W wieku 11 lat udał się do Jokohamy, aby uczyć się języka angielskiego w prywatnej szkole stworzonej przez Jamesa Curtisa Hepburna i jego żonę Clarę, a trzy lata później wyjechał do Stanów Zjednoczonych.
Po studiach w Stanach Zjednoczonych pracował w Ministerstwie Edukacji, a następnie w Ministerstwie Rolnictwa i Handlu. W 1887 r. został dyrektorem Biura Patentowego, a w 1892 r. przeniósł się do Bank of Japan i w 1899 r. został jego wiceprezesem. Wykazał się tam wysokimi kwalifikacjami w pozyskiwaniu kredytów zagranicznych na wojnę z Rosją (1904-1905).
Następnie przez pięć lat był prezesem Yokohama Specie Bank, a w 1911 r. został prezesem Banku Japonii.
W następnych latach pełnił ważne funkcje polityczne: ministra finansów i przewodniczącego Konstytucyjnego Stowarzyszenia Przyjaciół Polityki. W 1921 r. został premierem oraz następnie ministrem rolnictwa i handlu oraz ministrem finansów w kilku kolejnych gabinetach.
Jednym z celów jego polityki finansowej była kontrola wydatków militarnych, co stawiało go w opozycji do tego środowiska i doprowadziło do zabicia go w trakcie próby zamachu stanu w 1936 r., zwanej „incydentem z 26 lutego”.

</doc>
<doc id="1143659" url="https://pl.wikipedia.org/wiki?curid=1143659" title="Premier Japonii">
Premier Japonii



</doc>
<doc id="1143665" url="https://pl.wikipedia.org/wiki?curid=1143665" title="Liceum im. Juliusza Słowackiego">
Liceum im. Juliusza Słowackiego



</doc>
<doc id="1143666" url="https://pl.wikipedia.org/wiki?curid=1143666" title="Obalanie drzew">
Obalanie drzew

Obalanie drzew, ścinka drzew – zespół czynności przy wyrębie drzew, obejmuje prace przygotowawcze, właściwą ścinkę oraz okrzesywanie drzew. Celem jest usunięcie drzew z drzewostanu lub zadrzewień.

</doc>
<doc id="1143669" url="https://pl.wikipedia.org/wiki?curid=1143669" title="Stokłosa polna">
Stokłosa polna

Stokłosa polna ("Bromus arvensis" L.) – gatunek rośliny z rodziny wiechlinowatych. Występuje w południowej Europie i południowo-zachodniej Azji jako gatunek rodzimy. Poza tym obszarem rozprzestrzeniony jako antropofit w Europie, Azji i Ameryce. W Polsce występuje głównie na nizinach i w niższych położeniach górskich.
Biologia i ekologia.
Roślina jednoroczna lub dwuletnia. Rośnie na polach, ugorach, przydrożach i rowach, na glebach umiarkowanie suchych, piaszczysto-gliniastych. Kwitnie od czerwca do sierpnia. Gatunek charakterystyczny rzędu "Centauretalia cyani". Liczba chromosomów 2n = 14.
Zagrożenia i ochrona.
Roślina umieszczona na Czerwonej liście roślin i grzybów Polski (2006) pośród gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię VU (narażony).

</doc>
<doc id="1143672" url="https://pl.wikipedia.org/wiki?curid=1143672" title="Estádio das Laranjeiras">
Estádio das Laranjeiras

Estádio das Laranjeiras (oficjalna nazwa Estádio Manoel Schwartz) – stadion piłkarski w Rio de Janeiro, Brazylia, na którym swoje mecze rozgrywa klub Fluminense FC. Jest jednym z najstarszych stadionów w Brazylii. Poprzednio stał tu stary stadion zbudowany w roku 1905.
Historia.
1902 – Fluminense nabywa grunty pod stadion przy Rua Guanabara.
1905 – Powstaje pierwsza odkryta trybuna na 5,000 osób.
1914 – Na Laranjeiras swój pierwszy mecz rozgrywa Reprezentacja Brazylii w piłce nożnej pokonując 2-0 angielski Exeter City.
11 maja 1919 – Stadion zostaje przebudowany, pojemność zwiększa się do 18,000. Następuje reinauguracja, a pierwszą bramkę na nowo otwartym obiekcie zdobywa Arthur Friedenreich, zawodnik reprezentacji Brazylii. W tym samym roku Brazylia jest gospodarzem Copa América, a wszystkie mecze odbywają się na Laranjeiras.
1922 – kolejna przebudowa stadionu, zwiększająca pojemność do 22,000. Brazylia ponownie zsotaje gospodarzem Copa América, a na Laranjeiras ponownie dobywają się wszystkie spotkania.
1 września 1946 – rekord frekwencji

</doc>
<doc id="1143675" url="https://pl.wikipedia.org/wiki?curid=1143675" title="Stanisław Bohuszewicz">
Stanisław Bohuszewicz

Stanisław Bohuszewicz Minkowski (ur. 1751, zm. 28 sierpnia 1817) – sędzia ziemski miński, pułkownik wojsk koronnych, poseł na Sejm Rozbiorowy 1773–1775, sędzia grodzki miński w 1792 roku.
Wybrany posłem na sejm w Warszawie z województwa mińskiego. Wraz z Tadeuszem Reytanem i Samuelem Korsakiem sprzeciwiał się oddaniu laski marszałkowskiej Adamowi Ponińskiemu. deput powiatu mińskiego na Trybunał Główny Wielkiego Księstwa Litewskiego 1783/1784 roku kadencji wileńskiej, deputat miński prezydujący izbie pierwszej Trybunału Głównego Wielkiego Księstwa Litewskiego w 1792 roku.
W czasie obrad Sejmu Czteroletniego wydał "Odezwę do skonfederowanych sejmujących Stanów", w której domagał się ukarania Ponińskiego jako zdrajcy ojczyzny.
Jego córka, Faustyna była żoną Atanazego Prószyńskiego, podkomorzego mińskiego, dziedzica Hanusina.

</doc>
<doc id="1143676" url="https://pl.wikipedia.org/wiki?curid=1143676" title="Stanisław Bohuszewicz Minkowski">
Stanisław Bohuszewicz Minkowski



</doc>
<doc id="1143680" url="https://pl.wikipedia.org/wiki?curid=1143680" title="Ostra (Ogorzała)">
Ostra (Ogorzała)

Ostra (780 m) – szczyt w Beskidzie Wyspowym, znajdujący się w bocznym grzbiecie odchodzącym na północny zachód od Kiczory (Kobylicy). Wraz z Ogorzałą (806 m n.p.m.) tworzą samotny, typowy dla Beskidu Wyspowego masyw, oddzielony od innych wzniesień głębokimi dolinami rzek i polami uprawnymi. Od Ćwilina i Czarnego Działu oddziela je głęboka dolina potoku Łostówka, od Kobylicy i Dziurczaka dolina potoku Łętówka.
Ostra wznosi się ponad miejscowościami Wilczyce i Łętowe. Jest w większości zalesiona, ale od wschodniej strony pola uprawne wysoko podchodzą na jej zbocza. Z wysoko położonych pól uprawnych na jej zboczach rozciągają się widoki na pobliski Ćwilin oraz na Łopień, Mogielicę, Krzystonów, Jasień, Kobylicę i część pasma Gorców od Turbacza po Maciejową. Wszystkie spływające z Ogorzałej potoki znajdują się w zlewni Mszanki. Po ostatnich wiatrołomach ze szczytu Ostrej widoczna jest panorama Beskidu wyspowego 360 stopni (stan na 22.06.2016)

</doc>
<doc id="1143682" url="https://pl.wikipedia.org/wiki?curid=1143682" title="Stokłosa groniasta">
Stokłosa groniasta

Stokłosa groniasta ("Bromus racemosus" L.) – gatunek rośliny z rodziny wiechlinowatych.
Rozmieszczenie geograficzne.
Jako gatunek rodzimy występuje od Półwyspu Iberyjskiego na zachodzie i Półwyspu Skandynawskiego na północy po Chiny na wschodzie. Ponadto jako antropofit rośnie także w Ameryce, Australii i Nowej Zelandii. W Polsce występuje głównie na nizinach.
Biologia i ekologia.
Roślina dwuletnia. Rośnie na łąkach. Kwitnie w maju i czerwcu. Gatunek charakterystyczny łąk kaczeńcowych ze związku "Calthion" i zespołu "Sanguisorbo-Silaëtum". Liczba chromosomów 2n = 14, 28, 56.
Zagrożenia i ochrona.
Roślina umieszczona na Czerwonej liście roślin i grzybów Polski (2006) pośród gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię NT (bliski zagrożenia).

</doc>
<doc id="1143684" url="https://pl.wikipedia.org/wiki?curid=1143684" title="Dekanat Zaklików">
Dekanat Zaklików

Dekanat Zaklików – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 11 parafii:
Sąsiednie dekanaty.
Gorzyce, Kraśnik "(archidiec. lubelska)", Modliborzyce, Stalowa Wola – Północ, Urzędów "(archidiec. lubelska)", Zawichost

</doc>
<doc id="1143691" url="https://pl.wikipedia.org/wiki?curid=1143691" title="Puchar UEFA (1977/1978)">
Puchar UEFA (1977/1978)

Puchar UEFA 1977/1978 () – 7. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 14 września 1977 – 9 maja 1978. W rozgrywkach zwyciężyła drużyna PSV Eindhoven.

</doc>
<doc id="1143693" url="https://pl.wikipedia.org/wiki?curid=1143693" title="Andrzej Grzyb (1952–2016)">
Andrzej Grzyb (1952–2016)

Andrzej Stefan Grzyb (ur. 7 czerwca 1952 w Złym Mięsie, zm. 5 lipca 2016) – polski polityk, samorządowiec, pisarz, poeta i regionalista, senator VII i VIII kadencji.
Życiorys.
Jego rodzicami byli Stefan i Anna z domu Fleming. Uczęszczał do Szkoły Podstawowej w Czarnej Wodzie. Ukończył I Liceum Ogólnokształcące im. Marii Skłodowskiej-Curie w Starogardzie Gdańskim, a następnie studia z zakresu filologii polskiej na Uniwersytecie Gdańskim. Pracował w prywatnych przedsiębiorstwach. W latach 90. sprawował urząd burmistrza Czarnej Wody. Od 1998 do 2002 pełnił funkcję starosty powiatu starogardzkiego. W latach 2002–2007 zasiadał w sejmiku pomorskim, zajmując w nim stanowisko wiceprzewodniczącego.
W wyborach parlamentarnych w 2007 z ramienia Platformy Obywatelskiej uzyskał mandat senatora VII kadencji w okręgu gdańskim, otrzymując 179 414 głosów. W 2011 z powodzeniem ubiegał się o reelekcję, w nowym okręgu jednomandatowym dostał 70 345 głosów. W 2015 nie kandydował na kolejną kadencję.
Był także pisarzem i poetą, debiutował w czasopiśmie „Pomerania”. Opublikował łącznie ponad 20 książek. W drugiej połowie lat 70. był członkiem grupy literackiej Wspólność. Należał do Zrzeszenia Kaszubsko-Pomorskiego.
Zmarł 5 lipca 2016. Pogrzeb Andrzeja Grzyba odbył się 9 lipca 2016, został pochowany na cmentarzu w Czarnej Wodzie.
Wybrane publikacje.
Autor takich publikacji jak:

</doc>
<doc id="1143695" url="https://pl.wikipedia.org/wiki?curid=1143695" title="Dekanat Zawichost">
Dekanat Zawichost

Dekanat Zawichost – jeden z 25 dekanatów w rzymskokatolickiej diecezji sandomierskiej.
Parafie.
W skład dekanatu wchodzi 9 parafii:
na terenie dekanatu istnieje 1 kościół rektoralny:
Sąsiednie dekanaty.
Gorzyce, Ożarów, Sandomierz, Urzędów "(archidiec. lubelska)", Zaklików

</doc>
<doc id="1143705" url="https://pl.wikipedia.org/wiki?curid=1143705" title="Bromus racemosus">
Bromus racemosus



</doc>
<doc id="1143708" url="https://pl.wikipedia.org/wiki?curid=1143708" title="Bromus arvensis">
Bromus arvensis



</doc>
<doc id="1143711" url="https://pl.wikipedia.org/wiki?curid=1143711" title="Videoklip">
Videoklip



</doc>
<doc id="1143717" url="https://pl.wikipedia.org/wiki?curid=1143717" title="Chromosfera słoneczna">
Chromosfera słoneczna



</doc>
<doc id="1143719" url="https://pl.wikipedia.org/wiki?curid=1143719" title="Zasady fair play">
Zasady fair play



</doc>
<doc id="1143726" url="https://pl.wikipedia.org/wiki?curid=1143726" title="John Charles Linthicum">
John Charles Linthicum

John Charles Linthicum (ur. 26 listopada 1867, zm. 5 października 1932 w Baltimore, Maryland) – amerykański polityk, działacz Partii Demokratycznej. W latach 1911–1932 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.
Życiorys.
John Charles Linthicum urodził się 26 listopada 1867 w pobliżu miasta Baltimore w stanie Maryland. Obecnie miejscowość, w której się urodził od jego nazwiska nosi nazwę Linthicum Heights i znajduje się w hrabstwie Anne Arundel. Uczęszczał do szkół publicznych i początkowo pracował jako nauczyciel. W 1887 roku został dyrektorem jednej ze szkół w hrabstwie Frederick.
Mniej więcej w tym samym okresie zaczął studiować historię i nauki polityczne na uniwersytecie Johnsa Hopkinsa w Baltimore. W 1890 roku ukończył studia prawnicze na uniwersytecie Maryland i zaczął pracować jako adwokat w Baltimore.
Karierę polityczną rozpoczął od stanowisk w stanowym parlamencie. W latach 1904 i 1905 roku został wybrany do niższej izby parlamentu stanowego w Maryland, a w latach 1906–1909 zasiadał w stanowym senacie. W 1907 roku nieskutecznie ubiegał się w wyborach o pozycję burmistrza miasta Baltimore.
W latach 1908–1912 był naczelnym prawnikiem w administracji gubernatora Maryland, Austina Lane Crothersa. W tym okresie z ramienia Partii Demokratycznej został wybrany przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych. Zasiadał na tym stanowisku od 4 marca 1911 roku przez jedenaście kolejnych kadencji, aż do śmierci. W czasie 62. kadencji Kongresu Stanów Zjednoczonych był przewodniczącym komisji do spraw zagranicznych niższej izby parlamentu. Zmarł 5 października 1932 roku w Baltimore.
Hymn Stanów Zjednoczonych.
John Charles Linthicum był pierwszym ustawodawcą amerykańskim, który podjął starania, aby pieśń "The Star-Spangled Banner" ustanowić oficjalnym hymnem państwowym Stanów Zjednoczonych. Po raz pierwszy wystąpił z tą inicjatywą w 1918 roku, ale początkowo spotkała się ona ze znacznym sprzeciwem w Kongresie Stanów Zjednoczonych. Przez lata Linthicum wielokrotnie ponawiał swoje starania i ostatecznie jego wytrwałość została nagrodzona sukcesem, gdy 3 marca 1931 Kongres Stanów Zjednoczonych zaakceptował szóstą propozycję ustawy w tej sprawie.

</doc>
<doc id="1143727" url="https://pl.wikipedia.org/wiki?curid=1143727" title="Obalanie drzew metodą Kreutzingera-Matusza">
Obalanie drzew metodą Kreutzingera-Matusza

Obalanie drzew metodą Kreutzingera-Matusza – metoda obalania drzew wraz z korzeniami, stosowana dla uniknięcia pracochłonnego karczowania pniaków tam, gdzie nie można karczować za pomocą środków wybuchowych, gdzie ma być usunięty drzewostan i jednocześnie teren uprzątnięty z karp (tereny pod szkółki, pod drogi i inne użytkowanie). Zabieg ten wykonuje się mechanicznie przy pomocy ciągników (pchanie lub ciągnięcie) albo wciągarek stacjonarnych (ciągnięcie).
Technika obalania drzew.
Obalanie należy wykonywać ciągnikiem specjalistycznym (ewentualnie gąsienicowym lub rolniczym o dużej mocy), wyposażonym we wciągarkę. Odległość ciągnika od obalanego drzewa nie powinna być mniejsza niż dwie wysokości tego drzewa. Linę zaczepową należy założyć na drzewo na wysokości 5-8 m, w zależności od wysokości i średnicy drzewa. Linę zakłada się przy pomocy odpowiedniej drabiny lub widełek osadzonych na tyczce. Drzewa o pierśnicy do 20 cm można obalać ciągnikiem – napierając myglarką do przodu.
Wady obalania drzew z korzeniami.
Na skutek nieprzewidzianych okoliczności (np. niezwykle silnie rozwiniętego systemu korzeniowego, mursz w odziomkowej części drzewa lub też pod miejscem zaczepienia liny) drzewo zostaje złamane. Liczba drzew, które ulegają uszkodzeniu, nie przekracza 2%, i jest w przybliżeniu taka sama jak przy ścince. Podczas naprężania liny często dochodzi do pęknięć wewnątrz pnia, które ujawnia się dopiero po przetarciu i suszeniu drewna, co jest przeciwwskazaniem przy stosowaniu go na szeroką skalę. Drewno okrągłe z takiego pozyskiwania może być trudne w sprzedaży. (Podobnie jak drewno z naprężonych drzew poklęskowych). Brak zapotrzebowania przemysłowego na świeżą karpinę jest przyczyną prawie całkowitego zaniechania obalania drzew z korzeniami.

</doc>
<doc id="1143728" url="https://pl.wikipedia.org/wiki?curid=1143728" title="Krystyna Samborska">
Krystyna Samborska

Krystyna Samborska (ur. 1923, zm. 1944) "Zuch", urodzona w m. Duba, pow. Dolina w woj. stanisławowskie, córka Jana (naftowca) i Heleny z Bielawskich. Ukończyła 2 klasy w gimnazjum prywatnym. Należała do szkolnej drużyny ZHP. Znała język: niemiecki, rosyjski i węgierski. Przyjechała do Krosna z powodu zastraszenia rzezią ukraińskich oddziałów na Polakach pod koniec 1941 r. i podjęła pracę jako kelnerka w kasynie na lotnisku. Wynajmowała pokój wraz z ojcem u Zofii i Ignacego Solińskich, przy ul. Kletówki. Wstąpiła do Tajnej Organizacji Wojskowej potem do OP-11 AK i otrzymała zadanie od dow. Franciszka Płonki, a potem od Józefa Czuchry, dotyczące pozyskiwania broni i amunicji w kasynie na Lotnisku w Krośnie. Do akcji sabotażowych pozyskała jednego z pracowników na lotnisku -Ślązaka. Broń odbierali od niej z OP-11: Eryk Holeczek i Józef Jastrzębski - brat Z. Solińskiej. W maju 1944 r., kiedy zawiozła broń do domu i powróciła do pracy, schwytali ją gestapowcy i zawieźli do domu na rewizję. Po znalezieniu broni, była masakrowana w czasie przesłuchiwań, ale nikogo nie wydała. Trzymano ją trzy dni w Krośnie a potem w więzieniu w Jaśle. Została zamordowana przypuszczalnie w lesie warzyckim.

</doc>
<doc id="1143729" url="https://pl.wikipedia.org/wiki?curid=1143729" title="Prawo pól">
Prawo pól



</doc>
<doc id="1143731" url="https://pl.wikipedia.org/wiki?curid=1143731" title="Promieniowanie grawitacyjne">
Promieniowanie grawitacyjne



</doc>
<doc id="1143734" url="https://pl.wikipedia.org/wiki?curid=1143734" title="The Best of Shakespears Sister">
The Best of Shakespears Sister

The Best of Shakespear’s Sister – składanka brytyjskiego zespołu Shakespears Sister. W skład wchodzą płyta CD i DVD z najlepszymi singlami i teledyskami zespołu, z wyjątkiem „Run Silent, Run Deep” i singlowej wersji „Dirty Mind” (pomimo że klipy do obu tych utworów są zamieszczone na DVD) oraz uprzednio nie wydane utwory.

</doc>
<doc id="1143741" url="https://pl.wikipedia.org/wiki?curid=1143741" title="Dočesná">
Dočesná

Dočesná – święto piwa, odbywające się na przełomie sierpnia i września w Žatcu w północno-zachodnich Czechach.
Uprawa chmielu.
Prawo warzenia piwa Žatec uzyskał razem z prawami miejskimi w połowie XIII wieku. Tradycje browarnicze w tym mieście mają więc ponad 700 lat. W wieku XIX następuje złota era žateckiego chmielu, który zaczął odgrywać coraz większe znaczenie na rynku europejskim. W kolejnym stuleciu był on eksportowany do ponad 70 państw świata i był używany do produkcji najlepszych gatunków piwa.
Festiwal.
Odbywa się co roku w piątek i sobotę pod koniec sierpnia bądź na początku września. Główne obchody odbywają się na Placu Wolności (Náměstí Svobody) przed ratuszem. Koncertom towarzyszą konkursy okolicznościowe, jak konkurs wiedzy o piwie czy zawody w tańcu z kuflem na głowie. Jednego z rolników uprawiających chmiel wybiera się na króla i dekoruje chmielowym wieńcem. Swoje produkty corocznie promuje kilkudziesięciu piwowarów, również spoza Czech. Na festiwalu spotykają się również rzesze birofilistów. Wieczorem ma miejsce koncert rockowy. W roku 2007 na festiwalu wystąpili m.in. Karel Gott oraz Alphaville.
Święta podobne.
5 sierpnia niektóre kraje obchodzą nieformalne święto: Międzynarodowy Dzień Piwa (i Piwowara) ("ang. International Beer Day"). Jest to kanadyjska inicjatywa ustanowienia „wakacyjnego“ dnia piwa i piwowara z 2007 roku. Pierwsze obchody odbyły się 18 czerwca 2008. W Polsce można spotkać się z datą 25 maja.
Na przełomie września i października w Monachium odbywa się festyn Oktoberfest, zwany "Świętem październikowym".

</doc>
<doc id="1143745" url="https://pl.wikipedia.org/wiki?curid=1143745" title="Konstanty Parczewski">
Konstanty Parczewski

Konstanty Parczewski herbu Nałęcz (ur. 19 sierpnia 1801 w Czerwonym Dworze, zm. 8 września 1855 w Auxerre) – powstaniec listopadowy w randze majora, przywódca powstania listopadowego w powiecie wileńskim, emigrant.
Urodził się 19 sierpnia 1801 roku w Czerwonym Dworze koło Niemenczyna, był synem ziemianina Ignacego i Salomei z Dziewońskich. W domu otrzymał początkowe wykształcenie, obejmujące m.in. muzykę i grę na skrzypcach. Studiował na Uniwersytecie Wileńskim, zaliczony przez Ignacego Domeykę do grona Filaretów. Osiadł w Czerwonym Dworze i poświęcił się gospodarowaniu majątkiem. Był zwolennikiem oczynszowania włościan. 
Po wybuchu powstania listopadowego zorganizował oddział partyzancki, którego liczebność wynosiła od 200 do nawet 1000 osób. Prowadził wojnę podjazdową, starał się kontrolować przeprawy na Wilii i Żejmianie. W oddziałach partyzanckich Konstantego Parczewskiego przez krótki okres walczyła m.in. Emilia Plater. Po załamaniu się powstania na Litwie Parczewski przekroczył granicę pruską i przez Niemcy udał się do Francji. Jego majątek został skonfiskowany przez władze rosyjskie.
Osiadł w Paryżu, gdzie znajdował się w bardzo trudnej sytuacji materialnej. Utrzymywał się z gry na skrzypcach, w latach 1832–1848 był skrzypkiem Opery Włoskiej w Paryżu. W latach 1851–1854 członek Towarzystwa Historyczno-Literackiego w Paryżu (wystąpił z niego 5 marca 1854). Prawdopodobnie należał do Towarzystwa Demokratycznego Polskiego. Pozostawał w bliskich stosunkach z Adamem Mickiewiczem. Był jednym z uczestników wieczoru u Eustachego Januszkiewicza, gdzie doszło do konfrontacji poetyckiej Słowackiego z Mickiewiczem oraz słynnej improwizacji "Dziadów". Pod koniec życia przeniósł się do Auxerre. Zmarł 8 września 1855 w Auxerre, pochowany na tamtejszym cmentarzu (nagrobek postawiono ze składek emigracyjnych). 
Konstanty Parczewski jest patronem polsko-rosyjskiego Gimnazjum w Niemenczynie.

</doc>
<doc id="1143747" url="https://pl.wikipedia.org/wiki?curid=1143747" title="Docesna">
Docesna



</doc>
<doc id="1143750" url="https://pl.wikipedia.org/wiki?curid=1143750" title="Franciszek Jerzmanowski">
Franciszek Jerzmanowski

Franciszek Jerzmanowski herbu Dołęga (ur. 1737, zm. 3 maja 1802 w Brudnowie) – chorąży inowłodzki, burgrabia łęczycki od 1768, działacz polityczny i poseł na sejmy, w tym na Sejm Czteroletni, kawaler Orderu Świętego Stanisława.
W 1764 roku podpisał elekcję Stanisława Augusta Poniatowskiego. Od 1768 roku wielokrotnie posłował na sejmy z województwa łęczyckiego. Członek konfederacji Adama Ponińskiego w 1773 roku. Jako poseł łęczycki i członek delegacji wraz ze Stanisławem Kożuchowskim, Janem Tymowskim, Ignacym Sucheckim, Tadeuszem Wołłodkowiczem i Stanisławem Bohuszewiczem należał do kierowanej przez Tadeusza Reytana i Samuela Korsaka opozycji przeciwko Adamowi Ponińskiemu na Sejmie Rozbiorowym. We wrześniu 1773 złożył manifest przeciwko ratyfikacji traktatów podziałowych I. rozbioru Polski. Na zakończenie obrad sejmu w kwietniu 1775 złożył "manifest o nieważności wszystkich od 1773 do 1775 obrad związku czyli konfederacji". Poseł w 1782. W 1786 roku wybrany posłem na sejm z województwa łęczyckiego. Wybrany posłem na Sejm Czteroletni w 1788 roku z województwa łęczyckiego. Wybrany ze stanu rycerskiego sędzią Sejmu Czteroletniego w 1788 roku. 2 maja 1791 roku podpisał asekurację, w której zobowiązał się do popierania projektu Ustawy Rządowej.
W 1791 odznaczony Orderem Świętego Stanisława.
Zmarł w Brudnowie, pochowany został w pobliskim Domaniewie. Jednym z jego synów był gen. Paweł Jerzmanowski.

</doc>
<doc id="1143755" url="https://pl.wikipedia.org/wiki?curid=1143755" title="Giovanni Degni">
Giovanni Degni

Giovanni Degni (ur. 28 września 1900 w Rzymie - zm. 2 listopada 1975) – piłkarz włoski grający na pozycji środkowego obrońcy, a po zakończeniu kariery piłkarskiej trener.
Kariera piłkarska.
Degni był rodowitym rzymianinem. Piłkarską karierę rozpoczął w tamtejszym klubie Pro Fortitudo Rzym i grał tam na szczeblu lokalnym. Następnie trafił do Alby Rzym. W 1921 roku zadebiutował w Divisione 1, w grupie południowej. W sezonie 1924/1925 został wicemistrzem Włoch (Alba przegrała w finale z FC Bologna 0:4 i 0:2), natomiast rok później powtórzył ten sukces (w finale 1:7 i 0:5 z Juventusem). W 1927 roku po utworzeniu nowego klubu AS Roma został jego zawodnikiem. 6 września 1929 zadebiutował w barwach "giallorossich" w Serie A w przegranym 1:3 wyjazdowym spotkaniu z Alessandrią. W Romie występował przez cztery sezony, a największym sukcesem było wywalczenie w 1928 roku Coppa CONI. W 1931 roku przeszedł do US Lecce i po roku gry w Serie B zakończył piłkarską karierę.
Kariera trenerska.
Po zakończeniu kariery piłkarskiej Degni został trenerem. W 1945 roku został szkoleniowcem Romy zastępując Guida Masettiego. W pierwszym sezonie zajął 6. miejsce w Serie A, a w 1946/1947 - 15. i po sezonie został zwolniony. Następnie przez rok prowadził Calcio Catania i w 1948 roku zrezygnował ze stanowiska.

</doc>
<doc id="1143756" url="https://pl.wikipedia.org/wiki?curid=1143756" title="Rząd Pawlaka">
Rząd Pawlaka



</doc>
<doc id="1143757" url="https://pl.wikipedia.org/wiki?curid=1143757" title="Rząd Suchockiej">
Rząd Suchockiej



</doc>
<doc id="1143758" url="https://pl.wikipedia.org/wiki?curid=1143758" title="Rząd Olszewskiego">
Rząd Olszewskiego



</doc>
<doc id="1143759" url="https://pl.wikipedia.org/wiki?curid=1143759" title="Rząd Oleksego">
Rząd Oleksego



</doc>
<doc id="1143761" url="https://pl.wikipedia.org/wiki?curid=1143761" title="Rząd Cimoszewicza">
Rząd Cimoszewicza



</doc>
<doc id="1143762" url="https://pl.wikipedia.org/wiki?curid=1143762" title="Rząd Buzka">
Rząd Buzka



</doc>
<doc id="1143765" url="https://pl.wikipedia.org/wiki?curid=1143765" title="Rząd Millera">
Rząd Millera



</doc>
<doc id="1143766" url="https://pl.wikipedia.org/wiki?curid=1143766" title="Stanisław Kożuchowski">
Stanisław Kożuchowski

Stanisław Kożuchowski herbu Doliwa (ur. ok. 1712, zm. 1776) – podczaszy orłowski, konfederat barski, poseł na sejm.
Członek konfederacji Adama Ponińskiego w 1773 roku. Wybrany posłem na Sejm Rozbiorowy 1773–1775 z województwa łęczyckiego. Należał do opozycji sejmowej, kierowanej przez Tadeusza Reytana, przeciwnej przekształceniu sejmu w sejm skonfederowany. Bezskutecznie próbował oblatować w grodzie warszawskim manifest uznający bezprawność rozbioru.

</doc>
<doc id="1143767" url="https://pl.wikipedia.org/wiki?curid=1143767" title="Rząd Belki">
Rząd Belki



</doc>
<doc id="1143768" url="https://pl.wikipedia.org/wiki?curid=1143768" title="Punkt Wagi">
Punkt Wagi

Punkt Wagi – jeden z dwóch punktów przecięcia się ekliptyki z równikiem niebieskim. Moment przejścia Słońca przez punkt Wagi wyznacza początek astronomicznej jesieni na półkuli północnej, stąd punkt ten nazywany jest także punktem równonocy jesiennej.
Wskutek precesji osi Ziemi punkt Wagi przesuwa się po ekliptyce dokonując pełnego obiegu w ciągu około 25 000 lat (tzw. rok platoński). Przed ponad 2 tysiącami lat punkt ten znajdował się w zachodniej części konstelacji, natomiast wskutek precesji punkt równonocy jesiennej przemieszcza się z każdym rokiem o ponad 50″ na zachód i obecnie znajduje się w zachodniej części konstelacji Panny. Przez gwiazdozbiór Wagi przebiega w naszych czasach 23,2° ekliptyki - 3/4 znaku Skorpiona i mały fragment znaku Strzelca, kończącego się w gwiazdozbiorze Strzelca. Słońce wędruje na tle gwiazdozbioru Wagi pomiędzy 31 października a 23 listopada.
Gdy Słońce znajduje się w punkcie Wagi, lokalny czas słoneczny jest równy lokalnemu czasowi gwiazdowemu.

</doc>
<doc id="1143770" url="https://pl.wikipedia.org/wiki?curid=1143770" title="Rząd Marcinkiewicza">
Rząd Marcinkiewicza



</doc>
<doc id="1143771" url="https://pl.wikipedia.org/wiki?curid=1143771" title="Rząd Kaczyńskiego">
Rząd Kaczyńskiego



</doc>
<doc id="1143773" url="https://pl.wikipedia.org/wiki?curid=1143773" title="Komunikacja językowa">
Komunikacja językowa

Komunikacja językowa – proces porozumiewania się ludzi za pomocą znaków językowych, w formie ustnej lub pisemnej. Wypracowanie teorii komunikacji powiązane jest w szczególności z powstaniem i rozwojem cybernetyki jako nauki o ogólnych zasadach sterowania informacjami i ich przekazu.
Komunikacja językowa stanowi szczególną formę przekazywania informacji za pomocą języka (zob. funkcja komunikatywna języka). W procesie tym obecne są następujące elementy i zdarzenia: uczestnicy rozmowy (mówiący, słuchający), treść informacyjna, kodowanie i dekodowanie informacji za pomocą języka (kodu językowego).
Podstawowy model komunikacyjny obrazuje relację między nadawcą a odbiorcą. Pomiędzy tymi dwoma uczestnikami następuje przekaz informacji za pomocą języka, czyli usystematyzowanego kodu, składającego się z różnych znaków i zasad ich łączenia. Treść przekazywana przez nadawcę jest dekodowana, identyfikowana po przyjęciu przez odbiorcę. Efektywne przekazanie komunikatu możliwe jest tylko w przypadku, gdy odbiorca zna kod (język) używany przez nadawcę.
Akt mowy.
Jeżeli w akcie komunikacyjnym zawarte są określone intencje wobec odbiorcy (jest to prośba, obietnica, pytanie, groźba itd.), wówczas akt ten określa się jako akt mowy.
Akty mowy można podzielić na:
Funkcje wypowiedzi.
Według koncepcji Romana Jakobsona można wyróżnić sześć funkcji wypowiedzi:

</doc>
<doc id="1143775" url="https://pl.wikipedia.org/wiki?curid=1143775" title="Jakub Jałoszyński">
Jakub Jałoszyński



</doc>
<doc id="1143778" url="https://pl.wikipedia.org/wiki?curid=1143778" title="Rząd Cyrankiewicza">
Rząd Cyrankiewicza



</doc>
<doc id="1143779" url="https://pl.wikipedia.org/wiki?curid=1143779" title="Rząd Bieruta">
Rząd Bieruta



</doc>
<doc id="1143781" url="https://pl.wikipedia.org/wiki?curid=1143781" title="Rząd Jaroszewicza">
Rząd Jaroszewicza



</doc>
<doc id="1143782" url="https://pl.wikipedia.org/wiki?curid=1143782" title="Rząd Babiucha">
Rząd Babiucha



</doc>
<doc id="1143784" url="https://pl.wikipedia.org/wiki?curid=1143784" title="Rząd Pińkowskiego">
Rząd Pińkowskiego



</doc>
<doc id="1143787" url="https://pl.wikipedia.org/wiki?curid=1143787" title="Rząd Jaruzelskiego">
Rząd Jaruzelskiego



</doc>
<doc id="1143788" url="https://pl.wikipedia.org/wiki?curid=1143788" title="Rząd Rakowskiego">
Rząd Rakowskiego



</doc>
<doc id="1143790" url="https://pl.wikipedia.org/wiki?curid=1143790" title="Rząd Mazowieckiego">
Rząd Mazowieckiego



</doc>
<doc id="1143791" url="https://pl.wikipedia.org/wiki?curid=1143791" title="Antoni Dezydery Biesiekierski">
Antoni Dezydery Biesiekierski

Antoni Dezydery Biesiekierski herbu Pomian (ur. 1743, zm. 1818) – szambelan Stanisława Augusta Poniatowskiego w 1774 roku, kasztelan kowalski, poseł na sejm, kawaler Orderu Świętego Stanisława.
Życiorys.
W 1764 roku podpisał elekcję Stanisława Augusta Poniatowskiego. Członek konfederacji Adama Ponińskiego w 1773 roku.
Poseł na Sejm Rozbiorowy 1773–1775 z województwa inowrocławskiego. Jako członek delegacji był przedstawicielem opozycji. W 1775 nie podpisał ratyfikacji traktatu I rozbioru Polski. Z własnej kiesy dopłacił do sprawowanego mandatu posła 36 000 złp. Niejednokrornie później zrzekał się należnych mu wynagrodzeń ze skarbu Rzeczypospolitej. Był członkiem konfederacji Sejmu Czteroletniego.
Był ojcem m.in. Ferdynanda Erazma Biesiekierskiego.
W 1790 roku został kawalerem Orderu Świętego Stanisława.

</doc>
<doc id="1143793" url="https://pl.wikipedia.org/wiki?curid=1143793" title="The Dark Secret">
The Dark Secret

The Dark Secret – drugi minialbum włoskiej grupy power/symphonic metalowej Rhapsody. Został wydany 29 czerwca 2004 roku, czyli kilka miesięcy przed albumem "". W regulernej edycji "The Dark Secret" zawiera jedną płytę CD z pięcioma utworami, zaś w edycji limitowanej dołączono do niego jeszcze DVD z kilkoma dodatkami, takimi jak szczegółami powstawania następnego, pełnego albumu grupy.

</doc>
<doc id="1143794" url="https://pl.wikipedia.org/wiki?curid=1143794" title="Percepcja czasu">
Percepcja czasu

Percepcja czasu jest przedmiotem badań w psychologii i neurobiologii. Upływ czasu nie może być postrzegany wprost, tak jak bodźce zmysłowe, lecz musi być rekonstruowany przez mózg. Człowiek może przetwarzać interwały czasowe od milisekund do wielu lat.
Psychologia traktuje zagadnienie percepcji czasu w dwojaki sposób. Możemy mówić o tak zwanym czasie psychologicznym, czyli subiektywnych odczuciach związanych z upływem czasu. Rozważa się tutaj zagadnienia związane z oceną własnej przeszłości, czy z odczuciami na temat przyszłości. Jest to nurt rozwijany przez psychologię humanistyczną, egzystencjalną i poznawczą.
Drugim podejściem do tematyki czasu w psychologii są próby zobiektywizowania zagadnienia postrzegania czasu przez jednostkę. Wprowadza się tutaj obiektywne miary zdolności i adekwatności postrzegania czasu. Tutaj ponownie można wprowadzić podział na dwie grupy badań. Pierwsza będzie zawierała projekty skupiające się na dłuższych odcinkach czasu i do niej należą między innymi badania rytmów dobowych ludzi i zwierząt. Drugą grupę stanowią natomiast badania dotyczące krótkich czasów trwania wydarzenia – rzędu sekund lub minut. W tym nurcie badań percepcję czasu określa się często jako estymację czasu – ang. "time estimation". Również i wewnątrz tego nurtu wprowadzić możemy podział na badania retrospektywne i prospektywne. Pierwsze dotyczą sytuacji, gdy pomiarowi podlega dokładność określania ram czasowych zdarzeń, podczas których trwania osoba badana nie była świadoma, że czas jest istotnym składnikiem sytuacji. Jeżeli na przystanku autobusowym będziemy zapytani o czas, jaki upłynął od odjazdu ostatniego autobusu o danym numerze, to o ile nie posiadamy dokładnych danych, będziemy musieli chwilę zastanowić się zanim podamy przybliżony i zazwyczaj niedokładny czas. Z badaniami prospektywnymi mamy do czynienia wtedy gdy osoba badana została uprzedzona w instrukcji, że właśnie o czas trwania będzie za chwilę pytana.
Jeżeli na przystanku autobusowym ktoś pyta nas, jak dawno odjechał dany autobus, uruchamiamy zdolności związane z retrospektywną oceną czasu. Jeżeli natomiast zostaniemy poproszeni o zwrócenie uwagi na to, kto z naszych współpracowników najdłużej wykonuje daną czynność, uruchomimy mechanizmy prospektywne.
Rytmy dobowe.
Wnioskiem z wielu badań w tym nurcie jest fakt, że „naturalna doba” ludzka trwa 24 godziny i 45 minut. Jest to rezultat między innymi badań, podczas których badani pozbawiani byli możliwości obserwowania czasu na podstawie zmieniających się pór dnia oraz momentu nastania nocy. Jeżeli osoba zostanie odizolowana od świata zewnętrznego oraz umożliwimy jej regulowanie dopływu światła, okaże się, że czas czuwania oraz snu zajmie w sumie 24 godziny i 45 minut (średnia).
Prospektywne metody badania percepcji czasu.
Badania nad zwierzętami.
Istnieją dwie najpopularniejsze metody badania percepcji czasu, stosowane podczas pomiaru tej zdolności u zwierząt. Metoda momentu szczytowego (ang. "peak procedure") oraz metoda wyuczonego przedziału (ang. "fixed interval method"). Metoda momentu szczytowego polega na warunkowaniu klasycznym konkretnej reakcji po upływie ustalonego czasu. Po zastosowaniu ustalonej liczby prób, do procedury włączone zostają próby nie wzmacniane. Podczas gdy wzmocnienie nie zostaje dostarczone, obserwowana jest liczba reakcji zwierzęcia w jednostce czasu. liczba ta powinna (w warunkach normalnych) być największa w otoczeniu punktu czasowego odpowiadającego założonemu. Metoda ustalonego przedziału zakłada pracę w skrzynce Skinnera. Wzmocnienie jest dostarczane po pierwszym wykonaniu reakcji następującym po upływie ustalonego czasu. Obserwowany jest czas pierwszej reakcji po otrzymaniu wzmocnienia. Najwięcej reakcji (w warunkach normalnych) występuje tuż po wzmocnieniu oraz po upłynięciu ustalonego czasu. Charakterystycznym ograniczeniem dla badań nad zwierzętami jest konieczność wyuczenia reakcji, które pociąga za sobą konieczność zaangażowania procesów pamięciowych, będących zmiennymi, które muszą być uwzględniane w późniejszej analizie.
Badania z udziałem ludzi.
Najczęściej osoba badana proszona jest o:
Historia badań i modele percepcji czasu.
Początków badań szukać należy już w XIX wieku. Hoagland zaintrygowany relacjami swojej chorej żony (o szybkim upływie czasu) przeprowadził obserwację, podczas której notował czas, w jakim jego żona liczyła do sześćdziesięciu. Okazało się, że czas ten był odwrotnie proporcjonalny do temperatury ciała pani Hoagland. Owa obserwacja doprowadziła do przypuszczenia dotyczącego mechanizmu wewnętrznego zegara. Hoagland ujmował go w kategoriach procesu chemicznego, przyspieszającego wraz ze wzrostem temperatury otoczenia. Jednym z najbardziej popularnych modeli wewnętrznego zegara jest model SET, autorstwa Johna Gibbona, będący implikacją teorii skalarnej oceny czasu (ang. "Scalar expectancy theory"). Zakłada on istnienie mechanizmu znacznika tempa, mającego własność rytmicznej produkcji pulsów. Kolejnym etapem modelu jest przełącznik bramkujący magazynowanie liczby pulsów przez akumulator. Informacja z akumulatora przekazywana jest do pamięci krótkotrwałej (czasami też, w przypadku istotnych komponent rzeczywistości do pamięci długotrwałej). W przypadku konieczności wykorzystania temporalnej komponenty percepcji aktualna liczba pulsów zarejestrowana przez akumulator porównywana jest ze śladami pamięciowymi.
W świetle najnowszych wyników badań, model SET wydaje się niewystarczający w celu wyjaśniania niektórych danych. Powstają próby statystycznego modelowania mechanizmów percepcji czasu przy pomocy np. sieci neuronowych.
Mimo swoich ograniczeń, teoria wewnętrznego zegara pozostaje istotną inspiracją badawczą.
Wyniki badań.
Mechanizmy biologiczne.
Dzisiejszy stan wiedzy nie pozwala na dokładne określenie mechanizmów neurobiologicznych odpowiedzialnych za postrzeganie czasowej komponenty rzeczywistości. Możemy wnioskować istotną rolę w tych procesach struktur mózgowych takich jak: jądra podstawne, droga nigro-striatalna (uważana za prawdopodobny ‘znacznik tempa’, prążkowie (uważane za akumulator), hipokamp, móżdżek, wzgórze oraz prawa część kory przedczołowej. Substancje psychoaktywne wpływające na percepcję czasu to, między innymi, dopamina i jej prekursory, kokaina, amfetamina, metamfetamina, MDMA, LSD, PCP i agonisty receptorów GABA. Znany jest również wpływ na percepcję czasu niektórych zaburzeń, na przykład choroby Parkinsona, schizofrenii, ADHD.
Czynniki wpływające na percepcję czasu.
Możemy do nich zaliczyć wpływ następujących czynników: emocjonalna walencja bodźca, wpływ starzenia się, osobowość (np. ekstrawersja, neurotyzm), rodzaj prezentowanego bodźca (w kontekście angażowanej modalności zmysłowej).
Wykonanie zadań rozróżniania czasu trwania koreluje ujemnie z wykonaniem zadań odtwarzania odcinka czasu.
Wpływ osobowości na percepcję czasu nie jest jasny. Z przeprowadzonych eksperymentów wynikają następujące hipotezy: ekstrawertycy zdają się nie doceniać upływu czasu (efekt widoczny w rozróżnianiu czasu trwania), zaś neurotycy przeceniają upływ czasu w zadaniach powtarzania odcinka czasu.

</doc>
<doc id="1143795" url="https://pl.wikipedia.org/wiki?curid=1143795" title="Motywy trzymania pieniądza">
Motywy trzymania pieniądza

Motywy trzymania pieniądza – źródła dążenia ludzi do posiadana i trzymania pieniędzy. Należy ich szukać w funkcji pieniadza jako środka wymiany i środka przechowywania wartości. Ludzie trzymają pieniądze tylko wtedy, gdy dostrzegają w tym korzyści. 
Motyw transakcyjny.
Motyw transakcyjny trzymania pieniądza ma swoje źródło w niedoskonałej synchronizacji wpływów i wydatków w czasie. Potrzeba trzymania pieniędzy, w jego przypadku, wynika zatem z istniejącego odstępu w czasie między uzyskaniem dochodu a dokonaniem dzięki niemu zakupów. Ponadto przeprowadzanie jakichkolwiek transakcji bez pośrednictwa pieniędzy byłoby trudne i czasochłonne. Zatem utrzymywanie pieniądza pozwala zaoszczędzić czas i wysiłek związane z zawieraniem transakcji. W przypadku działania motywu transakcyjnego, wielkość rezerwy trzymanej przez ludzi gotówki zależy od dwóch czynników: wartości zawieranych transakcji i stopnia synchronizacji naszych wpływów i wydatków. Motyw transakcyjny utrzymywania realnych zasobów pieniężnych zwiększa swoją siłę oddziaływania wraz ze wzrostem realnego dochodu narodowego.
Motyw przezorności.
Motyw przezorności wynika z naszej niepewności odnośnie do rozkładu w czasie naszych wpływów i wydatków. Jego istotą jest to, że decydujemy się trzymać pewien zasób pieniądza w razie nieoczekiwanych wydatków.
Zarówno motyw transakcyjny, jak i motyw przezorności objaśniają najważniejsze powody trzymania pieniądza w formie środka wymiany.
Motyw portfelowy.
Przyczyną występowania motywu portfelowego jest niechęć ludzi do ryzyka, które związane jest np. z inwestowaniem w ryzykowne akcje. Ludzie są zatem skłonni poświęcić przeciętnie wyższą stopę zwrotu na rzecz pewniejszych i bezpieczniejszych lokat, czyli takiego portfela inwestycyjnego, który przyniesie niższą, ale przewidywalną stopę zwrotu. 

</doc>
<doc id="1143798" url="https://pl.wikipedia.org/wiki?curid=1143798" title="Motywy trzymania pieniędzy">
Motywy trzymania pieniędzy



</doc>
<doc id="1143804" url="https://pl.wikipedia.org/wiki?curid=1143804" title="Eridan (geologia)">
Eridan (geologia)

Eridan (też "Eridanos") – rzeka płynąca w eocenie z północy na południe na obszarze dzisiejszego Bałtyku ok. 40 mln lat temu i później. Podczas miocenu, 12 milionów lat temu rzeka sięgała terenu obecnego Morza Północnego. System rzeczny zniszczony został podczas zlodowaceń plejstoceńskich, a w jego miejscu powstał basen współczesnego Morza Bałtyckiego. Źródła rzeki lokuje się w północnej części Zatoki Botnickiej i Laponii. Rzeka tworzyła szeroką deltę na obszarze obecnej Zatoki Gdańskiej deponując, prócz materiału terygenicznego, materię organiczną wraz z żywicą drzew iglastych ("Pinus succinifera"). Usypane w delcie pokłady piasków z glaukonitem tworzą tzw. ziemię niebieską zawierającą duże ilości bursztynu. Dlatego też bywa nazywana „rzeką bursztynową”. W miocenie sięgając dalej na zachód tworzyła rozległą deltę w rejonie dzisiejszej Holandii i na północ od niej. Materiał złożony przez rzekę w tym obszarze osiąga 1,5 km grubości i zajmuje obszar o powierzchni 100 tys. km².

</doc>
<doc id="1143808" url="https://pl.wikipedia.org/wiki?curid=1143808" title="Mistrzostwa Świata w Piłce Siatkowej Mężczyzn 1956">
Mistrzostwa Świata w Piłce Siatkowej Mężczyzn 1956

III Mistrzostwa Świata w Piłce Siatkowej Mężczyzn odbyły się w dniach 30 sierpnia-12 września 1956 roku w Paryżu we Francji. 
Mistrzem świata została reprezentacja Czechosłowacji, nie przegrywając w całym turnieju ani jednego meczu. Srebrny medal zdobyła Rumunii, a brązowy medal - ZSRR.
System rozgrywek.
W fazie grupowej dwadzieścia cztery drużyny podzielono na dziesięć grup. W grupach A, F, H i I znajdowały się trzy zespoły, natomiast w grupach B, C, D, E, G i J - dwa. Zwycięzcy grup awansowali do finału A, drużyny z drugich miejsc rywalizowały o miejsca 11-20 w finale B, natomiast reprezentacja z trzecich miejsc - o miejsca 21-24 w finale C. Wszystkie finały rozgrywane były systemem kołowym. O miejscu w grupach decydowały kolejno: liczba zdobytych punktów, liczba punktów zdobyta w meczach bezpośrednich, stosunek setów w meczach bezpośrednich, stosunek małych punktów w meczach bezpośrednich, stosunek setów, stosunek małych punktów.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań
Grupa D.
Tabela
Wyniki spotkań
Grupa E.
Tabela
Wyniki spotkań
Grupa F.
Tabela
Wyniki spotkań
Grupa G.
Tabela
Wyniki spotkań
Grupa H.
Tabela
Wyniki spotkań
Grupa I.
Tabela
Wyniki spotkań
Grupa J.
Tabela
Wyniki spotkań
Finał C.
Tabela
Wyniki spotkań
Finał B.
Tabela
Bezpośrednio: 
Wyniki spotkań
Finał A.
Tabela
Bezpośrednio: 
Wyniki spotkań

</doc>
<doc id="1143810" url="https://pl.wikipedia.org/wiki?curid=1143810" title="Kryterium Scitovsky'ego">
Kryterium Scitovsky'ego

Kryterium Scitovsky'ego - istniejące w teorii ekonomii założenie, według którego zysk jest zjawiskiem dobrym, jeśli suma zysków osób fizycznych i prawnych jest większa niż suma strat.
Przykład.
Korzystając z tej teorii, można zauważyć, że jeśli przedsiębiorcy, wraz z wejściem Polski do Unii Europejskiej, musieli dostosowując swe zakłady produkcyjne do norm zachodnich wydać 10 mln złotych, natomiast w ramach pomocy bezpośredniej polscy rolnicy uzyskali netto 11 mln złotych, to jest to zysk według Scitovsky'ego. Mimo iż zarówno koszty, jak i zyski skoncentrowane są w innych grupach, to istotna z punktu widzenia Scitovsky'ego była suma powyższych wartości dla danej populacji.

</doc>
<doc id="1143811" url="https://pl.wikipedia.org/wiki?curid=1143811" title="Ploter płaski">
Ploter płaski

Ploter płaski - ploter, w którym mechanizm rysujący lub wycinający porusza się swobodnie po osi X i Y nad płasko rozłożonym materiałem (np. papierem).
Budowa.
Pióro zamocowane jest na pionowej belce, po której porusza się za pomocą silnika krokowego, co zapewnia ruch w osi pionowej. Cała belka porusza się z kolei wzdłuż osi poziomej nad całą powierzchnią papieru, również z użyciem silnika krokowego. 
W ploterach płaskich ważne jest zwrócenie uwagi na naciąg linek prowadzących pióro jak i na poślizgi silników, mogących wywołać niedokładność kreśleń.

</doc>
<doc id="1143815" url="https://pl.wikipedia.org/wiki?curid=1143815" title="CFL">
CFL



</doc>
<doc id="1143816" url="https://pl.wikipedia.org/wiki?curid=1143816" title="Mistrzostwa Świata w Piłce Siatkowej Mężczyzn 1960">
Mistrzostwa Świata w Piłce Siatkowej Mężczyzn 1960

IV Mistrzostwa Świata w Piłce Siatkowej Mężczyzn odbyły się w dniach 28 października-14 listopada 1960 roku w Brazylii w miastach: Rio de Janeiro, Niterói, Resende, Santo André, Santos, São Paulo i Belo Horizonte. Były to pierwsze mistrzostwa świata rozegrane poza Europą.
Mistrzem świata została reprezentacja ZSRR, nie przegrywając w całym turnieju ani jednego meczu. Srebrny medal zdobyła Czechosłowacji, a brązowy medal - Rumunii.
System rozgrywek.
W pierwszej fazie drużyny podzielono na pięć grup eliminacyjnych. W grupach I i V znajdowały się cztery zespoły, natomiast w grupach II, III i IV - trzy. Z każdej grupy dwie najlepsze kwalifikowały się do finału A. Wyniki pierwszej fazy pomiędzy drużynami, które awansowały, były wliczane do finału A. Runda finałowa rozgrywana była systemem kołowym po jednym meczu. Mistrzem świata została drużyna, która zdobyła największą liczbę punktów.
Drużyny uczestniczące.
Do Mistrzostw Świata 1960 nie odbywały się eliminacje. Udział w nich wzięły wszystkie zgłoszone reprezentacje. Do turnieju zgłosiło się siedemnaście zespołów, jednak do rywalizacji przystąpiło czternaście. Reprezentacje Dominikany, Indii i Meksyku wycofały się po wylosowaniu grup eliminacyjnych.
Faza grupowa.
Grupa I.
Tabela
Wyniki spotkań
Grupa II.
Tabela
Wyniki spotkań
Grupa III.
Tabela
Wyniki spotkań
Grupa IV.
Tabela
Wyniki spotkań
Grupa V.
Tabela
Wyniki spotkań
Finał B.
Tabela
Wyniki spotkań
Finał A.
Tabela
Wyniki spotkań

</doc>
<doc id="1143819" url="https://pl.wikipedia.org/wiki?curid=1143819" title="John Gill Jr.">
John Gill Jr.

John Gill Jr. (ur. 9 czerwca 1850 w Baltimore, zm. 27 stycznia 1918 tamże) – amerykański polityk, działacz Partii Demokratycznej. W latach 1905–1911 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1143820" url="https://pl.wikipedia.org/wiki?curid=1143820" title="System waluty złoto-dewizowej">
System waluty złoto-dewizowej

System waluty złoto dewizowej – polega na wiązaniu pieniądza danego kraju z obcymi walutami wymienialnymi na złoto.
Założenia systemu złoto dewizowego.
ad. b) Z systemem waluty złoto dewizowej wiąże się poważny problem niestabilności wiążący się z chęcią utrzymywania przez kraje w nim uczestniczące złota jako rezerwy, zaś wypłacalność kraju stosującego system waluty złotej nie może zaspokoić wszystkich żądań.
ad. c) Zazwyczaj wymienialność waluty narodowej na złoto bywa stosowana w momencie, gdy potrzebują tego banki centralne. Ponadto wymienialność waluty krajowej na walutę rezerwową bywa poddawana różnym restrykcjom. Na przykład waluta rezerwowa może być wykorzystywana tylko do rozliczania transakcji z zagranicą (wymienialność nie obejmującą rezydentów).
System waluty złoto dewizowej w praktyce.
Zadaniem utworzonego w 1945 roku Międzynarodowego Fundusz Walutowego było rozwiązanie problemów bilansów płatniczych oraz stabilizacja walut oparta na prymacie dolara ("gold dollar standard", przykład systemu waluty złoto-dewizowej). Banki centralne, dzięki wymienialności dolara na złoto, mogły otrzymać złoto za posiadane dolary. Parytet waluty amerykańskiej wobec złota został utrzymany na poziomie sprzed II wojny światowej (35$ za uncję tj. 31,1g), ustalony przez prezydenta Stanów Zjednoczonych Roosevelta w 1934 roku. Państwa członkowskie MFW uzyskiwały za pośrednictwem ustalonego parytetu wobec dolara wymienialność na złoto. Jednocześnie zobowiązały się do utrzymania kursu wymiany walut narodowych w granicach nie przekraczających 1% ich parytetu. W przypadku problemów ze spełnieniem owego warunku państwa mogły liczyć na pomoc Funduszu w postaci pożyczki. Środki MFW na ten cel pochodziły z wpłat państw członkowskich w walutach narodowych – 75% oraz w dolarach i złocie – 25%. Wysokość wpłaty zależała od poziomu dochodu narodowego oraz udziału państwa w handlu światowym.
Koniec wymienialności dolara na złoto wiązał się z zadłużeniem zewnętrznym Stanów Zjednoczonych 3-krotnie przewyższającym wartość rezerw złota. Sytuacja taka zaistniała pod koniec lat sześćdziesiątych, czego konsekwencją był wzrost wolnorynkowej ceny złota do 40$ za uncję. W tej sytuacji banki centralne państw członkowskich MFW mogły wymieniać swoje rezerwy walutowe na złoto po 35$ za uncję i sprzedawać je za 40$. Korzystając z tej sytuacji Francja wymieniła w 1967 roku całość swoich rezerw walutowych na złoto. Od 1968 r. banki centralne utrzymywały stałą cenę złota na poziomie 35$ za uncję, ale nie sprzedawały złota bankom komercyjnym. Zaś cena złota na wolnym rynku kształtowała się w wyniku gry popytu i podaży. W tej sytuacji w 1971 roku Stany Zjednoczone wstrzymały wymienialność dolara na złoto i dokonały jego dewaluacji o 10%. Kolejna 10% dewaluacja w 1973 roku spowodowała liczne perturbacje na międzynarodowym rynku walutowym. W ten sposób decyzje prezydenta Nixona zakończyły istnienie systemu waluty złoto-dewizowej.
Opisana wyżej sytuacja wiąże się z jednym z głównych problemów w stosowaniu systemu waluty złoto-dewizowej zwanym dylematem Triffina.

</doc>
<doc id="1143821" url="https://pl.wikipedia.org/wiki?curid=1143821" title="Trójcykliczne antydepresanty">
Trójcykliczne antydepresanty



</doc>
<doc id="1143822" url="https://pl.wikipedia.org/wiki?curid=1143822" title="Trójpierścieniowe leki przeciwdepresyjne">
Trójpierścieniowe leki przeciwdepresyjne



</doc>
<doc id="1143823" url="https://pl.wikipedia.org/wiki?curid=1143823" title="Czarne Tchnienie">
Czarne Tchnienie



</doc>
<doc id="1143825" url="https://pl.wikipedia.org/wiki?curid=1143825" title="Populacje gwiazdowe">
Populacje gwiazdowe

Idea populacji gwiazdowych powstała, gdy odpowiednio dobra zdolność rozdzielcza obserwacji galaktyki M31 pozwoliła Walterowi Baademu w 1944 roku na wyróżnienie w tej galaktyce dwóch odrębnych populacji gwiazd. Dysk galaktyki M31 na diagramie Hertzsprunga-Russella przypominał gromady otwarte, natomiast jej zgrubienie centralne na tym diagramie przypominało gromady kuliste. Te dwa typy gwiazd zyskały miano gwiazd populacji I i gwiazd populacji II.
Choć w galaktykach istnieją gwiazdy typów pośrednich, to jednak pojęcie populacji gwiazdowych okazało się wygodne, a także bardzo uzasadnione z punktu widzenia ewolucji gwiazd.
Obecnie wyróżniamy trzy zasadnicze populacje gwiazdowe, różniące się rozkładem przestrzennym, wiekiem oraz metalicznością.
Gwiazdy I populacji.
Populacja gwiazd młodych, uformowanych stosunkowo późno - po uformowaniu się galaktyki. Charakteryzują się wysoką zawartością pierwiastków ciężkich (metalicznych). Gwiazdy takie są powszechne w ramionach spiralnych Mlecznej Drogi, występują też w innych galaktykach, w szczególności w obszarach intensywnego formowania gwiazd. Wokół takich gwiazd powinno następować stosunkowo często formowanie się układów planetarnych.
Leżą w ciągu głównym diagramu Hertzsprunga-Russella.
Gwiazdą I populacji jest Słońce.
Gwiazdy II populacji.
Populacja gwiazd starych, o stosunkowo małej metaliczności (podkarły). W Drodze Mlecznej występują przede wszystkim w zgrubieniu centralnym oraz w halo Galaktyki. Wiek takich gwiazd jest niewiele mniejszy od wieku Wszechświata.
Gwiazdy III populacji.
Hipotetyczna populacja najstarszych gwiazd, które mogły powstawać przed uformowaniem się galaktyk. Są to gwiazdy, których pierwotny skład odpowiadał proporcji pierwiastków występujących po pierwotnej nukleosyntezie, czyli zerowej metaliczności, tzn. gwiazdy takie zbudowane są wyłącznie z wodoru i helu, oraz z niewielką zawartością litu.
Według symulacji komputerowych, pierwsze gwiazdy mogły powstać w tzw. halo zimnej ciemnej materii, gdy wiek Wszechświata określony przesunięciem ku czerwieni wynosił około z ~ 20-30. Gwiazdy te mogły mieć masy większe niż 100 mas Słońca. Gwiazdy populacji III były następnie źródłami silnej emisji promieniowania ultrafioletowego, które mogło spowodować fotodysocjację obłoków neutralnego wodoru i powstrzymać dalsze formowanie się tych gwiazd. Wybuchy supernowych gwiazd populacji III przyczyniły się do wzbogacenia otaczającego ośrodka w pierwiastki ciężkie i umożliwiły proces formowania się gwiazd o mniejszych masach, należących już do populacji II. Promieniowanie gwiazd populacji III odegrało również prawdopodobnie dużą rolę w powtórnej jonizacji materii ośrodka międzygalaktycznego.
Gwiazdy populacji III, jako bardzo masywne, ewoluowały bardzo szybko, a ich czas życia wynosił około miliona lat. Z tego powodu nie obserwuje się ich obecnie w naszej Galaktyce. Najstarszą znaną gwiazdą jest SMSS J031300.36-670839.3, która powstała z materiału z pojedynczego wybuchu supernowej. Prawdopodobnie gwiazda ta powstała podczas okresu przejściowego między epoką gwiazd populacji III i populacji II.
Planowane nowe misje kosmiczne w dalekiej podczerwieni, takie jak Kosmiczny Teleskop Jamesa Webba, mają pomóc w wyjaśnieniu natury gwiazd populacji III.

</doc>
<doc id="1143826" url="https://pl.wikipedia.org/wiki?curid=1143826" title="Mistrzostwa Świata w Piłce Siatkowej Mężczyzn 1966">
Mistrzostwa Świata w Piłce Siatkowej Mężczyzn 1966

VI Mistrzostwa Świata w Piłce Siatkowej Mężczyzn 1966 odbywały się w Pradze (Czechosłowacja). Trwały od 30 sierpnia do 11 września 1966 roku.
Faza grupowa.
Grupa A.
 Praga
Wyniki
Tabela
Grupa B.
 Nitra
Wyniki
Tabela
Grupa C.
 České Budějovice
Wyniki
Tabela
Grupa D.
 Jihlava
Wyniki
Tabela
Faza finałowa.
Mecze o miejsca 17-22.
 Praga
Wyniki
Tabela
Mecze o miejsca 9-16.
 Pardubice
Wyniki
Tabela
Mecze o miejsca 1-8.
 Praga
Wyniki
Tabela

</doc>
<doc id="1143827" url="https://pl.wikipedia.org/wiki?curid=1143827" title="Nurhaci">
Nurhaci



</doc>
<doc id="1143828" url="https://pl.wikipedia.org/wiki?curid=1143828" title="Nurhachi">
Nurhachi



</doc>
<doc id="1143829" url="https://pl.wikipedia.org/wiki?curid=1143829" title="Neokorporacjonizm">
Neokorporacjonizm

Neokorporacjonizm (także "neokorporatyzm" "gr.-łac.") – hipoteza, zgodnie z którą nacisk w polityce gospodarczej nie powinien być kładziony jedynie na poszukiwanie i wybór priorytetów, lecz także na koordynację i wdrażanie tej polityki. Oznacza wysoko skoordynowaną i zorganizowaną strukturę reprezentacji interesów pracodawców i związków zawodowych, wraz z uczestnictwem silnych grup interesów w tworzeniu i realizacji polityki publicznej.
Dziś jest systemem reprezentacji interesów we współczesnych państwach liberalno-demokratycznych i oznacza istnienie standardów negocjowania poziomu płac, warunków pracy, a także np. zasad podziału wypracowanej nadwyżki ekonomicznej. Gwarantem jest w tego rodzaju sytuacjach administracja państwowa.
Przykładami państw, w których panuje system korporacjonistyczny, są Niemcy i Holandia.

</doc>
<doc id="1143833" url="https://pl.wikipedia.org/wiki?curid=1143833" title="Aleksandrowo (osada w województwie warmińsko-mazurskim)">
Aleksandrowo (osada w województwie warmińsko-mazurskim)

Aleksandrowo – osada w Polsce położona w województwie warmińsko-mazurskim, w powiecie piskim, w gminie Orzysz. Miejscowość wchodzi w skład sołectwa Pianki.
W latach 1975–1998 miejscowość administracyjnie należała do województwa suwalskiego.

</doc>
<doc id="1143834" url="https://pl.wikipedia.org/wiki?curid=1143834" title="Koźle-Leśniczówka">
Koźle-Leśniczówka

Koźle-Leśniczówka – część wsi Gorzekały w Polsce, położona w województwie warmińsko-mazurskim, w powiecie piskim, w gminie Orzysz. Wchodzi w skład sołectwa Wierzbiny.
W latach 1975–1998 Koźle-Leśniczówka należało administracyjnie do województwa suwalskiego.

</doc>
<doc id="1143835" url="https://pl.wikipedia.org/wiki?curid=1143835" title="Sumki">
Sumki

Sumki (niem. "Sumken") – osada w Polsce położona w województwie warmińsko-mazurskim, w powiecie piskim, w gminie Orzysz. Miejscowość wchodzi w skład sołectwa Pianki.
Opis.
W latach 1975–1998 miejscowość administracyjnie należała do województwa suwalskiego.
Osada położona przy drodze krajowej 63 na odcinku Orzysz - Giżycko. W pobliżu znajdują się dwa niewielkie jeziora: Kieplin (24 ha) oraz Przelestka lub Przechozdka (3 ha). Obecnie we wsi znajduje się kilka domów z początku XX w. Swego czasu istniał tu Ośrodek Sportowo-Rekreacyjny ze Stadniną Koni.
Nazwa.
W dokumencie lokacyjnym (1443) "im Dorf Neuendorff". W dokumentach krzyżackich "Sumbken", "Kursintki oder Sompky", "Kersunken" (1498), "Slompky", "Sumpken". Na mapie "Districtus Reinensis" (1663) Józefa Naronowicza-Narońskiego - "Somkiem".Później nadal "Sumbken" i "Sumken". Rozporządzeniem Ministra Administracji Publicznej z 17 października 1949 roku o przywróceniu i ustaleniu nazw miejscowości, nadano obowiązującą nazwę Sumki.
Historia.
Przywilej lokacyjny Sumek został nadany w 1443 roku, przez wielkiego mistrza Konrada von Erlichshausena, Wawrzyńcowi "Polan". "Dan w Rastemborku w sobotę po ś. Macieju apostole". Stało się to tego samego dnia, w którym został on również dziedzicznym sołtysem Nowej Wsi ("Neuendorff") czyli obecnego Orzysza. W przywileju lokacyjnym Orzysza Wawrzyniec jest nazwany "Polin", co najpewniej świadczy, że był Polakiem. Dobra służebne Sumki założone zostały na 10 łanach, na prawie magdeburskim z obowiązkiem jednej służby konnej z 10-letnią wolnizną. Potem wolni z Sumek musieli oddawać płużne. Zastrzeżono, że gdyby właściciele dóbr je opuścili i wyjechali za granicę, majątek miał przejść z powrotem w posiadanie Zakonu. W dokumentach z końca XV wieku Sumki wymieniane zostają jako "Kursintki oder Sompky", a także "Kersunken". Może to świadczyć o tym, że w tym czasie siedzieli w Sumkach "Kurzątkowie". Sumki należały do parafii w Orzyszu, administracyjnie podlegały rewirowi w Grzegorzach.W październiku 1656 roku Tatarzy uprowadzili w jasyr 2 mieszkańców Sumek, mężczyznę i kobietę.Według danych opublikowanych w 1823 roku w Sumkach było 5 gospodarstw i mieszkało 29 osób. W 1857 roku Sumki liczyły 46 mieszkańców.Do 1945 Sumki były przysiółkiem należącym do wsi Pianki obejmującym dwa duże gospodarstwa rolne.
Zabytki.
Najstarszy zachowany nagrobek: "Marie Prystaw" z domu "Sczislo" †1934.
Turystyka.
Przez Sumki przebiega szlak rodzinny.

</doc>
<doc id="1143838" url="https://pl.wikipedia.org/wiki?curid=1143838" title="Ismet Inönü">
Ismet Inönü



</doc>
<doc id="1143839" url="https://pl.wikipedia.org/wiki?curid=1143839" title="Astronomia neutrinowa">
Astronomia neutrinowa

Astronomia neutrinowa – gałąź astronomii, w której obserwacje obiektów na niebie prowadzi się poprzez detekcję neutrin, emitowanych przez te ciała niebieskie.
Neutrina produkowane są we wnętrzach gwiazd, w szczególności w czasie wybuchu supernowej. Ich źródłem są zachodzące tam reakcje termojądrowe. Astronomia neutrinowa daje możliwość obserwacji obszarów nieobserwowalnych przez jakiekolwiek teleskopy, nie tylko optyczne. Astronomia ta jest na początku swego rozwoju i jak dotychczas zarejestrowano tylko dwa kosmiczne źródła neutrin: Słońce oraz supernową SN 1987A.
Obserwacje Słońca w zakresie neutrin w decydującej mierze przyczyniły się do przełomowego dla fizyki odkrycia oscylacji neutrin.

</doc>
<doc id="1143840" url="https://pl.wikipedia.org/wiki?curid=1143840" title="Kostanty Yoriadis">
Kostanty Yoriadis



</doc>
<doc id="1143850" url="https://pl.wikipedia.org/wiki?curid=1143850" title="Liceum Ogólnokształcące nr III im. Adama Mickiewicza we Wrocławiu">
Liceum Ogólnokształcące nr III im. Adama Mickiewicza we Wrocławiu

III Liceum Ogólnokształcące im. Adama Mickiewicza – publiczne liceum ogólnokształcące we Wrocławiu.
Historia.
Szkoła powstała w sierpniu 1946 jako druga szkoła w zrujnowanym przez wojnę mieście. Jej założycielem i dyrektorem był Antoni Zięba. W sierpniu 1946 roku samotnie przy stoliku na boisku I LO przy ul. Poniatowskiego przyjmował zapisy do szkoły. Pierwsze zajęcia z powodu braku własnego budynku odbywały się w Muzeum Pedagogicznym przy ul. J. Dąbrowskiego. Początkowo pod nazwą III Liceum Ogólnokształcące; w listopadzie 1955, w setną rocznicę śmierci poety, przyjęła imię Adama Mickiewicza. W 1947 roku przyznano szkole budynek przy ulicy Jedności Narodowej, a w 1965 przeniesiono ją do obecnego budynku przy ulicy Składowej 5 na Nadodrzu.
W 1974 dokonał się podział szkoły, spowodowany małą przestrzenią w budynku przy ul. Składowej, w wyniku którego powstało XIV Liceum Ogólnokształcące im. Polonii Belgijskiej we Wrocławiu. Zapoczątkowało to przyjacielską rywalizację matematyczną obu szkół.
We wrześniu 2017 roku szkole została przyznana Odznaka Honorowa Złota Zasłużony dla Województwa Dolnośląskiego.
Z okazji 75-lecia szkoły powstał, na ścianie otaczającej boisko szkolne, upamiętniający to wydarzenie mural, stworzony z farby pochłaniającej smog.
Uroczysty Dzień Absolwenta z okazji jubileuszu zorganizowano 23 października 2021.
Szkoła w XXI wieku.
LO nr III w 2006:
Absolwenci.
Z okazji kolejnych jubileuszy Liceum okazały się księgi pamiątkowe zawierające spisy absolwentów.
Wśród absolwentów III Liceum znajdują się (w nawiasach rok matury):
Ranking Liceów Ogólnokształcących – „Perspektywy”.
Poniżej znajduje się tabela, przedstawiająca pozycję Liceum w rankingu Perspektyw w kategorii Liceów Ogólnokształcących na przestrzeni kilku lat. Metodologia rankingu opiera się na wynikach zarówno z matur obowiązkowych, jak i rozszerzonych; uwzględniane są również sukcesy w olimpiadach przedmiotowych.

</doc>
<doc id="1143851" url="https://pl.wikipedia.org/wiki?curid=1143851" title="Ekwiwalent pewności">
Ekwiwalent pewności

Ekwiwalent pewności (ang. "certainty equivalent", w skrócie "CE") – pojęcie w teorii ekonomii pozwalające na wyrażenie wartości losowej loterii przy pomocy wartości nielosowych.
Definicja.
Rozważmy loterię oferującą wypłatę formula_1 z prawdopodobieństwem formula_2 gdzie formula_3 i formula_4 oraz funkcję użyteczności formula_5 określoną w warunkach pewności. Zgodnie z teorią oczekiwanej użyteczności, oczekiwaną użyteczność tej loterii można zapisać jako formula_6 Ekwiwalent pewności dla tej loterii definiuje się wówczas jako wartość formula_7 taką, że
Oznacza to, że decydent kierujący się maksymalizacją funkcji użyteczności formula_5 jest obojętny pomiędzy losową loterią a nielosową wypłatą w wysokości jej ekwiwalentu pewności, co wyjaśnia nazwę pojęcia.
Interpretacja.
Jeżeli, jak zazwyczaj zakłada się w teorii ekonomii, funkcja użyteczności jest wklęsła, wówczas na mocy nierówności Jensena ekwiwalent pewności niezdegenerowanej loterii jest mniejszy niż jej wartość oczekiwana. Intuicyjnie oznacza to, że osoba kierująca się maksymalizacją wartości oczekiwanej swojej wklęsłej funkcji użyteczności jest skłonna poświęcić część swojej oczekiwanej wypłaty po to aby uniknąć ryzyka. Wartość bezwzględną różnicy pomiędzy wartością oczekiwaną loterii a jej ekwiwalentem pewności określa się zazwyczaj jako koszt ryzyka, jeżeli jest ona dodatnia lub premią za ryzyko, jeżeli jest ona ujemna.

</doc>
<doc id="1143854" url="https://pl.wikipedia.org/wiki?curid=1143854" title="Gra petersburska">
Gra petersburska



</doc>
<doc id="1143862" url="https://pl.wikipedia.org/wiki?curid=1143862" title="Krystian Krzemiński">
Krystian Krzemiński

Krystian Krzemiński (ur. 5 października 1950 r. w Tarnowskich Górach) - poeta, publicysta, znawca- badacz i animator kultury lokalnej. Członek Związku Literatów Polskich i Górnośląskiego Towarzystwa Literackiego. Promotor twórczości młodzieży. Swoją działalnością przyczynił się do kreowania wielu wydarzeń ważnych dla życia kulturalnego małej ojczyzny - miasta gwarków.
Jest poetą o ugruntowanej pozycji artystycznej. To poeta o sporym i rozpoznawalnym dorobku twórczym, w którym motywy i odniesienia do Tarnowskich Gór zapisują miłość oraz przywiązanie do tych miejsc i legend, jakie towarzyszą wszystkim mieszkańcom starego śląskiego miasta.
Debiutował na łamach prasy regionalnej i ogólnopolskiej w 1973 roku, potem publikował w wydawnictwach zbiorowych. Ma w swoim dorobku kilka zbiorów poetyckich, liczne artykuły publicystyczne, recenzje, felietony, wywiady.
Twórczość
Odrębną sferę jego działalności literackiej stanowi publicystyka - artykuły o tematyce społeczno-kulturalnej, eseje, recenzje, felietony i wywiady na łamach wielu pism.
Jego osiągnięcia literackie spotkały się z bardzo dobrymi recenzjami i omówieniami, na przykład na łamach „Nowych Książek”, „Śląska”, „Gościa Niedzielnego”, „Gazety Wyborczej” i w programach Polskiego Radia Katowice.
Ksiądz Jan Twardowski napisał: 
"Pana dla mnie wiersze mają dobrą duszę, proste, bezpretensjonalne. Dziękuję za każde słowo, kropkę i przecinek (...)”.
Laureat ogólnopolskich konkursów literackich, m.in.:
W 2008 roku otrzymał Nagrodę Burmistrza Tarnowskich Gór w dziedzinie twórczości artystycznej, upowszechniania i ochrony kultury.
Za metaforyczny wizerunek Tarnowskich Gór w poezji, burmistrz Tarnowskich Gór przyznał w listopadzie 2010 roku Krystianowi Krzemińskiemu statuetkę Srebrnego Skrzydła.
Krystian Krzemiński jest także aktywny jako opiekun młodzieży piszącej, młodych twórców. Od 1991 roku prowadzi „Wieczory pod renesansowym stropem”, organizowane przez tarnogórskie Muzeum z osobami zasłużonymi dla nauki, sztuki, kultury, działalności zawodowej i społecznej. Od 1994 roku jest nieprzerwanie jurorem Tarnogórskiego Konkursu Poetyckiego imienia ks. Jana Twardowskiego pod patronatem Burmistrza Tarnowskich Gór i Starosty Tarnogórskiego.

</doc>
<doc id="1143869" url="https://pl.wikipedia.org/wiki?curid=1143869" title="Gunther Prien">
Gunther Prien



</doc>
<doc id="1143871" url="https://pl.wikipedia.org/wiki?curid=1143871" title="Prezydium Rządu">
Prezydium Rządu



</doc>
<doc id="1143872" url="https://pl.wikipedia.org/wiki?curid=1143872" title="Guenther Prien">
Guenther Prien



</doc>
<doc id="1143874" url="https://pl.wikipedia.org/wiki?curid=1143874" title="Katechol">
Katechol



</doc>
<doc id="1143875" url="https://pl.wikipedia.org/wiki?curid=1143875" title="Nitrozoamina">
Nitrozoamina



</doc>
<doc id="1143878" url="https://pl.wikipedia.org/wiki?curid=1143878" title="BNP Paribas Cardif">
BNP Paribas Cardif

BNP Paribas Cardif – grupa ubezpieczeniowa należąca do BNP Paribas powstała w 1973 roku. W 2015 roku uzyskała przypis składki brutto w wysokości 28 mld euro. Działa w 36 krajach, w tym także w Polsce.

</doc>
<doc id="1143881" url="https://pl.wikipedia.org/wiki?curid=1143881" title="Chłopska Rosja - Robotnicza Partia Chłopska">
Chłopska Rosja - Robotnicza Partia Chłopska

Chłopska Rosja – Robotnicza Partia Chłopska (ros. Крестьянска Россия – Трудовая Крестьянская Партия) – emigracyjne rosyjskie ugrupowanie polityczne działające w okresie międzywojennym.
Zarys historyczny.
W 1921 r. z inicjatywy b. członka kierownictwa Partii Socjalistów-Rewolucjonistów Siergieja S. Masłowa powstała w Pradze organizacja Chłopska Rosja, przekształcona w 1927 r. w partię polityczną pod nazwą Chłopska Rosja – Robotnicza Partia Chłopska. Do jej założycieli – oprócz S.S. Masłowa (sekretarza generalnego) – należeli inni b. działacze eserowscy Andriej A. Argunow, Wasilij F. Butienko, Alfred L. Bem. Formalne przywództwo sprawował A.A. Argunow, ale faktycznym liderem był bardziej aktywny S.S. Masłow. Oddziały ugrupowania zorganizowano – oprócz Czechosłowacji – w Polsce, Jugosławii, państwach bałtyckich i na Dalekim Wschodzie. Do 1930 r. powstały 22 zagraniczne grupy i 10 przygranicznych punktów łączności z terytorium ZSRR, ulokowanych w 6 krajach. Organami prasowymi były pisma "Вестник Крестьянской России", przemianowany w 1933 r. na "Знамя России" i "Крестьянская Россия". Program ugrupowania zakładał obalenie władzy bolszewickiej, nie reprezentującej faktycznie interesów rosyjskiego chłopstwa, w celu wprowadzenia władzy demokratycznej. Główną rolę w przyszłej Rosji mieli odgrywać chłopi. Doprowadziłoby to do wyprowadzenia warstwy chłopskiej z biedy i ciemnoty. Jednym z głównych celów S.S. Masłowa było przeniesienie działalności partii na terytorium ZSRR, aby od środka obalić władzę bolszewików. Wiadomo, że w 1937 r. w Wołogdzie powstała nielegalna partia pod nazwą Robotnicza Partia Chłopska, choć nie do końca jest wyjaśnione, jakie miała powiązania z emigracyjną Chłopską Rosją – Robotniczą Partią Chłopską. Działalność ugrupowania zakończyła się w 1939 r.

</doc>
<doc id="1143886" url="https://pl.wikipedia.org/wiki?curid=1143886" title="Super Smash Bros. Melee">
Super Smash Bros. Melee

 – gra komputerowa należąca do gatunku bijatyk, wydana na konsolę GameCube. Gra jest kontynuacją "Super Smash Bros." wydanej na Nintendo 64, poprzedniej konsoli Nintendo. SSBM była jedną z gier startowych systemu GameCube i obok "Metroid Prime" była najlepiej sprzedającym się tytułem w historii konsoli. Gra okazała się na tyle popularna, że doczekała się kontynuacji w postaci "Super Smash Bros. Brawl" na konsolę Wii. W grze jest 25 postaci, z czego 14 jest dostępnych od początku gry, a 11 jest ukrytych.

</doc>
<doc id="1143891" url="https://pl.wikipedia.org/wiki?curid=1143891" title="Ajahn Viradhammo">
Ajahn Viradhammo

Ajahn Viradhammo – buddyjski mnich w tradycji therawady, syn łotewskich uchodźców, urodził się w 1947 roku w Esslingen am Neckar w Niemczech. Kiedy miał pięć lat jego rodzina przeprowadziła się do Toronto w Kanadzie. Studiował inżynierię na Uniwersytecie Toronto jednak życie akademickie go rozczarowało więc w 1969 roku przerwał studia i wyjechał do pracy w Niemczech. W późniejszym czasie, kiedy mieszkał w Indiach, zetknął się z buddyzmem, spotykając czcigodnego Samanera Bodhesako, który zapoznał go z pismami czcigodnego Nanavira Thera. Ostatecznie wyjechał do Tajlandii by zostać nowicjuszem ("samanera") w Wat Mahathat. Na mnicha ("bhikkhu") został wyświęcony w 1974 roku, w Wat Pah Pong. Był jednym z pierwszych mieszkańców Wat Pah Nanachat.
W 1977 roku, po czterech latach pobytu w Tajlandii, powrócił do Kanady a później do Niemiec by spotkać się z rodziną. Nie wrócił już do Tajlandii, gdyż został poproszony przez Ajahn Chaha o przyłączenie się do Ajahna Sumedo w Hampstead Vihara w Londynie. Przez kolejne lata brał udział w tworzeniu klasztorów w Chithurst i Harnham.
W 1985 roku, na zaproszenie Wellington Theravada Buddhist Association, wyjechał w towarzystwie czcigodnego Thanavarodo do Nowej Zelandii, gdzie mieszkał przez 10 lat i założył klasztor Bodhinyanarama.
W 1995 roku przyjechał do Wielkiej Brytanii by wspomóc Ajahna Sumedho w prowadzeniu klasztoru Amaravati. Pozostawał tam przez 4 lata, nim powrócił do Nowej Zelandii, gdzie mieszka na stałe. Obecnie jest zaangażowany w tworzenie klasztoru Tisarana (Tisarana Buddhist Forest Monastery) we wschodniej Kanadzie.

</doc>
<doc id="1143894" url="https://pl.wikipedia.org/wiki?curid=1143894" title="Robotniczo-Chłopska Opozycja Kozacka - Rosyjscy Faszyści">
Robotniczo-Chłopska Opozycja Kozacka - Rosyjscy Faszyści

Robotniczo-Chłopska Opozycja Kozacka – Rosyjscy Faszyści (ros. Рабоче-Крестьянская Казачья Оппозиция – Русские Фашисты) – emigracyjne kozackie ugrupowanie faszystowskie działające w okresie międzywojennym na Dalekim Wschodzie.
Ugrupowanie powstało na przełomie 1926/1927 r. w Harbinie z inicjatywy P. Kowgana, Kozaka kubańskiego, autora książek pt. "Записки неуча" (t. 1 – 4) i "Еврейство и Сатанизм". Nie odgrywało większej roli wśród miejscowej białej emigracji rosyjskiej. Jego program zakładał sojusz robotników, chłopów i Kozaków w celu obalenia władzy bolszewickiej, nazywanej żydo-komunistyczną. Akcenty antysemickie odgrywały dużą rolę. Przyszła Rosja miała zapewnić pełne prawa narodom ją zamieszkującym. Działalność ugrupowania zamarła w poł. lat 30.
Linki zewnętrzne.
Krótka notka encyklopedyczna dotycząca Robotniczo-Chłopskiej Opozycji Kozackiej – Rosyjskich Faszystów (jęz. rosyjski)

</doc>
<doc id="1143895" url="https://pl.wikipedia.org/wiki?curid=1143895" title="Tworzyjan">
Tworzyjan



</doc>
<doc id="1143898" url="https://pl.wikipedia.org/wiki?curid=1143898" title="Mistrzostwa Świata w Piłce Siatkowej Mężczyzn 1962">
Mistrzostwa Świata w Piłce Siatkowej Mężczyzn 1962

V Mistrzostwa Świata w Piłce Siatkowej Mężczyzn 1962 odbywały się w Moskwie (Związek Radziecki). Trwały od 16 do 26 października 1962 roku.
Faza grupowa.
Grupa A.
 Ryga
Wyniki
Tabela
Grupa B.
 Leningrad
Wyniki
Tabela
Grupa C.
Wyniki
 
Tabela
Grupa D.
Wyniki
Tabela
Grupa E.
 Moskwa
Wyniki
Tabela
Faza finałowa.
Mecze o miejsca 11-21.
 Kijów
Wyniki
Tabela
Mecze o miejsca 1-10.
 Moskwa
Wyniki
Tabela

</doc>
<doc id="1143899" url="https://pl.wikipedia.org/wiki?curid=1143899" title="Mzab">
Mzab

Mzab (arab. المزاب = "Al-Mizab", fr. "M'zab") – region oaz na Saharze w obszarze Wielkiego Ergu Zachodniego, w Prowincji Ghardaja w środkowej Algierii. Obszar ten zamieszkany jest głównie przez Berberów z plemienia Mozabitów. W 1982 roku Al-Mizab wpisano na listę światowego dziedzictwa UNESCO.
Historia.
Region Mzab zamieszkany był już w neolicie. Od IX wieku osiedlają się tu Berberowie. Pierwsze miasta założyli tu muzułmanie odłamu ibadyckiego (ówcześnie dominującego na obszarze Maghrebu), których pierwotna stolica Tijarat została spalona w 909 roku. Al-Mizab został wybrany ze względu na jego względną izolację, a co za tym idzie - dobry potencjał obronny i możliwość zachowania własnej tożsamości. W XI wieku powstało tu pięć istniejących do dziś ksarów - Ghardaja, Malika, Bu Nura, Bani Iskin i Al-Atuf.
W XVIII stuleciu oazy Mzab były ważnym ośrodkiem handlowym na trasie przemierzających Saharę karawan kupieckich. W 1853 roku ksary zawarły porozumienie z Francją, które gwarantowało im autonomię, jednak Francuzi ostatecznie zaanektowali ten region. Od 1962 roku znajduje się on w granicach niepodległej Algierii.
Architektura.
Każdy z pięciu ksarów otoczony jest murem obronnym i posiada meczet, którego minarety służyły w przeszłości jako wieże obserwacyjne. Meczety służyły też jako arsenały i spichlerze oraz jako dodatkowe budowle obronne w obrębie twierdzy, podobne do stołpów w średniowiecznej Europie. Budynki mieszkalne wznoszone były koncentrycznie wokół meczetu i składają się zawsze z jednego pomieszczenia jednakowej wielkości.
Poza murami ksarów leżał cmentarz, również z prostymi, jednakowymi grobami. Wyjątek stanowiły tylko groby mędrców i innych szczególnie poważanych członków społeczności.
W lecie mieszkańcy ksarów przenosili się dla ochrony przed upałem do pobliskich gajów palmowych, gdzie również wzniesiono domy i wieże obserwacyjne wokół meczetu. Ten sposób życia mieszkańców Mzab przetrwał aż do XX wieku.

</doc>
<doc id="1143900" url="https://pl.wikipedia.org/wiki?curid=1143900" title="M'zab">
M'zab



</doc>
<doc id="1143903" url="https://pl.wikipedia.org/wiki?curid=1143903" title="Integrated Facility for Linux">
Integrated Facility for Linux

Integrated Facility for Linux (IFL) – procesor stosowany w systemie IBM mainframe przeznaczony do uruchamiania systemu operacyjnego Linux, bez lub za pośrednictwem z/VM. IFL są jednym z kilku typów procesorów stosowanych w mainframe, został specjalnie zaprojektowany dla obniżenia kosztów związanych z licencjami na oprogramowanie (pozostałymi typami są zAAP dla Javy oraz zIIP przeznaczony do obsługi bazy danych DB2, a także ICF do obsługi CFCC). Należy podkreślić, że wszystkie typy procesorów, tj. CP, IFL, zIIP, zAAP, ICF i SAP fizycznie niczym się nie różnią - każdy z nich może zostać zrekonfigurowany z jednego typu na inny (dokonuje tego serwis IBM, zwykle wiąże się to opłatami). Przeznaczenie procesora do określonych zastosowań nie polega więc na ulepszeniu jego działania w danym kierunku, czy optymalizacji, jest to raczej okrojenie możliwości do realizacji konkretnego typu zastosowań. Przykładowo IFL nie jest w niczym lepszy od zwykłego „niespecjalizowanego” CP. Różnica jest w opłatach: procesor CP kosztuje ok. 4–5 razy drożej, poza tym opłaty za oprogramowanie z rodziny z/OS zależą od mocy posiadanych procesorów CP, zaś IFL nie jest doliczany do tej mocy. IFL ma zablokowane dwa rozkazy, które nie są wykorzystywane przez Linuxa.
Historia.
Procesor IFL został zaprezentowany przez IBM 29 września 2000 roku.
Gdzie można spotkać.
IFL są dostępne w zaprezentowanych przez firmę komputerach klasy mainframe:

</doc>
<doc id="1143905" url="https://pl.wikipedia.org/wiki?curid=1143905" title="IFL">
IFL



</doc>
<doc id="1143914" url="https://pl.wikipedia.org/wiki?curid=1143914" title="Mistrzostwa Świata w Piłce Siatkowej Mężczyzn 1970">
Mistrzostwa Świata w Piłce Siatkowej Mężczyzn 1970

VII Mistrzostwa Świata w Piłce Siatkowej Mężczyzn 1970 odbyły się w Sofii (Bułgaria). Trwały w dniach od 29 września do 11 października 1970 roku.
Faza grupowa.
Grupa A.
 Sofia
Wyniki
Tabela
Grupa B.
 Jamboł
Wyniki
Tabela
Grupa C.
 Chaskowo
Wyniki
Tabela
Grupa D.
 Kyrdżali
Wyniki
Tabela
Faza finałowa.
Mecze o miejsca 17-24.
 Chaskowo
Wyniki
Tabela
Mecze o miejsca 9-16.
 Jamboł
Wyniki
Tabela
Mecze o miejsca 1-8.
 Sofia
Wyniki
Tabela

</doc>
<doc id="1143916" url="https://pl.wikipedia.org/wiki?curid=1143916" title="AN-M72">
AN-M72

AN-M72 – amerykańska bomba odłamkowa wagomiaru 22 funtów. Była stosowana podczas II wojny światowej przez lotnictwo US Navy i USAAC. Była to przystosowana do podwieszania pod zewnętrznymi uchwytami belkowymi i na pionowych uchwytach komór bombowych wersja bomby AN-M40.
Bomba AN-M72 składała się z metalowej tulei wypełnionej materiałem wybuchowym, na którą nakręcona była spirala z kwadratowego pręta stalowego (fragmentacja tej spirali była głównym źródłem odłamków). Oba końce tulei były zakończone gwintami na które nakręcano głowicę i cześć ogonową bomby. W głowicy był wykonany gwintowany otwór, w który wkręcany był zapalnik AN-M104 lub AN-M120. Do tylnej części bomby przykręcony był cylindryczny pojemnik mieszczący spadochron spowalniający opadanie bomby. Na wysokości środka ciężkości do korpusu przymocowano uchwyt służący do podwieszania bomby.

</doc>
<doc id="1143920" url="https://pl.wikipedia.org/wiki?curid=1143920" title="Julian Maj (generał)">
Julian Maj (generał)

Julian Wojciech Maj (ur. 6 stycznia 1948 w Staszowie) – generał brygady Wojska Polskiego.
Życiorys.
Jest absolwentem Wyższej Szkoły Oficerskiej Wojsk Zmechanizowanych, którą ukończył w roku 1969. W 1977 roku ukończył Akademię Wojskową im. Michaiła Frunzego (ZSRR), zaś w 1979 roku Studium Zaoczne Pedagogiki Wojskowej w Akademii Sztabu Generalnego Wojska Polskiego. Od 2004 roku jest doktorem habilitowanym nauk wojskowych. Podczas służby wojskowej służył m.in. (w latach 1969–1974) w 4 Pułku Zmechanizowanym, w latach 1978–1988 w Akademii Sztabu Generalnego WP oraz od 1988 w Sztabie Generalnym Wojska Polskiego, gdzie pełnił funkcję najpierw starszego specjalisty zespołu szkolenia operacyjnego, zastępcy szefa Zarządu Dowodzenia, a następnie od 1999 szefa Zarządu – zastępcy szefa Generalnego Zarządu Dowodzenia i Łączności. 

</doc>
<doc id="1143926" url="https://pl.wikipedia.org/wiki?curid=1143926" title="AN-M4">
AN-M4

AN-M4 - amerykańska bomba kasetowa z subamunicją odłamkową. Była stosowana podczas II wojny światowej przez lotnictwo US Navy i USAAF.
Bomba składała się z belkowego uchwytu AN-M3 i trzech bomb odłamkowych AN-M40 wagomiaru 23 funtów.

</doc>
<doc id="1143928" url="https://pl.wikipedia.org/wiki?curid=1143928" title="Jenny Agutter">
Jenny Agutter

Jennifer Ann Agutter (ur. 20 grudnia 1952 w Taunton) – angielska aktorka filmowa i telewizyjna, także wokalistka. Absolwentka College Elmhurst Ballet w Camberly.
Zdobywczyni nagrody Emmy za rolę Frith w filmie telewizyjnym "The Snow Goose" (1971). Od 1990 jest żoną Johana Thama, ma syna Jonathana.

</doc>
<doc id="1143929" url="https://pl.wikipedia.org/wiki?curid=1143929" title="AN-M3">
AN-M3



</doc>
<doc id="1143930" url="https://pl.wikipedia.org/wiki?curid=1143930" title="Katastrofa lotu Korean Air 801">
Katastrofa lotu Korean Air 801

Katastrofa lotu Korean Air 801 – 6 sierpnia 1997 roku Boeing 747 linii Korean Air (nr lotu 801) ze 254 osobami na pokładzie rozbił się na wzgórzu na Guamie. Zginęło 228 osób, a ocalało 26.
Przebieg lotu.
Samolot linii Korean Air – ze 254 osobami na pokładzie wyruszył z portu lotniczego w Seulu, do portu lotniczego Guam w Hagåtña (ówczesne Agana) na wyspie Guam. Około godziny 2 przy próbie lądowania samolot rozbił się na pobliskim wzgórzu. Samolot rozpadł się na cztery części, które zostały rozrzucone po pagórkowatym terenie dżungli. Maszyna stanęła w płomieniach (jak się później okazało, to pożar był przyczyną śmierci połowy pasażerów lotu 801).
Około godziny 3:00 kilku ratowników odnalazło miejsce katastrofy. Ulewny deszcz utrudniał ratownikom schodzenie z rannymi po śliskim zboczu, dlatego też wiele dotarło dopiero około godziny 4 nad ranem. Rannych przetransportowano helikopterami wojskowymi do karetek pogotowia, które stacjonowały na szczycie pobliskiego wzgórza.
Śledztwo.
W trakcie śledztwa zidentyfikowano wiele przyczyn katastrofy (m.in. przemęczenie załogi, lądowanie w trudnych warunkach atmosferycznych, w nocy, bez widoczności pasa, przy częściowo wyłączonym systemie ILS) lecz za najważniejszą uznano błąd załogi polegający na zbyt późnym podjęciu decyzji o odejściu na drugi okrąg, mimo wielu czynników świadczących o tym, że lądowanie będzie prawdopodobnie niemożliwe. Inna kwestia, że przy kolejnym podejściu warunki nie uległyby znaczącej poprawie, a piloci nie dysponowali lotniskiem zapasowym — Guam to samotna wyspa pośród oceanu.
Zwrócono uwagę na fakt, że część systemu ILS (konkretnie jego najważniejsza, "Glide Slope" — ścieżka schodzenia) była wyłączona, na podstawie zapisów głosów w kabinie pilotów ustalono, że w trakcie podchodzenia do lądowania, uaktywniła się ona samoczynnie dwukrotnie, informując pilotów o zejściu ze ścieżki schodzenia. Mimo intensywnego śledztwa nie udało się ustalić przyczyny takiego zachowania się systemów pokładowych samolotu. Rozważano zakłócenia z pobliskiej bazy wojskowej, ale okazało się, że jest to baza morska, której urządzenia pracują na innej częstotliwości niż lotnicze. Loty testowe wokół lotniska na Guam również nie potwierdziły możliwości zaistnienia zakłócenia sygnału "Glide Slope" lotniskowego systemu ILS.
Na większości lotnisk działa dodatkowo system MSAW, ale z niejasnych do końca przyczyn został on przeprogramowany i alarmował o zbyt niskiej wysokości wobec innych samolotów zbliżających się do pasa (podchodzące do lądowania), ale znajdujące się w odległości około 80 km od lotniska — co czyniło go praktycznie bezużytecznym.
Z ustaleń śledczych wynikało ponadto, że samolot przewoził na pokładzie ponad dwieście litrów alkoholi ze sklepów "Duty Free Shop", głównie w butelkach schowanych w schowkach nad głowami pasażerów. Powstała teoria, że w momencie uderzenia samolotu o ziemię, butelki rozbiły się, a parujący w wysokiej temperaturze rozlany alkohol zmieszał się z parami powietrza, wypełnił cały pokład pasażerski i jako mieszanka wybuchowa stał się źródłem dwóch silnych eksplozji, które targnęły samolotem już po rozbiciu się. Mogły one spowodować śmierć osób, które być może przeżyły samo uderzenie maszyny. Choć branża lotnicza (a w szczególności instytucje odpowiedzialne za bezpieczeństwo) ostrzeżenie przyjęły, nie przygotowano żadnych wskazówek dla pasażerów, ani nie zmieniono prawa lotniczego w tym zakresie.

</doc>
<doc id="1143934" url="https://pl.wikipedia.org/wiki?curid=1143934" title="Giovanni Corbjons">
Giovanni Corbjons

Giovanni Corbjons (ur. 1 stycznia 1900 w Rzymie - zm. w 1967 tamże) – piłkarz włoski grający na pozycji pomocnika.
Kariera piłkarska.
Corbyons pochodził z Rzymu. Piłkarską karierę rozpoczął w klubie Fortitudo Pro Rzym i występował tam przez 3 lata. W 1921 roku przeszedł do Alby Rzym. Wtedy też zadebiutował w Divisione 1, w grupie południowej. W sezonie 1924/1925 został wicemistrzem Włoch (Alba przegrała w finale z FC Bologna 0:4 i 0:2), natomiast rok później powtórzył ten sukces (w finale 1:7 i 0:5 z Juventusem). W 1927 roku po utworzeniu nowego klubu AS Roma został jego zawodnikiem. 3 września 1929 zadebiutował w barwach "giallorossich" w Serie A w wygranym 2:1 domowym spotkaniu z Brescią Calcio. W Romie występował przez cztery sezony, a największym sukcesem było wywalczenie w 1928 roku Coppa CONI. W 1930 roku trafił do grającej w Serie B Fiorentiny, a karierę kończył w Calcio Catania w 1932 roku.
Linki zewnętrzne.
Statystyki w bazie playerhistory.com

</doc>
<doc id="1143935" url="https://pl.wikipedia.org/wiki?curid=1143935" title="Flaga Orzysza">
Flaga Orzysza



</doc>
<doc id="1143940" url="https://pl.wikipedia.org/wiki?curid=1143940" title="Mnesikles">
Mnesikles

Mnesikles – architekt grecki, działający w Atenach. Zrealizował na Akropolu monumentalne Propyleje (437-432 p.n.e.). Przypisuje mu się także projekt Erechtejonu (421-406 p.n.e.) na Akropolu w Atenach.

</doc>
<doc id="1143942" url="https://pl.wikipedia.org/wiki?curid=1143942" title="Federica Pellegrini">
Federica Pellegrini

Federica Pellegrini (ur. 5 sierpnia 1988 w Mirano) – włoska pływaczka specjalizująca się w stylu dowolnym, złota i srebrna medalistka olimpijska, pięciokrotna mistrzyni świata i siedmiokrotna mistrzyni Europy na długim basenie, wielokrotna rekordzistka świata. Jako pierwsza kobieta w historii przepłynęła 400 m stylem dowolnym poniżej czterech minut.
Kariera.
Na igrzyskach olimpijskich w Atenach w 2004 roku zdobyła srebrny medal na 200 m stylem dowolnym. Jest zdobywczynią siedmiu medali mistrzostw świata w tej konkurencji, w tym trzech złotych (2009, 2011, 2017). Ma w swoim dorobku także osiem medali mistrzostw świata na krótkim basenie, w tym złoty, który zdobyła w 2016 roku na dystansie 200 m stylem dowolnym. Do jej osiągnięć należą również trzy medale mistrzostw Europy na krótkim basenie: złoty na 200 m (2005), srebrny na 400 m (2006) oraz brązowego na 400 m (2005). W półfinale mistrzostw świata w 2007 ustanowiła rekord świata na 200 m (1:56.47), który przetrwał do finału tej imprezy gdy pobiła go Laure Manaudou. Na mistrzostwach świata w Rzymie w 2009 zdobyła złoty medal na 400 m w stylu dowolnym oraz ustanowiła nowy rekord świata na tym dystansie (3:59:15), a trzy dni później ten wyczyn powtórzyła na dystansie dwukrotnie krótszym, poprawiając swój rekord świata ustanowiony dzień wcześniej w półfinale aż o 0,69 sek.
Na mistrzostwach Europy w Eindhoven zdobyła 3 medale: złoto i rekord świata na 400 m stylem dowolnym, oraz srebro i brąz w sztafetach 4 × 100 m i 4 × 200 m w stylu dowolnym.
Złota medalistka Igrzysk Olimpijskich w Pekinie w 2008 w wyścigu na 200 m stylem dowolnym.
Zdobyła dwa złote medale podczas mistrzostw świata 2009 rozgrywanych w Rzymie na dystansach: 200 i 400 metrów stylem dowolnym.
Na mistrzostwach Europy na krótkim basenie w 2009 roku, zdobyła złoty medal na 200 metrów stylem dowolnym bijąc zarazem swój wcześniejszy rekord świata i osiągając wynik 1:51,17. Rok później, w Eindhoven wygrała na 800 metrów stylem dowolnym.
Dwukrotnie odznaczona Orderem Zasługi Republiki Włoskiej (Oficer, 27 września 2004, Rzym oraz Komandor, 1 września 2008, Rzym).
W 2009 r. została wybrana najlepszą pływaczką na Świecie, a w latach 2009-2011 najlepszą pływaczką w Europie.
Była związana z Lucą Marinem, włoskim pływakiem. Obecnie jest związana z Filippo Magninim, innym pływakiem z tego kraju.
Rekordy życiowe (basen 50 m).
Źródło: "Stan na 13 kwietnia 2019"

</doc>
<doc id="1143943" url="https://pl.wikipedia.org/wiki?curid=1143943" title="Reggiana AC">
Reggiana AC



</doc>
<doc id="1143944" url="https://pl.wikipedia.org/wiki?curid=1143944" title="Defilada">
Defilada

Defilada (z fr. "défilé") – rodzaj parady wojskowej, przemarsz oddziałów wojska, a także przejazd pojazdów i broni zmechanizowanych, w szyku paradnym przed dowódcą lub ważnymi osobistościami. Defiladą nazywany bywa też przemarsz członków organizacji lub grup ludności przed przedstawicielami władz. Zwykle okazją do organizacji defilady jest święto lub uroczystość.
W czasie defilady wojsko idzie tzw. krokiem defiladowym.

</doc>
<doc id="1143946" url="https://pl.wikipedia.org/wiki?curid=1143946" title="Pavoncello">
Pavoncello

Pavoncello – film krótkometrażowy w reżyserii Andrzeja Żuławskiego z roku 1967 na podstawie opowiadania Stefana Żeromskiego pod tym samym tytułem.
Fabuła.
Pierwszy, 27-minutowy czarno-biały film Żuławskiego, opowiada historię młodej, atrakcyjnej Zinaidy. Kobieta nudzi się w towarzystwie swojego starego i schorowanego męża Szczebieniewa, z którym przebywa w podróży poślubnej w Rzymie. Pewnego dnia Zinaida poznaje młodego skrzypka Foscę i proponuje, by udzielał jej lekcji gry na skrzypcach.

</doc>
<doc id="1143948" url="https://pl.wikipedia.org/wiki?curid=1143948" title="Autostrada RA8 (Włochy)">
Autostrada RA8 (Włochy)

Autostrada RA08 (wł. "Raccordo Autostradale RA08", "Ferrara-Porto Garibaldi", "Ferrara-Mare") – połączenie autostradowe Ferrary z miastem Comacchio oraz wybrzeżem Adriatyku. W przyszłości planowane jest przedłużenie autostrady na zachód, aż do Autostrady Brenneńskiej.

</doc>
<doc id="1143952" url="https://pl.wikipedia.org/wiki?curid=1143952" title="Droga krajowa B509 (Niemcy)">
Droga krajowa B509 (Niemcy)

Droga krajowa 509 () – niemiecka droga krajowa przebiegająca na osi wschód-zachód i jest połączeniem drogi B221 w Leuth (Nettetal), a za jej pośrednictwem z A61 z autostradą A57 w Krefeld w Nadrenii Północnej-Westfalii.
Droga, jest oznakowana jako B509 od połowy lat 70. XX stulecia.
Opis trasy.
Droga skręca w Leuth (Nettetal) na wschód odłączając się od drogi krajowej B221 po skrzyżowaniu się jej z A61 w okolicach węzła "Kaldenkirchen". Przed Hinsbeck droga opuszcza rondo w kierunku południa i jako zachodnia obwodnica dociera do Lobberich. Tu jako fragment wschodniej obwodnicy zwraca się na wschód przez Schlibeck i Grefrath szerokim łukiem z południa na wschód omija Kempen. Po zwrocie na wschód zmierza w kierunku Hüls, gdzie krzyżuje się z B9 i przyjmuje jej bieg na południe dojeżdżając do Krefeld. W mieście droga stanowi północny fragment obwodnicy śródmiejskiej który łączy się z autostradą A57 na węźle "Krefeld-Gartenstadt".

</doc>
<doc id="1143956" url="https://pl.wikipedia.org/wiki?curid=1143956" title="Dorothea Klumpke">
Dorothea Klumpke

Dorothea Klumpke Roberts (ur. 9 sierpnia 1861 w San Francisco, zm. 5 października 1942 tamże) – amerykańska i francuska astronom.
Życiorys.
Urodziła się w rodzinie Amerykanów pochodzenia niemieckiego Johna Geralda Klumpke (1825–1917) i Dorothei Mathildy Tolle (1834–1922). Z ośmiorga dzieci troje zmarło w dzieciństwie. Kiedy była mała, jej rodzice rozwiedli się. W 1877 razem z matką i siostrami zamieszkała w Paryżu. Studiowała najpierw muzykę, a później astronomię na Sorbonie. W 1886 otrzymała w tej dziedzinie licencjat i podjęła pracę w Obserwatorium Paryskim. Współpracowała z Guillaume’em Bigourdanem i Lipót Schulhofem, a następnie z pionierami astrofotografii braćmi Henry, którzy fotografowali asteroidy. Pracowała również nad powstaniem „Atlasu Nieba”.
W 1889 roku otrzymała nagrodę Towarzystwa Astronomicznego Francji, a w 1893 jako pierwszą kobietę mianowano ją oficerem Francuskiej Akademii Nauk. 14 grudnia 1893 również jako pierwsza kobieta otrzymała stopień doktora nauk Sorbony za pracę badawczą nad pierścieniami Saturna. Następnie została pierwszą kobietą-dyrektorem Biura Miar Obserwatorium Paryskiego.
Uczestniczyła w wielu wyprawach badawczych: m.in. w 1899 obserwowała z balonu deszcz meteorów. W 1901 wyszła za mąż za walijskiego astronoma Isaaca Robertsa i rozpoczęła współpracę naukową z mężem, porzucając pracę w Obserwatorium Paryskim. Roberts zmarł w 1904, pozostawiając żonie znaczny majątek i dorobek naukowy. Dorothea wróciła do pracy w Obserwatorium Paryskim, gdzie kontynuowała badania Robertsa, m.in. nad mgławicami.
22 lutego 1934 została odznaczona Legię Honorową V klasy. 
Ostatnie lata spędziła w San Francisco, gdzie zmarła. Przeznaczyła część majątku na pomoc dla zdolnych młodych astronomów oraz ustanowiła nagrodę im. Dorothei Klumpke-Roberts.
Planetoidy: (339) Dorothea i (1040) Klumpkea zostały nazwane na jej cześć.
Jej siostrami były: malarka Anna Elisabeth Klumpke, lekarka Augusta Klumpke oraz muzyczki Julia Klumpke i Mathilde Klumpke.

</doc>
<doc id="1143957" url="https://pl.wikipedia.org/wiki?curid=1143957" title="Zeland">
Zeland

Zeland (ang. "Selandian")
Nazwa piętra (wieku) pochodzi od regionu na duńskiej wyspie Zelandii.

</doc>
<doc id="1143962" url="https://pl.wikipedia.org/wiki?curid=1143962" title="Droga krajowa B508 (Niemcy)">
Droga krajowa B508 (Niemcy)

Droga krajowa 508 () – niemiecka droga krajowa przebiegająca na osi wschód-zachód i jest połączeniem drogi B54 w Kreuztal z drogą B62 w okolicach Lützel, dzielnicy Hilchenbach na południu Nadrenii Północnej-Westfalii.
Droga, jest oznakowana jako B508 od połowy lat 70. XX stulecia.

</doc>
<doc id="1143963" url="https://pl.wikipedia.org/wiki?curid=1143963" title="Ledi Sayadaw">
Ledi Sayadaw

Ledi Sayadaw, Mahathera (Aggamahapandita, D.Litt) (ur. 1 grudnia 1846, zm. 27 czerwca 1923) − buddyjski mnich w tradycji theravady. Znany naukowcom z wielu krajów, był prawdopodobnie jedną z najwybitniejszych postaci buddyjskich swoich czasów. W związku ze wzrostem zainteresowania buddyzmem na Zachodzie, istnieje ogromny popyt na jego dyskursy buddyjskie i pisma, które są obecnie tłumaczone i wydawane w „Świetle Dharmy”.
Bhikkhu Nyana, znany później jako Ledi Sayadaw, urodził się w 1846 roku w wiosce Saing-pyin, w dzielnicy Dipeyin, okręgu Shwebo w Birmie. Jego rodzicami byli U Tun Tha i Daw Kyone. W młodym wieku został wyświęcony na nowicjusza ("samanera"), zaś w wieku 20 lat w pełni wyświęconym mnichem ("bhikkhu"), pozostając pod opieką Salina Sayadawa U Pandicca. Otrzymał klasztorne wykształcenie pod kierunkiem wielu nauczycieli, a następnie odebrał wykształcenie w zakresie literatury buddyjskiej od San-kyaung Sayadawa, Sudassana Dhaja Atuladhipati Siripavara Mahadhamma Rajadhiego-raja-guru Mandalaja. 
Był bystrym studentem. Mówiono o nim – „około 200 studentów uczęszczało na codzienne wykłady czcigodnego Sankyaunga Sayadawa. Pewnego dnia czcigodny Sayadaw zadał w palijskim 20 pytań o "paramity" (buddyjskie cnoty) i kazał wszystkim studentom odpowiedzieć. Żaden z nich, oprócz bhikkhu Nyany, nie był w stanie zadowalając odpowiedzieć na te pytania”. Zbierał on takie odpowiedzi, a kiedy, nadal przebywając w klasztorze San-kyaung, ukończył 14 "vassa" (cyklów medytacji), wydał je w swojej pierwszej książce, "Parami Dipani". (Podręcznik cnót).
W czasie panowania króla Thibawa został wykładowcą języka palijskiego w klasztorze Maha Jotikarama w Mandalai. W 1887 r., rok po pojmaniu króla Theebawa, przeniósł się do rejonu na północ od miasta Monywa, gdzie założył klasztor pod nazwą „Ledi-tawya”. Przyjął wielu studentów i bhikkhu z różnych rejonów Birmy i przekazał im wykształcenie buddyjskie. W 1897 napisał w palijskim "Paramattha Dipani" (Podręcznik Najwyższych Prawd).
Odwiedzał później wiele rejonów Birmy, aby rozpowszechniać buddyjskie nauki Dhammy. W miastach i wsiach, które odwiedzał, przekazywał rozprawy o Dhammie, zakładał centra abidhammy i ośrodki medytacyjne. Ułożył wiersze "abhidammy" i "Abhidhamma Sankhitta", których nauczał w czasie swoich lekcji. Odbywał cykle medytacyjne "vassa" w niektórych większych miastach, przekazując "abhidhammę" i "winaję" (dyscyplinę klasztorną) świeckim wyznawcom. Niektóre z Ośrodków Medytacyjnych Lediego istnieją nadal i są powszechnie znane. Podczas swoich podróży napisał wiele esejów, listów, wierszy i podręczników. Napisał ponad 70 podręczników, z których 7 zostało przetłumaczonych na angielski i wydanych w „Świetle Dharmy":
W 1911, uzyskał od rządu Indii, tytuł "Aggamahapandita". Następnie Uniwersytet w Rangunie nadał mu tytuł D.Litt (honorowy tytuł naukowy) honoris causa. W późniejszych latach osiedlił się w Pyinmana, gdzie zmarł w 1923 r. w wieku 77 lat.

</doc>
<doc id="1143964" url="https://pl.wikipedia.org/wiki?curid=1143964" title="Digital Audio Broadcasting">
Digital Audio Broadcasting

Digital Audio Broadcasting (DAB) – technika pozwalająca nadawać programy radiowe w formie cyfrowej, używana w 21 krajach, głównie w Europie. W Polsce korzysta z niej głównie Polskie Radio, posługując się nowoczesną wersją standardu (DAB+).
Standardy DAB i DAB+.
Pierwsze nadajniki DAB posługiwały się kodekiem MP2 ("MPEG Audio Layer II"), po pewnym czasie zadecydowano jednak o migracji do kodeka HE-AAC v2, powołując do życia DAB+. Radioodbiorniki DAB nie są kompatybilne z nowszym standardem kompresji dźwięku, natomiast radioodbiorniki DAB+ są kompatybilne z obydwoma kodekami.
Nowością w DAB+ jest również zaimplementowanie kodowania korekcyjnego Reeda–Solomona, dzięki któremu eliminowane są błędy w transmisji. Niektóre radioodbiorniki DAB można przystosować do odbioru DAB+ poprzez aktualizację ich oprogramowania, opisywane są wówczas jako "upgradeable". Obecnie (stan na 2020 rok) w niektórych krajach (na przykład Wielkiej Brytanii) wykorzystywane są równocześnie oba standardy.
Cyfryzacja umożliwia emisję większej liczby programów, niższym kosztem, przy użyciu mniejszej liczby nadajników. Stosowany w DAB+ kodek HE-AAC v2 zapewnia lepszą jakość dźwięku niż inne rozwiązania używane do wydajnej kompresji nadawanego materiału. Potrzeba przepływności 300 kbps aby w transmisji nie dało się odczuć żadnych pogorszeń jakości (percepcyjnie transparentny system). Jeszcze przy przepływności 160 kbps jakość jest porównywalna ze zwykłą transmisją w standardzie FM, przy niższych wartościach jakość znacząco się pogarsza (w porównaniu z systemem FM). Żeby rywalizować z systemem FM wysokiej jakości należy użyć przepływność na poziomie 192 kbps, wtedy jakość dźwięku utrzymuje się na poziomie typowym, często występującym w eterze. Nawet przy 128 kbps dźwięk jest bliski oryginałowi. Przy niższych przepływnościach straty są już słyszalne, jakkolwiek dzięki funkcjonującym w ramach HE-AAC v2 technikom "Spectral Band Replication" oraz "Parametric Stereo" jakość dźwięku nadal może być wysoka. Nadawcy różnicują przepływność w zależności od profilu rozgłośni. Przykładowo w Polsce Program II Polskiego Radia zawierający programy z wrażliwą na jakość przekazu muzyką klasyczną posiada przepływność ustaloną na 128 kbps, a programy słowne takie jak Polskie Radio 24 czy Radio Poland wykorzystuje 64 kbps. Odczytując te wartości należy mieć na uwadze, że przepływności deklarowane przez rozgłośnie w materiałach informacyjnych oraz wyświetlane na odbiornikach nie zawsze muszą odnosić się do przepływności samego dźwięku. Przykładowo, jeśli rozgłośnia deklaruje przepływność na poziomie maksymalnym w DAB+ (192 kbps) oznacza to, że przepływność audio wynosi nie więcej niż 175 kbps, a może być jeszcze niższa, jeśli stacja dołącza dane towarzyszące ("Programme Associated Data") takie jak slajdy czy dużą ilość informacji tekstowych.
Częstotliwości.
Na mocy Specjalnego Porozumienia Wiesbaden 1995, a także późniejszych ustaleń społeczności międzynarodowej, uchwalono, że dla potrzeb naziemnego radia cyfrowego przeznacza się w Europie częstotliwości z zakresu 174–230 MHz. W kilku krajach (m.in. w Norwegii) radio cyfrowe zajmuje dodatkowo częstotliwości 230–240 MHz. Europejskim nadawcom można również przyznawać prawo do korzystania z części pasma L (1452–1492 MHz), jednakże rzadko się to praktykuje.
Historia wdrażania.
Profesjonalne odbiorniki DAB produkowano już w połowie lat 90, natomiast modele konsumenckie pojawiły się na rynku latem 1998 roku. Radioodbiorniki domowego użytku w wersji unowocześnionej (DAB+) zaczęto sprzedawać pod koniec roku 2007. W 2016 roku pojawił się pierwszy smartfon obsługujący DAB+: LG Stylus 2.
Technologia "Digital Audio Broadcasting" nie wyparła w większości krajów analogowych transmisji FM. Choć jest dostępna na obszarze zamieszkiwanym przez ponad pół miliarda osób, . W Europie odnotowuje się jednak znaczne postępy w budowie infrastruktury DAB+, wobec czego w kilku krajach opracowano plany rezygnacji z radia analogowego, a Norwegia wyłączyła analogowe nadajniki FM w 2017 roku. Szwajcaria może przeprowadzić wyłączenia w latach 2020–2024, Szwecja w 2022 lub 2024 roku. W popularyzacji naziemnej radiofonii cyfrowej mogą pomóc działania producentów samochodów – niektórzy z nich oferują radioodbiorniki DAB/DAB+ jako standardowe wyposażenie auta. W przeciwieństwie do cyfryzacji telewizji, Unia Europejska nie wymogła na krajach członkowskich wyłączenia sygnału analogowego czy uruchomienia radia cyfrowego, niewykluczone jednak, że w przyszłości zostanie podjęta unijna decyzja dotycząca cyfryzacji radia – w 2015 roku o wsparcie dla tego procesu zabiegała w Komisji Europejskiej organizacja WorldDMB, promująca wdrażanie DAB/DAB+. Wciąż, w niektórych krajach Unii (na przykład Portugalii) w ogóle nie prowadzi się testów tego systemu.
Sprzęt i oprogramowanie DAB/DAB+.
Sprzęt nadawczy produkuje wiele różnych firm, m.in. Rohde &amp; Schwarz, Plisch, Harris, Electrolink, NEC Corporation. Oprócz profesjonalnych komercyjnych nadajników i radioodbiorników DAB/DAB+ funkcjonują również udokumentowane sprzętowe i programowe rozwiązania "open source", pozwalające niezależnym informatykom samodzielnie konstruować urządzenia DAB/DAB+ dla rozgłośni i użytkowników domowych. O ich rozwój dba m.in. szwajcarska organizacja non-profit Opendigitalradio.
W 2013 roku wygasły europejskie prawa patentowe do technologii DAB, nadal chronione są patenty stosowane w DAB+. Osoba lub firma konstruująca sprzęt lub oprogramowanie musi pamiętać m.in. o wniesieniu opłaty licencyjnej za kodek.
Krytyka systemu.
Choć stosowany w DAB+ kodek HE-AAC v2 zapewnia lepszą jakość dźwięku niż inne rozwiązania używane do wydajnej kompresji nadawanego materiału, to wielu nadawców emituje swoje programy w niższym od zalecanego bitrate. Przykładowo, niemieckie Radio Horeb nadaje z przepływnością 48kbps, a niektóre programy muzyczne (między innymi BBC Asian Network) nadawane są w Wielkiej Brytanii w jakości 64kbps mp2, co odpowiada około 50kbps w standardzie mp3. Liczba ta oznacza siedem razy mniejszą przepływność dźwięku, niż najlepszy jakościowo przekaz dostępny na stronie internetowej nadawcy, mający jakość 360kbps. Poza tym, w odróżnieniu od stacji FM, które mogą być odbierane z szumami, zakłócenia w odbiorze sygnału lub oddalenie się od nadajnika radia cyfrowego spowodują całkowite przerwanie odbioru. Mocniej niż w FM zauważalne są także zakłócenia związane z przemieszczaniem się. Dodatkowo, do odbioru sygnału DAB+ wymagany jest kompatybilny odbiornik, co powoduje dodatkowy koszt dla odbiorcy przekazu.
DAB+ w Polsce.
Pierwsze testy systemu DAB w Polsce sięgają roku 1996, kiedy to 26 kwietnia rozpoczęto próbne nadawanie z PKiN na częstotliwości 105,360 MHz z mocą 250 W. Na przełomie 1996/1997 roku powstał projekt sieci pracującej na częstotliwości 104 – 108 MHz, natomiast w 1998 roku powstał projekt sieci pracującej w trybie SFN na częstotliwościach 180,064 MHz, 202,928 MHz i 204,640 MHz, jednak nie doczekały się realizacji. W 1999 roku Polskie Radio zainwestowało w kompletny zestaw nadajnika o mocy 400W ERP pracujący w kanale 10B (211,648 MHz), lecz trudności związane z uzyskaniem pozwolenia spowodowały, że emisja nastąpiła dopiero 18 października 2001 roku. Nadawano tylko przez jeden dzień, bowiem sygnał DAB powodował zakłócenia w odbiorze sąsiedniego kanału telewizyjnego.
2 czerwca 2009 roku Polskie Radio Wrocław, Instytut Łączności (oddział we Wrocławiu) oraz firma Emitel rozpoczęły pierwsze w Polsce testy DAB+. W ramach testu uruchomiono transmisję trzech programów. Do celów emisji testowej wybrano blok 5B (176,640 MHz). Nadajnik na obiekcie RTON Wrocław/Żórawina nadawał z mocą 3,4 kW, nadajnik wspomagający (tzw. "gap-filler") na Instytucie Łączności przy ul. Swojczyckiej z mocą 100 W. Po kilku latach dalszych prób, przeprowadzanych w kilku ośrodkach nadawczych, technologia DAB+ była już w Polsce wdrażana na dużą skalę, na początku 2016 roku zasięg emisji cyfrowej wynosił 53,8% populacji i 31% powierzchni kraju i rozpoczęły się testy realizowane przez innych nadawców.
Między 2016 a 2019 rokiem nowe kierownictwo Polskiego Radia wstrzymało rozwój technologii DAB+, utrzymując w wywiadach prasowych, iż projekt „jest wątpliwy”, a ilość odbiorców cyfrowych stacji jest „bliska zeru” – wciąż jednak działały uruchomione dotąd stacje oraz emisje sygnału. W 2019 roku uruchomiono jednak przetargi na kolejne lokalizacje, a w październiku 2020 roku uruchomiono dziesięć nowych nadajników. Wdrażanie technologii DAB+ w Polsce wspiera Krajowa Rada Radiofonii i Telewizji. Obecnie emisje można podzielić na realizowane przez Polskie Radio w ramach MUX-R3 (osiągane na terenie całej Polski) oraz inicjatywy prywatne (osiągane lokalnie, na małych obszarach). Obecnie trwa konkurs na ogólnopolski multipleks DAB+ ze stacjami prywatnymi, którego organizacją zajmuje się Krajowa Rada Radiofonii i Telewizji; w jego ramach całe pasmo VHF miałoby zostać przeznaczone wyłącznie dla radiofonii cyfrowej, co oznaczałoby konieczność likwidacji ósmego multipleksu naziemnej telewizji cyfrowej.
Multipleks Polskiego Radia (MUX-R3).
Ogólnopolska część multipleksu, będąca podstawowym składnikiem regionalnych przekazów zawiera dziewięć stacji, zarówno tych znanych z przekazów radiofonii konwencjonalnych, jak i tych emitowanych głównie w DAB+. Obecnie emitowane w systemie rozgłośnie znajdują się w tabeli.
Według zapewnień Polskiego Radia z początku procesu cyfryzacji, planowane było uruchomienie adresowanego do osób starszych Radia Retro i popularnonaukowego Radia Eureka. Następnie Polskie Radio proponowało uruchomienie kanału sportowego, ostatecznie jednak podało, iż na razie nie ma planu uruchamiania nowych stacji.
W listopadzie 2017 roku, po dwuletniej przerwie nastąpiła zmiana polegająca na wycofaniu Radia Rytm na rzecz Radia Chopin. W maju 2020 roku Polskie Radio podało informację na temat planowanego na 1 września uruchomienia nowej stacji Polskie Radio Kierowców, dostępnej także poprzez DAB+. Rozgłośnia ostatecznie ruszyła 16 października.
Poza wyżej określonymi rozgłośniami zdarzają się też emisje programów okolicznościowych:
Do ogólnopolskiej części multipleksu w zależności od decyzji rozgłośni regionalnej Polskiego Radia, mogą zostać dołożone po dwie dodatkowe stacje na region. Jedną z nich jest dostępna również na UKF antena regionalna, drugą zaś wybrany przez stację program specjalistyczny, na który wydano koncesję (głównie wykorzystywane są koncesje kablowe, na przykład taką posiada Radio Opole 2) przez Krajową Radę Radiofonii i Telewizji. Niektóre stacje regionalne (na przykład Radio Kraków) rozszczepiają swój sygnał między UKF oraz DAB+, oferując dodatkowe programy (na przykład transmisje sportowe). Rozgłośnie gdańska, koszalińska, kielecka, krakowska, olsztyńska, opolska, szczecińska i wrocławska wykorzystują oba miejsca, zaś pozostałe nie wykorzystują miejsca dla stacji tematycznej. Po uruchomieniu kolejnej transzy nadajników w październiku 2020 multipleks emitowano z trzydziestu pięciu miejsc.
Koncesjonowane multipleksy lokalne.
W maju 2019 KRRiT ogłosiła 7 konkursów na nadawanie w multipleksach lokalnych w Częstochowie, Katowicach, Poznaniu, Rzeszowie, Tarnowie, Toruniu i Warszawie. Do konkursu oprócz stacji lokalnych zgłosiło się radio muzo.fm i Wirtualna Polska. Zostały one rozstrzygnięte w okresie od października do listopada 2019 roku, a koncesje przyznano Radiu Bezpieczna Podróż, radiu Open.fm, Radiu Profeto i radiu muzo.fm we wszystkich 7 multipleksach z wyjątkiem radia muzo.fm w przypadku Tarnowa oraz Trendy Radiu w Tarnowie, Waszemu Radiu FM w Poznaniu, Radiu Leliwa w Rzeszowie, Mega Radiu, Disco Radiu i Radiu Nuta w Warszawie, Częstochowie, Poznaniu i Katowicach oraz Radiu Kolor w Warszawie, Radiu Express w Katowicach i Częstochowie i Radiu Fiat i Radiu Jasna Góra w samej Częstochowie. Z kolei w lipcu 2021 roku ogłoszono operatorów tych lokalnych multipleksów - spółka DABCOM została operatorem multipleksów w Częstochowie, Katowicach, Poznaniu, Tarnowie i Warszawie, a spółka PSN Infrastruktura została operatorem multipleksów w Rzeszowie i Toruniu.
W okresie od stycznia do lutego 2022 roku uruchomiona została emisja pierwszych 7 multipleksów lokalnych - jako pierwszy został uruchomiony multipleks w Tarnowie, następnie zostały uruchomione multipleksy w Rzeszowie i Toruniu, co zmusiło Telewizję Kablową Toruń do zmiany częstotliwości niektórych kanałów. Potem uruchomiono multipleksy w Częstochowie, Warszawie i Poznaniu. Jako ostatni został uruchomiony multipleks w Katowicach.
Pozostałe emisje.
W 2015 roku odbyły się konsultacje społeczne dotyczące możliwości emisji w Polsce kolejnych dwóch multipleksów radiowych, tym razem przeznaczonych na rozgłośnie komercyjne, jednakże nie pojawiły się jeszcze informacje dotyczące ewentualnego uruchomienia multipleksów. Poza Polskim Radiem emisję swoich programów w systemie DAB+ testują inni nadawcy – w styczniu 2016 roku pierwszą rozgłośnią niepubliczną testującą sygnał DAB+ była rozgłośnia RDN Małopolska, a w 2020 roku liczba emisji realizowanych przez rozgłośnie niepubliczne wynosiła dziesięć.

</doc>
<doc id="1143965" url="https://pl.wikipedia.org/wiki?curid=1143965" title="Tanet">
Tanet

Tanet (ang. "Thanetian")
Nazwa piętra (wieku) pochodzi od wyspy Thanet (Kent, Wielka Brytania).

</doc>
<doc id="1143969" url="https://pl.wikipedia.org/wiki?curid=1143969" title="Pre-dreadnought">
Pre-dreadnought



</doc>
<doc id="1143971" url="https://pl.wikipedia.org/wiki?curid=1143971" title="Autostrada RA11 (Włochy)">
Autostrada RA11 (Włochy)

Autostrada RA11 (wł. "raccordo autostradale RA11", "Ascoli-Porto d'Ascoli") - połączenie autostradowe miasta Ascoli Piceno z wybrzeżem Adriatyku oraz Autostradą A14. Przejazd trasą jest bezpłatny.

</doc>
<doc id="1143973" url="https://pl.wikipedia.org/wiki?curid=1143973" title="Iprez">
Iprez

Iprez (ang. "Ypresian")
Nazwa piętra (wieku) pochodzi od miasta Ypres w Belgii. 
Przez okres ten panował na Ziemi stabilny klimat ze średnią temperaturą 25 °C i z niewielkim zróżnicowaniem stref klimatycznych. Formacje odpowiadające współczesnym lasom równikowym występowały do 45°N (współcześnie na tej szerokości znajdują się Francja, Chorwacja i Krym). Palmy rosły na Alasce, Grenlandii i w północnej Europie. W strefie okołobiegunowej panowały lasy klimatu umiarkowanie ciepłego z cypryśnikiem i sekwoją. Około 49 milionów lat temu zamknęła się cieśnina Turgajska łącząca Ocean Arktyczny z Oceanem Tetydy w miejscu współczesnej zachodniej Syberii. Spowodowało to zmiany w akwenie umożliwiające rozwój paproci azolla (tzw. epizod "Azolla"), których masowy rozwój przez kilkaset tysięcy lat i sukcesywne opadanie na dno, związało ogromne ilości węgla z atmosfery obniżając stężenie dwutlenku węgla i spowodowało przełączenie klimatu Ziemi z „cieplarnianego” na „zamrażarkowy”.

</doc>
<doc id="1143974" url="https://pl.wikipedia.org/wiki?curid=1143974" title="Karolinówka">
Karolinówka

Karolinówka – przystanek kolejowy w Karolinówce (części kolonii Karolinów), w województwie lubelskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1143976" url="https://pl.wikipedia.org/wiki?curid=1143976" title="Jan ze Środy">
Jan ze Środy

Jan ze Środy (również "Ioannes de Novoforo", "Johannes Noviforensis (de Alta Muta)", niem. "Johannes von Neumarkt") (ur. ok. 1310 Środa Śląska, zm. 24 grudnia 1380 Modřice na Morawach) – kanclerz cesarza Karola IV, biskup, pisarz, humanista i miłośnik nauki.
Pochodzenie.
Jego rodzice Mikołaj i Małgorzata byli mieszczanami. Brat Maciej został cystersem, biskupem pomocniczym w diecezji litomyskiej oraz biskupem pomocniczym we Wrocławiu. Starsza siostra poślubiła Rudolfa, sędziego w Vysokim Mýcie. Ich syn był w 1394 dziekanem uniwersytetu praskiego. Jan studiował we Włoszech.
Kariera.
Przez wiele lat (1357–1374) był kanclerzem cesarza Karola IV. Pełnił funkcję biskupa Litomyśla jako Jan II (1353–1364), następnie Ołomuńca jako Jan IX (1364–1380). Po śmierci w 1376 biskupa wrocławskiego Przecława z Pogorzeli był kandydatem cesarza Karola IV i papieża Grzegorza XI na ten urząd. Jednak kapituła wybrała Teodora z Klatowej, którego zatwierdził antypapież Klemens VII. Po ponownym wyborze w 1380 został biskupem-elektem, lecz zmarł nie doczekawszy się na zatwierdzenie przez papieża Urbana VI.
Prace.
Łacińskie
Niemieckie

</doc>
<doc id="1143977" url="https://pl.wikipedia.org/wiki?curid=1143977" title="Rewia">
Rewia



</doc>
<doc id="1143978" url="https://pl.wikipedia.org/wiki?curid=1143978" title="N-Acetylo-p-benzochinonoimina">
N-Acetylo-p-benzochinonoimina

"N"-acetylo-"p"-benzochinonoimina ("NAPQI") – organiczny związek chemiczny, pochodna acetamidu i 1,4-benzochinonu.
W organizmach zwierząt jest metabolitem paracetamolu przez cytochrom P450. Może mieć działanie hepatotoksyczne, u niektórych pacjentów stwierdzono też nefrotoksyczność. 
Przy prawidłowym dawkowaniu medycznym paracetamolu, ilość NAPQI powstającego w wątrobie wykazuje znikomą szkodliwość. 
Podstawową ścieżką metabolizmu paracetamolu jest glukuronidacja i przeprowadzenie w ester siarczanowy, co umożliwia detoksyfikację i eliminację. Część paracetamolu ulega natomiast utlenieniu przez cytochrom P450 do NAPQI. Związek ten jest szybko i efektywnie usuwany poprzez sprzęganie z glutationem i poprzez redukcję do paracetamolu. Przy wysokich dawkach paracetamolu ilość powstającego NAPQI jest tak duża, że zużywa on większość glutationu (80–90%), w efekcie czego narasta jego stężenie. Łączy się on wówczas z białkami i innymi makrocząsteczkami i uszkadza komórki wątrobowe i nerkowe, co w razie braku leczenia może doprowadzić nawet do śmierci w ciągu kilku dni.
Specyficzną odtrutką dla NAPQI jest acetylocysteina.

</doc>
<doc id="1143981" url="https://pl.wikipedia.org/wiki?curid=1143981" title="Droga krajowa B507 (Niemcy)">
Droga krajowa B507 (Niemcy)

Droga krajowa 507 () – niemiecka droga krajowa przebiegająca na osi wschód-zachód i jest połączeniem drogi B54 w Lohmar z drogą B478 w okolicach Neunkirchen-Seelscheid, dzielnicy Ingersau na południu Nadrenii Północnej-Westfalii.
Droga, jest oznakowana jako B507 od połowy lat 70. XX stulecia.

</doc>
<doc id="1143983" url="https://pl.wikipedia.org/wiki?curid=1143983" title="Miss Li">
Miss Li

Miss Li właściwie Linda Carlsson (ur. 6 lipca 1982 w Borlänge) – szwedzka piosenkarka.
Miss Li tworzy muzykę, którą sama określa jako mieszankę jazzu, country oraz bluesa, która jednak podchodzi pod muzykę pop. Towarzyszący jej muzycy to Clas Lassbo, Gustav Nahlin, Lars Åhlund i Sonny Boy Gustafsson. Debiutancką płytę pt. "Late Night Heartbroken Blues" artystka wydała w listopadzie 2006. Drugi album pt. "God Put a Rainbow in the Sky" ukazał się na rynku w maju 2007. 17 października 2007 wydała kolejną płytę pt. "Songs of a Rag Doll". W 2009 ukazał się album "Dancing the Whole Way Home". W 2011 ukazał się album "Beats &amp; Bruises". Artystka współpracuje z wytwórnią National Records.
W Polsce jest znana głównie dzięki interpretacji piosenki pochodzącej z musicalu "Singing in the Rain" – "Good Morning", która została użyta w reklamie parówek "Berlinki". Z kolei piosenka "Let Her Go" ukazała się również na składance "Songs From Amy's House". W USA jej piosenka "Bourgeois Shangri-La" z płyty "Dancing the Whole Way Home" jest podkładem reklamy odtwarzacza mp3 firmy Apple, iPod nano.

</doc>
<doc id="1143984" url="https://pl.wikipedia.org/wiki?curid=1143984" title="Ladykillers, czyli zabójczy kwintet">
Ladykillers, czyli zabójczy kwintet

Ladykillers, czyli zabójczy kwintet – amerykański film fabularny zrealizowany w roku 2004 przez braci Ethana i Joela Coenów. Remake angielskiego obrazu z 1955 roku, w Polsce znanego pod tytułem "Jak zabić starszą panią".
Fabuła.
Marva Munson (Irma P. Hall) mieszka w małym miasteczku w Missisipi. Czarnoskóra starsza pani jest wdową, wiodącą spokojne życie, urozmaicane jedynie wizytami w pobliskim kościele oraz interwencjami policjantów ściągających z drzewa jej kotka. Wynajmuje ona pokój G.H. Dorrowi (Hanks), podającemu się za profesora ekscentrykowi chętnie cytującemu Edgara Allana Poe. Dorr rzekomo jest zainteresowany muzyką renesansową – urządza próby małej orkiestry. W rzeczywistości "muzycy" zamierzają obrabować sejf pobliskiego kasyna, a dom Mrs. Munson służy za bazę wypadową – w piwnicy kopią tunel.
Ekipę stanowią nieudacznicy podobni do swego szefa, m.in. azjatycki generał i niezbyt inteligentny futbolista. Mimo to udaje im się obrabować kasyno, kłopoty zaczynają się już po akcji – Mrs. Munson odkrywa pieniądze i zamierza zawiadomić policję. Nie skutkują żadne argumenty, ani próba przekupstwa. Trzeba będzie zabić starszą panią.
Obsada.
i inni.

</doc>
<doc id="1143986" url="https://pl.wikipedia.org/wiki?curid=1143986" title="Kalat asz-Szarkat">
Kalat asz-Szarkat



</doc>
<doc id="1143990" url="https://pl.wikipedia.org/wiki?curid=1143990" title="Kalaat Szirkat">
Kalaat Szirkat



</doc>
<doc id="1143991" url="https://pl.wikipedia.org/wiki?curid=1143991" title="Iwan Polakow (generał)">
Iwan Polakow (generał)

Iwan Aleksiejewicz Poliakow, ros. Иван Алексеевич Поляков (ur. 10 sierpnia 1886 w stanicy Nowonikołajewskaja, zm. 15 kwietnia 1969 w Nowym Jorku) – rosyjski wojskowy (generał major), wyższy wojskowy w sztabie kozackich wojsk przy sztabie Sił Zbrojnych Komitetu Wyzwolenia Narodów Rosji pod koniec II wojny światowej.
Ukończył doński korpus kadetów, nikołajewską szkołę inżynierską, a w 1914 dwie klasy akademii sztabu generalnego. Brał udział w I wojnie światowej. Służył jako oficer w 2 kaukaskim batalionie saperów. Od kwietnia 1915 był zastępcą starszego adiutanta generalnego kwatermistrza w oddziale operacyjnym sztabu 9 Armii, a od początku 1917 w stopniu podpułkownika szefem wojenno-drogowego wydziału sztabu 9 Armii. Pod koniec 1917 przybył nad Don, gdzie przyłączył się do kozackich oddziałów wojsk białych. Został szefem służby łączności w sztabie atamana marszowego Wojska Dońskiego. Po zajęciu tych obszarów przez wojska bolszewickie w lutym 1918, ukrywał się pod fałszywym nazwiskiem jako robotnik w Nowoczerkasku, a następnie stanicy Zapławskaja. Następnie brał udział w antybolszewickim powstaniu kozackim. Wstąpił do nowo formowanych kozackich oddziałów wojskowych, uzyskując 19 maja 1918 r. stopień pułkownika. Był kolejno szefem sztabu oddziału kozackiego M.A. Fietisowa, południowej grupy wojsk Wojska Dońskiego i całego Wojska Dońskiego. W lipcu awansował do stopnia generała majora. Na pocz. lutego 1919 został przeniesiony do rezerwy, wobec czego wyjechał do Jugosławii. Próbował wkrótce przedostać się na Syberię, ale wobec klęski wojsk białych zawrócił. Pracował w urzędzie miejskim w Zagrzebiu. Po ataku wojsk niemieckich na ZSRR 22 czerwca 1941, przyjechał do Niemiec. Współuczestniczył w formowaniu kozackich oddziałów wojskowych w służbie armii niemieckiej. Był zwolennikiem rosyjskiego ruchu wyzwoleńczego gen. Andrieja A. Własowa. Od grudnia 1944 był wyższym oficerem w sztabie kozackich wojsk przy sztabie Sił Zbrojnych Komitetu Wyzwolenia Narodów Rosji. W maju 1945 w szeregach Kozackiego Stanu poddał się Brytyjczykom i został osadzony w obozie w Lienz. Uniknął repatriacji do ZSRR. Następnie przebywał w obozie dla internowanych w Austrii, gdzie 14 października 1947 został wybrany p.o. atamana wojskowego Wojska Dońskiego, jak przed śmiercią życzył sobie dotychczasowy ataman gen. Grigorij W. Tatarkin. Jednakże większa część Kozaków dońskich nie przyjęła tego wyboru, uznając atamanem gen. P.Ch. Popowa. Był autorem książek pt. „Краснов и Власов” (Nowy Jork, 1959) i „Донские казаки в борьбе с большевизмом” (Monachium, 1962). Zmarł 15 kwietnia 1969 w USA.

</doc>
<doc id="1143992" url="https://pl.wikipedia.org/wiki?curid=1143992" title="Bertrand du Pouget">
Bertrand du Pouget

Bertrand du Pouget (ur. 1280 w Castelnau-Montratier, zm. 3 lutego 1352 w Villeneuve-lès-Avignon) − francuski kardynał okresu niewoli awiniońskiej.
Życiorys.
Pochodził z rodziny szlacheckiej z okolic Cahors (był seniorem niewielkiego lenna Pouget w baronii Castelnau). Studiował prawo kanoniczne, uzyskując tytuł doktora. W 1310 otrzymał pierwsze beneficja kościelne od papieża Klemensa V. Po wyborze kardynała Jacques'a D'Euse na papieża Jana XXII w sierpniu 1316 został kapelanem na dworze papieskim w Awinionie oraz archidiakonem Le Mans. Kilka miesięcy później, na konsystorzu 17 grudnia 1316 otrzymał nominację kardynalską z tytułem prezbitera S. Marcelli. Legat w Ferrarze w 1317 roku. W latach 1319-1334 przebywał w północnych Włoszech jako legat papieski, zbrojnie próbując przywrócić porządek i autorytet papieża na terenach nominalnie mu podległych. Odniósł początkowo wiele sukcesów, podporządkowując sobie m.in. Lombardię (1322-24) i region Emilia (1325). W marcu 1327 opanował Bolonię i został jej gubernatorem. 18 grudnia 1327 Jan XXII mianował go biskupem Ostia e Velletri. Markiz Ankony i hrabia Romanii w 1332.
Sukcesy kardynała we Włoszech okazały się nietrwałe. W marcu 1334 w Bolonii wybuchła zwycięska rebelia przeciw jego rządom. Pod koniec tego roku kardynał powrócił z Włoch do Awinionu aby wziąć udział w konklawe 1334. Niepowodzenie jego legacji miało duży wpływ na przekonanie nowego papieża Benedykta XII o bezcelowości powrotu do Rzymu i konieczności pozostania w Awinionie jeszcze przez długi czas. Brał udział w konklawe 1342. Zmarł w Villeneuve-lès-Avignon w wieku 72 lat.
Z uwagi na fakt, że był kardynałem biskupem Ostia e Velletri, niekiedy podaje się, że był dziekanem Kolegium Kardynalskiego, w rzeczywistości jednak nigdy nie sprawował tej funkcji.
Kardynał Bertrand du Pouget pojawia się na kartach powieści Umberto Eco pt. "Imię róży" jako przywódca delegacji papieża Jana XXII na spotkanie i dysputę teologiczną o ubóstwie Chrystusa z przedstawicielami zakonu franciszkanów.

</doc>
<doc id="1143993" url="https://pl.wikipedia.org/wiki?curid=1143993" title="Bertrand z Pogetto">
Bertrand z Pogetto



</doc>
<doc id="1143994" url="https://pl.wikipedia.org/wiki?curid=1143994" title="M'Zab">
M'Zab



</doc>
<doc id="1143995" url="https://pl.wikipedia.org/wiki?curid=1143995" title="Salome Zurabiszwili">
Salome Zurabiszwili

Salome Zurabiszwili (, ; ur. 18 marca 1952 w Paryżu) – francusko-gruzińska polityk i dyplomatka, minister spraw zagranicznych Gruzji w latach 2004–2005, od 2018 prezydent Gruzji.
Życiorys.
Młodość i edukacja.
Urodziła się w Paryżu w 1952, w rodzinie gruzińskich emigrantów politycznych przybyłych do Francji po radzieckim podboju Gruzji w 1921. Uczęszczała do prestiżowej francuskiej szkoły: Instytutu Nauk Politycznych w Paryżu ("Sciences Po"). W latach 1972–1973 uczyła się na Uniwersytecie Columbia w Nowym Jorku.
Kariera dyplomatyczna.
W 1974 dołączyła do francuskich służb dyplomatycznych. W czasie swej kariery dyplomatycznej pełniła funkcje sekretarza w ambasadach Francji w Rzymie (1974–1977), Waszyngtonie (1984–1988) oraz w Ndżamenie (w Czadzie; 1989–1992). Zajmowała również stanowisko sekretarza francuskiej stałej misji przy ONZ (1977–1980), KBWE (1988–1989), NATO (1992–1993) oraz UZE (1993–1996).
W latach 1996–2001 pracowała w paryskiej centrali francuskiego Ministerstwa Spraw Zagranicznych. Od 2001 do 2003 była dyrektorem Wydziału Spraw Międzynarodowych i Strategicznych Generalnego Sekretariatu Obrony i Bezpieczeństwa Narodowego (od 2002 roku na urlopie – "détachement"). W 2003 została mianowana ambasadorem Francji w Tbilisi. Wcześniej była po raz pierwszy w Gruzji w 1986 w czasie urlopu w pracy.
Działalność polityczna.
18 marca 2004 prezydent Micheil Saakaszwili mianował ją ministrem spraw zagranicznych w nowym rządzie. Zurabiszwili została pierwszą kobietą na tym stanowisku.
Z funkcji ministra została odwołana przez premiera Zuraba Nogaidelego 19 października 2005, po serii debat w parlamencie. Krótko przed ogłoszeniem jej dymisji Zurabiszwili zrezygnowała z pracy we francuskich służbach dyplomatycznych, od których ciągle otrzymywała wynagrodzenie, także w czasie pełnienia funkcji ministra. Ogłosiła również, iż pozostaje w Gruzji na stałe oraz zamierza zaangażować się w politykę.
W listopadzie założyła organizację "Ruch Salome Zurabiszwili". W styczniu 2006 ogłosiła powstanie nowej partii politycznej: Droga Gruzji. W wyborach lokalnych w październiku 2006 Zurabiszwili ubiegała się o fotel burmistrza Tbilisi. Jednak pomimo korzystnych sondaży przedwyborczych, otrzymała tylko 2,8% głosów poparcia.
W 2018 jako kandydatka bezpartyjna popierana przez rządzące Gruzińskie Marzenie ubiegała się o urząd prezydenta w wyborach prezydenckich. W pierwszej turze otrzymała 38,64% głosów. W drugiej turze odbywającej się 28 listopada otrzymała 59,6% głosów i wygrała wybory, pokonując Grigola Waszadzego. Organizacja Bezpieczeństwa i Współpracy w Europie, obserwująca wybory, wskazała na duże zaangażowanie rządzącej partii i aparatu państwa w wynik wyborów oraz negatywny, agresywny charakter kampanii wyborczej. 16 grudnia 2018 jako pierwsza w historii kobieta została zaprzysiężona na prezydenta Gruzji.
Życie prywatne.
Ma dwoje dzieci z pierwszego małżeństwa. Jej drugim mężem był gruziński dziennikarz i dysydent, Dżanri Kaszia (1939–2012). Biegle mówi po gruzińsku i francusku, zna angielski, niemiecki i włoski.

</doc>
<doc id="1143997" url="https://pl.wikipedia.org/wiki?curid=1143997" title="Pijatyka">
Pijatyka



</doc>
<doc id="1143998" url="https://pl.wikipedia.org/wiki?curid=1143998" title="Port lotniczy Wagadugu">
Port lotniczy Wagadugu

Port lotniczy Wagadugu – międzynarodowy port lotniczy położony w Wagadugu, stolicy Burkina Faso. Jest największym portem lotniczym w kraju.

</doc>
<doc id="1144000" url="https://pl.wikipedia.org/wiki?curid=1144000" title="Kesalon">
Kesalon

Kesalon (hebr. כסלון; oficjalna pisownia w ang. Ksalon) – izraelski moszaw położony na terenie Samorządu Regionu Matte Jehuda, w dystrykcie Jerozolimy.
Współczesny moszaw został założony w 1952 przez imigrantów z Jemenu i Rumunii. W 1955 osiedlili się tam imigranci z Turcji i Maroka. Leży w górach Judei. Jego gospodarka opiera się na rolnictwie i sadownictwie.

</doc>
<doc id="1144003" url="https://pl.wikipedia.org/wiki?curid=1144003" title="Gross Domestic Product">
Gross Domestic Product

Gross Domestic Product to pierwszy pełnowymiarowy album kanadyjskiej grupy Warsawpack. Płyta została wydana w pierwszą rocznicę zamachu na WTC. Nazwa albumu oznacza produkt krajowy brutto. 
Inne.
Okładkę albumu można zobaczyć na stronie dyskografii zespołu

</doc>
<doc id="1144010" url="https://pl.wikipedia.org/wiki?curid=1144010" title="Lutet (geologia)">
Lutet (geologia)

Lutet (ang. "Lutetian")
Nazwa piętra (wieku) pochodzi od łacińskiej nazwy Paryża – "Lutetia".

</doc>
<doc id="1144011" url="https://pl.wikipedia.org/wiki?curid=1144011" title="Droga krajowa B506 (Niemcy)">
Droga krajowa B506 (Niemcy)

Droga krajowa 506 () – niemiecka droga krajowa przebiegająca na osi południowy zachód - północny wschód i jest połączeniem Kolonii z drogą B237 w Wipperfürth w Nadrenii Północnej-Westfalii.
Droga, jest oznakowana jako B506 od połowy lat 70. XX stulecia.

</doc>
<doc id="1144013" url="https://pl.wikipedia.org/wiki?curid=1144013" title="Winsen (Szlezwik-Holsztyn)">
Winsen (Szlezwik-Holsztyn)

Winsen – gmina w Niemczech w kraju związkowym Szlezwik-Holsztyn, w powiecie Segeberg, wchodzi w skład urzędu Kisdorf. Znajduje się ok. 40 km na północ od Hamburga, liczy ok. 404 osób (2008).

</doc>
<doc id="1144018" url="https://pl.wikipedia.org/wiki?curid=1144018" title="Flaga Hamburga">
Flaga Hamburga

Flaga Hamburga – przedstawia biały zamek na czerwonym tle. Środkowa wieża z krzyżem symbolizuje średniowieczną Katedrale. Gwiazdy nad bocznymi wieżami to gwiazdy Maryi, patronki Hamburga. Wrota były w ciągu historii raz zamknięte, raz otwarte. Do XVIII wieku flaga przedstawiała czerwony zamek na białym tle.

</doc>
<doc id="1144019" url="https://pl.wikipedia.org/wiki?curid=1144019" title="Ezuz">
Ezuz

Ezuz (hebr. עזוז) – niewielka wieś położona w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew. Na zachód od wioski przebiega granica z Egiptem. Na północ znajduje się tajna baza wojskowa Sił Obronnych Izraela oraz niewielkie lotnisko służące jako awaryjne lądowisko dla samolotów wojskowych.
Historia.
Osadę założono w 1985. Odkryto tutaj dwie starożytne studnie: Mosze i Aron. Osiedlili się tutaj artyści z całego świata, nadając temu miejscu niepowtarzalny charakter pośrodku pustyni.
Gospodarka.
Mieszkańcy wioski utrzymują się głównie ze sztuki (rzeźbiarstwa, malarstwa, kutych metali, garncarstwa itp.). Dodatkowo w niewielkim stopniu rozwija się rolnictwo i hodowla kóz. Produkuje się ser kozi, wina i miód.
Komunikacja.
Przez wioskę przebiega lokalna droga, którą jadąc na północ dojeżdża się do bazy wojskowej, lotniska oraz wioski Niccana, lub jadąc na południowy zachód dojeżdża się do drogi ekspresowej nr 10 (Kerem Szalom–Owda).

</doc>
<doc id="1144021" url="https://pl.wikipedia.org/wiki?curid=1144021" title="EuroAtlantic Airways">
EuroAtlantic Airways

EuroAtlantic Airways – portugalska czarterowa linia lotnicza z siedzibą w Sintra. Powstała w maju 2000 r. z przekształcenia linii Air Madeira. Obsługuje połączenia do USA, Meksyku, Kanady i Australii. Głównym hubem jest Port lotniczy Lizbona. Flotę linii stanowi 8 samolotów:

</doc>
<doc id="1144026" url="https://pl.wikipedia.org/wiki?curid=1144026" title="Stocks &amp; Bombs">
Stocks &amp; Bombs

Stocks &amp; Bombs to drugi i ostatni pełnowymiarowy album kanadyjskiej grupy Warsawpack.

</doc>
<doc id="1144030" url="https://pl.wikipedia.org/wiki?curid=1144030" title="Niccana">
Niccana

Niccana (hebr. ניצנה) – wieś położona w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew, w otoczeniu moszawu Kemehin, oraz wioski Niccane Sinaj. Na zachód od wsi przebiega granica izraelsko-egipska i znajduje się tutaj przejście graniczne Niccana. Na wschód od wsi znajduje się więzienie "Kziot Israeli Negev". Na wschód i południe od wsi rozciągają się duże bazy wojskowe z poligonami Sił Obronnych Izraela. Na południu jest niewielkie lotnisko służące jako awaryjne lądowisko dla samolotów wojskowych.
Historia.
W starożytności znajdowało się tutaj nabatejskie miasto Nessana, które prawdopodobnie było miejscem odpoczynku karawan na wschodniej odnodze starożytnego szlaku kupieckiego zwanego Trasą Kadzideł (z Egiptu, przez kraje Lewantu do Indii). Miasto Niccana zostało założone około I wieku p.n.e. W I wieku zostało zdobyte przez Rzymian i do IV wieku było zamieszkane przez niewielką społeczność chrześcijan. Miasto zostało zniszczone w okresie muzułmańskich podbojów w VII wieku i odbudowane przez Umajadów jako Ujah al-Hafir.
W 1920 weszło w skład brytyjskiego Mandatu Palestyny. 29 listopada 1947 roku Zgromadzenie Ogólne Organizacji Narodów Zjednoczonych przyjęło "rezolucję nr 181" w sprawie podziału Palestyny na dwa państwa: żydowskie i arabskie. Zgodnie z rezolucją, na południe i na zachód od osady miała przebiegać granica izraelsko-egipska. Podczas wojny o niepodległość w 1948 okoliczne tereny zostały zajęte przez wojska izraelskie. Arabska osada została wówczas zniszczona, a jej mieszkańcy uciekli do Egiptu. Zawarte po wojnie zawieszenie broni ustaliło, że na zachód od tego miejsca będzie przebiegać granica.
Strategiczne położenie tego regionu spowodowało, że był on wykorzystywany podczas kolejnych wojen izraelsko-arabskich do wyprowadzania izraelskich natarć na półwysep Synaj. Podczas kryzysu sueskiego w 1956 wyszło stąd natarcie głównych izraelskich sił uderzeniowych, które opanowały Abu Ageila i centralną część Synaju. Pod naciskiem międzynarodowym Izrael wycofał w 1957 swoje wojska z Synaju, i ponownie w tym rejonie przebiegała granica izraelsko-egipska. Kontrolę nad granicą od strony egipskiej sprawowały międzynarodowe siły UNEF.
Podczas wojny sześciodniowej w 1967 Izraelczycy ponownie wyprowadzili stąd główne natarcie swoich wojsk lądowych w kierunku centralnej części Synaju. Po podpisaniu w 1979 traktatu pokojowego izraelsko-egipskiego Izrael rozpoczął zwracać Egiptowi Synaj. Ostatnie oddziały izraelskie wycofały się stamtąd 25 kwietnia 1982. W ten sposób granica izraelsko-egipska ponownie powróciła w ten rejon.
Współczesną osadę założono w 1987 z inicjatywy Arje Eli’awa, byłego członka Knesetu. W jej powstanie mocno zaangażowała się Agencja Żydowska, promująca rozwój edukacji i nauki o zagospodarowywaniu terenów pustynnych. Nazwa pochodzi od nabatejskiego miasta Niccana, którego ruiny znajdują się na wschód od wsi.
Edukacja.
We wsi znajduje się specjalny ośrodek edukacyjny dla imigrantów z Etiopii i krajów byłego ZSRR, którzy dokonali konwersji na judaizm i uczą się języka hebrajskiego.
W otoczeniu wsi rozciąga się rozległy obszar pustynnych wydm, które zostały uznane przez Uniwersytet Hebrajski i Uniwersytet Ben Guriona za obszar badawczy. Każdego roku 15 tys. studentów i osób dorosłych przyjeżdża tutaj na różnorodne seminaria naukowe, które trwają zazwyczaj 2-3 dni.
Kultura i sport.
We wsi jest ośrodek kultury, boisko do piłki nożnej oraz basen pływacki.
Gospodarka.
Utworzono tutaj ośrodek badawczy rolnictwa, w którym wybudowano szklarnie i zasadzono gaje oliwne, sady oraz winnice. Tutejsze rolnictwo może rozwijać się dzięki odkryciu podziemnych rezerwuarów słonej wody, która jest odsalana i oczyszczana, a następnie wykorzystywana do celów gospodarczych i rolniczych. W okolicy zasadzono niewielkie lasy, które są zraszane słoną wodą.
Turystyka.
Niccana jest oazą położoną w sercu pustyni, w której nieustannie jest prowadzony dialog pomiędzy człowiekiem a jego naturalnym środowiskiem na tym obszarze. Dla przyjezdnych przygotowano domki noclegowe, a także sale wykładowe, pracownie komputerowe, laboratoria i obserwatorium astronomiczne.
Największą tutejszą atrakcją turystyczną są ruiny starożytnego miasta nabatejskiego Niccana, które znajdują się na wschód od wsi. Ruiny są często błędnie nazywane pozostałościami fortyfikacji, jednak w rzeczywistości było to miasto położone na szczycie wzgórza górującego nad całą okolicą. Teren ruin i wykopalisk archeologicznych otoczono państwową opieką i utworzono tutaj "Park Narodowy Nitzana".
Komunikacja.
Ze wsi wyjeżdża się na północny wschód na drogę nr 211 , którą jadąc na zachód dojeżdża się do przejścia granicznego Niccana i drogi ekspresowej nr 10 (Kerem Szalom–Owda), lub jadąc na północny wschód przejeżdża się przez tereny wojskowe i dojeżdża do wsi Aszalim oraz drogi ekspresowej nr 40 (Kefar Sawa–Ketura). Lokalna droga prowadzi w kierunku południowo-wschodnim. Można nią dojechać do lotniska, tajnych baz wojskowych i wioski Ezuz.

</doc>
<doc id="1144031" url="https://pl.wikipedia.org/wiki?curid=1144031" title="Mahmud Ghazan">
Mahmud Ghazan

Mahmud Ghazan (ur. 5 listopada 1271, zm. 11 maja 1304) – władca z dynastii Ilchanidów, panujący w latach 1295–1304.
Ghazan był początkowo buddystą. W okresie rządów swego ojca pełnił przez dziesięć lat funkcje namiestnika północno-wschodnich prowincji Iranu, odpierając najazdy koczowników ze wschodu. W 1295 roku wystąpił przeciw Ilchanowi Bajdu. Wyparty został jednak w góry na północ od Teheranu. Pragnąc zyskać poparcie miejscowej ludności, zdecydował się przyjąć islam. Odniósł wkrótce zwycięstwo nad Bajdu, kazał go stracić i tym samym sam zasiadł na tronie Ilchanów. Nie wszyscy jednak uwierzyli w szczerość nawrócenia nowego władcy na islam. Ghazan bezwzględnie rozprawiał się ze swoimi przeciwnikami. Kazał stracić pięciu członków rodu Ilchanidów zamieszanych w spiski przeciw niemu. W 1299 roku zaatakował Syrię i zajął Aleppo. Następnie pokonał Mameluków w bitwie pod Wadi al-Chazindar i zajął Damaszek. Gdy zwycięski Ghazan powrócił do Iranu, doszły go jednak wieści o odbiciu Syrii przez Mameluków. Podjął wówczas przygotowania do nowej zbrojnej wyprawy, jednak warunki atmosferyczne zmusiły go do chwilowej rezygnacji z tych planów. W 1302 roku podjął próbę porozumienia z papieżem Bonifacym VIII i zawarcia sojuszu przeciw Mamelukom. Ponieważ papież nie przystał na jego ofertę, w 1303 Ghazan postanowił podjąć samemu ofensywę w Syrii. Jego armia została pokonana pod Szakhabem. Ghazan rozpoczął wówczas przygotowania do nowej wyprawy, jednak zmarł w ich trakcie.

</doc>
<doc id="1144035" url="https://pl.wikipedia.org/wiki?curid=1144035" title="Osadnictwo szkatułowe">
Osadnictwo szkatułowe

Osadnictwo szkatułowe – rodzaj osadnictwa w Prusach Książęcych, zapoczątkowany przez Fryderyka Wilhelma (1640–1688). 
Historia.
Powstało po załamaniu akcji kolonizacyjnej, realizowanej przez księcia Albrechta na początku XVII wieku. Nazwa „osadnictwo szkatułowe” wywodzi się stąd, iż fundusze na ich założenie jak i uzyskiwane dochody z tych kolonizacji wpływały wprost do szkatuły książęcej (pozostającą poza kontrolą stanów). Umożliwiało to władcy pruskiemu uniezależnienie się finansowe od stanów pruskich, a w konsekwencji m.in. wystawienie silnej armii. Po pozbawieniu stanów decyzji w sprawach podatkowych, dalsze utrzymywanie osobnej kategorii wsi (wsie szkatułowe) straciło uzasadnienie, dlatego włączono je do domen książęcych (później królewskich – wsie królewskie).
Karczowanie lasów w celu pozyskania drewna, przeznaczonego na sprzedaż lub na przeróbkę w potażarni, smolarni, dziegciarni, i hamerni, prowadzono szczególnie intensywnie w czasach Fryderyka Wilhelma. Na czele wyższych urzędników leśnych stał łowczy, zwany także wielkim nadleśniczym. W roku 1688 tytuł ten nadano dwóm nadleśniczym, zamieszkałym w Królewcu, z których jeden nadzorował obwody: sambijski i litewski, a drugi – górnopruski i natangijski.
Silna eksploatacja terenów leśnych powodowała, że na zrębach w byłych terenach puszczańskich odnawiał się niskiej jakości. W wieku XVIII narodziły się podstawy do współczesnej gospodarki leśnej i umyślnych nasadzeń (zobacz też Rezerwat przyrody Las Warmiński. Znacznie łatwiejsze było zasiedlenie tych terenów i zakładanie pół uprawnych. Kasę państwową mógł w tym przypadku zasilać czynsz z nowo lokowanych wsi. Chłopi ze wsi szkatułowych dzielili się na dwie kategorii: właścicieli na prawie chełmińskim z dziedzicznym prawem własności (zobowiązani jedynie do płacenia czynszu) oraz na chłopów, którzy poza czynszem zobowiązani byli także do szarwarku lub innych prac na rzecz skarbu państwa.
Przykładem osadnictwa szkatułowego było starostwo oleckie, gdzie na przełomie XVII i XVIII wieku powstało 11 osad szkatułowych na obrzeżach Puszczy Boreckiej. Najczęściej wybierano tereny na skraju puszczy, a o zamiarze ich zasiedlenia powiadamiano w pobliskich kościołach. Później z osobami zainteresowanymi dokonywano inspekcji terenu i w drodze licytacji, prowadzonej przez administrację leśną, dokonywano wyboru osadników. Z pozyskanymi kolonistami zawierano wstępne kontrakty, przedkładane do zatwierdzenia elektorowi. Starostowie książęcy nie mieli nad nowo założonymi wsiami żadnej władzy, a jurysdykcję w nich sprawował przede wszystkim łowczy i zarządcy szkatuły książęcej. W pierwszych latach uwalniano te wsie głównie od kontrybucji i kwaterunkowego, umożliwiając rozwój. Osadnicy pochodzili z Prus (starostwa: oleckiego, ełckie, giżyckie, węgorzewskie i insterburskie) lub z Mazowsza. Zasadźcami byli zazwyczaj urzędnicy książęcy, administracji leśnej, dzierżawcy domen, niekiedy pastorzy. Osadnicy rekrutowali się często spośród robotników leśnych. Nowe wsie powstawały czasami blisko dawnych smolarni, dziegciarni, hamerni. Na częściowo wykarczowanych terenach najpierw wypasano bydło, potem całkowicie karczowano puszczę i zakładano pola uprawne.
Przy zakładaniu wsi płacono za nabyte grunty (liczone we włókach), później roczny czynsz. W starostwie oleckim w latach 1687–1709 osady szkatułowe powstały w następujących wsiach: Nowa Wieś, Pieńki, Łaźne, Orłowo, Lasek–Sedranki, Zawady, Jelonek, Łękuk Mały, Ilgental, Gajrowskie. W dawnym powiecie szczycieńskim przykładowe wsie szkatułowe to: Kokoszka, Faryny, Jerominy.

</doc>
<doc id="1144037" url="https://pl.wikipedia.org/wiki?curid=1144037" title="Barton (geologia)">
Barton (geologia)

Barton (ang. "Bartonian")
Nazwa piętra (wieku) pochodzi od miejscowości Barton-on-Sea – dzielnicy miasta New Milton (Hampshire, Wielka Brytania).

</doc>
<doc id="1144042" url="https://pl.wikipedia.org/wiki?curid=1144042" title="Budynek Teatru Wielkiego w Łodzi">
Budynek Teatru Wielkiego w Łodzi



</doc>
<doc id="1144043" url="https://pl.wikipedia.org/wiki?curid=1144043" title="Minerały akcesoryczne">
Minerały akcesoryczne

Minerały akcesoryczne – minerały występujące sporadycznie tylko w niektórych typach skał. 
Najczęściej nie decydują o jej przynależności do danej grupy, lecz czasami stanowią podstawę do wydzielenia szczególnego typu odmiany danej skały. Bywają najczęściej wyróżniane w skałach krystalicznych (skały magmowe i niektóre skały metamorficzne). Tworzą tam duże rozpoznawalne makroskopowo kryształy. Są najczęściej reprezentowane przez turmaliny, granaty, chromit, bywają także zaliczane do nich cyrkon i apatyt.
Zobacz też.
Literatura uzupełniająca

</doc>
<doc id="1144045" url="https://pl.wikipedia.org/wiki?curid=1144045" title="Naczynie liturgiczne">
Naczynie liturgiczne

Naczynie liturgiczne (łac. "vasum sacrum" – naczynie święte; l. mn.: "vasa sacra") – w kościołach chrześcijańskich naczynie wykorzystywane w liturgii do przechowywania postaci świętych lub innych rzeczy niezbędnych w sprawowaniu liturgii.
Naczynia liturgiczne w Kościele katolickim.
Zgodnie z Ogólnym wprowadzeniem do mszału rzymskiego naczynia liturgiczne z zasady powinny być wykonane ze złota lub metalu odznaczającego się większą szlachetnością. Jeśli są wykonane z metalu ulegającego korozji lub mniej szlachetnego od złota, powinny być pozłacane od wewnątrz. Konferencje episkopatów mogą wyrazić zgodę na użycie innych materiałów, które są powszechnie uważane za szlachetne, np. kość słoniowa, twarde gatunki drewna.
Naczynia liturgiczne można podzielić ze względu na obrzęd, poprzez który są włączane w liturgię:

</doc>
<doc id="1144046" url="https://pl.wikipedia.org/wiki?curid=1144046" title="Adam Draski">
Adam Draski

Adam Draski (ur. ok. 1582, zm. 4 grudnia 1648 w Krakowie) – duchowny katolicki, teolog, pedagog, bibliofil, profesor i dziekan Wydziału Teologicznego Uniwersytetu Jagiellońskiego.
Życiorys.
Urodzony w rodzinie chłopskiej w Błażowej koło Rzeszowa. Zapisany został na Uniwersytet Jagielloński w 1602. W 1611 został bakałarzem, potem był nauczycielem Kolegium Lubrańskiego w Poznaniu, które założył biskup Jan Lubrański w (1519). W 1623 został powołany do Collegium Maius Akademii Krakowskiej. Trzykrotnie pełnił funkcje dziekana wydziału filologicznego, był profesorem języka greckiego. Początkowo był zainteresowany nowinkami religijnymi, z którymi zetknął się w Poznaniu, lecz potem skupił się mocno na tradycyjnej wierze. Pod koniec swej kariery naukowej przeszedł do Wydziału Teologicznego UJ. Zmarł w 1648, pochowany został w kościele św. Anny w Krakowie, bibliotekę swoją przekazał w testamencie krakowskiej uczelni

</doc>
<doc id="1144048" url="https://pl.wikipedia.org/wiki?curid=1144048" title="Khaled Hosseini">
Khaled Hosseini

Khaled Hosseini, perski: خالد حسینی [xɒled hosejni] (ur. 4 marca 1965 w Kabulu, Afganistan) – amerykański powieściopisarz i lekarz pochodzenia afgańskiego.
Zadebiutował w 2003 roku powieścią "Chłopiec z latawcem", która stała się bestsellerem (w 2007 r. powieść została zekranizowana). W maju 2007 roku ukazała się jego druga powieść "Tysiąc wspaniałych słońc". Natomiast w 2013 opublikował kolejną powieść zatytułowaną "I góry odpowiedziały echem."
Jego ojciec był zatrudniony w afgańskim Ministerstwie Spraw Zagranicznych, a matka była nauczycielką w żeńskiej szkole w Kabulu.
W 1970 roku Hosseini wraz z rodziną przeniósł się do Teheranu w Iranie, gdzie jego ojciec pracował w Ambasadzie Afganistanu. W 1976 roku, po wcześniejszym powrocie do Kabulu, wraz z rodziną przeprowadził się do Paryża, a 4 lata później do USA.

</doc>
<doc id="1144049" url="https://pl.wikipedia.org/wiki?curid=1144049" title="Bielizna kielichowa">
Bielizna kielichowa

Bielizna kielichowa – w Kościele katolickim materiały będące zaopatrzeniem kielicha: korporał, palka, puryfikaterz, welon i ewentualnie bursa z włożonym do niej korporałem. Nazwa "bielizna" pochodzi od tego, że wszystkie te materiały są wykonane z białego płótna (materiału).

</doc>
<doc id="1144051" url="https://pl.wikipedia.org/wiki?curid=1144051" title="Jaksa">
Jaksa



</doc>
<doc id="1144052" url="https://pl.wikipedia.org/wiki?curid=1144052" title="Droga krajowa B505 (Niemcy)">
Droga krajowa B505 (Niemcy)

Droga krajowa 505 () – niemiecka droga krajowa przebiegająca na osi północ-południe i jest połączeniem autostrady A3 z autostradą A73 koło Bambergu w północnej Bawarii.
Droga spełnia parametry drogi ekspresowej.
Droga, jest oznakowana jako B505 od połowy lat 60. XX stulecia. Początkowo droga prowadziła do A9 w Bayreuth. W 1974 fragment Bamberg – Bayreuth został przemianowany na A70.

</doc>
<doc id="1144053" url="https://pl.wikipedia.org/wiki?curid=1144053" title="Robert Mąka">
Robert Mąka

Robert Mąka (ur. 22 kwietnia 1963 w Warszawie) – absolwent wydziału fizyki Uniwersytetu Warszawskiego (1988) oraz Scenopisarstwa Łódzkiej Szkoły Filmowej (1996). Wydawca, pisarz, scenarzysta. Autor zbioru opowiadań pt. "Wielka gra" (1994), artykułów popularnonaukowych i reklam. Debiutował scenariuszem do filmu "E=mc²" w reżyserii Olafa Lubaszenki z 2002 roku.

</doc>
<doc id="1144058" url="https://pl.wikipedia.org/wiki?curid=1144058" title="Priabon">
Priabon

Priabon (ang. "Priabonian")
Nazwa piętra (wieku) pochodzi od miejscowości Priabona w prowincji Vicenza we Włoszech.

</doc>
<doc id="1144066" url="https://pl.wikipedia.org/wiki?curid=1144066" title="Bitwa pod Kłeckiem (1313)">
Bitwa pod Kłeckiem (1313)

Bitwa pod Kłeckiem (1313) – po śmierci księcia głogowskiego Henryka III głogowskiego zmarłego 9 grudnia 1309 roku, władzę przejęli synowie. Współrządy nie trwały długo i 29 lutego 1312 roku nastąpił podział dziedzictwa ojcowego. Henryk IV Wierny wraz z młodszymi braćmi, Janem ścinawskim i Przemkiem głogowskim otrzymał Żagań i Poznań. Konrad I oleśnicki otrzymał Namysłów i Kalisz natomiast Bolesław oleśnicki Księstwo Oleśnickie wraz z Gnieznem. Podział kraju bez uwzględnienia tradycji, potrzeb i dążeń panów wielkopolskich, zrzeczenie się praw do Pomorza Gdańskiego na rzecz Brandenburgii i faworyzowanie niemieckich doradców wywołało bunt rycerstwa przeciwko synom Głogowczyka. Buntowników poparł kościół w osobach arcybiskupa gnieźnieńskiego Jakuba Świnki i biskupa poznańskiego Andrzeja Zaremby rzucając klątwę na synów Henryka III głogowskiego. Zaskoczeni rozwojem wypadków książęta głogowscy nie zdołali skutecznie powstrzymać rebelii, zaś wysłane oddziały pod dowództwem Janusza z Bibersteinu doznały klęski niedaleko Kłecka. Obroną miasta i zamku kierował zapewne komes Albrecht z Kłecka, natomiast decydującą bitwą dowodził wojewoda poznański, Dobrogost z Szamotuł h. Nałęcz. Wypadki w Wielkopolsce z 1313, które były najprawdopodobniej inspirowane przez Władysława Łokietka i pozwoliły mu na całkowite opanowanie Wielkopolski i wcielenie jej do korony w 1314 roku.
Bitwa w relacji Jana Długosza (1415-1480):

</doc>
<doc id="1144068" url="https://pl.wikipedia.org/wiki?curid=1144068" title="Marie-Jean Hérault de Séchelles">
Marie-Jean Hérault de Séchelles

Marie-Jean Hérault de Séchelles (ur. 20 września 1759 w Paryżu, zm. 5 kwietnia 1794 w Paryżu) – polityk czasów rewolucji francuskiej, kordelier-dantonista.
Młodość i wczesna działalność.
Hérault de Séchelles urodził się w Paryżu w rodzinie o arystokratycznych korzeniach, która wśród swoich słynnych przodków miała m.in. prefekta paryskiej policji i ministra skarbu Francji. Takie pochodzenie ułatwiło mu uzyskanie - po ukończeniu studiów prawniczych – stanowiska w sądzie w Paryżu-Chatelet, gdzie pracował aż do wybuchu rewolucji. Hérault – który w czasie rewolucji przestał używać pełnego brzmienia nazwiska – brał udział w szturmie na Bastylię 14 lipca 1789 r. W 1791 r. został wybrany do Legislatywy, gdzie reprezentował skrzydło antymonarchistyczne. Był też wielkim zwolennikiem utworzenia Trybunału Rewolucyjnego i z radością powitał upadek monarchii w sierpniu 1792 r.
Członek Konwentu.
Hérault bez problemu uzyskał reelekcję parlamentarną i we wrześniu 1792 r. został członkiem Konwentu Narodowego. Od razu dołączył do stronnictwa "Górali" i został członkiem Komitetu Bezpieczeństwa Powszechnego. W połowie listopada 1792 r. uzyskał nominację na komisarza Konwentu w departamencie Mont-Blanc i przebywał tam z misją szerzenia idei rewolucyjnych przez dalsze kilka miesięcy. Z tego powodu nie uczestniczył w procesie Ludwika XVI ani w walce o władzę z żyrondystami. Hérault przewodniczył obradom Konwentu w dniu ostatecznego obalenia Żyrondy – kiedy sankiuloci i Gwardia Narodowa pod przywództwem Hanriota otoczyli Tuileries i zażądali aresztowania 22 żyrondystów (pod groźbą ostrzelania budynku), Hérault usiłował protestować przeciwko pogwałceniu zasad demokratycznego parlamentaryzmu. Ustąpił jednak, słysząc rozkaz rychtowania dział i pozwolił na osadzenie wskazanych deputowanych w areszcie domowym (za przyzwoleniem większości deputowanych w Konwencie). W czerwcu Hérault, współpracując m.in. z Saint-Justem, stworzył projekt nowej konstytucji francuskiej i zaprezentował go w parlamencie. Zaprezentowany akt został przyjęty w referendum, lecz nigdy nie wszedł w życie ze względu na trudną sytuację wewnętrzną Francji. W czasie generalnych zmian w składzie Komitetu Ocalenia Publicznego Hérault wszedł do niego w lipcu 1793 r.
Upadek i śmierć.
Jeszcze na przełomie lat 1793/1794 Hérault cieszył się pełnym zaufaniem Konwentu i został po raz drugi komisarzem, tym razem w Alzacji. Podejrzewany o oszustwa finansowe w czasie tej misji, a także skonfliktowany już wtedy z jakobińską częścią KOP, został po powrocie usunięty z Komitetu i aresztowany. W ostatnich dniach marca 1794 r. stanął przed Trybunałem Rewolucyjnym razem z innymi kordelierami. Również razem z nimi został skazany na śmierć i stracony 5 kwietnia 1794 r. w Paryżu.

</doc>
<doc id="1144069" url="https://pl.wikipedia.org/wiki?curid=1144069" title="Powiat Liezen">
Powiat Liezen

Powiat Liezen (niem. "Bezirk Liezen") – największy powiat w Austrii, w kraju związkowym Styria. W jego skład wchodzi również ekspozytura polityczna Gröbming. Siedziba powiatu znajduje się w mieście Liezen.
Geografia.
Powiat leży w Alpach Centralnych i Północnych Alpach Wapiennych. Bad Aussee od północy otaczają góry Totes Gebirge, przy granicy z Salzburgiem i Górną Austrią obszary powiatu leżą w paśmie Dachstein. Ekspozyturę Gröbming na południu ograniczają Schladminger Tauern (pasmo Niskich Taurów). W centralnej części powiat przecinają Alpy Ennstalskie, na wschodzie zaś znajduje się Hochschwabgruppe.
Na terenie powiatu 415 szczytów wznosi się powyżej 2000 m n.p.m. Przez większość długości powiatu przebiega dolina rzeki Anizy, do której dochodzi dolina Salzabach i liczne rzeki biorące źródła w terenach górskich.
Z powodu swojej dużej rozciągłości równoleżnikowej powiat graniczy z dziewięcioma innymi powiatami, są to (od wschodu, zgodnie z ruchem wskazówek zegara): Powiat Tamsweg, St. Johann im Pongau (dwa poprzednie w kraju związkowym Salzburg), Gmunden, Kirchdorf an der Krems, Steyr-Land (trzy poprzednie w kraju związkowym Górna Austria), Amstetten, Scheibbs (dwa poprzednie w kraju związkowym Dolna Austria), Leoben i Murau (dwa ostatnie w kraju związkowym Styria.
Historia.
W latach 1873-1938 ekspozytura polityczna Gröbming była samodzielnym powiatem, w jego skład wchodziła jako ekspozytura polityczna również cześć Bad Aussee.
Podział administracyjny.
Powiat podzielony jest na 29 gmin, w tym pięć gmin miejskich "(Stadt)", dziesięć gmin targowych "(Marktgemeinde)" oraz 14 gmin wiejskich "(Gemeinde)". Do ekspozytury politycznej Gröbming należy z tego dziewięć gmin, w tym jedna gmina miejska "(Stadt)", trzy gminy targowe "(Marktgemeinde)" oraz pięć gmin wiejskich "(Gemeinde)"
Transport.
Przez powiat przebiega autostrada A9, drogi krajowe B24 ("Hochschwab Straße"), B25 ("Erlauftal Straße"), B75 ("Glattjoch Straße"), B113 ("Schoberpass Straße"), B114 ("Triebener Straße"), B115 ("Eisen Straße"), B117 ("Buchauer Straße"), B138 ("Pyhrnpass Straße"), B145 ("Salzkammergut Straße") i B146 ("Gesäuse Straße") oraz linie kolejowe Linz - Leoben, Wiedeń - Innsbruck.

</doc>
<doc id="1144070" url="https://pl.wikipedia.org/wiki?curid=1144070" title="Göllheim">
Göllheim

Göllheim – miejscowość i gmina w Niemczech, w kraju związkowym Nadrenia-Palatynat, w powiecie Donnersberg, siedziba gminy związkowej Göllheim. Liczy 3 775 mieszkańców (2009), zajmuje powierzchnię 18,02 km².

</doc>
<doc id="1144073" url="https://pl.wikipedia.org/wiki?curid=1144073" title="Rupel">
Rupel

Rupel (ang. "Rupelian")
Nazwa piętra (wieku) pochodzi od rzeki Rupel w Belgii.

</doc>
<doc id="1144079" url="https://pl.wikipedia.org/wiki?curid=1144079" title="Konsolidacja (politologia)">
Konsolidacja (politologia)

Konsolidacja (ang. "consolidation") − proces umocnienia i stabilizacji („dojrzewania”) systemu demokratycznego, na który składają się m.in. wprowadzenie i poszanowanie praw człowieka, rozpoczęcie lub upublicznienie działalności wolnych mediów, legitymizacje. Konsolidacja następuje po tranzycji ustrojowej, a kończy się zazwyczaj wyborami lub referendum. Przebieg samego procesu konsolidacji może się znacznie różnić w poszczególnych krajach. 
Konsolidacja miała miejsce m.in. w państwach byłego bloku sowieckiego.

</doc>
<doc id="1144080" url="https://pl.wikipedia.org/wiki?curid=1144080" title="Bursa (liturgia)">
Bursa (liturgia)

Bursa – rodzaj sprzętu liturgicznego. 
W nadzwyczajnej formie rytu rzymskiego sztywna torebka służąca do przechowywania złożonego korporału, która powinna być wykonana z tego samego materiału co ornat. W zwyczajnej formie rytu rzymskiego służy do przechowywania pateny komunijnej lub jako koperta ze sztywnego materiału, w której kapłan, diakon, akolita lub inny upoważniony szafarz Komunii Świętej zanosi ją do chorych. Jest wtedy zawieszana na szyi i w miarę możliwości winna być podtrzymywana przy piersi oraz widoczna dla przechodzących obok szafarza, by mogli oni oddać cześć niesionemu Ciału Pańskiemu. Konsekrowane hostie są chowane do cyborium (lub pyxis), ten zaś owijany korporałem, a całość umieszczana w bursie. Niosący Komunię św. nie powinien rozmawiać w czasie drogi, ale trwać w modlitewnym skupieniu.

</doc>
<doc id="1144081" url="https://pl.wikipedia.org/wiki?curid=1144081" title="Serie A (1959/1960)">
Serie A (1959/1960)

Serie A 1959/1960 – 58. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 20 września 1959 do 5 czerwca 1960. Mistrzem został , zdobywając swój 11. tytuł.
Organizacja.
Liczba uczestników pozostała bez zmian (18 drużyn). i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało do Serie B.

</doc>
<doc id="1144083" url="https://pl.wikipedia.org/wiki?curid=1144083" title="Osuszacz sprężonego powietrza">
Osuszacz sprężonego powietrza

Osuszacz sprężonego powietrza – urządzenie pneumatyczne, którego zadaniem jest usunięcie wilgoci ze sprężonego powietrza do wymaganego ciśnieniowego punktu rosy. Do zastosowań przemysłowych przyjmuje się jako powietrze wystarczająco suche mające wilgotność 21% (przy temp. 27 °C i ciśnieniu 0,7 MPa).
Osuszacz ziębniczy (chłodniczy, kondensacyjny).
Najczęściej stosowany w praktyce typ osuszacza. Zasada działania zbliżona jest do zasady działania chłodziarki – ze schładzanego powietrza wytrącana jest wilgoć. Osuszacze tego typu pracują zwykle w warunkach, gdy sprężone powietrze nie jest narażone na temperatury poniżej 12 °C, a więc gdy instalacja sprężonego powietrza pracuje wewnątrz pomieszczeń.
Z reguły osuszacze chłodnicze mają dwa stopnie chłodzenia. Pierwszym jest wstępne chłodzenie powietrza w wymienniku powietrze-powietrze z temperatury ok. 40 °C do temperatury ok. 20 °C. Następnie powietrze przepływa przez parownik obiegu chłodniczego, gdzie następuje jego dalsze schładzanie, aż do osiągnięcia temperatury punktu rosy. Potem kierowane jest na rodzaj filtru siatkowego, na którym oddzielany jest kondensat wodno-olejowy, by trafić ponownie do wymiennika powietrze–powietrze, tym razem w roli czynnika chłodzącego.
W czasie pracy osuszacza chłodniczego przy przepływie 0,17 m³/s, ciśnieniu 0,7 MPa i punkcie rosy +3 °C powstaje w ciągu godziny ponad 2,5 kg mieszanki wodno-olejowej, która musi być usuwana w sposób bezpieczny dla środowiska (nie może być wylewana do kanalizacji).
Istniejące konstrukcje przeważnie umożliwiają nastawianie temperatury punktu rosy w granicach +3…+10 °C.
Osuszacz adsorpcyjny.
Drugi co do częstości zastosowania w przemyśle. Stosuje się go przy większych ciśnieniach i przepływach właściwych. Zasada działania – przepuszczanie powietrza przez zbiornik z adsorbentem (zazwyczaj granulowany żel aluminiowy lub nanofiltr), na którym wytrąca się wilgoć. Następnie – po cyklu trwającym ok. 5 min – substancję adsorbującą poddaje się regeneracji – przepuszcza się przez ten zbiornik już osuszone powietrze, które odbiera wilgoć i odprowadza ją na zewnątrz. Z tego powodu osuszacze adsorpcyjne składają się zawsze z dwóch zbiorników pracujących naprzemiennie. Ważnym elementem jest układ sterujący, rozdzielający powietrze na obydwa zbiorniki i zapewniający stałość wyjściowych parametrów powietrza. Stosowanie regeneracji powoduje, że ok. 15% dostarczanego powietrza jest tracone. Osuszacze adsorpcyjne pracują z temperaturą punktu rosy: -25…-70 °C.
Bardzo szkodliwe dla tego rodzaju osuszacza jest dostanie się oleju do wnętrza. Pokryte filmem olejowym granulki adsorbentu mają zmniejszoną zdolność działania, dlatego wymagane jest stosowanie filtra na wlocie powietrza.
Ze względu na porywanie cząstek adsorbentu zaleca się stosowanie filtrów na wylocie.
Adsorbent należy wymieniać co kilka lat. Koszt wymiany stanowi ok. 20% ceny całego urządzenia. Mimo tego jest to jeden z najtańszych w eksploatacji osuszaczy. Zastosowanie chłodnicy powietrza wejściowego jeszcze bardziej poprawia sprawność urządzenia.
Osuszacz absorpcyjny.
Zasada działania zbliżona jest do osuszacza adsorpcyjnego – z tą różnicą, że zamiast adsorbentu użyty jest absorbent, substancja wchłaniająca wilgoć. Cykl pracy urządzenia jest znacznie dłuższy – trwa kilka do kilkunastu godzin i tyleż samo trwa regeneracja, która przeprowadzana jest na gorąco.
Osuszacze tego rodzaju to urządzenia duże, dość rzadkie i stosunkowo drogie.
Osuszacz membranowy.
Głównym elementem tego osuszacza jest membrana wykonana z włókna polimerowego, przez którą przenikają cząsteczki wody z osuszanego powietrza. Osuszacze tego rodzaju wymagają dokładnych filtrów na wlocie.

</doc>
<doc id="1144085" url="https://pl.wikipedia.org/wiki?curid=1144085" title="Stowarzyszenie Naukowców Polaków Litwy">
Stowarzyszenie Naukowców Polaków Litwy

Stowarzyszenie Naukowców Polaków Litwy (SNPL) jest twórczą, samorządną i niezależną społeczną organizacją, jednoczącą naukowców i młodych adeptów nauki (osoby zajmujące się działalnością naukowo-dydaktyczną), której misją jest realizacja celów statutowych, wspieranie i koordynacja działań jej członków, a także reprezentacja oraz obrona ich interesów i praw ustawowych. Stowarzyszenie nawiązuje do szczytnych i demokratycznych celów, założonego w 1907 roku w Wilnie Towarzystwa Przyjaciół Nauk i kontynuuje postępowe jego tradycje. Działalność Stowarzyszenia opiera się na poszanowaniu tradycyjnych europejskich wartości oraz na zasadach transparentności, samorządności i tolerancji, a także na innych zasadach demokratycznych. Stowarzyszenie Naukowców Polaków Litwy będące organizacją pozarządową unijnego kraju dąży do włączenia się w ogólnoeuropejską przestrzeń naukową, w granicach swoich możliwości wspiera działania naukowe i międzynarodową współpracę pomiędzy naukowcami i młodymi adeptami nauki, ze szczególnym uwzględnieniem kontaktów na linii Litwa–Polska, a także z przedstawicielami naukowych organizacji polonijnych innych krajów.
Stowarzyszenie zostało założone 14 kwietnia 1989 roku. 24 kwietnia 2014 r. odbyło się uroczyste walne zebranie SNPL, które było poświęcone ćwierćwieczu jego istnienia. Na uroczystej akademii wielu zasłużonych członków Stowarzyszenia, a także kilka innych osób, które przyczyniły się do jego powstania i funkcjonowania, zostało odznaczonych dyplomami honorowymi SNPL. Obecnie do Stowarzyszenia należy sześćdziesięciu członków rzeczywistych, wśród których większość stanowią mieszkańcy Litwy, lecz też są naukowcy zamieszkali w Polsce i Niemczech.
W okresie 1989-1998 funkcje prezesa SNPL sprawował prof. dr hab. Romuald Brazis, w latach 1998-2011 prezesem SNPL był dr hab. Jarosław Wołkonowski, prof. UwB. W roku 2011 prezesem SNPL został prof. dr Bogusław Grużewski. Od maja 2014 r. funkcję prezesa pełni prof. dr Henryk Malewski.
Stowarzyszenie organizuje konferencje naukowe, odczyty oraz dyskusje na różne aktualne dla społeczeństwa i mniejszości polskiej na Litwie tematy, wydaje „Rocznik SNPL“. Przykładem udanej imprezy naukowej może być międzynarodowa konferencja naukowa „Rodzinna Europa. Europejska myśl polityczna a wyzwania XXI wieku“, która została zorganizowana i przeprowadzona w dniach 9-11 kwietnia 2014 r. w Domu Kultury Polskiej przez SNPL przy współudziale Polskiego Towarzystwa Myśli Politycznej. Zebrała ona wiele pochlebnych recenzji nie tylko za wysoki poziom merytoryczny, ale też za doskonałą organizację. W konferencji wzięło udział ponad 80 naukowców i młodych adeptów nauki, którzy wygłosili prawie 60 referatów. W końcu 2014 r. ukazał się tom 13/14 „Rocznika SNPL“, w którym został zamieszczony szereg artykułów opracowanych na podstawie referatów wyżej wspomnianej konferencji, a także inne artykuły powiązane z szeroko rozumianą problematyką praw człowieka, mniejszości narodowych oraz hasłem przewodnim „Wileńszczyzna – wczoraj, dzisiaj, jutro“.
SNPL współpracuje i koordynuje swoją działalność z Filią UwB w Wilnie (dziekan – prof. dr hab. Jarosław Wołkonowski), USPV (prof. dr hab. Romuald Brazis). Stowarzyszenie rozwija współpracę również z innymi polskimi organizacjami na Litwie oraz placówkami naukowo-badawczymi w Polsce i innych krajach.
Jednym z podstawowych celów Stowarzyszenia jest propagowanie nauki wśród polskiej młodzieży na Litwie i zachęcanie najbardziej zdolnych jej przedstawicieli do wybierania ścieżki naukowej, gdyż każda mniejszość narodowa może się prężnie rozwijać tylko wtedy, kiedy potrafi wypromować swoje elity, wśród których ważne miejsce muszą zajmować naukowcy.
W 2021 roku stowarzyszenie wydało oświadczenie, w którym wyraziło stanowczy protest w związku z represjami rządu Białorusi stosowanymi wobec działaczy Związku Polaków na Białorusi.

</doc>
<doc id="1144087" url="https://pl.wikipedia.org/wiki?curid=1144087" title="Szat">
Szat

Szat (ang. "Chattian")
Nazwa piętra (wieku) pochodzi od Chattów – plemienia germańskiego.

</doc>
<doc id="1144089" url="https://pl.wikipedia.org/wiki?curid=1144089" title="Serie A (1958/1959)">
Serie A (1958/1959)

Serie A 1958/1959 – 57. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 21 września 1958 do 7 czerwca 1959. Mistrzem został , zdobywając swój siódmy tytuł.
Organizacja.
Liczba uczestników pozostała bez zmian (18 drużyn). i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Dwie ostatnie drużyny spadało do Serie B.

</doc>
<doc id="1144094" url="https://pl.wikipedia.org/wiki?curid=1144094" title="Wiktor Zborowski (generał)">
Wiktor Zborowski (generał)

Wiktor Erastowicz Zborowski, ros. Виктор Эрастович Зборовский (ur. 1889 r. w stanicy Łodożskaja na Kubaniu, zm. 9 października 1944 w Grazu w Austrii) – rosyjski wojskowy (generał major), dowódca 1 pułku Rosyjskiego Pułku Ochronnego podczas II wojny światowej.
Ukończył 1 korpus kadetów w Moskwie, a następnie nikołajewską szkołę kawaleryjską. Od 1909 r. służył jako oficer w samodzielnym dywizjonie kawalerii Kozaków kubańskich, stacjonującym w Warszawie, a od 1912 r. jako młodszy oficer lejbgwardii 1 sotni Kozaków kubańskich w gwardii cesarskiej. Od jesieni 1915 r. brał udział w I wojnie światowej. Został ciężko ranny, po czym leczył się w szpitalu w Carskim Siole. Otrzymał Order Św. Jerzego i Order Św. Włodzimierza. W 1918 r. został adiutantem w gwardyjskim dywizjonie kawalerii Kozaków kubańskich w Jekaterinodarze. Brał udział w wojnie domowej z bolszewikami. Wiosną 1919 r. w stopniu pułkownika objął dowództwo dywizjonu kawalerii na froncie pod Carycynem. W lipcu tego roku został dowódcą brygady kawalerii w dywizji gen. Kryżanowskiego, a w grudniu – kaukaskiej dywizji górskiej. W lutym 1920 r. przeszedł do służby w gwardii głównodowodzącego wojskami białych, ewakuując się wraz z nim do Sewastopola. Od marca tego roku dowodził gwardią. W sierpniu ochotniczo wstąpił jako oficer sztabowy do dywizji kawalerii gen. Babijewa, która wzięła udział w nieudanym desancie na Kubaniu; podczas walk został ciężko ranny. W listopadzie ewakuował się wraz z wojskami białych do Gallipoli, a następnie na wyspę Limnos. Objął tam w stopniu generała majora dowództwo gwardyjskiego dywizjonu kawalerii Kozaków kubańskich. Latem 1921 r. przeniósł się do Serbii, zostając dowódcą dywizji kawalerii Kozaków kubańskich. W miejscowości Požarevac stał na czele rosyjskiego stowarzyszenia wojskowego. Po zajęciu Jugosławii przez wojska niemieckie wstąpił we wrześniu 1941 r. do nowo formowanego Rosyjskiego Korpusu Ochronnego. Został dowódcą 1 pułku. Korpus pełnił zadania ochronne i wartownicze na obszarze okupowanej Serbii, a od wiosny 1944 r. został rzucony do bezpośredniej walki z komunistyczną partyzantką Josipa Broz Tity. We wrześniu prowadził działania odwrotowe. Podczas tych walk 26 września w rejonie miejscowości Nowe Sioło został ciężko ranny gen. W. E. Zborowski. Odesłano go do szpitala polowego, gdzie został odznaczony Żelaznym Krzyżem. Następnie samolotem przewieziono go do Grazu, gdzie na lotnisku 9 października zmarł. 6 lutego 1945 r. 1 pułk Rosyjskiego Korpusu Ochronnego otrzymał jego imię.
Linki zewnętrzne.
Historia Serbskiego Korpusu Ochronnego, w tym biografia gen. Wiktora E. Zborowskiego (jęz. rosyjski)

</doc>
<doc id="1144100" url="https://pl.wikipedia.org/wiki?curid=1144100" title="Serie A (1957/1958)">
Serie A (1957/1958)

Serie A 1957/1958 – 56. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale, które odbyły się od 8 września 1957 do 25 maja 1958. Mistrzem został , zdobywając swój 10. tytuł, pierwszy klub wśród mistrzostw "wielkiej piątki" (Anglia, Hiszpania, Włochy, Niemcy, Francja), który osiągnął taki sukces. Po raz pierwszy włoską drużyną odznaczoną "złotą gwiazdę" na piersi za dziesięć zdobytych mistrzostw.
Organizacja.
Liczba uczestników pozostała bez zmian (18 drużyn). i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 34 rund: 2 punkty przyznano za zwycięstwo i po jednym punkcie w przypadku remisu, z możliwą dogrywką, rozstrzygać sytuacje ex aequo w końcowej klasyfikacji.. Zwycięzca rozgrywek ligowych otrzymywał tytuł mistrza Włoch. Ostatnia drużyna spadała bezpośrednio do Serie B, a przedostatnia musiała grać baraże o utrzymanie z drugą drużyną Serie B.
Tabela.
Uwaga:
Atalanta została początkowo zdegradowana na ostatnie miejsce po sprawie Azziniego, tracąc prawo do gry w play-offach na korzyść Werony, dopiero później została uniewinniona.
Baraże.
" jako drużyna z przedostatniego miejsca musiała grać baraże o utrzymanie w Serie A z drugą drużyną Serie B - ."
 – 0:1
 – 2:0
Verona "spadła z Serie A."

</doc>
<doc id="1144102" url="https://pl.wikipedia.org/wiki?curid=1144102" title="Święta prawosławna">
Święta prawosławna



</doc>
<doc id="1144109" url="https://pl.wikipedia.org/wiki?curid=1144109" title="Jan Milicz z Kromieryża">
Jan Milicz z Kromieryża

Jan Milicz z Kromieryża (łac. "Ioannes Milicius"; niem. "Johann Militsch")
(ur. ok. 1325 Kromieryżu; zm. 29 czerwca 1374 w Awinionie) czeski duchowny, najbardziej wpływowy kaznodzieja i pisarz w Czechach
spośród tych, którzy w ciągu XIV wieku w pewnym sensie utorowali drogę dla reformatorskiej działalności 
Jana Husa.
Zarys ogólny.
Niewiele wiadomo o wczesnych latach życia Jana. Urodził się w Kromieryżu na Morawach.
Data narodzin nie jest znana (prawdopodobnie około 1325). Przyjął święcenia kapłańskie w 1350. Od 1358 
do 1360 służył jako rejestrator a od 1360 do 1362 jako korektor kancelarii cesarza 
Karola IV, któremu wielokrotnie towarzyszył w Niemczech. W październiku 1362
został kanonikiem katedry w Pradze razem z godnością archidiakona. W grudniu 1363 zrezygnował
ze wszystkich stanowisk, żeby móc zostać prostym kaznodzieją. Przemawiał do uczonych po łacinie,
a do laików, co było nowością, po czesku lub niemiecku, którego nauczył się właśnie w tym celu.
Wyróżniał się swym apostolskim ubóstwem i wkrótce wzbudził wrogość zakonów żebraczych.
Sukces jego wysiłków stał się widoczny w sposobie w jaki przekształcił cieszącą się złą sławą ulicę "Benátky"
(Wenecja) w Pradze w instytucję dobroczynną pod nazwą "Jeruzalém" (Jerozolima). Ponieważ widział w świetle Pisma Świętego
zło wewnątrz i na zewnątrz Kościoła, rosło w nim przekonanie, że „ohyda spustoszenia” jest obecnie
widoczna w świątyni Boga, a antychryst już nadszedł. W 1367 przybył do Rzymu (gdzie z Awinionu oczekiwano
papieża Urbana V) by wyłożyć swe poglądy. Przykleił do bram
bazyliki św. Piotra plakat zapowiadający jego kazanie, lecz zanim zdołał 
je wygłosić został wtrącony do więzienia przez inkwizycję.
Jednakże papież Urban po swym przybyciu nakazał uwolnienie go, więc powrócił do Pragi i od 1369 do 1372
codziennie wygłaszał kazania w tamtejszym kościele Najświętszej Marii Panny Przed Tynem. W późniejszych latach kler diecezji skarżył się na niego
w dwunastu artykułach do dworu papieskiego w Awinionie dokąd został wezwany w wielki post 1374 i gdzie też
zmarł tego samego roku niedługo po ogłoszeniu jego niewinności i upoważnieniu do wygłaszania kazań przed zgromadzeniem
kardynałów.

</doc>
<doc id="1144111" url="https://pl.wikipedia.org/wiki?curid=1144111" title="Wymiana gazowa wewnętrzna">
Wymiana gazowa wewnętrzna



</doc>
<doc id="1144116" url="https://pl.wikipedia.org/wiki?curid=1144116" title="Mistrzostwa Świata w Piłce Siatkowej Mężczyzn 1978">
Mistrzostwa Świata w Piłce Siatkowej Mężczyzn 1978

IX Mistrzostwa Świata w Piłce Siatkowej Mężczyzn 1978 odbyły się w Rzymie. Trwały od 20 września do 1 października 1978 roku.
Pierwsza faza grupowa.
Grupa A.
 Rzym
Wyniki
Tabela
Grupa B.
 Bergamo
Wyniki
Tabela
Grupa C.
 Udinese
Wyniki
Tabela
Grupa D.
 Wenecja
Wyniki
Tabela
Grupa E.
 Parma
Wyniki
Tabela
Grupa F.
 Ankona
Wyniki
Tabela
Mecze o miejsca 1-12..
Grupa G.
 Rzym
Wyniki
Tabela
Grupa H.
 Rzym
Wyniki
Tabela
Mecze o miejsca 13-24..
Grupa I.
 Wenecja
Wyniki
Tabela
Grupa J.
 Wenecja
Wyniki
Tabela
Faza finałowa.
Mecze o miejsca 21-24..
 Wenecja
Mecz o 21. miejsce
Mecz o 23. miejsce
Mecze o miejsca 17-20..
 Wenecja
Mecz o 17. miejsce
Mecz o 19. miejsce
Mecze o miejsca 13-16..
 Wenecja
Mecz o 13. miejsce
Mecz o 15. miejsce
Mecze o miejsca 9-12..
 Rzym
Mecz o 9. miejsce
Mecz o 11. miejsce
Mecze o miejsca 5-8..
 Rzym
Mecz o 5. miejsce
Mecz o 7. miejsce
Mecze o miejsca 1-4..
 Rzym

</doc>
<doc id="1144131" url="https://pl.wikipedia.org/wiki?curid=1144131" title="Emotional Rescue">
Emotional Rescue

Emotional Rescue – dziewiętnasty w Wielkiej Brytanii i dwudziesty czwarty w Stanach Zjednoczonych album grupy The Rolling Stones.
Listy przebojów.
Album
Single 

</doc>
<doc id="1144134" url="https://pl.wikipedia.org/wiki?curid=1144134" title="Łukasz Warzecha">
Łukasz Warzecha

Łukasz Warzecha (ur. 1975 w Łodzi) – polski dziennikarz, publicysta, komentator polityczny.
Życiorys.
Był członkiem Unii Polityki Realnej. W 1996 przeszedł do Stronnictwa Polityki Realnej, gdzie pełnił funkcję sekretarza prasowego. Ukończył stosunki międzynarodowe na Uniwersytecie Warszawskim. 
Pracę dziennikarza rozpoczynał w tygodniku „Najwyższy Czas!”, po rozstaniu z UPR pisał do postendeckiej „Myśli Polskiej”. Następnie związał się z dziennikiem „Życie”, najpierw jako dziennikarz działu zagranicznego, później jako redaktor działu opinii. Później współpracował z „Businessman Magazine”, był też redaktorem dwutygodnika „Unia&amp;Polska”, jego teksty ukazywały się również w „Nowym Państwie”. 
Przez ponad 10 lat (do końca marca 2014) był komentatorem dziennika „Fakt”. Od 2008 do 2010 bywał komentatorem w programie publicystycznym Antysalon Ziemkiewicza nadawanym w TVP Info. Był członkiem rady redakcyjnej kwartalnika „Międzynarodowy Przegląd Polityczny”, wydawanego w latach 2003–2010. W latach 2012–2016 publikował w tygodniku „wSieci” oraz w portalu wPolityce.pl. Tego samego dnia, gdy ogłosił odejście z tygodnika „wSieci”, rozpoczął współpracę z tygodnikiem „Do Rzeczy”. Jego felietony ukazywały się także w dzienniku „Rzeczpospolita”, później w „Super Expressie". W TVP prowadził program "Z refleksem". Swoje felietony zamieszczał także na blogu w serwisie Salon24.pl i w latach 2013–2019 na portalu Wirtualna Polska. Od kwietnia 2016 do października 2017 był jednym z prowadzących program "W tyle wizji", emitowany w TVP Info. 
Od 2018 ponownie jest publicystą dziennika Rzeczpospolita. Publikuje również w Fakcie, Super Expressie, od 2016 w tygodniku „Do Rzeczy" i od 2019 na portalu Onet.pl. Prowadzi audycje w internetowej telewizji "wSensie.tv" oraz "Świat Rolnika". Jest częstym gościem programu "Loża prasowa" na antenie TVN24. Od 23 kwietnia 2020 prowadzi wideoblog na platformie YouTube. Na tym portalu wraz z prof. Antonim Dudkiem prowadzi cykl pt. "Podwójny kontekst".
W latach 1995-1998 był stypendystą Stowarzyszenia Naukowego Collegium Invisibile.
Krytyka.
Warzecha spotyka się z zarzutami, że jego wypowiedzi dotyczące zmian klimatu są zideologizowane, nieoparte na faktach oraz że jego „zdrowy rozsądek” jest sprzeczny ze stanem wiedzy naukowej.

</doc>
<doc id="1144136" url="https://pl.wikipedia.org/wiki?curid=1144136" title="Port lotniczy Port Said">
Port lotniczy Port Said

Port lotniczy Port Said – międzynarodowy port lotniczy w Port Said, w północno-zachodniej części miasta.

</doc>
<doc id="1144140" url="https://pl.wikipedia.org/wiki?curid=1144140" title="Port lotniczy Utman">
Port lotniczy Utman

Port lotniczy Utman – lotnisko Egiptu, znajduje się w pobliżu miejscowości Utman.

</doc>
<doc id="1144142" url="https://pl.wikipedia.org/wiki?curid=1144142" title="Mobile Virtual Network Enabler">
Mobile Virtual Network Enabler

MVNE () – platforma lub firma służąca do obsługi wirtualnych operatorów (MVNO). Platforma taka udostępnia zazwyczaj standardowe usługi (poza infrastrukturą telekomunikacyjną) wymagane do poprawnego świadczenia usług telekomunikacyjnych takie jak, np. billing, provisioning, charging, czy CRM.

</doc>
<doc id="1144144" url="https://pl.wikipedia.org/wiki?curid=1144144" title="Otton I (książę pomorski)">
Otton I (książę pomorski)

Otton I (ur. w okr. 1 stycznia–31 sierpnia 1279, zm. 30 lub 31 grudnia 1344 w Kołbaczu) – pogrobowiec, syn Barnima I i Matyldy askańskiej (trzeciej żony księcia), córki Ottona III, margrabiego brandenburskiego i Bożeny (Beatrix). Książę (łac. "dux Slavorum, Cassubie et Stettin"), nazywany często leniwym i dewocyjnym, także „Ojcem ubogich”. Założyciel dynastii książąt szczecińskich.
Podział księstwa.
Od 1294 wespół ze starszym wiekiem Barnimem II, sprawował samodzielne rządy. Po tragicznej śmierci brata, w wyniku układu podziałowego z Bogusławem IV, jaki miał miejsce w dniach od 27 czerwca do 12 lipca 1295, został księciem szczecińskim. Nad podziałem kraju czuwała komisja złożona z ośmiu przedstawicieli rycerstwa oraz czterech ze Szczecina, w tym sołtysem miasta – Henrykiem Barvotem.
Jego terytorium rozciągało się między Pianą i Iną ze Szczecinem, Gryfinem, Pyrzycami, Gardźcem, Pieńkuniem, Dyminem, Trzebiatowem (Treptow a.d. Tollensee), a Wkryujściem.
Konflikt pomorsko-brandenburski.
W 1319 po śmierci margrabiego Waldemara Wielkiego i w rok później jego następcy Henryka II, książę Otton I postanowił odebrać Brandenburgii sporne tereny. Przy pomocy księcia wrocławskiego Henryka VI oraz króla Danii Krzysztofa II, dokonał próby przejęcia Marchii Wkrzańskiej. W końcu sierpnia 1320 opanował Pasewalk, Prenzlau i Templin, uznając władcę duńskiego Krzysztofa za opiekuna. Brandenburczycy zwrócili Ottonowi Pełczyce z okręgiem, natomiast Świdwin i Złocieniec oddali pod zastaw.
W następstwie tych działań doszło do wojny Pomorza z Meklemburgią. Wspólne jednak zagrożenie ze strony Ludwika V (syna Ludwika IV Bawarskiego), doprowadziło do podziału pomiędzy siebie Marchii Wkrzańskiej (1323). W roku następnym zawiązał się sojusz przeciw Brandenburgii i w kolejnym z Władysławem Łokietkiem, królem Polski (1325). Przypieczętowaniem tego wydarzenia było ustanowienie w Nakle granicy pomorsko–polskiej na rzece Drawie.
Do eskalacji konfliktu pomorsko-brandenburskiego doszło w momencie koronacji Ludwika IV Bawarskiego na cesarza (styczeń 1328). Otton I otrzymał pomoc ze strony swego syna Barnima III, który przejął stery nad konfliktem, o zmiennych kolejach losu. W 1331 na skutek dalszych pretensji margrabiów do ziem pomorskich, książęta szczecińscy zdecydowali się poddać je pod papieską opiekę Janowi XXII (1331). Późniejsze spory dotyczące zwierzchnictwa nad księstwem szczecińskim, spowodowały, że władcy pomorscy stali się wasalami (lennikami) cesarza Ludwika IV i tym samym książętami Rzeszy (hołd lenny we Frankfurcie – 1338). Margrabiowie brandenburscy musieli się zadowolić zapewnieniom, że wszelkie roszczenia do sukcesji nad księstwem będą mogli dopiero wysuwać po wygaśnięciu linii szczecińskich Gryfitów.
Sprawa Szczecina.
. Otton I, wespół z Warcisławem IV, oddał Pomorze pod opiekę biskupa kamieńskiego. .
Ostatnie lata życia.
Książę Otton I, w podeszłym wieku przebywał w klasztorze kołbackim i oddawał się codziennym modłom. Na skutek swej wielkiej szczodrości, rozdawał jałmużnę i czynił dobre uczynki. Nazywano go wówczas „Ojcem ubogich”. W 1338 przekazał oficjalnie całkowitą władzę swojemu synowi. Faktycznie Barnim III współrządził z ojcem księstwem od 1320.
Zmarł 30 lub 31 grudnia 1344 w Kołbaczu. Inskrypcja nagrobna podała datę śmierci 20 grudnia 1344. Pochowany został w kościele NMP w Szczecinie.
Rodzina.
Gryfita był żonaty z Elżbietą (według Lubinusa – Elisabeta Suerinensis), hrabianką holsztyńską, córką Gerarda II Ślepego, hrabiego Holsztynu. Ojciec Barnima III Wielkiego i księżniczki Matyldy.
Istnieje pogląd, że Elżbieta miała być jedną z dwóch żon księcia. Drugą była prawdopodobnie Katarzyna, córka Bernarda, księcia brunszwicko-lüneburskiego (poślubiona 25 marca 1296, zmarła przed 23 maja 1300)

</doc>
<doc id="1144145" url="https://pl.wikipedia.org/wiki?curid=1144145" title="HBA">
HBA



</doc>
<doc id="1144149" url="https://pl.wikipedia.org/wiki?curid=1144149" title="Tylidyna">
Tylidyna

Tylidyna – organiczny związek chemiczny, opioidowy lek przeciwbólowy i znieczulający. Wykazuje silne i długotrwałe działanie przeciwbólowe. Występuje pod nazwą handlową "Valoron" w formie kapsułek, ampułek oraz kropli i jest skombinowany z naloksonem, który przy podaniu doustnym traci swoje właściwości, jednak zapobiega działaniu narkotycznemu tylidyny w razie przypadku podawania drogą parenteralną.
Tylidyna szybko oraz w pełni (99%) wchłania się do organizmu po podaniu doustnym. Stosuje się ją podobnie jak morfinę, np. w bólach pooperacyjnych, bólach nowotworowych, pourazowych, jak i spastycznych bólach brzucha. Przeciwwskazania są takie same, jak przy stosowaniu morfiny. Objawami przedawkowania są senność, depresja układu oddechowego. Przedawkowanie leczy się przez podanie naloksonu.

</doc>
<doc id="1144152" url="https://pl.wikipedia.org/wiki?curid=1144152" title="Valoron">
Valoron



</doc>
<doc id="1144156" url="https://pl.wikipedia.org/wiki?curid=1144156" title="Port lotniczy Wadi al-Dżandali">
Port lotniczy Wadi al-Dżandali

Port lotniczy Wadi al-Dżandali – lotnisko Egiptu, znajduje się w pobliżu miasta Kutamija.

</doc>
<doc id="1144158" url="https://pl.wikipedia.org/wiki?curid=1144158" title="Port lotniczy Siwa">
Port lotniczy Siwa

Port lotniczy Siwa – lotnisko Egiptu, znajduje się na oazie Siwa.

</doc>
<doc id="1144159" url="https://pl.wikipedia.org/wiki?curid=1144159" title="Kaj Leo Johannesen">
Kaj Leo Johannesen

Kaj Leo Johannesen (ur. 28 sierpnia 1964 w Thorshavn) – farerski polityk, premier Wysp Owczych od 26 września 2008, przewodniczący Partii Unii od 2004 oraz piłkarz. Od 2019 roku minister zdrowia.
Życiorys.
Johannesen swą karierę sportową rozpoczął w 1984. Był piłkarzem klubu HB Tórshavn. Wchodził także w skład reprezentacji narodowej Wysp Owczych. Karierę sportową zakończył w 1999. W sumie rozegrał 296 meczów ligowych.
W latach 1997–2000 Johannesen wchodził w skład władz lokalnych gminy Tórshavn. Od 2002 zasiada w parlamencie Wysp Owczych (Løgting). W 2004 został przewodniczącym konserwatywno-liberalnej Partii Unii ("Sambandsflokkurin"). Od 2004 do 2008 zajmował stanowisko ministra spraw zagranicznych.
W wyborach parlamentarnych w styczniu 2008 Partia Unii zajęła drugie miejsce, zdobywając 7 mandatów w 33-osobowym parlamencie. Znalazła się jednak w opozycji, gdyż zwycięska Republika zawiązała koalicję z Farerską Partią Socjaldemokratyczną oraz Farerską Partią Centrum. 24 września 2008 koalicja się rozpadła. Nową koalicję uformowała Farerska Partia Unii, Farerska Partia Ludowa oraz Farerska Partia Socjaldemokratyczna. 26 września 2008 nowym szefem rządu został Kaj Leo Johannesen.
16 września 2019 roku został powołany w skład rządu Bárðura Nielsena na stanowisko ministra zdrowia.

</doc>
<doc id="1144167" url="https://pl.wikipedia.org/wiki?curid=1144167" title="Trichobilharzia szidati">
Trichobilharzia szidati

Trichobilharzia szidati – gatunek pasożytniczej przywry.
Charakterystyka gatunku.
Przywry "Trichobilharzia szidati" są małe, rozdzielnopłciowe: zarówno samce i samice mają do 3 mm długości i 0,02-0,34 mm szerokości. Morfologicznie przypominają przywry z rodzaju "Schistosoma".
Cykl życiowy.
Żywicielem ostatecznym "Trichobilharzia szidati" są różne gatunki ptaków wodnych. Przywry pasożytują w naczyniach krwionośnych ptaków. Żywicielami pośrednimi są ślimaki z rodzaju "Lymnaea", najczęściej "L. stagnalis". Cykl rozwojowy przebiega analogicznie jak u "Schistosoma", z dwoma pokoleniami sporocyst i cerkariami.
Cerkarie mogą atakować kąpiących się ludzi, wywołując u nich zmiany uczuleniowe. Jest to tzw. świąd pływaków albo cerkarioza. Zmiany skórne zanikają po 10-20 dniach.

</doc>
<doc id="1144169" url="https://pl.wikipedia.org/wiki?curid=1144169" title="Port lotniczy Sidi Barrani">
Port lotniczy Sidi Barrani

Port lotniczy Sidi Barrani – lotnisko Egiptu, znajduje się w pobliżu miejscowości Sidi Barrani.

</doc>
<doc id="1144170" url="https://pl.wikipedia.org/wiki?curid=1144170" title="Aleksander Mickiewicz">
Aleksander Mickiewicz

Aleksander Julian Mickiewicz (ur. 1801 w Nowogródku, zm. 16 listopada 1871 w Guberni pod Kobryniem) – polski wykładowca, młodszy brat Adama Mickiewicza.
Dzieciństwo i nauka.
Był trzecim synem Mikołaja i Barbary z Majewskich Mickiewiczów. Po ukończeniu gimnazjum w rodzinnym mieście studiował na wydziale prawnym Uniwersytetu Wileńskiego (1819–1826). W 1822 roku zdobył nagrodę za pracę o wpływie prawodawstwa rzymskiego na prawo polskie i litewskie. Rozprawę, opatrzoną przypisami Joachima Lelewela, opublikowano w „Dzienniku Warszawskim”. Był także aktywnym członkiem Towarzystwa Filaretów oraz Związku Filadelfistów. Za to został aresztowany przez władze rosyjskie i uwięziony na pięć miesięcy. Nikogo nie wydał, z braku dowodów nie został skazany na zesłanie. Z dyplomem magistra praw wyjechał na kilka miesięcy do Petersburga, odwiedził też w Moskwie Adama, tworzącego wówczas ostatnie strofy Konrada Wallenroda. Bracia nigdy więcej się nie spotkali.
Działalność dydaktyczna.
Aleksander Mickiewicz został wykładowcą prawa polskiego, litewskiego i rzymskiego w Liceum Krzemienieckim. Po zlikwidowaniu Liceum został przez władze carskie przeniesiony do Kijowa, gdzie w 1835 roku objął katedrę prawa rzymskiego na Uniwersytecie św. Włodzimierza. Ponownie zmuszony do zmiany uczelni, zamieszkał w Charkowie. W 1840 roku pojął za żonę córkę sędziego nowogródzkiego Teresę Terajewiczównę, z którą miał dwoje dzieci – Franciszka i Marię.
Powrót na Litwę.
Około 1859 roku powrócił na Litwę z zamiarem odkupienia Zaosia lub rodzinnego domu w Nowogródku, skonfiskowanego w ramach represji za udział najstarszego brata Franciszka w powstaniu listopadowym. Plany się nie powiodły, nabył więc niewielki majątek Gubernia pod Kobryniem na Polesiu. Mieszkał tam do końca życia, zajmując się gospodarstwem i pracą naukową. Przygotowywał do druku Encyklopedię prawa oraz Kurs prawa rzymskiego. Pod koniec życia niemal całkowicie stracił wzrok. Upadek powstania styczniowego, w którym brał udział jego syn, i zabiegi o utrzymanie majątku jeszcze bardziej podkopały jego zdrowie – zmarł w Guberni koło Kobrynia 16 listopada 1871 roku.
Został pochowany na cmentarzu katolickim w Kobryniu, dziewiętnastowieczny nagrobek przetrwał.

</doc>
<doc id="1144178" url="https://pl.wikipedia.org/wiki?curid=1144178" title="Rybakow">
Rybakow

Rybakow, ros. Рыбаков – popularne (118 na liście) nazwisko rosyjskie, w języku angielskim jako "Rybakov".

</doc>
<doc id="1144179" url="https://pl.wikipedia.org/wiki?curid=1144179" title="Port lotniczy Szark al-Uwajnat">
Port lotniczy Szark al-Uwajnat

Międzynarodowy Port lotniczy Szark al-Uwajnat – lotnisko Egiptu, znajduje się w pobliżu miasta Szark al-Uwajnat

</doc>
<doc id="1144182" url="https://pl.wikipedia.org/wiki?curid=1144182" title="Stan społeczny">
Stan społeczny



</doc>
<doc id="1144185" url="https://pl.wikipedia.org/wiki?curid=1144185" title="Mistrzostwa Świata w Piłce Siatkowej Mężczyzn 1982">
Mistrzostwa Świata w Piłce Siatkowej Mężczyzn 1982

X Mistrzostwa Świata w Piłce Siatkowej Mężczyzn 1982 odbyły się w Buenos Aires (Argentyna). Trwały od 2 do 15 października 1982 roku.
Pierwsza faza grupowa.
Grupa A.
 Buenos Aires
Wyniki
Tabela
Grupa B.
 Catamarca
Wyniki
Tabela
Grupa C.
 Rosario
Wyniki
Tabela
Grupa D.
 Buenos Aires
Wyniki
Tabela
Grupa E.
 Buenos Aires
Wyniki
Tabela
Grupa F.
 Mendoza
Wyniki
Tabela
Mecze o miejsca 1-12..
Grupa G.
 Rosario
Wyniki
Tabela
Grupa H.
 Buenos Aires
Wyniki
Tabela
Mecze o miejsca 13-24..
Grupa I.
 Mendoza
Wyniki
Tabela
Grupa J.
 Catamarca
Wyniki
Tabela
Faza finałowa.
Mecze o miejsca 21-24..
 Buenos Aires
Mecz o 21. miejsce
Mecz o 23. miejsce
Mecze o miejsca 17-20..
 Rosario
Mecz o 17. miejsce
Mecz o 19. miejsce
Mecze o miejsca 13-16..
 Catamarca
Mecz o 13. miejsce
Mecz o 15. miejsce
Mecze o miejsca 9-12..
 Mendoza
Mecz o 9. miejsce
Mecz o 11. miejsce
Mecze o miejsca 5-8..
 Rosario
Mecz o 5. miejsce
Mecz o 8. miejsce
Mecze o miejsca 1-4..
 Buenos Aires

</doc>
<doc id="1144193" url="https://pl.wikipedia.org/wiki?curid=1144193" title="Nowy port lotniczy Ras Szukejr">
Nowy port lotniczy Ras Szukejr

Port lotniczy Nowy Ras Szukejr – lotnisko Egiptu, znajduje się w pobliżu miejscowości Ras Szukejr na zachodnim wybrzeżu Morza Czerwonego nad Zatoką Sueską.

</doc>
<doc id="1144194" url="https://pl.wikipedia.org/wiki?curid=1144194" title="Komisja Skarbowa Koronna">
Komisja Skarbowa Koronna

Komisja Skarbowa Koronna – magistratura rządowa Korony Królestwa Polskiego I Rzeczypospolitej powołana 4 czerwca 1764 przez sejm konwokacyjny.
Jako organ kolegialny, odpowiedzialny przed sejmem przejęła kompetencje podskarbich wielkiego koronnego i nadwornego koronnego, którzy zachowali jedynie przywilej przewodniczenia jej pracom. Otrzymała rozszerzone kompetencje w dziedzinie opieki nad przemysłem, handlem i komunikacją oraz sądownicze w sprawach skarbowych. W jej skład wchodziło 16 (później 9) członków, wybieranych przez sejm, przed którym zobowiązana była składać coroczne raporty ze swojej działalności. 
Od 1775 została podporządkowana Departamentowi Skarbowemu Rady Nieustającej. Sejm Czteroletni połączył ją 28 października 1791 z Komisją Skarbową Wielkiego Księstwa Litewskiego w Komisję Skarbową Rzeczypospolitej Obojga Narodów. 31 sierpnia 1792 konfederacja targowicka przywróciła podział komisji. 

</doc>
<doc id="1144195" url="https://pl.wikipedia.org/wiki?curid=1144195" title="Auchterarder">
Auchterarder

Auchterarder (gael. "Uachdar Ardair") − miasto w Szkocji. Ulica High Street w Auchterarder o długości 1,5 mili spowodowała, że miasto jest znane pod popularną nazwą "The Lang Toun" lub Long Town.
W średniowieczu, Auchterarder było w Europie znane jako miasto 100 zwodzonych mostów, który to zwrot jest obrazowym opisem wąskich mostków przerzuconych nad ściekami, łączących ulice z progami domów. Wycofujący się jakobici spalili miasto w 1716 r., lecz szybko zostało odbudowane i powróciło do świetności dzięki przemysłowi tkackiemu.
W 1834, kontrowersje związane z wyborami parafialnymi były pierwszym z łańcucha zdarzeń, które doprowadziły do schizmy w Kościele Szkocji.
W roku 2008 ogłoszono, że dwie ulice Auchterarder należą do ulic Szkocji o najdroższych czynszach.

</doc>
<doc id="1144200" url="https://pl.wikipedia.org/wiki?curid=1144200" title="Komisja Skarbowa Wielkiego Księstwa Litewskiego">
Komisja Skarbowa Wielkiego Księstwa Litewskiego

Komisja Skarbowa Wielkiego Księstwa Litewskiego – magistratura rządowa Wielkiego Księstwa Litewskiego I Rzeczypospolitej powołana 1 stycznia 1765 w wyniku postanowień sejmu konwokacyjnego.
Jako organ kolegialny, odpowiedzialny przed sejmem przejęła kompetencje podskarbich wielkiego litewskiego i nadwornego litewskiego, którzy zachowali jedynie przywilej przewodniczenia jej pracom. Otrzymała rozszerzone kompetencje w dziedzinie opieki nad przemysłem, handlem i komunikacją oraz sądownicze w sprawach skarbowych. W jej skład wchodziło 16 (później 9) członków, wybieranych przez sejm, przed którym zobowiązana była składać coroczne raporty ze swojej działalności. 
Od 1775 została podporządkowana Departamentowi Skarbowemu Rady Nieustającej. Sejm Czteroletni połączył ją 28 października 1791 z Komisją Skarbową Koronną w Komisję Skarbową Rzeczypospolitej Obojga Narodów. 31 sierpnia 1792 konfederacja targowicka przywróciła podział komisji. 

</doc>
<doc id="1144201" url="https://pl.wikipedia.org/wiki?curid=1144201" title="Zwartberg">
Zwartberg

Zwartberg – dawna miejscowość w Belgii, w prowincji Limburgia, obecnie dzielnica miasta Genk.

</doc>
<doc id="1144202" url="https://pl.wikipedia.org/wiki?curid=1144202" title="Høgni Hoydal">
Høgni Hoydal

Høgni Hoydal (ur. 28 marca 1966 w Kopenhadze) – farerski polityk, przewodniczący Partii Republikańskiej od 1998. Od 1998 do 2003 roku był wicepremierem i ministrem sprawiedliwości, w 2008 roku pełnił obowiązki ministra spraw zagranicznych, a od 2015 do 2019 roku był ministrem rybołówstwa.
Jest członkiem parlamentu Wysp Owczych od 1998, w latach 2001–2011 był także deputowanym do duńskiego parlamentu.
Młodość.
Jest synem biolożki specjalizującej się w rybach Kjartan Hoydal i biologa Gunvør Hoydal. Od 1983 do 1985 roku pracował jako marynarz dla Służb Bezpieczeństwa i Ratownictwa Wysp Owczych. Od 1987 przez rok pracował jako nauczyciel w szkole podstawowej w Torshavn. W latach 1988–1994 studiował historię i komunikację na Uniwersytecie Roskilde. W młodości był marynarzem oraz nauczycielem. W czasie studiów pracował jako robotnik w fabryce. W latach 1995–1998 pracował jako reporter w farerskiej telewizji.
Kariera polityczna.
W wyniku wyborów parlamentarnych w 1998 wszedł po raz pierwszy do farerskiego parlamentu (Løgting). Od 16 maja 1998 do 5 grudnia 2003 pełnił funkcję wicepremiera i ministra sprawiedliwości. Hoydal w 2000 został przewodniczącym centrolewicowej i dążącej do niepodległości wysp Partii Republikańskiej (far. "Tjóðveldisflokkurin"). Hoydal wziął również udział w duńskich wyborach parlamentarnych w 2001, w których uzyskał mandat deputowanego do Folketingetu, natomiast z racji niemożności łączenia funkcji (z funkcją ministra) jego mandat objął Torbjørn Jacobsen. Mandat uzyskał ponownie w wyborach parlamentarnych w 2005 i 2007 roku. Pozostał deputowanym do 2011 roku.
Po wyborach w 2008 roku jego partia, przemianowana rok wcześniej na Republikę (far. "Tjóðveldi"), weszła w skład rządzącej koalicji. 4 lutego tego samego roku wszedł w skład rządu na stanowisku ministra spraw zagranicznych, którym pozostał do 26 września tego samego roku. W 2015 roku został powołany w skład rządu na stanowisku ministra rybołówstwa. 16 września 2019 roku na tym stanowisku zastąpił go Jacob Vestergaard.
Życie prywatne.
Høgni Hoydal jest żonaty z Hildur Hermansen, para ma troje dzieci: Sjúrðura (ur. 1988), Brim (ur. 1990) oraz Helgiego (ur. 1996).

</doc>
<doc id="1144203" url="https://pl.wikipedia.org/wiki?curid=1144203" title="Italo Foschi">
Italo Foschi

Italo Foschi (ur. 7 marca 1884 w Corropoli – zm. 20 marca 1949 w Rzymie) – piłkarz włoski, polityk, a także działacz sportowy.
Kariera.
Foschi w latach 20. był sekretarzem Narodowej Partii Faszystowskiej. Był też prezesem "Società Sportiva fascista Fortitudo Pro Roma". W lipcu 1927 był pomysłodawcą fuzji trzech rzymskich klubów Alby, Roman FC i Fortitudo, w wyniku czego wraz z Ulissem Igliorim, Vittoriem Scialoją utworzył Associazione Sportiva Roma. Został też prezesem nowo powstałego klubu i funkcję tę sprawował do 1928 roku. Jego miejsce zajął Renato Sacerdoti.

</doc>
<doc id="1144209" url="https://pl.wikipedia.org/wiki?curid=1144209" title="Polonia Warszawa">
Polonia Warszawa



</doc>
<doc id="1144212" url="https://pl.wikipedia.org/wiki?curid=1144212" title="Zaproszenie (film 1986)">
Zaproszenie (film 1986)

Zaproszenie – polski film obyczajowy z 1986 roku w reżyserii Wandy Jakubowskiej.
Film otrzymał Nagrodę Szefa Kinematografii za twórczość w dziedzinie filmu fabularnego.

</doc>
<doc id="1144216" url="https://pl.wikipedia.org/wiki?curid=1144216" title="Komisja Skarbowa Rzeczypospolitej Obojga Narodów">
Komisja Skarbowa Rzeczypospolitej Obojga Narodów

Komisja Skarbowa Obojga Narodów – magistratura rządowa I Rzeczypospolitej powołana 28 października 1791 przez Sejm Czteroletni jako jedna z tzw. wielkich komisji podporządkowanych Straży Praw. 
Utworzona przez połączenie Komisji Skarbowej Koronnej i Komisji Skarbowej Wielkiego Księstwa Litewskiego. 
W jej skład wchodziło 14 płatnych komisarzy, wybieranych na sejmie co dwa lata oraz 6 pleniponentów miast. Prace przygotowawcze komisji prowadziło Biuro Przyboczne, utrzymywanie porządku powierzono Milicji Skarbowej, strażnikom celnym i tabacznym. Zlikwidowana 31 sierpnia 1792 przez konfederację targowicką, która przywróciła dawny podział komisji.

</doc>
<doc id="1144218" url="https://pl.wikipedia.org/wiki?curid=1144218" title="Bell XP-83">
Bell XP-83

Bell XP-83 – amerykański prototypowy samolot myśliwski z okresu II wojny światowej. Seryjne samoloty miały pełnić rolę myśliwców eskortowych uczestniczących w osłonie bombowców Boeing B-29 Superfortress
Historia.
W 1944 roku w lotnictwie amerykańskim zapadła decyzja o podjęciu prac nad samolotem myśliwskim dalekiego zasięgu, który miał stanowić eskortę dla samolotów bombowych w trakcie ich lotów nad Pacyfikiem.
Jedną z firm, która podjęła się opracowania takiego samolotu była wytwórnia "Bell Aircraft Corp.", która zaproponowała samolot myśliwski o napędzie odrzutowym, oparty na istniejącym już samolocie P-59 Airacomet. W lipcu 1944 roku podpisano umowę z wytwórnią na budowę dwóch prototypów samolotu, który otrzymał oznaczenie XP-83 (nieoficjalna nazwa "Airarattler" – "Latający grzechotnik").
Pierwszy prototyp został zbudowany na początku 1945 roku, a jego oblot nastąpił w dniu 25 lutego 1945 roku. Prototyp ten był uzbrojony w 6 karabinów maszynowych "M2" kal. 12,7 mm. Drugi z prototypów, oblatany w 19 października 1945 roku miał zmieniony dziób kadłuba, w którym umieszczono inne karabiny maszynowe "T17E3" kal. 15,24 mm, co spowodowało jego wydłużenie.
Próby nad samolotem w krótkim czasie zostały przerwane gdyż okazało się, że dotychczas używane samoloty myśliwskie o napędzie tłokowym North American P-51 Mustang i Republic P-47 Thunderbolt mają wystarczający zasięg. Ponadto wchodzący do uzbrojenia odrzutowy samolot myśliwski Lockheed F-80 Shooting Star ma lepsze osiągi.
Ostatecznie zbudowano tylko dwa prototypy samolotu "Bell XP-83".
Użycie.
Prototypy samolotu Bell XP-83 od 1945 roku był wykorzystywany do badań w bazie lotniczej Muroc Dry Lake w Kalifornii. W późniejszym okresie jako latająca silników.
W trakcie tych badań pierwszy z prototypów uległ katastrofie w 1946 roku, natomiast drugi został zezłomowany w 1947 roku.
Opis konstrukcji.
Samolot "Bell XP-83" był dwusilnikowym średniopłat z zakrytą ciśnieniową kabiną o konstrukcji metalowej półskorupowej. Podwozie trójkołowe chowane w locie.
Napęd stanowił 2 silniki odrzutowe umieszczone pod skrzydłami wzdłuż kadłuba.
Uzbrojenie pierwszego prototypu stanowiło 6 karabinów maszynowych "M2" kal. 12,7 mm, a drugiego nowy typ karabinów maszynowych "T17E3" kal. 15,24 mm umieszczone w przodzie kadłuba.

</doc>
<doc id="1144220" url="https://pl.wikipedia.org/wiki?curid=1144220" title="Polonia Warszawa (koszykówka)">
Polonia Warszawa (koszykówka)

Polonia Warszawa – polski męski klub koszykarski z siedzibą Warszawie, mistrz Polski z 1959, dziesięciokrotny wicemistrz Polski, 46-krotny uczestnik Polskiej Ligi Koszykówki, trzeci klub w Polsce (po Śląsku Wrocław i Lechu Poznań) oraz pierwszy w Warszawie z największą liczbą rozegranych sezonów na najwyższym szczeblu ligowym.
Historia.
Lata międzywojenne.
Początki polonijnej koszykówki związane są z powołaniem w 1925 Sekcji Gier Sportowych w Klubie Sportowym Polonia Warszawa. Jednakże pierwszy udokumentowany mecz koszykarze Polonii rozegrali 8 stycznia 1928 z AZS-em Warszawa.
Klub uczestniczył już w pierwszych w historii mistrzostwach Polski w koszykówce męskiej rozegranych w 1928, w których zajął 5. miejsce. Jednak już w następnej edycji Polonia zdobyła wicemistrzostwo Polski, ustępując tylko Cracovii.
Do wybuchu II wojny światowej Polonia aż siedmiokrotnie (1929, 1930, 1931, 1932, 1934, 1935, 1939) zdobywała wicemistrzostwo Polski, raz (1933) uplasowała się na trzecim miejscu. W 1934 zdobyła również Puchar Polskiego Związku Gier Sportowych (ówczesna nazwa Pucharu Polski).
Pierwszymi gwiazdami koszykarskiej Polonii był Wacław Zgliński i Edward Ałaszewski – reprezentanci Polski w koszykówce, ale też piłkarze Czarnych Koszul. Największą postacią był niewątpliwie Jerzy Gregołajtys – członek wszystkich medalowych drużyn Polonii. Poloniści odnosili również sukcesy na arenie międzynarodowej. Jerzy Gregołajtys, a także dwaj inni wicemistrzowie Polski z 1939 – Jerzy Rossudowski i Bohdan Bartosiewicz – współtworzyli reprezentację narodową, która w 1939 zajęła trzecie miejsce na mistrzostwach Europy w koszykówce mężczyzn.
Powojenna odbudowa.
II wojna światowa dramatycznie przerwała rozwój sekcji. W Powstaniu Warszawskim polegli medaliści przedwojennych mistrzostw Polski – Stanisław Czyżykowski i Jerzy Rossudowski. Jerzy Gregołajtys w trakcie wojny trafił do oflagu, później osiadł w Wielkiej Brytanii.
Sekcja koszykówki reaktywowana została w 1948 za sprawą małżeństwa Ireny Kameckiej-Jaźnickiej i Henryka Jaźnickiego – przedwojennych członków koszykarskich drużyn Polonii. W 1951 koszykarze Polonii (wówczas grający jako Kolejarz Warszawa) dowodzeni przez grającego trenera Władysława Maleszewskiego awansowali do I ligi (ówczesny najwyższy poziom rozgrywkowy), a w 1954 zdobyli wicemistrzostwo Polski. Sukces ten powtórzyli w 1957, w składzie z przyszłymi wybitnymi reprezentantami Polski – Januszem Wichowskim i Jerzym Piskunem.
Mistrzostwo Polski i sukcesy w Pucharze Europy.
W 1959 pierwsza drużyna Polonii Warszawa – wzmocniona rok wcześniej graczami Sparty/Spójni Warszawa zdobyła mistrzostwo Polski. Polonia triumf zawdzięczała przede wszystkim Januszowi Wichowskiemu – królowi strzelców sezonu.
Po mistrzowskim sezonie Polonię opuścił jeden z architektów sukcesu, trener Władysław Maleszewski, który zasilił lokalnego rywala – Legię. W 1960 Polonia w walce o mistrzostwo Polski ustąpiła właśnie Legii i zdobyła wicemistrzostwo. 
Brak obrony mistrzowskiego tytułu Polonia powetowała sobie w Pucharze Europy. Po dwukrotnym pokonaniu fińskiego Panterreit Helsinki oraz (także dwukrotnie) słynnej FC Barcelony – klub awansował do półfinału Pucharu Europy, w którym dopiero pokonało go Dynamo Tbilisi. 
Półfinał Pucharu Europy był zwieńczeniem tamtej drużyny. Po sezonie 1959/60 klub opuścili czołowi gracze: Janusz Wichowski i kapitan Witold Zagórski, którzy przeszli do Legii. Polonia, z czołowej drużyny w Polsce, stała się drużyną środka, czy wręcz dołu tabeli. Pozostała w lidze m.in. za sprawą znakomitych występów Jerzego Piskuna, króla strzelców sezonu 1961/62. Piskun był też w składzie reprezentacji Polski, która w 1963 zdobyła srebrny medal mistrzostw Europy. 
Wicemistrzostwo Polski i pierwszy spadek.
Polonia stopniowo zaczęła odbudowywać dawną pozycję. Drużynę w tym okresie prowadzili kolejni trenerzy – byli koszykarze Polonii: Zygmunt Ślesicki i Sławomir Złotek-Złotkiewicz, a w 2. połowie lat 60. Andrzej Gmoch. W 1969 Polonia zdobyła Puchar Polski, dzięki czemu zagrała w Pucharze Zdobywców Pucharów (znów odpadła po meczach z Dinamo Tbilisi), a w 1972, po 12 latach przerwy, powróciła na ligowe podium, zajmując 3. miejsce.
W następnych sezonach klub zajmował miejsce w drugiej połowie tabeli. W 1975 Polonia zdobyła Puchar Polski i uplasowała się tuż za ligowym podium. Rok później koszykarze Polonii zdobyli wicemistrzostwo Polski. W 1978 klub po raz pierwszy w historii spadł do II ligi, wrócił na najwyższy poziom jednak już rok później. 
Lata 80. i 90..
W latach 80. Polonia nie była w stanie nawiązać do sukcesów z wcześniejszych lat. Klub w latach 1978-1991 w ekstraklasie występował czterokrotnie – w edycjach 1979/80, 1982/83, 1984/85 i 1986/87. Początek lat 90. dawał nadzieję na odzyskanie dawnej pozycji – w 1991 Polonia trenowana przez Marka Jabłońskiego awansowała do I ligi, w której – dzięki sponsoringowi firmy Nadbuże i wzmocnieniom składu – była uważana za jeden z silniejszych zespołów. Jednak już pierwszy sezon zweryfikował plany – sponsor zbankrutował, a Polonia zajęła 5. miejsce. Sezon później była na 6. pozycji, a w sezonie 1993/94 do samego końca walczyła o utrzymanie, które udało się wywalczyć przede wszystkim dzięki Wojciechowi Królikowi, królowi strzelców tego sezonu. W następnym sezonie - już bez Królika w składzie – klub spadł z ekstraklasy. Przed sezonem 1995/96 miał jeszcze szansę na wywalczenie awansu w turnieju barażowym, jednak nie udało mu się tego osiągnąć. W latach 1995-1999 Polonia grała w II lidze.
Era Warbudu, SPEC i Azbudu.
Przełomem w historii kluby był rok 1998. Zespół koszykarzy Polonii przejęła wówczas największa firma budowlana w Warszawie – Warbud. W 2000 zespół prowadzony przez Amerykanów Tyrone Thomasa i Roberta Shepherda awansował do Polskiej Ligi Koszykówki.
Pierwsze sezony po powrocie do ekstraklasy nie przyniosły sukcesów – w 2000/01 Polonia zajęła 9., a w 2001/02 – 5. miejsce. W 2002/03 klub awansował do półfinałów, jednak uległ w nich Prokomowi Trefl Sopot, a w walce o 3. miejsce Śląskowi Wrocław. Brązowy medal – pierwszy medal od 29 lat – udało się klubowi zdobyć rok później pod wodzą trenera Wojciecha Kamińskiego, w walce o 3. miejsce pokonując Anwil Włocławek. 
W trakcie sezonu 2004/05 ze sponsoringu Polonii wycofał się Warbud, co spowodowało duże problemy finansowe klubu. Mimo to – gł. dzięki pozyskaniu wsparcia Stołecznego Przedsiębiorstwa Energii Cieplnej – ponownie udało się jej zdobyć brązowy medal. Jednak długi powstałe po odejściu sponsora wpływały znaczącą na pozycję Polonii w następnych latach. W trakcie sezonu 2005/06 z funkcji trenera zrezygnował Wojciech Kamiński – zastąpił go dotychczasowy asystent, a wcześniej wieloletni koszykarz Polonii Paweł Czosnowski, a klub zajął dopiero 11. miejsce w lidze i nie awansował do play-offów.
W kolejnych sezonach Polonia zajmowała miejsce w drugiej połowie tabeli, kilkukrotnie walcząc o utrzymanie w lidze (w sezonie 2007/2008 udało się to dopiero w ostatnim meczu z AZS Koszalin, wygranym dopiero w dogrywce). Przed sezonem 2010/11 klub znalazł się na skraju nieprzystąpienia do sezonu przez problemy finansowe wynikające z wycofania się sponsora – krakowskiej firmy Azbud. Ostatecznie Polonia przystąpiła do rozgrywek, jednak był to ostatni sezon występów w ekstraklasie – na kolejny Polska Liga Koszykówki nie przyznała klubowi licencji. 
Czasy MKS-u.
Drużyna Polonii ponownie pojawiła się w rozgrywkach ligowych w sezonie 2012/13. Do najniższej, III ligi, zespół zgłosił młodzieżowy MKS Polonia Warszawa. W debiutanckim sezonie zawodnikom prowadzonym przez Andrzeja Kierlewicza nie udało się wywalczyć awansu. Mimo to w następnych sezonach Polonia występowała w II lidze, do której trafiła za sprawą zaproszenia od Polskiego Związku Koszykówki. 
Przed sezonem 2014/15 doszło do przesilenia w klubie. Wskutek zawirowań organizacyjnych w MKS Polonia, czołowi zawodnicy wraz z trenerem Andrzejem Kierlewiczem odeszli z do nowo powstałego klubu KK Warszawa. Drużyna MKS-u w sezonie 2015/16 składała się głównie z niepełnoletnich zawodników, wygrała zaledwie 4 mecze i ponosząc aż 24 porażki spadła z II ligi. MKS Polonia Warszawa zgłaszał jeszcze drużyny do III ligi w latach 2016-18 i 2019/20. Zespoły oparte na młodzieżowcach zajmowały miejsce na dole tabeli.
KKS Polonia Warszawa.
Na przełomie roku 2020 i 2021 zawiązała się inicjatywa mająca na celu odbudowę dawnej potęgi męskiej koszykówki Polonii Warszawa. Z inicjatywy Fundacji Nasza Warszawa (prowadzącej dotychczas klub KK Warszawa), a także Fundacji Horizon+ i Fundacji Kultywowania Tradycji Koszykarzy Polonii Warszawa zgłoszono drużynę Polonii Warszawa do II ligi. Trenerem zespołu został Andrzej Kierlewicz, kapitanem – Marcin Dutkiewicz, wychowanek Polonii, zawodnik drużyny, która w 2005 zdobyła brązowy medal. W II lidze w sezon 2021/22 Polonia nie przegrała ani jednego meczu i po 36 wygranych z rzędu awansowała do I ligi. Od sezonu 2022/23 drużyną KKS-u Polonia Warszawa zarządza Projekt 1P sp. z o.o.
Nazwy klubu.
Nazwy zespołu z uwzględnieniem nazw sponsorów:
Zawodnicy.
¹ – zawodnik z wcześniejszym doświadczeniem w NBA

</doc>
<doc id="1144223" url="https://pl.wikipedia.org/wiki?curid=1144223" title="Oss">
Oss

Oss – miasto w środkowej Holandii, w prowincji Brabancja Północna. Obszar miasta liczący 104,42 km² zamieszkiwało 2005 roku 77 000 osób.
Pierwszy raz o mieście wspomniał papież Aleksander II 6 maja 1069 roku. Księżna Johanna van Brabant nadała Oss prawa miejskie w 1399 roku.
Miasto jest siedzibą klubu piłkarskiego TOP Oss oraz miejscem urodzin napastnika piłkarskiej reprezentacji Holandii Ruuda van Nistelrooya.
W mieście rozwinął się przemysł farmaceutyczny, włókienniczy oraz mięsny.

</doc>
<doc id="1144231" url="https://pl.wikipedia.org/wiki?curid=1144231" title="Virgin America">
Virgin America

Virgin America jest amerykańską tanią linią lotniczą założona przez Richarda Bransona, właściciela Virgin Group. Jej głównym założeniem jest zapewnianie tanich przelotów przy zachowaniu wysokiego standardu dla lotów długodystansowych pomiędzy metropoliami wschodniego i zachodniego wybrzeża Stanów Zjednoczonych. Główną bazą linii jest lotnisko San Francisco International. Pierwszy lot w barwach Virgin America odbył się 8 sierpnia 2007 roku na trasie pomiędzy San Francisco a Nowym Jorkiem.
Własność i współpraca.
Zgodnie z amerykańskim prawem jedynie 25% udziałów amerykańskich linii lotniczych może być w rękach zagranicznych inwestorów, a kontrolę nad nimi muszą sprawować obywatele Stanów Zjednoczonych . Stąd też 75% udziałów Virgin America należy do Black Canyon Capital LLC , który to jest odpowiedzialny za obsadzenie dwóch trzecich zarządu. Pozostałe udziały należą do Virgin Group, która to udziela także praw do wykorzystania swojej marki.
Siedzibą główną Virgin America jest Burlingame w Kalifornii. Linie są niezależną firmą, która nie jest zmuszona do działania w porozumieniu z innymi podmiotami działającymi pod marką Virgin. Mimo to pozostałe linie lotnicze Virgin pozostają liniami partnerskimi Virgin America.
Porty Docelowe.
Virgin America obecnie lata do 6 miejsc w Stanach Zjednoczonych.
USA.
Kolorado
Kabina Pasażerska.
Pierwsza Klasa.
Pierwsza klasa jest dostępna na wszystkich lotach i we wszystkich samolotach. Siedzenia mają wysokość 55 cali i szerokość 28 cali.Podróżujący tą klasą otrzymują darmowe posiłki, przekąski, napoje (również alkoholowe). Wszystkie fotele są wyposażone w indywidualne monitory oferujące dostęp do bezpłatnej telewizji satelitarnej, filmów, gier oraz gniazdko dla laptopa. Fotele wyposażone są również w funkcje masażu.
Klasa Ekonomiczna.
Kabina klasy ekonomicznej jest dostępna na wszystkich lotach i we wszystkich samolotach. Fotele mają szerokość 32 cali. Podczas lotu pasażerowie mogą kupować przekąski, posiłki i alkohole. Wszystkie fotele są wyposażone w indywidualne ekrany, które oferują bezpłatną telewizję satelitarną, płatne filmy, kilka bezpłatnych gier oraz gry płatne. Dostępne są również gniazdka zasilające laptopa.

</doc>
<doc id="1144233" url="https://pl.wikipedia.org/wiki?curid=1144233" title="SURCAL 1C">
SURCAL 1C

SURCAL 1C (ang. "Surveilance Calibration" – „kalibracja [urządzeń] wywiadowczych”) – amerykański wojskowy satelita technologiczny. Stanowił wspólne przedsięwzięcie US Air Force i US Navy. Wysłany wraz z 4 innymi satelitami – Poppy 2A (Solrad 6A), Poppy 2B, Poppy 2C (RADOSE, Dosimeter), LOFTI 2A. Odtajniony w 2005.
Z powodu awarii członu Agena D satelita wszedł na eliptyczną orbitę o krótkiej żywotności. Spłonął przy ponownym wejściu w atmosferę 5 lipca 1963.

</doc>
<doc id="1144246" url="https://pl.wikipedia.org/wiki?curid=1144246" title="Gudermes">
Gudermes

Gudermes (ros. Гудермес, "Gudiermies", czecz. Гуьмсе / "Gümse") – miasto w Federacji Rosyjskiej, w Czeczenii, stolica rejonu gudermeskiego, nad rzeką Sunża. Drugie co do wielkości miasto Czeczenii.

</doc>
<doc id="1144250" url="https://pl.wikipedia.org/wiki?curid=1144250" title="Pax Baldwin">
Pax Baldwin

Pax Baldwin (ur. 6 listopada 1991) – brytyjski aktor i piosenkarz. Największą popularność przyniosła mu rola w serialu "Gdy zadzwoni dzwonek" nadawanym początkowo przez telewizję Disney Channel UK, a później w amerykańskim Disney Channel i Disney Channel Australia.

</doc>
<doc id="1144252" url="https://pl.wikipedia.org/wiki?curid=1144252" title="Jigga My Nigga">
Jigga My Nigga

Jigga My Nigga to wydany w 1999 roku dwupłytowy singel amerykańskiej grupy hip-hopowej Ruff Ryders. Pochodzi z albumu "Ryde or Die Vol. 1". W piosence "Jigga My Nigga" występuje Jay-Z. Autorem podkładu jest Swizz Beatz. Na drugiej płycie znajduje się piosenka "Dope Money" i instrumental "Jigga My Nigga". Występuje w niej Jadakiss i Styles P. Autorem podkładu jest PK.
Jigga My Nigga to również wydany 20 lipca singel Jaya-Z promujący album "Vol. 3... Life and Times of S. Carter". Wersja CD zawiera utwory "Memphis Bleek Is..." Memphis Bleeka, "When You Will See" Rella i "What a Thug" Beaniego Sigela.
W Jigga My Nigga cały tekst należy do Jaya-Z.
W Dope Money wszystkie zwrotki po kilka wersów rapują Jadakiss i Styles P.
Lista utworów.
Ruff Ryders.
Vinyl.
Strona A
Strona B
Jay-Z.
Vinyl.
Strona A
Strona B

</doc>
<doc id="1144253" url="https://pl.wikipedia.org/wiki?curid=1144253" title="Tobold Hornblower">
Tobold Hornblower



</doc>
<doc id="1144254" url="https://pl.wikipedia.org/wiki?curid=1144254" title="Zankl">
Zankl

Zankl (ang. "Zanclean")
Nazwa piętra (wieku) pochodzi od starożytnej nazwy Mesyny – "Zankle".

</doc>
<doc id="1144255" url="https://pl.wikipedia.org/wiki?curid=1144255" title="Argun (miasto)">
Argun (miasto)

Argun (ros. Аргун, czecz. Орга / "Orga") – miasto w Federacji Rosyjskiej, w Czeczenii, nad rzeką Argun.
Historia.
Według danych historycznych Argun zostało założone w latach 1840–1850 i początkowo wioska nosiła nazwę Ustrada. W 1967 Argun otrzymało prawa miejskie.
Według danych 1 października 1918 roku populacja miasta wynosiła 37707 mieszkańców. W mieście większe zakłady to cukrownia, fabryka samochodów WAZ – Czeczenawto, elektrociepłownia, cementownia oraz młyn.
Według rosyjskiej „Nowej Gazety” w mieście utworzono obóz koncentracyjny dla gejów, pierwsze takie miejsce od czasów nazistowskich, w którym są poddawani torturom i zabijani.

</doc>
<doc id="1144258" url="https://pl.wikipedia.org/wiki?curid=1144258" title="Wacław Michniewicz">
Wacław Michniewicz

Wacław Michniewicz herbu Lis (ur. 1866, zm. 14 stycznia 1947) – polski inżynier i architekt, przedstawiciel historyzmu.
Życiorys.
Znany jest głównie z licznych projektów kościołów, m.in. kościoła św. Michała Archanioła w Oszmianie, kościoła Trójcy Świętej w Widzach i kościoła św. Antoniego Padewskiego w Birsztanach. Poza tym zaprojektował między innymi Teatr na Pohulance (wspólnie z Aleksandrem Parczewskim), hale targowe w Wilnie, współprojektował meczet w Kownie.
Pochowany został w Żejmach w kościele swojego projektu, przed którym stoi też jego pomnik.

</doc>
<doc id="1144261" url="https://pl.wikipedia.org/wiki?curid=1144261" title="Piacent">
Piacent

Piacent (ang. "Piacenzian")
Nazwa piętra (wieku) pochodzi od nazwy miasta Piacenza w północnych Włoszech.

</doc>
<doc id="1144263" url="https://pl.wikipedia.org/wiki?curid=1144263" title="Band of Horses">
Band of Horses

Band of Horses – amerykański zespół indie-rockowy, który powstał w 2004 roku w Seattle. Zespół został założony przez multiinstrumentalistów – Bena Bridwella (gitara, wokal) i Matthew Brooke'a (gitara) na gruzach zespołu Carissa's Wired.
Grupa Band of Horses zwróciła na siebie uwagę wytwórni Sub Pop podczas imprezy Iron &amp; Wine w Seattle. Sub Pop najpierw wznowiła ich EP-kę ("Band of Horses"), a wiosną 2006 roku wydała pierwszy album zespołu, zatytułowany "Everything All the Time". W lipcu tego samego roku Brooke odszedł z kapeli.
Piosenka "The Funeral" została użyta w grze "Skate" na konsolach Xbox 360 oraz PlayStation 3, w filmie Małgorzaty Szumowskiej "W imię..." ,w serialu 'How I Met Your Mother' (Jak poznałem waszą matkę) w odcinku 1 „Farhampton” w 8 sezonie, w odcinku 15 'Revelations' 2 sezonu serialu 'Criminal Minds' (Zabójcze umysły), w odcinku 11 'Breaking Point' 4 sezonu serialu 'NUMB3RS' (Wzór) oraz w filmie windsurfingowym "Minds Wide Open".

</doc>
<doc id="1144271" url="https://pl.wikipedia.org/wiki?curid=1144271" title="Rick Adelman">
Rick Adelman

Richard Leonard „Rick” Adelman (ur. 16 czerwca 1946 w Lynwood w stanie Kalifornia) – amerykański trener koszykarski oraz koszykarz na przełomie lat 60. i 70. w zespołach San Diego Rockets, Portland Trail Blazers i Chicago Bulls.
Kariera zawodnicza.
Karierę w NBA rozpoczynał w drużynie San Diego Rockets, wybrany z dalekim 85. numerem w drafcie 1968 w wieku 22 lat. Spędził tam dwa lata, w przeciągu których rozegrał 112 meczów. W 1970 roku przeszedł do Portland Trail Blazers. W pierwszej piątce tego klubu zadebiutował 16 listopada 1970 w meczu z Cleveland Cavaliers. W całym sezonie rozegrał 81 spotkań z czego 59 jako podstawowy gracz, średnio zdobywając 12,6 punktów. W następnym sezonie został kapitanem ekipy. Średnio zdobywał nieco ponad 10 punktów w meczu. Trzeci i jak się okazało ostatni sezon w ekipie z Portland to 6,6 punktów w meczu, co było najsłabszym wynikiem w czasie pobytu w Blazers. Ogólnie 121 razy notował podwójne zdobycze punktowe, w tym 12 razy przekroczył 20 punktów. Najwięcej punktów zdobył w wygranym meczu z Boston Celtics – 27. W jednym ze spotkań sezonu 1971-1972 przeciwko Cleveland Cavaliers zaliczył aż 17 asyst. 14 września 1973 roku został sprzedany do Chicago Bulls. W pierwszym sezonie gry w barwach „byków” zdobywał 3,3 punktów na mecz, co było najgorszym wynikiem w karierze. W następnym sezonie rozegrał tylko 12 spotkań i postanowił zakończyć karierę.
Kariera trenerska.
Po zakończeniu gry w NBA przez sześć lat był trenerem na różnych uniwersytetach. W 1983 roku powrócił do NBA w roli asystenta trenera Jacka Ramsaya w swoim byłym klubie – Portland Trail Blazers. Na półmetku sezonu 1988-1989 został pierwszym szkoleniowcem drużyny zastępując Mike Schulera. Do zakończenia sezonu zdołał wygrać ze swoją ekipą 14 spotkań. Pierwszy pełny sezon w roli trenera drużyny z Portland to bilans 53-29 i drugie miejsce w konferencji. Drużyna doszła do finału ligi, w którym uległa 1-4 Detroit Pistons. W sezonie 1990-1991 drużyna poprawiła bilans na 63-19, co było najlepszym wynikiem w konferencji zachodniej w sezonie regularnym. W finale konferencji Portland Trail Blazers przegrali z Los Angeles Lakers. W sezonie 1991-1992 zespół „smug” zwyciężył w konferencji zachodniej z bilansem 57-25. W finale NBA zespół musiał uznać wyższość Chicago Bulls w stosunku 2-4, decydujący mecz przegrywając 93-97. Przygodę z drużyną Portland Trail Blazers zakończył w 1994 roku. W czasie dwóch sezonów w klubie Golden State Warriors drużyna wygrała tylko 66 spotkań i Adelman został zwolniony. Zastąpił go P.J. Carlesimo. Po roku separacji z koszykówką powrócił jako trener Sacramento Kings. W Sacramento spędził 8 sezonów. W każdym z nich awansował do play-off. W sezonie 2001-02 drużyna „królów” z Chrisem Webberem w składzie awansowała do finału konferencji, w którym przegrała z Los Angeles Lakers. Ze stanowiska trenera Sacramento Kings zrezygnował po zakończeniu sezonu 2005-06. W sezonie 2007-08 został trenerem Houston Rockets. Od sezonu 2011-12 trener Minnesota Timberwolves. 5 kwietnia 2013 został ósmym trenerem w historii NBA, który odniósł 1000 zwycięstw jako szkoleniowiec. 21 kwietnia 2014 ogłosił zakończenie kariery trenerskiej
Styl trenerski.
Rick Adelman jako trener słynął z ofensywnych drużyn. Zawodnicy grający u niego posiadali całkowitą swobodę w akcjach ofensywnych. Nie musieli się trzymać sztywnych schematów, lecz mogli skupiać się na swoich indywidualnych umiejętnościach. Do najbardziej znanych zawodników prowadzonych przez Adelmana należał Clyde Drexler, Chris Webber, Jason Williams, Peja Stojakovic i Mike Bibby. Rok 1999 to był okres w którym skończyła się era panowania Chicago Bulls, w NBA skończył się lockout w którym związki zawodowe zawodników kłóciły się z władzami ligi o podział zysków. Liga traciła na popularności ponieważ spadał poziom ligi gdzie coraz większą role odgrywali trenerzy tacy jak Jerry Sloan, Pat Riley, Gregg Popovich i Jeff Van Gundy, którzy bardziej stawiali na zawodników skupiających się na obronie, a atak ograniczał się do nudnych schematów. W tym okresie Adelman został trenerem Sacramento Kings, którzy w 1999 uzyskali dobre wyniki i popularność. Grając bardzo ofensywnie pokazali, że mimo mody na twardą grę pozycyjną można wygrywać mecze grając ofensywną, szybką koszykówkę. Kibicom podobała się ich gra, a liga zaczęła promować kluby stawiające trenerów promujących młodych zawodników grających ofensywnie. Przez 8 lat pracy w tym klubie prawie zawsze byli liderami w zdobywanych punktach zespołu.

</doc>
<doc id="1144272" url="https://pl.wikipedia.org/wiki?curid=1144272" title="Dear Boys">
Dear Boys

 – manga, której autorem jest Hiroki Yagami. Powstało na jej podstawie dwudziestosześcio odcinkowe anime opowiadające o Aikawie Kazuhiko, nie za wysokim lecz wybitnym koszykarzu, który doprowadził swoje liceum do zwycięstwa rozgrywek narodowych. Zrozumiał jednak, że nie o to mu chodzi. Koszykówka uprawiana w Tendoji miała po prostu prowadzić do zwycięstwa, ale Ai pragnął się nią cieszyć. Dlatego właśnie przeniósł się do Mizuho, gdzie wraz z nową drużyną mógł spełniać wspólne marzenie – dotarcie do finału, grając w koszykówkę taką, którą wszyscy tak bardzo kochali.

</doc>
<doc id="1144274" url="https://pl.wikipedia.org/wiki?curid=1144274" title="Maciej z Janowa">
Maciej z Janowa

Maciej z Janowa (ur. między 1350 a 1355 w Janowie, zm. 30 grudnia 1394 w Pradze) – czeski kaznodzieja i pisarz.
Był synem czeskiego rycerza Wacława z Janowa i uczniem Jana Milicza. Studia rozpoczął najpierw na uniwersytecie praskim, a kończył od 1373 w Paryżu. Ukończył je po dziewięciu latach. Dlatego znany jest jako "Magister Parisiensis" (Mistrz Paryski). W 1381 został wyznaczony na kanonika i spowiednika w praskiej katedrze, które to urzędy sprawował aż do śmierci. Między 1388 a 1392 napisał kilka prac, które potem zebrano i zatytułowano "Regulae Veteris et Novi Testamenti" ("Zasady Starego i Nowego Testamentu"). Praca ta nie została opublikowana w całości, ani nie można jej znaleźć w żadnym kompletnym manuskrypcie. Niektóre części mylnie uważano za prace Jana Husa i opublikowano razem z jego pismami.
Uważał, że zło w obliczu którego stanął Kościół w jego czasach wynika z ówczesnej schizmy papieskiej, dużej liczby zwolnień i zastrzeżeń papieskich oraz nadmiernego znaczenia przypisywanego przez niektórych chrześcijan przypadkowym i obcym zwyczajom. Opowiadał się za usunięciem świętych i ich relikwii z kościołów ze względu na nadużycia, których był świadkiem, związanych ich czczeniem. Stał na stanowisku, że jest niemal konieczne dla laików przyjmować komunię każdego dnia. Na synodzie w Pradze w 1389 poparcie dla codziennej komunii zostało zakazane, a kult wizerunków obroniony. Maciej odwołał swe poglądy i wielokrotnie przysięgał swą niesłabnącą wierność kościołowi katolickiemu. Dlatego nie został ukarany. Wciąż jednak, ze względu na jego poprzednie twierdzenia, był uważany przez niektórych za prekursora Jana Husa. Propagował studiowanie Biblii.

</doc>
<doc id="1144276" url="https://pl.wikipedia.org/wiki?curid=1144276" title="Zespół Szambelański">
Zespół Szambelański



</doc>
<doc id="1144292" url="https://pl.wikipedia.org/wiki?curid=1144292" title="Gelas">
Gelas

Gelas (ang. "Gelasian")
Nazwa piętra (wieku) pochodzi od nazwy miasta Gela na Sycylii.
W najnowszym podziale stratygraficznym ICS gelas zaliczany jest do czwartorzędu, wcześniej był zaliczany do pliocenu.

</doc>
<doc id="1144294" url="https://pl.wikipedia.org/wiki?curid=1144294" title="Niedokrwistość Blackfana-Diamonda">
Niedokrwistość Blackfana-Diamonda

Niedokrwistość Blackfana-Diamonda (wrodzona niedokrwistość hipoplastyczna, ang. Diamond-Blackfan anemia) – postać genetycznie uwarunkowanej niedokrwistości aplastycznej, o dziedziczeniu autosomalnym dominującym.
Historia.
Chorobę jako pierwsi opisali wspólnie amerykańscy pediatrzy Kenneth Daniel Blackfan i Louis Klein Diamond w 1938 roku. Poza nimi, pierwsze opisy choroby przedstawili Kaznelson w 1922 i Josephs w 1936.
Etiologia.
W około 25% przypadków udaje się stwierdzić genetyczne podłoże choroby, którym jest najczęściej mutacja w "locus" genu kodującego białko rybosomalne S19 na chromosomie 19.
Objawy i przebieg.
Choroba objawia się zazwyczaj w okresie noworodkowym lub wczesnoniemowlęcym jako głęboka normochromiczna niedokrwistość ze znacznego stopnia retikulocytopenią i normocelularnym szpikiem z wybiórczym brakiem komórek prekursorowych erytrocytów. W badaniach laboratoryjnych wartość hemoglobiny jest obniżona, liczba leukocytów i płytek krwi jest w normie, a wartości MCV i HbF są podwyższone.
Chorobie mogą towarzyszyć różne wady wrodzone, dysfunkcja narządów wydzielania wewnętrznego, zaburzenia rozwoju kośćca. Choroba predysponuje do nowotworów, w tym układu krwiotwórczego (ostra białaczka szpikowa),
Wady wrodzone w przebiegu choroby:
Leczenie.
Leczenie polega na podawaniu glikokortykosterydów, przetaczaniu koncentratu krwinek czerwonych, immunosupresji i przeszczepieniu krwiotwórczych komórek macierzystych.

</doc>
<doc id="1144296" url="https://pl.wikipedia.org/wiki?curid=1144296" title="Zespół Diamonda i Blackfana">
Zespół Diamonda i Blackfana



</doc>
<doc id="1144306" url="https://pl.wikipedia.org/wiki?curid=1144306" title="Organiczne związki chemiczne">
Organiczne związki chemiczne



</doc>
<doc id="1144317" url="https://pl.wikipedia.org/wiki?curid=1144317" title="Jan Roháč z Dubé">
Jan Roháč z Dubé

Jan Roháč z Dubé (ur. ?, zm. 9 września 1437 w Pradze) – czeski wódz husycki.
Po śmierci Jana Žižki został przywódcą sierotek, radykalnego odłamu husytów. Przeżył bitwę pod Lipanami w 1434 roku, a w 1437 roku wycofał się z ostatnimi zwolennikami do małego zamku Sion. Zamek oblężono a jego obrona po czterech miesiącach została przełamana przez połączone wojska czeskie pod wodzą Hynce Ptáčka i węgierskie pod wodzą Mihályiego Országha. Trzy dni potem w Pradze Roháča powieszono na rozkaz cesarza
Zygmunta Luksemburskiego.
W 1947 roku wyprodukowano o nim pierwszy czechosłowacki film kolorowy.

</doc>
<doc id="1144323" url="https://pl.wikipedia.org/wiki?curid=1144323" title="Łzawienie">
Łzawienie

Łzawienie (łac. "lacrimatio") – nadmierne wydzielanie łez przez gruczoły łzowe umiejscowione pod powieką górną, w górnym zewnętrznym kącie oczodołu. Łzy są płynem zawierającym NaCl, śluz oraz niewielkie ilości białek. Ich głównym zadaniem jest nawilżanie rogówki i spojówki oka. Rozprowadzane przez ruchy powiek tworzą na powierzchni oka tzw. film łzowy, chroniąc je przed wysuszeniem, uszkodzeniem oraz infekcjami. W normalnych warunkach łzy powstają w małych ilościach i nie jest to wyczuwalne. Z kolei ich nadmiar odprowadzany jest do przewodu nosowo-łzowego. Podrażnienie oczu może skutkować odruchowym łzawieniem. Czasem jest ono również objawem schorzeń oczu, dlatego w razie przewlekle utrzymującego się łzawienia należy skonsultować się ze specjalistą. Nie należy mylić łzawienia z płaczem – reakcją emocjonalną, której jest tylko objawem. Oba terminy są dość często błędnie utożsamiane.
Przyczyny łzawienia.
Łzawienie odruchowe.
Łzawienie odruchowe (bezwiedne) – tj. będące niekontrolowanym odruchem oka – może wystąpić głównie jako skutek:
W wyżej wymienionych sytuacjach nadmierne wydzielanie łez pełni funkcje ochronną oka przed czynnikiem drażniącym.
Podrażnienie mechaniczne.
Mechaniczne (machinalne, samoczynne) podrażnienie oka skutkujące jego wzmożonym łzawienie może wywołać m.in.:
W takich przypadkach nadmierna produkcja łez jest próbą samoczynnego oczyszczenia się oka. Wówczas ciecz łzowa ma za zadanie „usunąć” czynnik drażniący (jednak nie zawsze jest to możliwe, np. gdy obiekt wpadł do oka z dużą prędkością i wbił się w jego struktury, co wymaga interwencji lekarskiej). Łzawieniu wywołanemu przez czynnik mechaniczny zwykle towarzyszą też inne objawy oczne: ból, pieczenie,
zaczerwienienie oka, potrzeba mrugania, a niekiedy pogorszenie ostrości widzenia.
Suchość oczu.
Zespół suchego oka, czyli schorzenie polegające na niewystarczającej produkcji łez może stać się przyczyną łzawienia oczu. Wzmożona produkcja płynu łzowego służy wtedy ochronie oka przed wysuszeniem na skutek:
Wszystkie te czynniki mogą stać się przyczyną suchości oka.
Zapalenie spojówek.
Zapalenie spojówek – będące stanem zapalnym błony śluzowej tworzącej wewnętrzną część powieki i pokrywającą gałkę oczną – jest jedną z najczęstszych przyczyn łzawienia oczu. Temu objawowi choroby towarzyszą też uczucie pieczenia oczu i kłucia pod powiekami, świąd oraz światłowstręt, a także znaczne zaczerwienie oka. Schorzenie może mieć również charakter infekcyjny (wywołane przez bakterie, wirusy, grzyby, chlamydie), jak i nieinfekcyjny (np. jako reakcja alergiczna). Ostra postać zapalenia spojówek i rogówki – jaglica – może doprowadzić do ślepoty.
Alergiczne schorzenia oczu.
Jedną z najczęstszych postaci zapalenia spojówek jest alergiczne zapalenie spojówek. W odmianie sezonowej (w okresie pylenia uczulającej rośliny) występuje u 25-50% wszystkich przypadków alergii ocznej. Natomiast w postaci przewlekłej (całorocznej, gdy uczulają np. roztocze kurzu domowego, sierść zwierząt) pojawia się rzadziej i dotyczy od 0,3% do 1% chorych z alergicznymi schorzeniami oczu. Zapalenie spojówek na tle alergicznym objawia się pieczeniem, świądem, światłowstrętem, przekrwieniem i obrzękiem spojówek, a nawet całych powiek, a także obecnością wodnistej, surowiczej wydzieliny w worku spojówkowym. Podobnie w postaci zakaźnej, z tą różnicą, że wydzielina w worku spojówkowym jest ropna, ropno-surowicza albo biaława. Bogate unaczynienie spojówki powoduje szybkie występowanie objawów zapalenia po kontakcie z alergenem. Spojówka ma własny system odpornościowy. W nabłonku i w blaszce właściwej spojówki rozproszone są limfocyty CD8 i CD4. Komórki tuczne niezbędne do wywołania I typu reakcji immunologicznej zlokalizowane są obficie w tkance łącznej spojówki.
Obok sezonowego alergiczne zapalenie spojówek (SAC) i przewlekłe alergiczne zapalenie spojówek (PAC), które wywołują łzawienie oczu wyróżnia się również inne alergiczne schorzenia narządu wzroku, które mogą doprowadzić do wzmożenia produkcji łez przez oczy. Są nimi:
Nieżyt nosa.
W ok. 40% przypadków objawom sezonowego alergicznego zapalenia spojówek towarzyszy też sezonowy alergiczny nieżyt nosa (katar sienny) pod postacią obfitej, wodnistej wydzieliny z nosa, uporczywego kichania, świądu i blokady nosa. Podobnie nieżyt nosa o podłożu wirusowym (wodnistośluzowa, przezroczysta wydzielina) czy bakteryjnym (śluzowo-ropna, żółtawo-zielona i gęsta wydzielina) zwykle bywa sprzężony z nadmierną produkcją łez.
Niedrożność dróg łzowych.
U podłoża nadmiernej produkcji łez równie często leżą zaburzenia odprowadzania płynu łzowego z oka, czyli funkcjonalna stenoza dróg łzowych (ang. primary acquired nasolacrimal duct obstruction – PANDO). Za niedrożność dróg łzowych mogą odpowiadać:
W przypadku niedostatecznego ucisku powiek na gruczoły Meiboma zostaje także zaburzone wydzielanie lipidowej składowej filmu łzowego, co prowadzi do szybszego odparowywania łez, a jednocześnie stymuluje ich nadmierną sekrecję (wydzielanie).
Inne podłoża.
Łzawienie oczu może współtowarzyszyć także:
Leczenie.
Dobór metody zahamowanie łzawienia zależy przede wszystkim od ustalenia przyczyny jego pojawienia się. Pozwala to dobrać optymalne środki zaradcze:

</doc>
<doc id="1144326" url="https://pl.wikipedia.org/wiki?curid=1144326" title="Cuauhtémoc Cárdenas Solórzano">
Cuauhtémoc Cárdenas Solórzano

Cuauhtémoc Cárdenas Solórzano (ur. 1 maja 1934 w Meksyku) – meksykański polityk, syn prezydenta Meksyku Lázaro Cárdenasa. Był gubernatorem stanu Michoacán w latach 1980–1986 i gubernatorem Dystryktu Federalnego w latach 1997–1999 (pierwszym wybranym w głosowaniu powszechnym, wcześniej gubernatora stolicy mianował prezydent państwa). W 1988 założył Partię Rewolucyjno-Demokratyczną (PRD). Trzykrotnie kandydował na urząd prezydenta (1988, 1994 i 2000).

</doc>
<doc id="1144333" url="https://pl.wikipedia.org/wiki?curid=1144333" title="Herb gminy Staroźreby">
Herb gminy Staroźreby

Herb gminy Staroźreby przedstawia neogotycką bramę i koronę książęcą, w otoczeniu drzew i pniaków.
Opis herbu.
Herbem gminy jest „Tarcza w kolorze zielonym podzielona linią określającą rozmiary łanu, staropolskiej miary gruntu, zwanej też zrębem, który otoczony jest 6 drzewami, przedzielonymi 5 pniakami. W środku pola stoi neogotycka brama w białym kolorze prowadząca do pałacu w Staroźrebach z krzyżem na szczycie. Nad nim korona Książęca”.

</doc>
<doc id="1144335" url="https://pl.wikipedia.org/wiki?curid=1144335" title="Hvidovre IF">
Hvidovre IF

Hvidovre Idrætsforening – duński klub piłkarski z siedzibą w Kopenhadze.
Historia.
Klub założony został 15 października 1929 roku. W pierwszej lidze duńskiej Hvidovre IF rozegrał 19 sezonów, w drugiej 16 sezonów, a w trzeciej - 12 sezonów. Po zakończeniu kariery wykupił go Peter Schmeichel.

</doc>
<doc id="1144336" url="https://pl.wikipedia.org/wiki?curid=1144336" title="Elastinen">
Elastinen



</doc>
<doc id="1144340" url="https://pl.wikipedia.org/wiki?curid=1144340" title="Iso H">
Iso H



</doc>
<doc id="1144347" url="https://pl.wikipedia.org/wiki?curid=1144347" title="Antropofobia">
Antropofobia

 
Antropofobia – zaburzenie lękowe z grupy fobii oznaczające lęk przed ludźmi. W odróżnieniu od fobii społecznej, antropofobia oznacza lęk przed ludźmi w ogóle, natomiast fobia społeczna lęk przed relacjami interpersonalnymi i odrzuceniem oraz ośmieszeniem. W klasyfikacji ICD-10 antropofobia traktowana jest jako szczególny przypadek fobii społecznej.

</doc>
<doc id="1144349" url="https://pl.wikipedia.org/wiki?curid=1144349" title="Carry trade">
Carry trade

Carry trade – strategia inwestycyjna polegająca na pozyskiwaniu finansowania w walucie o niskiej stopie procentowej i lokowaniu tak uzyskanych środków pieniężnych w instrumentach finansowych o wyższej rentowności nominowanych w innej walucie.
Innymi słowy, jest to wykorzystywanie różnic w oprocentowaniu. Strategia taka ma duże szanse powodzenia w stabilnym otoczeniu makroekonomicznym, i to zarówno na rynku pieniądza, jak i walutowym. Wykorzystuje się tu prawidłowość, według której waluty krajów o wysokich stopach procentowych mają tendencję do umacniania się. Niemniej jednak operujący strategią "carry trade" liczyć się muszą z, między innymi, ryzykiem walutowym.
Stopy procentowe.
W tym przypadku tradycyjny strumień przychodów banku komercyjnego generuje następująca strategia: pozyskać pieniądz tanio, np. po stopie "overnight" albo po stopie, którą bank płaci depozytariuszom, i pożyczyć (komuś) drogo, po stopie kredytu długoterminowego.
Strategia funkcjonuje prawidłowo przy nachylonej ku górze krzywej dochodowości, ale przynosi straty w sytuacji odwrotnej. Wahania wysokości krótkoterminowych stóp procentowych, w czasie gdy szefem Systemu Rezerwy Federalnej był Paul Volcker, spowodowały dokładnie ten problem, i było to zalążkiem kryzysu „oszczędnościowo-kredytowego” lat 80. XX wieku.
Popularna anegdota charakteryzuje opisywaną działalność banków komercyjnych jako „biznes 3-6-3”: "pożycz za 3%, następnie pożycz to komuś po 6%, i bądź na polu golfowym przed trzecią".

</doc>
<doc id="1144350" url="https://pl.wikipedia.org/wiki?curid=1144350" title="Hvidovre Idrætsforening">
Hvidovre Idrætsforening



</doc>
<doc id="1144355" url="https://pl.wikipedia.org/wiki?curid=1144355" title="Kopalnia Rammelsberg">
Kopalnia Rammelsberg

Kopalnia Rammelsberg – dawna kopalnia rudy miedzi, cynku, srebra i ołowiu położona na stoku góry Rammelsberg (636 m n.p.m.) na południe od Goslaru w Dolnej Saksonii w środkowych Niemczech. Kopalnia Rammelsberg jako jedyna kopalnia rudy na świecie pracowała nieprzerwanie przez ponad 1000 lat (968-1988).
W 1992 kopalnia wraz ze średniowiecznym starym miastem w Goslarze zostały wpisane na listę dziedzictwa kulturowego UNESCO. W 2010 rozszerzono wpis o system urządzeń wodnych (kompleks stawów, kanałów, urządzeń wodnych) służących dawniej górnictwo, rozciągający się na pd. od Goslar i wokół miasta Clausthal-Zellerfeld.
Historia.
Złoża.
Złoża Rammelsbergu powstały w wyniku oddziaływania roztworów hydrotermalnych na skały osadowe. W okresie dewonu, gorące strumienie wód z dna niewielkiego morza, tzw. niecki Goslar-Wolfshagen, wyniosły na powierzchnię metale ciężkie, które skoncentrowały się tam warstwowo jako chalkopiryt, sfaleryt (blenda cynkowa) i galenit (błyszcz ołowiu). W ten sposób powstały dwa duże złoża o formie soczewkowej, które później w karbonie zostały poddane fałdowaniu i znalazły się we wnętrzu góry.
Kopalnia.
Pierwsze dokumenty traktujące o wydobyciu rud ze złoży Rammelsberg pochodzą z 968. Na podstawie badań archeologicznych uważa się, że prace wydobywcze mogły być tu prowadzone nawet 2000 lat wcześniej.
Wydobycie rozpoczęło się od złóż “"Altes Lager"”, odkrytych na powierzchni przez procesy erozyjne. Złoża “"Neues Lager"” zostały odkryte dopiero w XIX w. W Rammelsberg wydobywano głównie galenit, chalkopiryt, sfaleryt i baryt. Z rud tych otrzymywano srebro, ołów, miedź, cynk oraz złoto (od XVIII w.) Wydobycie i sprzedaż surowców przyczyniło się do szybkiego rozwoju i bogactwa miasta Goslar w okresie średniowiecza. Kopalnie należały początkowo do cesarza. Henryk II (973-1024) przeniósł jeden ze swoich pałaców (niem. "Königspfalz") z Werli do Goslaru, by móc lepiej kontrolować produkcję srebra. Następnie kopalnie przeszły w posiadanie miasta Goslar. W XVI w. na mocy umowy z Riechenberg właścicielami Rammelsberga stali się książęta brunszwiccy, którzy zarządzali kopalnią aż do 1866, kiedy to Rammelsberg przeszedł w ręce Prus.
Kopalnia została znacznie rozbudowana przez narodowych socjalistów. W 1936-37 w ramach tzw. Projektu Rammelsberg powstał szyb Rammelsberg oraz zakład oczyszczania rudy autorstwa dwóch znanych architektów obiektów przemysłowych Fritza Schuppa i Martina Kremmera
Po ponad 1000 latach nieprzerwanej pracy i ok. 30 milionach ton wydobytych rud, kopalnia została zamknięta 30 czerwca 1988. Głównym powodem było wyczerpanie zasobów surowców. Obecnie znajduje się tu muzeum górnictwa.
W 1992 kopalnia wraz ze średniowiecznym starym miastem w Goslarze zostały wpisane na listę dziedzictwa kulturowego UNESCO. Muzeum i kopalnia są obecnie jednym z punktów kotwicznych na Europejskim Szlaku Dziedzictwa Przemysłowego (ang. "European Route of Industrial Heritage" (ERIH)).
Legenda.
Wedle legendy, nazwa góry pochodzi od imienia rycerza Ramma, towarzysza Karola Wielkiego. W czasie jednego z polowań Ramm uwiązał swojego konia do drzewa, udając się dalej za zwierzem pieszo. Niecierpliwiący się rumak grzebał kopytem w ziemi, aż odkrył pokłady rudy. Górę nazwano na cześć rycerza Rammelsbergiem a miasto u jej podnóży Goslarem, od imienia jego żony Gosy.
Obiekty.
Na szczególną uwagę zasługują następujące części kopalni:
Maltermeisterturm.
Wieża Maltermeisterturm jest najstarszym zachowanym budynkiem kopalni Rammelsberg na powierzchni, a zarazem jednym z najstarszych budynków architektury przemysłowej w Niemczech. Wieża została wzniesiona w ok. 1500 na średniowiecznej hałdzie na stoku Rammelsberg. Początkowo służyła nadzorowi kopalni. Od 1578 pełniła funkcję dzwonnicy.
Od połowy XVIII w. w wieży mieszkał tzw. Maltermeister odpowiedzialny za zasoby drewna dla codziennego funkcjonowania przedsiębiorstwa. Nazwa Maltermeister pochodzi od dawnej jednostki miary "malter", używanej wówczas do mierzenia drewna.
Herzberger Teich.
Aby zapewnić odpowiednią ilość wody dla podziemnych napędowych kół wodnych, w 1561 r. założono sztuczny staw Herzberger Teich. Od 1926, kiedy podstawowym źródłem napędu stała się energia elektryczna, staw został zamieniony w kąpielisko SC Hellas Goslar.
Zakład oczyszczania rudy w Bollrich.
Boom gospodarczy oraz szybko rosnące ceny cynku i ołowiu przyczyniły się do rozpoczęcia w 1950 r. badań nad wykorzystaniem rud o mniejszej zawartości metali (ok. 25%). W 1953 wybudowano zakład oczyszczania rudy o niskiej zawartości metali w Bollrich za Oker. Projekt zakładu wykonał Fritz Schupp.

</doc>
<doc id="1144356" url="https://pl.wikipedia.org/wiki?curid=1144356" title="Spit These Bars">
Spit These Bars

Spit These Bars – singel amerykańskiego rapera Drag-Ona wydany 16 listopada 1999 roku. Promuje album "Opposite of H2O". Składa się z trzech piosenek: „Spit These Bars” (ze Swizz Beatzem), „Down Bottom Remix” (z Yung Wunem) i „C’mon C’mon’.
Do „Spit These Bars” i „Down Bottom Remix” powstały klipy.

</doc>
<doc id="1144359" url="https://pl.wikipedia.org/wiki?curid=1144359" title="Budżet partycypacyjny">
Budżet partycypacyjny

Budżet partycypacyjny, także budżet obywatelski – demokratyczny proces dyskusji i podejmowania decyzji, w którym mieszkańcy gminy decydują o tym, w jaki sposób wydawać część środków z jej budżetu.
Najczęściej jest on tworzony poprzez wykorzystanie takich narzędzi, jak poznanie priorytetów w wydawaniu pieniędzy, wybór delegatów budżetowych, reprezentujących lokalne społeczności, wsparcie techniczne ze strony urzędów miast i gmin, a następnie implementacja pomysłów mających bezpośrednie przełożenie na jakość życia mieszkańców.
Budżet partycypacyjny w Porto Alegre.
Pierwszy pełny proces tworzenia budżetu partycypacyjnego rozpoczął się w brazylijskim mieście Porto Alegre już w roku 1989. To coroczny proces dyskusji i podejmowania decyzji, w którym tysiące mieszkańców miasta decyduje, jak wydawać część tamtejszego budżetu miejskiego. W procesie sąsiedzkich, regionalnych i ogólnomiejskich zgromadzeń otwartych dla wszystkich, obywatele i wybrani delegaci budżetowi głosują nad tym, jakie priorytetowe potrzeby dofinansować i na jakim poziomie. Na pierwszym etapie sąsiedzi wybierają delegatów dzielnicowych i tematycznych, którzy następnie, na nieoficjalnych spotkaniach decydują o priorytetowych inwestycjach, przyznając im określoną liczbę punktów – im więcej, tym ważniejsza inwestycja. W drugiej rundzie obradują wspólnie zebrania dzielnicowe i tematyczne, które wybierają radnych do rady budżetu partycypacyjnego.
Naukowcy tacy jak m.in. Rebecca Abers, Gianpaolo Baiocchi i Leonardo Avritzer badali wpływ budżetu partycypacyjnego na rządowe wydawanie pieniędzy i alokację zasobów. Odkryli trend zmierzający w kierunku wydawania większej ilości pieniędzy w najmniej do tej pory finansowanych dzielnicach. Większość wniosków opierała się jednak na danych rządowych i trudno je jednoznacznie zweryfikować.
Budżet partycypacyjny na świecie.
Od czasu powstania w Ameryce Południowej, budżet partycypacyjny rozszerzył się na setki miast całego świata, w tym w Europie, Azji, Afryce czy też Ameryce Północnej. W niektórych miastach został wprowadzony do szkół, uniwersytetów i budownictwa społecznego czy instytucji kultury. Mechanizmy stosowania budżetu partycypacyjnego różnią się od siebie, dostosowując do lokalnego kontekstu, różny jest także procent miejskiego budżetu oddawanego do dyspozycji mieszkańców.
W Europie projekt podchwyciły miejscowości we Francji, Włoszech, Niemczech, Hiszpanii i Wielkiej Brytanii. Jest to też popularny sposób oddawania władzy mieszkańcom miast Kanady.
Budżet partycypacyjny w Polsce.
W Polsce kwestią oddolnej demokracji zajmował się Rafał Górski, anarchista, który napisał poświęconą temu zagadnieniu książkę "Bez państwa. Demokracja uczestnicząca w działaniu". Stowarzyszenie Liderów Lokalnych Grup Obywatelskich w ramach programu Laboratorium Monitoringu Budżetu analizuje jakość konsultacji społecznych, w tym konsultacji dotyczących tworzenia budżetu gminy.
Budżet obywatelski po raz pierwszy wprowadzono w 2011 w Sopocie, obecnie wprowadzany jest w wielu miastach, zazwyczaj na poziomie budżetu gminy – m.in. w Bydgoszczy, Łodzi, Radomiu, Wrocławiu, Warszawie, Poznaniu, Tarnowie, Toruniu, Krakowie, Elblągu, Gdańsku, Kielcach czy Wodzisławiu Śląskim. Z tego narzędzia korzysta około 320 miastach, w których w ramach edycji na 2017 rok planowano przeznaczyć na ten cel łącznie ponad pół miliarda złotych. 
W 2018 r. do ustaw o samorządach: gminnym, powiatowym i województwa dodano regulacje o budżecie obywatelskim, które są stosowane od kadencji 2018-2023. Szczegóły dotyczące projektu budżetu obywatelskiego określają uchwały organu stanowiącego właściwej jednostki samorządu terytorialnego. W gminach niebędących miastami na prawach powiatu realizacja budżetu obywatelskiego nie jest obowiązkowa.
Krytyka.
Niemiecki architekt Markus Miessen zwrócił uwagę na to, że budżet partycypacyjny może stać się przeciwieństwem wzmocnienia sił obywatelskich i sprawczości społeczności lokalnych, służąc legitymizacji poczynań władzy. Może się tak dziać w sytuacji wdrożenia go w sposób dający obywatelom iluzję poczucia sprawczości w zakresie np. jednego procenta posiadanych przez dane władze środków, przy jednoczesnym odwiedzeniu ludzi od rozważania wydatkowania pozostałych 99 procent budżetu. Skutecznie eliminuje to konflikty i potencjalne protesty. Budżet obywatelski staje się w takiej sytuacji dodatkowym plebiscytem, w miejsce realnej dyskusji nad kształtem rozwoju miejscowości.

</doc>
<doc id="1144362" url="https://pl.wikipedia.org/wiki?curid=1144362" title="Okruch skalny">
Okruch skalny

Okruchy skalne - drobiny lub części skały, powstałe na skutek rozkruszenia się skały lub jej mechanicznego rozpadu. Okruchy skalne mogą przybierać różne kształty oraz osiągać różne wielkości np: piasek, głazy. Stosunkowo niewielkich rozmiarów okruchy mogą być przemieszczane przez wiatr, spływ epizodyczny, rzeki, lodowiec.

</doc>
<doc id="1144367" url="https://pl.wikipedia.org/wiki?curid=1144367" title="Nanavira Thera">
Nanavira Thera

Ñāṇavīra Thera, właśc. Harold Edward Musson (ur. 5 stycznia 1920 w Aldershot, zm. 5 lipca 1965 w Bundali) – brytyjski mnich buddyjski w tradycji theravādy.
Autor opublikowanych w 1963 roku "Notes on Dhamma", które wraz z jego listami zostały wydane w 1987 roku jako "Clearing the Path: Writings of Ñāṇavīra Thera (1960-1965)". Książka stała się przedmiotem kontrowersji w środowisku buddyjskim, ze względu na zawartą w niej krytykę niektórych tekstów tradycji theravādy, m.in. "Abhidhammapiṭaki", "Visuddhimaggi" i "Paṭisambhidāmaggi". Przez niektórych została nazwana "najważniejszą książką napisaną w tym wieku" oraz "najwybitniejszą pracą o Dhammie, która pojawiła się od czasu, gdy Nikāye zostały spisane na palmowych liściach w Aluvihārze", inni uważali ją za "zawierającą mnóstwo błędów". W 1998 roku bhikkhu Bodhi opublikował krytyczny esej zatytułowany "A Critical Examination of Ñāṇavīra Thera's "A Note on Paṭiccasamuppāda"" na temat jednego rozdziału z "Notes on Dhamma".

</doc>
<doc id="1144369" url="https://pl.wikipedia.org/wiki?curid=1144369" title="Poskramianie zwierząt">
Poskramianie zwierząt

Poskramianie zwierząt - zabieg polegający na obezwładnieniu zwierzęcia, w celu przeprowadzenia badań lub zabiegów leczniczych lub profilaktycznych. Bez dobrego unieruchomienia zwierzęcia, wykonywanie wielu czynności byłoby niemożliwe. Poskramianie chroni przed nieszczęśliwymi wypadkami. 
Zwykle powinno się zaczynać poskramianie od sposobów najprostszych.
Poskramianie koni.
- za pomocą poskromu
- zakładanie uzdy lub kantara
- trzymanie za uszy
- zakładanie kaptura na głowę
- zakładanie dutki (ma szerokie zastosowanie przy poskramianiu koni, dwa rodzaje dutki: dwa kawałki drewna połączone sznurkiem lub jeden kawałek z pętlą, za pomocą dutki sprawiając ból zwierzęciu odwracamy uwagę od wykonywanego zabiegu). Nie u wszystkich zwierząt dutka daje dobre rezultaty.
- podnoszenie kończyny przedniej - podnosząc kończynę stajemy na wysokości barku, jedną ręką zmieniamy ciężar ciała zwierzęcia, a drugą chwytamy i unosimy do góry. Kończynę trzymamy w sposób delikatny, można również pęcinę obwiązać liną i przerzucić linę przez grzbiet.
- podnoszenie kończyny tylnej - podnosząc kończynę tylną stajemy na wysokości zadu konia, opierając konia zmieniamy jego ciężar na drugą kończynę, chwytamy w okolicy pęciny, podciągamy ją do góry opierając na udzie.
Poskramianie bydła.
Unieruchamianie krów w pozycji stojącej:
unieruchamianie krowy ręcznie: podchodzimy do zwierzęcia z boku, jedną ręką chwytamy za róg zwierzęcia, a drugą chwyta się za przegrodę nosową.
- zakładanie na przegrodę nosową kleszczy Harmsa
- zakładanie na przegrodę nosową pierścieni, czyli kółek; kółka zakładamy u buhajów przebijając przegrodę nosową, do kółka zakładamy drążek
- nakładanie pętli na szczękę i żuchwę 
- przywiązywanie głowy do słupa lub drzewa
- chwyt za ogon w celu unieruchomienia zadu (chwyta się za ogon dwoma rękami podnosi się do góry i do przodu
- unieruchamianie kończyn:
a) podnoszenie kończyny piersiowej
b) unieruchomienie kończyn za pomocą drążków
c) zastosowanie dutki kończynowej na ścięgno Achillesa
d) związanie obydwu kończyn tylnych.

</doc>
<doc id="1144371" url="https://pl.wikipedia.org/wiki?curid=1144371" title="Skok przez konia">
Skok przez konia



</doc>
<doc id="1144374" url="https://pl.wikipedia.org/wiki?curid=1144374" title="Skok (gimnastyka)">
Skok (gimnastyka)

Skok przez stół gimnastyczny nazywany też skokiem przez konia – jedna z konkurencji w gimnastyce sportowej, polegająca na przeskoczeniu stołu gimnastycznego (po odbiciu się od niego) z zaprezentowaniem w locie elementów gimnastycznych. Wykonanie skoku składa się z:
Skok jest jednym z dwóch ćwiczeń gimnastycznych obok ćwiczeń wolnych, które wykonują zarówno kobiety, jak i mężczyźni.
Jednym z czołowych polskich i światowych zawodników w skoku jest Leszek Blanik, który zdobył w tej konkurencji szereg medali, w tym 2 olimpijskie: brązowy w 2000 r. (Sydney) i złoty w 2008 r. (Pekin), 3 mistrzostw świata: srebrne w latach 2002 (Debreczyn) i 2005 (Melbourne) oraz złoty w 2007 r. (Stuttgart) i 3 mistrzostw Europy: srebrny w 1998 r. (Petersburg), brązowy w 2004 r. (Lublana) i złoty w 2008 r. (Lozanna).
Leszek Blanik jest także pierwszym i, jak dotąd, jedynym polskim gimnastykiem sportowym, którego nazwisko dało miano skokowi, co stało się dzięki temu, że jako pierwszy na świecie wykonał go poprawnie. Zarejestrowany przez Międzynarodową Federację Gimnastyczną pod numerem 332, blanik składa się z przerzutu w przód połączonego z dwoma i połową salta w pozycji łamanej po odbiciu od stołu z ramion.

</doc>
<doc id="1144376" url="https://pl.wikipedia.org/wiki?curid=1144376" title="Franco Sensi">
Franco Sensi

Francesco „Franco” Sensi (ur. 29 lipca 1926 w Rzymie, zm. 17 sierpnia 2008 tamże) – włoski przedsiębiorca, polityk, a także działacz sportowy. Był prezesem klubu piłkarskiego AS Roma.
Działalność.
Sensi był współudziałowcem firmy „Compagnia Italpetroli Spa”, włoskiego koncernu petrochemicznego. Sprawował także funkcję burmistrza miasta Visso leżącym w prowincji Macerata. Był członkiem Chrześcijańskiej Demokracji.
W 1993 roku wraz z Pietrem Mezzaromą Sensi przejął większość akcji i kontrolę nad klubem piłkarskim AS Roma (obecnie jego kompania posiada 64,3% akcji). 8 listopada został mianowany prezesem klubu. W 1999 roku przekształcił Romę w spółkę akcyjną i tym samym rzymski klub stał się trzecim obok S.S. Lazio i Juventusu klubem notowanym włoskiej giełdzie papierów wartościowych, Borsa Italiana.
Za kadencji Sensiego Roma zdobyła mistrzostwo Włoch w 2001 roku, wicemistrzostwo w latach 2002, 2004, 2007, Puchar Włoch w 2007 i Superpuchar Włoch w latach 2002 i 2007.
Zmarł 17 sierpnia 2008 o 23:35 w Poliklinice Gemelli w Rzymie z powodu problemów z oddychaniem.

</doc>
<doc id="1144379" url="https://pl.wikipedia.org/wiki?curid=1144379" title="Francesco Sensi">
Francesco Sensi



</doc>
<doc id="1144390" url="https://pl.wikipedia.org/wiki?curid=1144390" title="Erytrofobia">
Erytrofobia

Erytrofobia (łac. "erythrophobia" z gr. "erytros" 'czerwony' i "phobos" 'strach, lęk') – chorobliwy lęk przed czerwienieniem się. Jest zwykle jednym z objawów fobii społecznej, choć może też występować samodzielnie ("erythrophobia separata"). Zwykle skutkuje właśnie rumienieniem się, np. w sytuacjach towarzyskich; może to prowadzić do unikania ich. Takie chorobliwe czerwienienie się może być spowodowane zaburzeniami układu współczulnego. Do leczenia izolowanej erytrofobii bywają niekiedy stosowane β-blokery, np. propranolol; natomiast w przypadku cięższych współistniejących zaburzeń lękowych (np. w fobii społecznej) optymalnym wyjściem jest leczenie podstawowego zaburzenia.

</doc>
<doc id="1144393" url="https://pl.wikipedia.org/wiki?curid=1144393" title="Clifton Collins, Jr.">
Clifton Collins, Jr.



</doc>
<doc id="1144394" url="https://pl.wikipedia.org/wiki?curid=1144394" title="Boldklubben Frem af 1886">
Boldklubben Frem af 1886



</doc>
<doc id="1144399" url="https://pl.wikipedia.org/wiki?curid=1144399" title="Randy">
Randy

Randy – szwedzki zespół grający punk rock, inspirowany twórczością zespołów Ramones czy Misfits. Zespół wydał dotychczas sześć płyt długogrających.

</doc>
<doc id="1144406" url="https://pl.wikipedia.org/wiki?curid=1144406" title="II koalicja antyfrancuska">
II koalicja antyfrancuska

Tzw. „druga koalicja” (1798–1802) była powtórną próbą zjednoczenia mocarstw europejskich dążących do zniszczenia, a jeśli się to nie uda – poważnego osłabienia rewolucyjnej Francji. W czasie gdy generał Napoleon Bonaparte prowadził kampanię w Egipcie, nieprzyjazne Francji państwa zaczęły przygotowania do kolejnego uderzenia. Austria i carska Rosja formowały nowe armie, przygotowując się do uderzenia wiosną 1799 roku na terenie Niemiec i północnych Włoch.
Pod auspicjami Zjednoczonego Królestwa, a pod formalnym przewodnictwem cara Pawła I, utworzona została koalicja państw w składzie: Austria, Zjednoczone Królestwo, Rosja, Portugalia, Królestwo Neapolu i Imperium Osmańskie. Napoleon miał niewielkie szanse na szybkie przerzucenie swego korpusu ekspedycyjnego z Egiptu do Europy, co budziło nadzieje koalicjantów.
Preludium.
W roku 1798 działania zbrojne na terenie Italii prowadziły jedynie wojska neapolitańskie, zajmując nawet przejściowo opanowany przez Francuzów Rzym. Król Neapolu Ferdynand IV nie chciał wojny, ale pod wpływem żony posła brytyjskiego (i kochanki adm. Nelsona) zdecydował się na antyfrancuską wyprawę. Wkrótce jednak gen. Championnet pokonał armię neapolitańską pod Civita Castellana i w grudniu odzyskał Rzym, do którego wkroczyła Legia gen. Kniaziewicza. Następnie wojska francuskie zdobyły Neapol przekształcając królestwo w Republikę Partenopejską. Jednocześnie do Francji przyłączony został Piemont, którego władca Karol Emanuel IV musiał udać się na wygnanie. Sukcesy francuskie były jednak przejściowe.
Wojna.
Na początku 1799 połączona flota rosyjsko-turecka pod dowództwem adm. Uszakowa wypędziła Francuzów z Wysp Jońskich, a 28 kwietnia zerwane zostały rokowania pomiędzy przedstawicielami Francji i Świętego Cesarstwa. Anglicy zajęli Maltę, a w Kampanii i Kalabrii wybuchło antyfrancuskie powstanie chłopskie, wsparte desantem wojsk rosyjskich i osmańskich z Korfu. W czerwcu Neapol skapitulował, a wojska francuskie wycofały się spiesznie na północ.
Tam jednak również Francuzom nie wiodło się najlepiej. Rosyjski generał Suworow odniósł szereg zwycięstw we Włoszech zmuszając wojska francuskie pod dowództwem Moreau do wycofania się z doliny Padu w rejon Genui i podnóża Alp Francuskich, a po bitwie nad Trebbią odrzucił idący z południa korpus gen. MacDonalda z powrotem w Apeniny.
Pokonanie sił francuskich nie było możliwe bez opanowania Szwajcarii. Austriacy nie kwapili się do prowadzenia działań w tak trudnym terenie, więc zrzucili wszystko na Rosjan. Z południa, przez Alpy, atakował korpus Suworowa, a z północy siły gen. Rimskiego-Korsakowa. Wojska Korsakowa zostały pokonane w dwóch bitwach pod Zurychem przez Massénę, co spowodowało ich wycofanie do Rosji. Parciu Francuzów na południe opierał się Suworow, ale przed okrążeniem i zniszczeniem jego sił uratował upór i wytrzymałość rosyjskiego żołnierza; Suworow przedarł się przez przełęcz św. Gotarda i wiszący nad przepaścią „Diabelski Most” (niem. "Teufelsbrücke"), a następnie na północ, w kierunku Jeziora Bodeńskiego.
Nie powiodło się koalicjantom także w Holandii, gdzie działał korpus ekspedycyjny księcia Yorku i posiłkowe oddziały rosyjskie. Spodziewane powstanie antyfrancuskie nie wybuchło, więc po kilku niepowodzeniach Anglicy wycofali się w październiku, a żołnierzy rosyjskich wywieźli na wyspę Jersey. Wielka Brytania nie przejawiała chęci dalszego angażowania swych sił na lądzie. To zniechęciło Rosjan i spowodowało wystąpienie cara Pawła z koalicji.
W Niemczech, Karol Ludwik Habsburg zmusił Francuzów pod dowództwem Jean-Baptiste Jourdana do wycofania się za Ren i odniósł kilka zwycięstw w polu, Jourdana zastąpił więc Masséna.
Druga faza wojny.
W dniu 9 listopada (18 brumeire'a) 1799 nastąpił w Paryżu wojskowy zamach stanu. W jego wyniku Dyrektoriat został obalony, a władza dostała się w ręce Napoleona – pierwszego konsula. Przejął on też natychmiast inicjatywę wojenną, żądając by Austria wycofała się z Półwyspu Apenińskiego. Gdy ultimatum nie zostało przyjęte, Napoleon, po ryzykownej przeprawie wojsk francuskich przez Przełęcz Świętego Bernarda w Alpach (14-21 maja 1800), rozbił siły austriackie 14 czerwca pod Marengo. Następnie Francuzi zajęli Monachium i zagrozili Wiedniowi, stolicy Austrii.
Austriacy po kilku miesiącach zawieszenia broni wznowili działania, ale 3 grudnia gen. Moreau pokonał ich pod Hohenlinden w Bawarii, gdzie znakomitą postawą odznaczyli się ułani polskiej Legii Naddunajskiej. Zmusiło to Austrię do zawarcia 9 lutego 1801 pokoju w Lunéville, przywracającego stan posiadania, jak po włoskich zwycięstwach Napoleona z 1797.
Wielka Brytania wycofała się z wojny jako ostatnia, podpisując 25 marca 1802 r. pokój w Amiens.
Skutki.
Austria wycofała się z wojny w lutym 1801 roku. Według ustaleń z Lunéville granica Francji i Rzeszy miała przebiegać wzdłuż Renu. Austria zachowywała Wenecję, a Francja odzyskiwała Piemont i Lombardię.
Na mocy podpisanego 25 marca 1802 roku traktatu Wielka Brytania zatrzymywała zagarniętą Hiszpanii wyspę Trinidad i zabraną Holandii wyspę Cejlon, a nadto otrzymała w zarząd (teoretycznie na pół roku) holenderską kolonię Kap w południowej Afryce. W zamian za to Malta miała zostać zwrócona Kawalerom Maltańskim, a wojska francuskie w Egipcie otrzymać swobodę powrotu do ojczyzny.

</doc>
<doc id="1144407" url="https://pl.wikipedia.org/wiki?curid=1144407" title="Argument snu">
Argument snu

Argument snu – jedna z najpopularniejszych hipotez sceptyków, w Europie po raz pierwszy przedstawiona przez Kartezjusza w "Méditations Metaphysiques".
Hipoteza ta nawiązuje do tego, iż podczas snu ludzie najczęściej nie zdają sobie sprawy, iż znajdują się właśnie w śnie (z wyjątkiem snów świadomych). To zachęciło filozofów do rozważania, czy człowiek przypadkiem nie jest w ciągłym śnie, a nie obudzony w rzeczywistości (lub innymi słowy, skąd wie, iż aktualnie nie śpi).
W Azji argument ten jest znany jako "Zhuangzi śnił, że jest motylem" (chiń. 莊周夢蝶 Zhuāng Zhōu mèng dié). Nawiązuje on do pewnej nocy, podczas której Zhuangzi śnił, iż jest beztrosko latającym motylem. Po obudzeniu się zaczął rozważać, jak może on określić, czy jest aktualnie Zhuangzi, który właśnie się obudził, czy motylem, który właśnie zaczął śnić, iż jest Zhuangzi. Ta metafora znana jest również jako "wielki sen".

</doc>
<doc id="1144416" url="https://pl.wikipedia.org/wiki?curid=1144416" title="Traktat pokojowy w Buczaczu">
Traktat pokojowy w Buczaczu



</doc>
<doc id="1144417" url="https://pl.wikipedia.org/wiki?curid=1144417" title="Bio (ujednoznacznienie)">
Bio (ujednoznacznienie)



</doc>
<doc id="1144420" url="https://pl.wikipedia.org/wiki?curid=1144420" title="Osadzarka">
Osadzarka

Osadzarka – maszyna do wzbogacania urobku, w której wskutek np. pulsującego działania wody urobek rozdziela się na warstwy ziaren. Ziarna węgla układają się w warstwie najwyższej, w dolnej – ziarna skały płonnej.

</doc>
<doc id="1144422" url="https://pl.wikipedia.org/wiki?curid=1144422" title="Dariusz Prosiecki">
Dariusz Prosiecki

Dariusz Prosiecki (ur. 19 sierpnia 1978 w Sanoku) – polski dziennikarz radiowy i telewizyjny, reporter.
Życiorys.
W 1993 ukończył Szkołę Podstawową nr 4 w Sanoku. Był harcerzem sanockiego hufca ZHP. Pracował w redakcji tygodnika „Echo Sanoka”. W 1997 zdał maturę w I Społecznym Liceum Ogólnokształcącym w Sanoku. Został absolwentem Wydziału Dziennikarstwa i Nauk Politycznych Uniwersytetu Warszawskiego.
Pracę dziennikarską zaczął w lokalnej rozgłośni Radio FAN na Podkarpaciu. Następnie pracował dla RMF FM i Radia Zet. W październiku 2004 podjął pracę w stacji telewizyjnej TVN24. Po kilku miesiącach, w 2005 został reporterem „Faktów” TVN. Zajmował się głównie tematami dotyczącymi obrony, służb specjalnych i polityki. Relacjonował wiele światowych konfliktów zbrojnych m.in. wojnę w Iraku, Afganistanie, Gruzji i Kosowie. 
W październiku 2021 odszedł z Faktów TVN. Został w tym czasie Głównym Specjalistą ds. Komunikacji i Wizerunku w Polskiej Agencji Żeglugi Powietrznej. Do jego obowiązków należało m.in. budowanie relacji międzynarodowych oraz kontakty z organami Unii Europejskiej. W czerwcu 2022 odszedł z tej funkcji i został wtedy dyrektorem departamentu marketingu i komunikacji w organizacji zrzeszającej pracodawców Pracodawcy RP.
Życie prywatne.
Został mężem Karoliny Hytrek-Prosieckiej (reporterka TVN24 Biznes i Świat, dyrektor ds. komunikacji profesjonalnej ligi piłkarskiej Ekstraklasa).

</doc>
<doc id="1144423" url="https://pl.wikipedia.org/wiki?curid=1144423" title="Biblioteka inżynierii oprogramowania">
Biblioteka inżynierii oprogramowania



</doc>
<doc id="1144425" url="https://pl.wikipedia.org/wiki?curid=1144425" title="Orba Squara">
Orba Squara

Orba Squara to pseudonim nowojorskiego piosenkarza i kompozytora muzycznego Mitcha Davisa, grającego indie rock. Jego piosenka Perfect Timing (This Morning) jest tłem muzycznym w reklamach Apple iPhone'a. Davis wydał jeden album muzyczny - Sunshyness. Davis gra na wielu instrumentach "organkowych", to znaczy: na mandolinie, dzwonkach, akordeonie, sitarze, skrzypcach, harmonijce ustnej, pianinie, ksylofonie i ukulele. Davis rozpoczął rozprzestrzenianie się jego piosenek, dając ich kopie swoim przyjaciołom. Wkrótce Davisem zainteresowała się wytwórnia muzyczna Universal Music Group. Do dziś płyty Davisa wydaje wytwórnia Universal Music Group.

</doc>
<doc id="1144429" url="https://pl.wikipedia.org/wiki?curid=1144429" title="Ismail Enver">
Ismail Enver



</doc>
<doc id="1144445" url="https://pl.wikipedia.org/wiki?curid=1144445" title="Droga krajowa B504 (Niemcy)">
Droga krajowa B504 (Niemcy)

Droga krajowa 504 () – niemiecka droga federalna przebiegająca na osi północ-południe i jest połączeniem drogi B9 z przejściem granicznym z Holandią w Grunewald i ponownie z drogą B9 w Goch w zachodniej Nadrenii Północnej-Westfalii.
Droga, jest oznakowana jako B504 od początku lat 70. XX stulecia.
Z powodu wielu wypadków na skrzyżowaniu B9 z K15 i w pobliżu postanowiono zastąpić skrzyżowanie rondem. Budowa rozpocznie się 14 sierpnia i ma potrwać do listopada 2017.

</doc>
<doc id="1144451" url="https://pl.wikipedia.org/wiki?curid=1144451" title="Miłość w czasach zarazy (film)">
Miłość w czasach zarazy (film)

Miłość w czasach zarazy () – amerykański fabularny film obyczajowy z 2007 w reżyserii Mike’a Newella, ekranizacja powieści "Miłość w czasach zarazy" (1985) Gabriela Garcíi Márqueza.
Na specjalne zaproszenie Marqueza, w filmie trzy piosenki – napisane wspólnie z Antonio Pinto - wykonuje Shakira: „La Despedida”, „Hay Amores” i „Pienso en Ti”. Piosenka „Despedida” była w 2008 nominowana do Złotego Globu w kategorii Najlepsza oryginalna piosenka do filmu.
Obsada.
Źródło

</doc>
<doc id="1144454" url="https://pl.wikipedia.org/wiki?curid=1144454" title="Wadi al-Dżadid">
Wadi al-Dżadid



</doc>
<doc id="1144456" url="https://pl.wikipedia.org/wiki?curid=1144456" title="Al-Wadi al-Dżadid">
Al-Wadi al-Dżadid



</doc>
<doc id="1144458" url="https://pl.wikipedia.org/wiki?curid=1144458" title="Nonanol">
Nonanol

Nonanol, CH3(CH2)8OH – organiczny związek chemiczny z grupy alkoholi, zbudowany z dziewięciowęglowego prostego łańcucha węglowego i grupy hydroksylowej przy atomie węgla 1.
Jest to bezbarwna lub lekko żółta ciecz o woni drzewa cytrusowego. Występuje naturalnie w pomarańczach. Wykorzystywany jest w produkcji sztucznego oleju cytrynowego. Różne jego estry są używane w perfumerii.

</doc>
<doc id="1144464" url="https://pl.wikipedia.org/wiki?curid=1144464" title="Poppy 2A">
Poppy 2A

Poppy 2A (wysłany pod nazwą Solrad 6, ang. "Solar Radiation 6" – „promieniowanie słoneczne”) – amerykański satelita wywiadu elektronicznego serii Poppy. Miał na pokładzie instrumenty do badania promieniowania słonecznego i taki też podawano oficjalnie cel jego misji. Jego głównym zadaniem było zbieranie danych o parametrach pracy radzieckich radarów obrony powietrznej i antybalistycznej. Prawdziwy, wywiadowczy charakter misji pozostawał utajniony do 2005 roku.
Satelita został zbudowany przez Naval Research Laboratory (NRL). Należał do drugiej generacji satelitów Poppy. Jego średnica wynosiła 61 cm, a długość 81 cm. Na kadłubie satelity było umieszczonych 8 okrągłych paneli ogniw słonecznych.
Z powodu awarii członu Agena D satelita wszedł na eliptyczną orbitę o krótkiej żywotności. Spłonął przy ponownym wejściu w atmosferę 1 sierpnia 1963.

</doc>
<doc id="1144477" url="https://pl.wikipedia.org/wiki?curid=1144477" title="Karłowatość typu Larona">
Karłowatość typu Larona

Karłowatość typu Larona (zespół Larona, ang. Laron syndrome) – rzadka choroba uwarunkowana genetycznie, wynikająca z defektu odpowiedzi receptorów obwodowych dla hormonu wzrostu. Jest dziedziczona w sposób autosomalny recesywny. Charakteryzuje się dużym wydzielaniem somatotropiny (hormonu wzrostu) i brakiem wydzielania somatomedyny C. Receptory nie odpowiadają w tym przypadku na GH. Cechą charakterystyczną zespołu oprócz karłowatości jest otyłość centralna, hiperlipidemia, insulinooporność i małe prącie.
Nazwa pochodzi od nazwiska izraelskiego naukowca Cewiego Larona.

</doc>
<doc id="1144480" url="https://pl.wikipedia.org/wiki?curid=1144480" title="Mistrzostwa Świata w Piłce Siatkowej Mężczyzn 1986">
Mistrzostwa Świata w Piłce Siatkowej Mężczyzn 1986

Mistrzostwa Świata w Piłce Siatkowej Mężczyzn 1986 odbyły się w Paryżu (Francja). Trwały od 25 września do 5 października 1986 roku.
Pierwsza faza grupowa.
Grupa A.
 Montpellier
Wyniki
Tabela
Grupa B.
 Tourcoing
Wyniki
Tabela
Grupa C.
 Clermont-Ferrand
Wyniki
Tabela
Grupa D.
 Orlean
Wyniki
Tabela
Druga faza grupowa.
Grupa E.
 Tuluza
Wyniki
Tabela
Grupa F.
 Nantes
Wyniki
Tabela
Mecze o miejsca 13-16..
 Évreux
Wyniki
Tabela
Faza finałowa.
 Paryż
Mecze o miejsca 9-12..
Mecz o 9. miejsce
Mecz o 11. miejsce
Mecze o miejsca 5-8..
Mecz o 5. miejsce
Mecz o 7. miejsce

</doc>
<doc id="1144483" url="https://pl.wikipedia.org/wiki?curid=1144483" title="Anisakis">
Anisakis

Anisakis – rodzaj nicieni z rodziny Anisakidae, będących kosmopolitycznymi pasożytami spotykanymi w morzach i oceanach półkuli północnej. Dorosłe osobniki pasożytują w żołądkach ssaków morskich, głównie waleni. Żywicielami pośrednimi nicieni "Anisakis" są ryby, u których pasożyt ten występuje w 3 stadium larwalnym, inwazyjnym dla człowieka. Spożycie ryb zawierających żywe larwy może stanowić zagrożenie dla zdrowia, ze względu na zdolność tych pasożytów do penetracji błony śluzowej przewodu pokarmowego człowieka. Skutkiem penetracji mogą być uszkodzenia ściany żołądka i jelita. Chorobę wywołaną przez nicienie z rodzaju "Anisakis" określono mianem anisakiozy. Opisano także przypadki wystąpienia reakcji alergicznych po spożyciu ryb zawierających larwy "Anisakis", manifestujących się jako pokrzywka, obrzęk naczynioruchowy, astma, kontaktowe zapalenie skóry a nawet zagrażający życiu wstrząs anafilaktyczny.
Najpopularniejsze gatunki należące do tego rodzaju to: "Anisakis simplex" występujący również w Morzu Bałtyckim i "Anisakis pegreffi". Są to gatunki o tzw. szerokiej specyficzności, które występują w szeregu żywicieli ostatecznych, pośrednich oraz paratenicznych. Do niedawna "Anisakis simplex" był uważany za gatunek kosmopolityczny. Niedawne badania oparte na technikach molekularnych wykazały, że gatunek ten dzieli się na populację atlantycką i pacyficzną, co może mieć niebagatelne znaczenie dla epidemiologii.

</doc>
<doc id="1144488" url="https://pl.wikipedia.org/wiki?curid=1144488" title="Alkazar w Madrycie">
Alkazar w Madrycie

Królewski Alkazar w Madrycie (hiszp. "Real Alcázar de Madrid"), zwany również "Starym Alkazarem" ("El viejo Alcázar") – nieistniejący obecnie kompleks pałacowy w centrum Madrytu, oficjalna siedziba królewska i administracyjne centrum Imperium hiszpańskiego od czasów panowania Karola I do 24 grudnia 1734 r., kiedy to budowla spłonęła w wyniku pożaru. Obecnie na miejscu Alkazaru wznosi się Pałac Królewski w Madrycie.
Historia.
Alkazar znajdował się w miejscu, gdzie w czasach przedarabskich znajdował się zamek madrycki ("Castillo de Madrid") z czasów Wizygotów. Budynek ten istniał więc przed założeniem miasta Madryt w początkach 720 r. i ewoluował w czasach po konkwiście arabskiej. Jednakże właściwy Alkazar powstał dopiero pomiędzy 850 a 866, kiedy to na polecenie emira Muhammada ben Abd al Rahmmana wybudowano cytadelę (al-Mudaina) nazywaną "al kasr al Mayrit".
W 1083 Alfons VI zdobył zamek w Magerit ("Mayrit") i włączył do swego dominium. Kolejni władcy Kastylii przyczynili się do rozwoju budowli zwanej z arabska alkazarem. Szczególnie zasłużyła się w tej materii dynastia Trastámara, której władcy włączyli zamek w system obronny Kastylii i uczynili jedną z ważniejszych fortec broniącej dostępu do zamku w Segowii. XVII-wieczne widoki zachodniej fasady Alkazaru ukazują pozostałości pierwotnej średniowiecznej architektury zachowane w czasie późniejszych przebudów. Charakterystyczne są zwłaszcza trzy półwieże zakończone spiczastymi dachami.
W 1329 r. odbyło się w Alkazarze pierwsze zebranie Kortezów. Henryk III de Trastámara nakazał podwyższenie niektórych wież, a jego syn Jan II ufundował nową kaplicę i bogato zdobioną salę, którą zwano Bogatą Salą ("Sala Rica"). Zamek był jedną z ulubionych rezydencji Henryka IV, tutaj także przyszła na świat 28 lutego 1462 r. Joanna la Beltraneja. W późniejszych czasach Alkazar ucierpiał w czasie wojny w 1476 r. oraz ponownie w 1520 r. w czasie powstania Comuneros.
W początkach XVI w. rezydujący w pobliskim Toledo dwór królewski często zatrzymywał się w Madrycie w czasie podróży do Valladolid, Burgos, Segowii, czy leżących blisko Madrytu lasów El Pardo i Valsaín. W 1537 r. Karol I podjął decyzję o przebudowie istniejącego zamku. Zatrudnił w tym celu architektów Luis de Vega oraz Alonso de Covarrubias, którzy uczynili z Alkazaru renesansową rezydencję. Powstały dwa dziedzińce zwane dziedzińcem króla ("patio del Rey") i dziedzińcem królowej ("patio de la Reina"), przedzielone pośrodku krużgankiem w którym umieszczono główną klatkę schodową ("escalera principal"). Oba dziedzińce otoczono krużgankami i ozdobiono granitem.
Za panowania Filipa II kontynuowano przebudowę i adaptację Alkazaru na oficjalną siedzibę monarchy w nowej stolicy Hiszpanii. Przebudową kierował w latach 1561–1598 Gaspar de la Vega. Architekt ten połączył dwie kwadratowe wieże stanowiące dominantę architektoniczną głównej fasady Alkazaru za pomocą krytej galerii. Filip II mając w pamięci wspomnienie swej wizyty w Niderlandach, kazał Juanowi Bautiście de Toledo wybudować wieżę, która swym stylem nawiązywać będzie do budowli Flandrii. Wieża nazywana później Złotą ("Torre Dorada") lub Wysoką ("Torre Alta"), powstała w zachodnim narożniku pałacu w stylu określanym jako flamandzki, choć jedyne co można określić jako flamandzkie w architekturze tej budowli był materiał z jakiego została zbudowana. W Hiszpanii powszechnie stosowano jako materiał budowlany kamień lub wprowadzoną przez arabów cegłę "adobe" wytwarzaną z jasnej gliny. Z tych też materiałów zbudowany był Alkazar, natomiast Złota Wieża powstała z ciemnej cegły wytwarzanej według receptury krajów północy. Również jej architektura była nowatorska, choć nawiązywała do strzelistych katedr Flandrii była rozwiązaniem hiszpańskim. Juan Bautista de Toledo przebudował także najstarsze partie budowli i niektóre sale oraz podwyższył galerie.
W 1609 na polecenie króla Filipa III architekt Francisco de Mora rozpoczął przebudowę fasady głównej pałacu. Następnie kierownictwo prac przejął Juan Gómez de Mora (1610). Podjęto budowę rozległej fasady zabudowując przestrzeń pomiędzy dwoma kwadratowymi wieżami z XV w. i Złotą Wieżą z wieku XVI.
Kolejna znaczniejsza przebudowa miała miejsce za panowania króla Filipa IV w 1636 r. Na polecenie króla architekt Juan Gómez de Mora przebudował wszystkie fasady z wyjątkiem zachodniej. Ujednolicono fasadę główną dodając wieżę we wschodnim narożniku pałacu, zamontowano granitowe gzymsy i balkony oraz żelazne balustrady. Za czasów Carlosa Nawiedzonego wieżę we wschodnim narożniku pałacu, symetryczną do Wieży Złotej i zwaną Wieżą Królowej ("Torre de la Reina"), nakryto spiczastym hełmem.
W pełni ukształtowany Alkazar był budowlą na planie prostokąta z dwoma dziedzińcami – dziedzińcem króla oraz dziedzińcem królowej, przy czym ten ostatni był większy od pierwszego. Brama główna znajdowała się w fasadzie południowej. Pałac zbudowano głównie z miejscowych materiałów – cegieł z gliny pochodzącej z rzeki Manzanares oraz granitów z gór Guadarrama.
W wigilię roku 1734, gdy dwór przebywał w Pałacu El Pardo, w Alkazarze wybuchł pożar. Pierwszymi którzy uczestniczyli w gaszeniu byli bracia z pobliskiego klasztoru San Gil. Uczyniono znaczny wysiłek dla ratowania cennego wyposażenia kaplicy królewskiej. Ratowano również cenne dzieła sztuki niezwykle licznie zgromadzone w pałacu. Na szczęście znaczna część bezcennych obrazów znajdowała się wówczas w pałacu Buen Retiro i innych rezydencjach królewskich. Pożar został prawdopodobnie zaprószony w komnacie niedowidzącego nadwornego malarza Jeana Ranca. Ranc z poświęceniem pomagał w ratowaniu wyposażenia pałacu. Pogrążony w depresji zmarł 6 miesięcy po pożarze.
Wkrótce po tym jak pożar strawił niemal cały budynek, przystąpiono do odbudowy. Król Filip V Burbon, urodzony we Francji, w Wersalu, zapragnął budowli w stylu francuskim i nakazał wyburzenie ruin starego pałacu królewskiego.
Wnętrza.
Stary Alkazar w Madrycie posiadał zarówno ciasne, pamiętające czasy średniowiecza i liczne przebudowy, zakamarki, jak i olbrzymie paradne sale. Wyróżniały się wśród nich "Salón de Espejos", "Salón Dorado", "Sala Grande", "Pieza Ochavada", "Galería del cuarto del príncipe", "Capilla Real", "Oratorio de la Reina", "Galería del Cierzo" i wiele innych.
Surowe niemal klasztorne wnętrza zdobiły cenne dzieła sztuki obrazy, rzeźby i bardzo liczna kolekcja tapiserii flamandzkich. Tapiserie z cyklu dzieje Apostolskie według kartonów Rafaela, wykonane w latach 1605–1629, oraz tapiserie z warsztatu Wilhelma Pannemakera, wykonane ok. 1550 r. i przedstawiające dzieje Wertumnusa i Pomony, zdobią dzisiaj nowy Pałac Królewski w Madrycie.
"Salón de Espejos".
"Salón de Espejos", czyli sala lustrzana wziął swą nazwę od dużych luster w bogatych złoconych ramach. Komnatę tę nazywano początkowo nowym salonem ("Salón Nuevo") lub salonem popołudniowym ("Salón de Mediodía"). Wisiały tutaj niezwykle cenne obrazy z kolekcji królewskiej, jak chociażby zachowane w Prado:
W 1658 rozpoczęto prace nad przebudową sali pod kierunkiem Diego Velázqueza, który namalował kilka obrazów do "Salón de Espejos". Wisiały tutaj cztery obrazy z serii mitologicznej jego autorstwa "Apollo", "Adonis i Wenus", "Merkury i Argos" oraz "Amor i Psyche". Główny akcent dekoracyjny stanowiły jednak lwy z brązu (8) symbolizujące królestwo Leónu. Wykonali je wspólnie Mateo Bonarelli i Giuliano Finelli w 1651 r. Zakupione we Włoszech przez Velazqueza, zostały następnie umieszczone jako podstawy stołów-konsoli w sali lustrzanej. Widnieją one na wielu portretach Carlosa Nawiedzonego. Uratowane z pożaru zdobią obecnie podwyższenie tronu w sali tronowej Pałacu Królewskiego w Madrycie oraz stół w Muzeum Prado.
"Salón Dorado".
"Salón Dorado", czyli Salon Złoty zwany również Salą komedii ("Sala de Comedias"), był miejscem zabaw. Tutaj odbywały się tańce, koncerty i inne fiesty. Ozdobiony był tapiseriami z kolekcji królewskiej.
"Sala Grande".
"Sala Grande" była to obszerna galeria w południowo-zachodnim skrzydle pałacu, z której przechodziło się bezpośrednio do "Pieza Ochavada" i "Galería del cuarto del príncipe". Służyła ona jako sala tronowa. Znaczniejszą dekorację sali stanowił wspaniały tron królewski oraz płótna Tycjana z tzw. serii "Dwunastu Cezarów". Wszystkie one uległy zniszczeniu w pożarze Alkazaru w 1734 r., zaś cała seria znana jest obecnie ze sztychów autorstwa Sadelera. Obrazy te namalowane zostały pomiędzy 1537 a 1538 r. dla Fryderyka Gonzagi, księcia Mantui. Tam też (w Mantui) podziwiał je nadworny rytownik cesarza Rudolfa II Habsburga, Aegidius Sadeler i wykonał według nich szkice, a następnie ryciny. W 1627-1628 kiedy po wygaśnięciu głównej linii rodu Gonzagów mantuańskich, wystawiono na aukcję ich wspaniałe zbiory sztuki, "Dwunastu Cezarów" zakupił król angielski Karol I. Natomiast, gdy w 1642 r. wybuchła rewolucja w Anglii i z rozkazu Cromwella zabito króla, jego kolekcja została sprzedana i w znacznej części zakupił ją król Hiszpanii, Filip IV. Wśród nabytych obrazów były również te z wyobrażeniem "Dwunastu Cezarów".
"Pieza Ochavada".
"Pieza Ochavada", czyli Pokój Oktagonalny zwany był tak od ośmiokątnego kształtu sali. Ozdobiono go białymi stiukami. W 1645 r. wkrótce po otrzymaniu stanowiska nadintendenta, malarz królewski Diego Velázquez został zarządcą konstrukcji Pokoju Oktagonalnego.
Pokój zdobiły liczne rzeźby w brązie m.in. alegorie Czterech Cnót (Roztropności, Sprawiedliwości, Umiarkowania, Męstwa) autorstwa Giovanniego Battisty Foggini, wykonane we Florencji i przywiezione do Hiszpanii przez Velazqueza, a także statuy Siedmiu Planet Jacques’a Jonghelincka z ok. 1570 r. Te ostatnie wykonane w Antwerpii, podarowane zostały przez kardynała-infanta Ferdynanda Habsburga, namiestnika Niderlandów, bratu królowi Filipowi IV specjalnie do dekoracji Pokoju Oktagonalnego (wszystkie wymienione rzeźby zdobią obecnie Salę tronową Pałacu Królewskiego w Madrycie). Wystrój komnaty można zobaczyć na "Portrecie królowej Marianny Austriaczki w żałobie" z 1666 r. autorstwa Juana Bautisty Martineza del Mazo.
"Galería del cuarto del príncipe".
"Galería del cuarto del príncipe", czyli galeria apartamentu księcia, nazywana również Galerią króla ("Galería del Rey"), należała do ciągu pokoi następcy tronu infanta Baltasara Carlosa. Wkrótce po tym jak królewicz zmarł niespodziewanie w 1646 r., salę tę przeznaczono na warsztat dla malarza nadwornego Diego Velázqueza, który umieścił tutaj scenę rozgrywającą się na obrazie Las Meninas. Na surowych, klasztornych z zamierzenia, ścianach wisiały obrazy np. kopie obrazów Rubensa "Minerwa i Arachne" oraz Jordaensa "Apollo i Pan", autorstwa Juana Bautisty del Mazo (widoczne w tle Las Meninas).
"Capilla Real".
"Capilla Real", czyli Kaplica królewska znajdowała się w samym centrum budowli tuż obok Wielkiej Klatki Schodowej ("Gran Escalera"). Zasadniczym elementem dekoracyjnym kaplicy były freski wykonane w roku 1699 przez Lucę Giordano (1634-1705). Freski te, przedstawiające Wielki Tydzień ze wspaniałym przedstawieniem "Aniołów adorujących Veraicon", zostały zniszczone w czasie pożaru Alkazaru w 1734 r. Wisiał tutaj obraz autorstwa Rafaela – "Droga krzyżowa", bardziej znany jako "Spasimo di Sicilia" (obecnie w Prado), zaś tabernakulum ozdobione kolorowymi kamieniami ("pietra dura"), wykonał Montini.
"Oratorio de la Reina".
"Oratorio de la Reina", czyli Oratorium królowej znajdujące się obok sypialni królowej we wschodnim skrzydle pałacu, zdobiło namalowane w 1605 r. płótno "Ostatnia Wieczerza", autorstwa Bartolomeo Carducci (1560?-1608) (obecnie w Prado). Najważniejszym akcentem dekoracyjnym był jednak namalowany znacznie później obraz autorstwa Velazqueza "Koronacja Matki Boskiej" (również w Prado). Obraz ten powstał dla królowej Elżbiety Burbon w latach 1641–1644.
"Galería del Cierzo".
"Galería del Cierzo", czyli Galeria Cierzo (nazwa suchego i świeżego wiatru), zbudowana została w XVI w. na bazie odkrytej galerii kolumnowej którą następnie częściowo zabudowano. Architektami tej podłużnej konstrukcji usytuowanej przy północnej fasadzie Alkazaru byli Luís de la Vega i Alonso de Covarrubias. Mieściła się tutaj galeria dziwów natury ("La galería de las rarezas de la naturaleza"). Zdobiły ją portrety królewskich karłów i trefnisiów jak "Pejerón", Antonisa Mora, "el Loco Morata", Alonsa Sancheza Coello, dwa portrety autorstwa Martína de Aguas, przedstawiające Murzyna i szaloną Catalinę "la Portuguesa", a także portrety ulubionej karlicy króla Filipa II i infantki Izabeli Klary – Magdaleny Ruiz oraz olbrzymów Juana Biladon i Juana Núñeza.
Przechowywano tu również odpowiednio spreparowane niezwykłe okazy zwierząt jak „un pájaro extrahordinario” (niezwykły ptak) oraz okazy reprezentujące różne zakątki globu (również zdeformowane), jak „bufano” (bawół) czarny bez rogów oraz niezwykłą kozę górską. Inwentarz z 1636 wymienia szczegółowo wszystkie zebrane przedmioty.
Galeria malarstwa.
W Alkazarze przechowywano największą i najbogatszą w ówczesnej Europie kolekcję malarstwa, powiększaną sukcesywnie od czasów Filipa II (1561). Kolejne inwentarze z lat 1600, 1636, 1666, 1686 i 1700 ukazują bogactwo tych zbiorów. Wykonano również spisy po 1734 r. oraz dodatkowe po śmierci Filipa V.
Stosownie do inwentarza sporządzonego w 1686 r. przez Don Bernabé de Ochoa w Alkazarze znajdowały się następujące obrazy:
Kopie z oryginału.
Albrecht Dürer (4), Alonso Cano (1), Anibale Caracci (14), Anton van Dyck (4), Bassano Starszy (4), Correggio (2), Pieter Snayers (3), Guido Reni (3), Jusepe de Ribera (2), Marten de Vos (2), Parmigianino (2), Rafael Santi (6), Rubens (45), Tycjan (28)
Łącznie: 120
Znane szkoły.
hiszpańska (35), włoska (33), francuska (22), flamandzka (103), szkoła Albrechta Dürera (22), szkoła Boscha (10), szkoła Tycjana (1), szkoła Tintoretta (23), szkoła Leonarda da Vinci (1), szkoła Guido Reniego (1), szkoła Carreño de Mirandy (3)
Łącznie: 234
Obrazy szkół nieznanych.
Łącznie: 579
Wszystkich obrazów w roku 1686 było więc 1547. Wiele bezcennych dzieł sztuki, które zdobiły ściany Alkazaru jest obecnie w posiadaniu zagranicznych muzeów. Kolekcja uszczuplona została już w początkach XVII w. kiedy bigoteryjny i cierpiący na wieczny niedostatek pieniędzy król Filip III, sprzedał (1603) kilka wspaniałych dzieł z kolekcji Filipa II swemu kuzynowi Rudolfowi II. Były wśród nich dzieła ulubionego malarza cesarza Rudolfa Correggia – "Porwanie Ganimedesza" (obecnie w Kunsthistorisches Museum w Wiedniu), "Jupiter i Io" (obecnie w Staatliche Kunstsammlungen w Kassel), oraz "Leda z łabędziem" (obecnie w Gemäldegalerie w Berlinie).
W innych okolicznościach wywędrował z Hiszpanii obraz van Eycka "Portret małżonków Arnolfinich" (obecnie w National Gallery w Londynie). Dzieło to przywiozła do Hiszpanii w 1556 r. Maria Węgierska, zaś po jej śmierci w 1558 r. obraz przeszedł na własność jej bratanka Filipa II. "Portret małżonków Arnolfinich" widnieje w inwentarzu obrazów Alkazaru z 1700 r. oraz w wykazie dzieł Nowego Pałacu w Madrycie ("Palacio Nuevo") z 1794 r. W czasie wojny o niepodległość obraz stał się łupem angielskiego żołnierza, który po bitwie pod Victorią (1813) uczestniczył wraz z innymi w grabieniu transportu dzieł sztuki z hiszpańskiej kolekcji królewskiej zarekwirowanych przez króla Józefa Bonaparte. Żołnierz zabrał obraz do Anglii, gdzie w 1842 r. został zakupiony przez National Gallery w Londynie. Podobny los spotkał "Madonnę della Cesta" Corregia ze zbiorów Alkazaru.
Obraz van Eycka ma niezwykle doniosłe znaczenie dla sztuki hiszpańskiej. Będąc jednym z dzieł prezentowanych w Alkazarze był podziwiany przez monarchów, ambasadorów i innych dostojnych gości a przede wszystkim przez malarzy pracujących dla królów Hiszpanii. Portretem małżonków Arnolfinich, zainspirował się Alonso Sánchez Coello malując "Portret córek Filipa II". Niewątpliwie podziwiał go Rubens w czasie swych wizyt w Hiszpanii. Najbardziej znaną inspiracją jest jednakże słynne dzieło nadwornego malarza króla Filipa IV, Diego Velázqueza – "Las Meninas". Można dopatrzyć się również podobieństw w obrazie Goi "Portret rodziny Karola IV".
Pożar.
Szacuje się, że przed pożarem w Alkazarze przechowywano w nim już około dwóch tysięcy obrazów z czego bezpowrotnie przepadło około 500. Uratowane z pożogi dzieła sztuki (1038 obrazów) umieszczono w sąsiadujących z Alkazarem budynkach klasztorze św. Idziego ("Convento de San Gil"), Zbrojowni królewskiej ("Armería Real"), a także w pałacu arcybiskupa Toledo i w pałacu markiza de Bedmar.
Wśród utraconych obrazów była seria autorstwa Diego Velázqueza "Wypędzenie Morysków". Przepadły również trzy z czterech obrazów z serii mitologicznej, również Velazqueza ("Apollo, Adonis i Wenus" oraz "Amor i Psyche"), uratowano "Merkurego i Argos" oraz portret konny króla Filipa IV tegoż malarza.
Spośród dzieł Rubensa przepadł portret konny króla Filipa IV (zachowała się kopia tego obrazu w Uffizi we Florencji) oraz obrazy Tintoretta ("Piram i Tysbe" oraz "Wenus i Adonis") z "Salón de los Espejos". Spaliły się także "Porwanie Sabinek" i "Bitwa rzymian" Rubensa oraz 20 innych obrazów z "Pieza Ochavada".
Z dzieł Tycjana seria "Dwunastu Cezarów" z "Sala Grande", spłonęły dwa obrazy z cyklu czterech Furii ("Tantal" i "Iksjon"). Przepadło również kilka dzieł Ribery z okresu włoskiego zakupionych przez Filipa IV jak "Jael i Sisera, Samson i Dalila, Wenus i Adonis" lub "Apollo i Marsjasz" i wiele innych.
Siedziba scentralizowanej administracji.
W chwili śmierci Filipa II (1598) istniało 14 centralnych Rad (odpowiedników nowoczesnych departamentów ministerialnych), które przetrwały bez mniejszych zmian do końca panowania Habsburgów w Hiszpanii (1700). Rady były kolegialnymi organami doradczymi podległymi bezpośrednio królowi.
Działanie i kompetencje.
W Alkazarze odbywały się posiedzenia rad, tutaj także miał swoją siedzibę cały aparat pomocniczy. Każda z nich posiadała swój zakres kompetencji: Rada Stanu zajmowała się sprawami zagranicznymi, "Cámara" – opieką społeczną w Kastylii, Zakonów – trzema zakonami wojującymi w Kastylii, Krucjaty – zarządzaniem podatkiem duszpasterskim o tej nazwie, "Obras y Bosques" – lasami i budownictwem itd.
W znajdujących się na parterze pałacu salach podejmowano decyzje dotyczące podatków i ceł w imperium, desygnowano kandydatów na ministrów, gubernatorów i wicekrólów różnych prowincji. Tutaj ważyły się losy wielkich fortun bankierów i kupców (dwa ogłoszone bankructwa monarchii hiszpańskiej spowodowały upadek potężnego domu bankowego Fuggerów i wielkie załamanie w sferach finansowych Augsburga, Genui, Antwerpii, Mediolanu i Sewilli – największych ówczesnych ośrodkach finansowo-ekonomicznych). Tutaj decydowano o polityce ekonomicznej imperium, a co za tym idzie całego świata – od srebra Hiszpanii uzależnione były Chiny i Japonia, Hiszpania kontrolowała dopływ złota i srebra do Europy, barwników (np. koszenili z Meksyku niezbędnej do barwienia tkanin na czerwono), korzeni oraz innych towarów z Indii Portugalskich i Nowego Świata oraz szlaki handlowe na Atlantyku i Pacyfiku (Galeon Manilski). Tutaj wreszcie zaciągano kredyty od bankierów i kupców genueńskich i niemieckich, decydowano o rozmieszczeniu potężnej armii i floty, tutaj przybywali ludzie z różnych zakątków imperium by uzyskać wsparcie lub dotacje, bądź stanowisko w administracji lub na dworze, artyści by dostać zmówienie oraz rzemieślnicy, a także ludzie szlachetnie urodzeni i żony żołnierzy by dopominać się o należną im rentę itd.
"Biblioteca Real".
Pierwotnie zbiory biblioteczne Filipa II przechowywane były w pomieszczeniach w Złotej Wieży. Biblioteka ta tzw. "laurentiana" powstała z inicjatywy Filipa II i większość jej zbiorów przeniesiono następnie do Eskurialu, natomiast właściwa biblioteka królewska Alkazaru w Madrycie powstała po wschodniej stronie pałacu i zajmowała osobny budynek między Alkazarem a klasztorem "Encarnación" na tzw. Placyku Wcielenia ("Plazuela de Encarnación"). Vicente Carducho w swoich "Diálogos de la Pintura" (1634) opisał ją jako bibliotekę z książkami w językach kastylijskim, francuskim i włoskim. Pomieszczenia Biblioteki Królewskiej wypełniały również zbiory biżuterii, instrumentów naukowych, „dziwów natury”, freski przedstawiające sceny z Filip II "Metamorfoz" Owidiusza, obrazy i plany rezydencji królewskich (tzw. "sitios reles").
Bibliotekarzem królewskim w I poł. XVII był znany humanista i poeta z Sewilli, Francisco de Rioja, bliski przyjaciel królewskiego "valido" księcia Olivares.
Budynek Biblioteki królewskiej zburzono w czasach Józefa Bonaparte, przy tworzeniu przyszłego Plaza Oriente.
"Botica Real".
"Botica Real", czyli Apteka królewska założona przez Filipa II w 1594, obsługiwała w początkach swego istnienia wyłącznie króla, jego rodzinę i osoby przynależące do tzw. Domu królewskiego ("Real Casa"). Pierwszym aptekarzem głównym ("boticario mayor") został Antonio del Espinar, któremu przydzielono trzech pomocników, dwóch pomocników administracyjnych, dwóch robotników i destylatora. W wieku XVII apteka królewska dzieliła się na trzy części:
Medykamenty przygotowywano na bazie ziół rosnących w przypałacowych ogrodach ("Huerto de la Priora, Jardines de Palacio"), oraz ogrodach pobliskiego pałacu Casa de Campo. Od czasu założenia w 1594 r. do pocz. XIX w. Apteka królewska mieściła się w budynku zwanym "Casa del Tesoro" usytuowanym obok pałacu, który został zburzony na rozkaz Józefa Bonaparte.
"Armería Real".
"Armería Real", czyli zbrojownia królewska usytuowana była pierwotnie przed Pałacem Królewskim w Madrycie. Ten podłużny budynek z bramą prowadzącą na dziedziniec stał w poprzek głównej fasady pałacu. Powstał w latach 1556–1564 według projektu Gaspara de la Vegi. Dolna sala budynku wsparta była na kolumnach, górna zaś mierzyła 63 m długości i 10 m szerokości. Tutaj mieściły się wspaniałe zbiory militariów. Półokrągła brama tzw. "Arco de la Armería", wiodąca na plac przed pałacem powstała później w II poł. XVII w. z inicjatywy faworyta królowej Marianny Austriaczki – Valenzueli. Budynek zbrojowni został wyburzony w II poł. XIX w. i obecnie na jego miejscu stoi ażurowe ogrodzenie pałacu królewskiego, zaś zbiory militariów przeniesiono do nowego budynku.

</doc>
<doc id="1144491" url="https://pl.wikipedia.org/wiki?curid=1144491" title="Carole Landis">
Carole Landis

Frances Lillian Mary Ridste (ur. 1 stycznia 1919 w Fairchild w stanie Wisconsin, zm. 5 lipca 1948 w Los Angeles) – amerykańska aktorka.
Jej ojciec był pochodzenia norweskiego, matka była Polką (Clara Stentek). Ojciec, z zawodu mechanik kolejowy, opuścił rodzinę. W styczniu 1934 roku, w wieku 15 lat, poślubiła Irvinga Wheelera, ale ze względu na jej młody wiek ślub anulowano. Para pobrała się ponownie w sierpniu 1934 roku i wyjechała do Kalifornii. Przez jakiś czas Carole występowała jako tancerka i piosenkarka. Później wyjechała do Los Angeles, aby tam zasmakować sławy. Wygrała kontrakt ze studiem Warner Bros., ale grała tylko małe role. W 1939 roku rozwiodła się z pierwszym mężem. W 1940 roku zagrała w filmie "One Million B.C." W 1941 roku zaczęła grać w filmach klasy B. W 1942 roku zagrała w sześciu filmach, jednak żaden z nich nie został dobrze oceniony przez krytyków. W latach 40. jej kariera zatoczyła koło. Jej kolejny kontrakt z 20th Century Fox został odwołany, kolejne dwa małżeństwa zakończyły się rozwodami. Kolejne, już czwarte, również okazało się nieudane. Swoje dwie ostatnie role zagrała w 1948 roku w filmach: "Brass Monkey" i "Noose". W 1948 roku Carole popełniła samobójstwo w swoim domu w Kalifornii. Zagrała w 49 filmach, ale najbardziej zapamiętano ją z powodu niezwykłej urody.

</doc>
<doc id="1144494" url="https://pl.wikipedia.org/wiki?curid=1144494" title="Farquaad">
Farquaad



</doc>
<doc id="1144505" url="https://pl.wikipedia.org/wiki?curid=1144505" title="Droga krajowa B503 (Niemcy)">
Droga krajowa B503 (Niemcy)

Droga krajowa 503 () – niemiecka droga krajowa przebiegająca na osi wschód-zachód, północ-południe i jest połączeniem drogi B76 z Kilonii i dalej z autostradą A215 w północnym Szlezwiku-Holsztynie.
Droga, jest oznakowana jako B503 od 1972. Powstała w ramach inwestycji na igrzyska olimpijskie w 1972 jako fragment obwodnicy Kilonii oraz połączenie z B76 biegnącą wzdłuż wybrzeża półwyspu na północ od Kilonii.

</doc>
<doc id="1144506" url="https://pl.wikipedia.org/wiki?curid=1144506" title="Zawór denny">
Zawór denny

Zawór denny ("kingston") – zawór na statku służący do czerpania wody zaburtowej. Znajduje się poniżej linii wodnej w burcie, dnie lub oble. Czerpana woda jest wykorzystywana przez większość systemów okrętowych między innymi: system przeciwpożarowy, chłodzenia silników, spłukiwania, do celów gospodarczych oraz na okrętach do zatapiania komór amunicyjnych.

</doc>
<doc id="1144508" url="https://pl.wikipedia.org/wiki?curid=1144508" title="Maria Grzędzielska">
Maria Grzędzielska

 Maria Grzędzielska, "Florian", "Monika", (ur. 7 grudnia 1906 we Lwowie, zm. 25 maja 2000) – harcerska sanitariuszka w czasie 
Obrony Lwowa 1918–1920, 1939 łączniczka AK, instruktorka PWK, żołnierz AK Lwów, sekretarka szefa Oddziału V Łączności Operacyjnej Sztabu Komendy Obszaru, zastępczyni referentki WSK KO Lwów do spraw łączności; więzień łagrów, teoretyk i historyk literatury, prowadzący wykłady i ćwiczenia z poetyki, stylistyki, wersyfikacji, z historii literatury oświecenia i romantyzmu. Autorka prac o rymie klasycznym i romantycznym, oraz o wersyfikacji w poezji różnych epok.
Życiorys.
Urodzona w rodzinie inteligenckiej; jej ojcem był polski prawnik i polityk Władysław Leon Grzędzielski. Studiowała filologię polską na Uniwersytecie Jana Kazimierza we Lwowie. Pod kierunkiem Juliusza Kleinera napisała i obroniła w 1931 roku pracę doktorską traktującą o klasycznym rymie polskim i początkach rymu romantycznego, na przykładach utworów Felińskiego i Mickiewicza. W latach 1934-1939 była zatrudniona w różnych szkołach prywatnych, kolejno we Lwowie, Łodzi, Samborze, Nisku i Złoczowie. Na początku wojny powróciła do Lwowa, gdzie pracowała w Instytucie Bakteriologicznym. Sympatyczka endecji, wierna ideałom patriotycznym i służbie społeczeństwu. W 1941 zaprzysiężono ją jako członka Związku Walki Zbrojnej, następnie została żołnierzem Armii Krajowej. W 1945 roku została aresztowana przez władze sowieckie i umieszczona kolejno w kilku obozach położonych na terytorium ZSRR. Uwolniona w 1948 roku, powróciła do kraju. W okresie 1950-1951 pracowała na Kursach Przysposobienia Zawodowego 
Nauczycieli w Krakowie. W roku 1951 znalazła się jako asystentka w Wyższej Szkole Pedagogicznej w Krakowie i tam pozostawała do 1956 roku, uzyskując stanowisko zastępcy profesora. W tym samym roku przeniosła się do Lublina, gdzie zatrudniono ją w katedrze Historii Literatury UMCS-ie w Lublinie na stanowisku zastępcy profesora. Związana z tą uczelnią aż do przejścia na emeryturę i mimo utrudnień wydawniczych w PRL-u, osiągnęła duży dorobek naukowy. W roku 1963 habilitowała się na podstawie rozprawy omawiającej twórczość Felicjana Faleńskiego. W 1969 roku została kierownikiem Katedry Historii Literatury Polskiej, przemianowanej następnie na Zakład Teorii Literatury. Niedługo przed przejściem na emeryturę uzyskała w 1973 tytuł profesora. Kilkakrotnie nagradzana przez Ministra Szkolnictwa Wyższego, została odznaczona Złotym Krzyżem Zasługi. Krzyżem Kawalerskim Orderu Odrodzenia Polski, Medalem Komisji Edukacji Narodowej tytułem honorowym „Zasłużony Nauczyciel Polskiej Rzeczypospolitej Ludowej”. Posiadała odznaczenia wojenne, związane ze służbą w AK Medal Wojska nadany w Londynie w 1948, Srebrny Krzyż Zasługi z Mieczami (Londyn 1949) i Krzyż Armii Krajowej (Londyn 1991).

</doc>
<doc id="1144510" url="https://pl.wikipedia.org/wiki?curid=1144510" title="Antoni Drygas">
Antoni Drygas

Antoni Drygas (ur. 21 maja 1847 w Ostrowie Wielkopolskim, zm. 13 maja 1917 w Poznaniu) – doktor filologii klasycznej, nauczyciel szkół średnich, ojciec Arnolda Drygasa. 
Życiorys.
Za nauczanie w języku polskim został karnie przeniesiony do Niemiec. Po powrocie do kraju założył Wielkopolską Fabrykę Fortepianów i Pianin.
Był prezesem Towarzystwa Przemysłowego Polskiego w Poznaniu w 1908 roku.

</doc>
<doc id="1144511" url="https://pl.wikipedia.org/wiki?curid=1144511" title="Jan Rohacz Dube">
Jan Rohacz Dube



</doc>
<doc id="1144515" url="https://pl.wikipedia.org/wiki?curid=1144515" title="Sucking in the Seventies">
Sucking in the Seventies

Sucking in the Seventies – piąty album kompilacyjny brytyjskiej grupy The Rolling Stones.
Listy przebojów.
Album
Single

</doc>
<doc id="1144516" url="https://pl.wikipedia.org/wiki?curid=1144516" title="Mistrzostwa Świata w Piłce Siatkowej Mężczyzn 1990">
Mistrzostwa Świata w Piłce Siatkowej Mężczyzn 1990

Mistrzostwa Świata w Piłce Siatkowej Mężczyzn 1990 odbyły się w Brazylii. Trwały od 18 do 28 października 1990.
Faza grupowa.
Grupa A.
 Rio de Janeiro
Wyniki
Tabela
Grupa B.
 Brasília
Wyniki
Tabela
Grupa C.
 Kurytyba
Wyniki
Tabela
Grupa D.
 Brasília
Wyniki
Tabela
Faza finałowa.
Mecze o miejsca 13-16..
 Kurytyba
Wyniki
Tabela
Baraże o ćwierćfinał.
 Brasília
Mecze o rozstawienie.
 Rio de Janeiro
Mecze o miejsca 9-12..
 Brasília
Mecz o 9. miejsce
Mecz o 11. miejsce
Ćwierćfinały.
 Rio de Janeiro
Mecze o miejsca 5-8..
 Brasília
Mecz o 5. miejsce
Mecz o 7. miejsce
Mecze o miejsca 1-4..
 Rio de Janeiro

</doc>
<doc id="1144518" url="https://pl.wikipedia.org/wiki?curid=1144518" title="Shrek 4-D">
Shrek 4-D



</doc>
<doc id="1144520" url="https://pl.wikipedia.org/wiki?curid=1144520" title="Trzeci rząd Winstona Churchilla">
Trzeci rząd Winstona Churchilla

Trzeci rząd Partii Konserwatywnej pod przewodnictwem Winstona Churchilla powstał 26 października 1951. i przetrwał do rezygnacji Churchilla 5 kwietnia 1955.

</doc>
<doc id="1144523" url="https://pl.wikipedia.org/wiki?curid=1144523" title="Nizar Kabbani">
Nizar Kabbani

Nizar Taufik Kabbani (arab. نزار توفيق قباني, " Nizār Tawfīq Qabbānī"; ur. 21 marca 1923 w Damaszku, zm. 30 kwietnia 1998 roku w Londynie) – syryjski dyplomata, poeta i publicysta. Jego poetycki styl łączy w sobie prostotę i elegancję w zgłębianiu tematów miłości, erotyzmu, feminizmu, religii oraz arabskiego nacjonalizmu. Kabbani jest jednym z najbardziej cenionych poetów współczesnych w świecie arabskim.
Życiorys.
Nizar Kabbani urodził się w stolicy Syrii, Damaszku, jako członek należącej do średniej klasy rodziny kupieckiej. W latach 1930-1941 uczył się w szkole państwowej w Damaszku. Później studiował prawo na Uniwersytecie Syryjskim, uzyskując w 1945 roku tytuł naukowy. Uczęszczając do liceum napisał swój pierwszy zbiór poetycki zatytułowany "Kalat li as-samra". Był to zbiór romantycznych utworów, zawierających treści dotyczące kobiecego ciała, bardzo awangardowe dla konserwatywnego społeczeństwa Damaszku. Aby uczynić swoje wiersze bardziej akceptowalnymi, Kabbani zaniósł je do Munira al-Adżlaniego, ministra edukacji, który był również przyjacielem jego ojca i jednym z najważniejszych przywódców nacjonalistycznych w Syrii. Al-Adżlani lubił poezję i wyraził swoje poparcie dla wierszy Kabbaniego przez napisanie przedmowy do jego pierwszego tomiku.
Po ukończeniu studiów prawniczych pracował dla Syryjskiego Ministerstwa Spraw Zagranicznych jako konsul i attaché kulturalny w kilkunastu stolicach, włączając w to Bejrut, Kair, Stambuł, Madryt oraz Londyn. W 1959 roku, kiedy powstała Zjednoczona Republika Arabska, Kabbani został wybrany na zastępcę sekretarza ZRA w chińskiej ambasadzie. Pisał intensywnie przez te lata i jego wiersze z Chin zaliczają się do jednych z najlepszych. Kontynuował pracę w dyplomacji, dopóki nie złożył rezygnacji w 1966 roku. Założył w tym czasie dom wydawniczy w Bejrucie, który nosił jego imię.
Twórczość.
Kiedy Kabbani miał 15 lat, jego siostra, która miała w tym czasie 25 lat, popełniła samobójstwo, ponieważ nie mogła wyjść za człowieka, którego kochała. W czasie jej pogrzebu Kabbani postanowił, że będzie walczył z postawami społecznymi, które uważał za przyczynę jej śmierci. Gdy zapytano go, czy ma poglądy rewolucyjne, poeta odpowiedział: "Miłość w świecie arabskim jest jak więzień, a ja chcę ją uwolnić. Chcę uwolnić arabską duszę, umysł i ciało w mojej poezji. Relacje pomiędzy kobietami a mężczyznami w naszym społeczeństwie nie są zdrowe." Jest on znany jako jeden z najbardziej feministycznych i postępowych intelektualistów arabskich.
W swojej twórczości czerpał inspirację z obserwacji Damaszku.
Porażka arabska z roku 1967 (wojna sześciodniowa) wpłynęła na zmianę poezji Kabbaniego – tematykę miłosną i erotyczną zastąpiła tematyka polityczna.
Przez ponad pól wieku Kabbani wydał 34 zbiory poezji:
Nizar Kabbani stworzył również wiele dzieł pisanych prozą, m.in. "Kissati ma’a asz-szir", "Ma huwa asz-szir?", "Wa-al-kalimat tariu al-ghadab", "An asz-szir wa-al-dżins wa-as-saura", "Al-Mara fi sziri wa-fi hajati".

</doc>
<doc id="1144526" url="https://pl.wikipedia.org/wiki?curid=1144526" title="Wincenty Szymborski">
Wincenty Szymborski

Wincenty Władysław Szymborski (ur. 5 kwietnia 1870 w Czartkach Wielkich, zm. 9 września 1936 w Krakowie) – polski polityk endecki, działacz społeczny, współtwórca Rzeczypospolitej Zakopiańskiej i jej nieformalny wiceprezydent; ojciec Wisławy Szymborskiej.
Życiorys.
Urodził się w Kaliskiem, w Czartkach Wielkich w ówczesnej guberni kaliskiej. Był synem Antoniego Szymborskiego, powstańca wielkopolskiego (1848) i styczniowego (1863), podróżnika. Ukończył Męskie Gimnazjum Klasyczne w Kaliszu. W latach 1904–1922 był zarządcą zakopiańskich dóbr hrabiego Władysława Zamoyskiego, następnie w latach 1923–1926 był zarządcą jego dóbr kórnickich.
Działacz społeczny, jeden ze współtwórców Muzeum Tatrzańskiego i Tatrzańskiego Ochotniczego Pogotowia Ratunkowego. Był pomysłodawcą budowy toru bobslejowego w Kuźnicach (1910), potem wspomagał jego realizację. W 1918 r. jeden z trzech wiceprzewodniczących Organizacji Narodowej w Zakopanem, potem Rady Narodowej Rzeczypospolitej Zakopiańskiej.
Członek Stronnictwa Narodowo-Demokratycznego, następnie Związku Ludowo-Narodowego.
W lutym 1917 ożenił się z Anną Marią z domu Rottermund (1890–1960). Miał z nią dwie córki: Nawoję Marię (1917–1997) i Marię Wisławę Annę (1923–2012). Od 1924 lub 1926 mieszkał z rodziną w Toruniu, po kilku latach przeniósł się do Krakowa.

</doc>
<doc id="1144528" url="https://pl.wikipedia.org/wiki?curid=1144528" title="Wiesław Weiss">
Wiesław Weiss

Wiesław Weiss (ur. 24 marca 1956 w Warszawie) – polski dziennikarz muzyczny i pisarz.
Działalność muzyczna.
Debiutował w 1976 roku artykułem o zespole Queen. Do końca lat 70. współpracował z miesięcznikiem Jazz, przemianowanym później na Magazyn Muzyczny.
Jest współzałożycielem i redaktorem naczelnym miesięczników "Tylko Rock" (1991-2002) i "Teraz Rock" (od 2003).
Opracował kilka pozycji książkowych dotyczących muzyki rockowej. Jego największym dziełem jest encyklopedia, która ukazała się w 1990 w wersji jednotomowej (uzupełnionej w 1994 przez drugą część z pominiętymi artystami), a od 2000 publikowana była wersja wielotomowa, z której do 2009 ukazały się dwa początkowe tomy. Wydał też trzy książki poświęcone muzyce i muzykom grupy Pink Floyd.

</doc>
<doc id="1144531" url="https://pl.wikipedia.org/wiki?curid=1144531" title="Przewiercień">
Przewiercień

Przewiercień ("Bupleurum" ) – rodzaj roślin z rodziny selerowatych. Obejmuje według różnych źródeł ok. 165, 180 lub ponad 200 gatunków (generalnie rodzaj trudny taksonomicznie – wiele z gatunków bardzo podobnych i trudnych do odróżnienia, wiele też jest bardzo zmiennych). Rośliny te występują głównie w Eurazji i północnej Afryce. Rosną w formacjach trawiastych i w zaroślach, zwykle w miejscach suchych, na stokach, także jako chwasty w uprawach. Kwiaty zapylane są głównie przez muchówki. Niektóre gatunki używane są jako lecznicze, zwłaszcza w medycynie chińskiej (przy czym ich stosowanie wymaga ostrożności ze względu na trujące właściwości części podobnych gatunków z tego rodzaju), niektóre bywają uprawiane jako ozdobne, w tym np. przewiercień okrągłolistny "B. rotundifolium". Gatunek ten był także wykorzystywany w Europie jako leczniczy do XVIII wieku.
Rozmieszczenie geograficzne.
Występują one w większości w Azji, zwłaszcza w jej południowo-zachodniej części, ale sięgają na wschodzie po Japonię. W Europie spotykanych jest 39 gatunków, w większości w jej południowej części. Rośliny te rosną także w Afryce Północnej, na Wyspach Kanaryjskich. Zasięg pojedynczych gatunków obejmuje poza tym Afrykę Południową ("B. mundtii") oraz chłodniejsze rejony Ameryki Północnej. Centrum zróżnicowania jest Turcja, gdzie rośnie 46 gatunków.
W Polsce naturalnie występują cztery gatunki, jeden jest zadomowionym antropofitem, kolejne dwa spotykane są jako przejściowo dziczejące (efemerofity).
Systematyka.
W obrębie rodziny selerowatych (baldaszkowatych) "Apiaceae" rodzaj klasyfikowany jest do podrodziny "Apioideae", plemienia "Bupleureae".

</doc>
<doc id="1144532" url="https://pl.wikipedia.org/wiki?curid=1144532" title="Święta Miłości">
Święta Miłości



</doc>
<doc id="1144537" url="https://pl.wikipedia.org/wiki?curid=1144537" title="Adam Abramowicz (polityk)">
Adam Abramowicz (polityk)

Adam Krzysztof Abramowicz (ur. 10 marca 1961 w Białej Podlaskiej) – polski polityk, menedżer, poseł na Sejm VI, VII i VIII kadencji, od 2018 rzecznik małych i średnich przedsiębiorców.
Życiorys.
Syn Antoniego i Antoniny Abramowiczów. Ukończył w 1985 studia na Wydziale Mechanicznym i Organizacji Górnictwa Politechniki Lubelskiej. Odbył studia podyplomowe w zakresie technologii wód, ścieków i odpadów na Wydziale Inżynierii Sanitarnej Politechniki Wrocławskiej, ukończone w 1988.
W latach 1986–1989 był zatrudniony w Wojewódzkim Przedsiębiorstwie Wodociągów i Kanalizacji w Białej Podlaskiej jako dyspozytor oczyszczalni ścieków. Od 1990 prowadzi własną działalność gospodarczą. W 2001 został prezesem zarządu Sieci Detalistów „Nasze Sklepy”.
W latach 1998–2002 (z listy Akcji Wyborczej Solidarność) i 2006–2007 zasiadał w radzie miasta Biała Podlaska. W wyborach samorządowych w 2006 bez powodzenia kandydował na stanowisko prezydenta Białej Podlaskiej, nieznacznie przegrywając w II turze. Startował z ramienia Prawa i Sprawiedliwości, do którego potem wstąpił. W wyborach parlamentarnych w 2007 z ramienia PiS uzyskał mandat poselski, otrzymując w okręgu chełmskim 11 970 głosów. W wyborach samorządowych w 2010 przeszedł do drugiej tury głosowania na urząd prezydenta miasta z poparciem PiS i niektórych działaczy PO, w tym Adama Chodzińskiego – kandydata Platformy z I tury wyborów.
W wyborach do Sejmu w 2011 z powodzeniem ubiegał się o reelekcję, dostał 12 708 głosów. Bezskutecznie kandydował w wyborach do Parlamentu Europejskiego w 2014. W wyborach do Sejmu w 2015 ponownie został wybrany na posła (otrzymał 10 500 głosów). W czerwcu 2018 premier Mateusz Morawiecki powołał Adama Abramowicza na stanowisko rzecznika małych i średnich przedsiębiorców; w konsekwencji polityk zrezygnował z członkostwa w PiS i z mandatu poselskiego.

</doc>
<doc id="1144541" url="https://pl.wikipedia.org/wiki?curid=1144541" title="Adam Abramowicz">
Adam Abramowicz



</doc>
<doc id="1144545" url="https://pl.wikipedia.org/wiki?curid=1144545" title="Droga krajowa B502 (Niemcy)">
Droga krajowa B502 (Niemcy)

Droga krajowa 502 () – niemiecka droga krajowa przebiegająca na osi północ-południe, wschód-zachód i jest połączeniem drogi B76 w Kilonii z Schönberg (Holstein) w północnym Szlezwiku-Holsztynie.
Droga jest oznakowana jako B502 od 1972. Powstała w ramach inwestycji na igrzyska olimpijskie w 1972 jako fragment obwodnicy Kilonii oraz połączenie z miejscowościami wzdłuż wybrzeża półwyspu na wschód od Kilonii.

</doc>
<doc id="1144548" url="https://pl.wikipedia.org/wiki?curid=1144548" title="Mistrzostwa Świata w Piłce Siatkowej Mężczyzn 1994">
Mistrzostwa Świata w Piłce Siatkowej Mężczyzn 1994

13. Mistrzostwa Świata w Piłce Siatkowej Mężczyzn 1994 odbyły się w Atenach i Salonikach (Grecja). Trwały od 29 września do 8 października 1994.
Faza grupowa.
Grupa A.
 Ateny
Wyniki
Tabela
Grupa B.
 Ateny
Wyniki
Tabela
Grupa C.
 Saloniki
Wyniki
Tabela
Grupa D.
 Saloniki
Wyniki
Tabela
Faza finałowa.
 Ateny
Mecze o miejsca 5-8..
Mecz o 5. miejsce
Mecz o 7. miejsce

</doc>
<doc id="1144550" url="https://pl.wikipedia.org/wiki?curid=1144550" title="Maria Egipcjanka">
Maria Egipcjanka

Maria Egipcjanka, również Maria z Egiptu, cs. "Prepodobnaja Marija Jegipietskaja" (ur. ok. 344 w Aleksandrii w Egipcie, zm. ok. 421 na pustyni k. Jerycho) – pustelnica i pokutnica, święta Kościoła katolickiego, prawosławnego, koptyjskiego i ormiańskiego.
Hagiografia.
Nieraz mylono ją z Marią Magdaleną. Maria Egipcjanka żyła pomiędzy IV a VI w. Najczęściej jest podawane, że w latach 344-431. Jako rok jej śmierci można również spotkać rok 522.
Urodziła się w Egipcie. W wieku 12 lat opuściła dom rodzinny, uciekła do Aleksandrii i tam zaczęła oddawać się rozpuście. Po 17 latach takiego życia, żądna nowych wrażeń, przyłączyła się do grupy pielgrzymów udających się do Jerozolimy. Nie miała to być dla niej pobożna pielgrzymka, ale okazja by innych przywieść do grzechu. Podobnie postępowała przebywając w Jerozolimie. Pomimo grzesznego życia uważała się za chrześcijankę i w związku z tym w święto Podwyższenia Krzyża chciała razem z innymi dostać się do bazyliki Grobu Świętego. Jednak kilkakrotnie niewidzialna siła nie pozwalała jej przejść przez próg. Wtedy Maria zrozumiała, że dzieje się tak z powodu trybu życia, jakie prowadziła. Zaczęła płakać i żałować za grzechy, obiecując odprawienie pokuty. Wówczas udało jej się wejść. Po ucałowaniu relikwii Krzyża udała się na pustynię za Jordan. Idąc tam wzięła ze sobą tylko 3 bochenki chleba kupione po drodze. Wiele lat spędziła w samotności na pokucie, umartwieniach i postach. Żywiła się tym, co mogła znaleźć na pustyni. Na około rok przed jej śmiercią spotkał ją pobożny mnich Zozym. Ponieważ z upływem lat podarły się jej szaty, w których przyszła na pustynię, przed rozmową z nim poprosiła, by dał jej płaszcz. W następnym roku w Wielki Czwartek z rąk Zozyma przyjęła Komunię św. Po śmierci Marii pobożny mnich pochował ją na pustyni.
Kult.
Maria Egipcjanka jest patronką pokutujących grzeszników, żałujących prostytutek i aktorów.
W prawosławiu jest jedną z najbardziej znanych świętych kobiet. Uważa się ją za szczególną orędowniczkę opętanych przez złe moce.
Jej wspomnienie liturgiczne w Kościele katolickim na świecie obchodzone jest 1 kwietnia. Kościół katolicki w Polsce i paulini wspominają św. Marię 2 kwietnia.
Kościoły wschodnie z uwagi na liturgię według kalendarza juliańskiego, wspominają świętą mniszkę ("prepodobnaja") 1/14 kwietnia, tj. 14 kwietnia według kalendarza gregoriańskiego.
Polski Autokefaliczny Kościół Prawosławny wspomina świętą również w czwartek i niedzielę piątego tygodnia wielkiego postu w nawiązaniu do udzielenia Marii komunii przez Zozyma w Wielki Czwartek.
Ikonografia.
W ikonografii jest przedstawiana jako wychudzona, półnaga stara kobieta, odziana w przewieszoną przez ramię ubogą szatę; niekiedy ze starcem Zozymem podającym jej płaszcz lub udzielającym Komunii.
W sztuce zachodniej jej atrybutami są trzy bochenki chleba, które zabrała ze sobą na pustynię.
Relikwie i sanktuaria.
W Rzymie ok. 872 r. pogańską świątynię boga Portunusa zaadaptowano na kościół św. Marii Egipcjanki. Na ścianach wymalowano historię jej życia i sprowadzono relikwie. Obecnie w ołtarzu obraz Federico Zuccariego "Święta Maria Egipcjanka".
Na prawo od głównego wejścia do Bazyliki Bożego Grobu w Jerozolimie, pod tzw. Kaplicą Krzyżowców, istnieje niewielka kaplica dedykowana św. Marii Egipcjance. Kaplica jest własnością Ortodoksyjnego Zakonu Obrońców Bożego Grobu.
Maria Egipcjanka w Polsce była czczona już w średniowieczu. Nieistniejący obecnie na wawelskim wzgórzu kościół poświęcony był św. Gereonowi i Marii Egipcjance. Po przebudowie w XIII w. została tylko kaplica Marii Egipcjanki, która istniała do XVI w. Wizerunek Marii Egipcjanki znajduje się w kaplicy Trójcy Świętej na zamku w Lublinie.

</doc>
<doc id="1144552" url="https://pl.wikipedia.org/wiki?curid=1144552" title="Przewiercień długolistny">
Przewiercień długolistny

Przewiercień długolistny ("Bupleurum longifolium" L.) – gatunek rośliny z rodziny selerowatych.
Zasięg występowania.
Rośnie dziko w Europie Południowej i Środkowej oraz w Azji (Syberia, Kazachstan, Kirgistan, Mongolia, Chiny). W Polsce jest rzadki. Występuje głównie na Wyżynie Małopolskiej i Pomorzu Wschodnim. W górach jest rzadki, znany z nielicznych tylko stanowisk w Karpatach i Sudetach. W Karpatach w ostatnich latach potwierdzono jego występowanie tylko na kilku stanowiskach: Lackowa w Beskidzie Niskim, Rabia Skała w Bieszczadach, Wąwóz Szopczański, podnóże Trzy Korony i po wschodniej stronie przełęczy Szopka w Pieninach oraz Dolina Długa i Czerwone Żlebki w Tatrach.
Biologia i ekologia.
Roślina dwuletnia lub bylina, hemikryptofit. Rośnie u podnóży skał, na piargach, skalistych i trawiastych zboczach i półkach skalnych, na obrzeżach lasów i zarośli, w traworoślach, murawach kserotermicznych i murawach naskalnych. Kwitnie w sierpniu i wrześniu. Liczba chromosomów 2n = 16. Gatunek charakterystyczny związku "Calamagrostion", zespołu "Bupleuro-Calamagrostietum arundinaceae" i zespołu "Festucetum carpaticae".
Zagrożenia i ochrona.
Roślina umieszczona na Czerwonej liście roślin i grzybów Polski (2006) pośród gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię EN (zagrożony).
Od 2014 r. roślina podlega w Polsce ochronie gatunkowej.

</doc>
<doc id="1144555" url="https://pl.wikipedia.org/wiki?curid=1144555" title="Parafia Ewangelicko-Augsburska w Kaliszu">
Parafia Ewangelicko-Augsburska w Kaliszu

Parafia Ewangelicko-Augsburska w Kaliszu – parafia Kościoła Ewangelicko-Augsburskiego w RP w Kaliszu, w diecezji pomorsko-wielkopolskiej, założona w 1795. W 2020 liczyła 160 wiernych.
Historia.
Początki zboru.
Napływ ludności wyznania ewangelickiego do Kalisza związany był w szczególności z przybywaniem do miasta urzędników, wojskowych oraz fabrykantów, kupców i rzemieślników na skutek przyłączenia tego terenu do Prus po II rozbiorze Polski.
Kaliscy ewangelicy pozyskali koncesję na powołanie własnej parafii 3 września 1795. Dwa lata później na jej rzecz został przekazany przez Piusa VI nieczynny od 1773 pojezuicki kościół św. Wojciecha i św. Stanisława Biskupa. Poświęcenia kościoła jako luterańskiego dokonał ks. Karl Sienell, który później sprawował obowiązki drugiego proboszcza parafii. Pierwszym proboszczem mianowano natomiast ks. Karlza Herzberga. Do parafii należały wówczas filiały w Hoelndrach Dębskich, Koźminku i Opatówku. Przeniesiono tu również siedzibę Konsystorza Okręgowego, mieszczącą się uprzednio w Piotrkowie Trybunalskim. W 1798 otwarto ewangelicką szkołę, którą kierował trzeci duchowny ks. Karl Bartsch.
Po włączeniu Kalisza w 1807 do Księstwa Warszawskiego, parafia weszła w skład Kościoła Ewangelicko-Augsburskiego Konsystorza Warszawskiego. Kolejnym proboszczem został w 1821 ks. Ernest August von Modl. W 1829 r. powołano ewangelicką superintendenturę kaliską która istniała do 1945 r. Pastorzy kaliscy stali na jej czele w l. 1829-1869 i 1915-1945.
W 1821 ze stony Kościoła katolickiego pojawiła się propozycja zamiany świątyni przez ewangelików na kościół zakonu franciszkanów, związana z planem budowy seminarium duchownego. Parafia luterańska nie wyraziła jednak na nią zgody.
W 1826 zakupiony został budynek położony przy ul. Piekarskiej, gdzie została urządzona plebania oraz siedziba szkoły. Część szkolną rozbudowano w 1844, nauki pobierało w niej 200 uczniów. W tym okresie liczba wiernych parafii, którzy opłacali składkę kościelną, wynosiła 800 osób. W 1856 na stanowisko organisty został przyjęty Ernest Schroeter, który powołał do życia chór parafialny.
Do Konsystorza w 1858 został skierowany wniosek popierany przez kilkunastu parafian, w którym prosili oni o zgodę na prowadzenie nabożeństw w języku polskim. Po jego zatwierdzeniu, nabożeństwa polskojęzyczne miały miejsce w pierwsze niedziele miesiąca oraz w święta.
Rozkwit parafii.
Po śmierci ks. Augusta von Modla w 1860, stanowisko proboszcza objął ks. Franciszek Stockmann, który doprowadził do reorganizacji pracy kolegium kościelnego. Spowodowało to większą aktywność parafii, skutkującą powiększeniem liczby jej członków do 624 rodzin. Przystąpiono również do remontu kościoła oraz zakupu nowych organów. Ksiądz Stockmann sprawował funkcję aż do śmierci. Jego następcą został ks. Adam Haberkant, który wyremontował dom parafialny oraz dokończył prace w budynku kościoła. Prace zostały wykonane do 1878. Od 1883 wprowadzono comiesięczne spotkania kolegium kościelnego. W 1888 dzięki środkom zapisanym na rzecz zboru w testamencie Wilhelminy Hildy Działoszyńskiej, dokonano pozłocenia ołtarza oraz budowy kaplicy na cmentarzu.
W 1889 przyjęty został czwarty nauczyciel w szkole ewangelickiej. W tym czasie uczęszczało do niej 220 uczniów wyznania luterańskiego, 18 katolickiego oraz 2 żydów.
Na skutek problemów zdrowotnych proboszcza Haberkanta kolegium kościelne wystąpiło z wnioskiem o skierowanie do pracy w parafii wikariusza. W 1902 Konsystorz wysłał do Kalisza ks. Edwarda Wendego. Za jego sprawą zwiększona została częstotliwość polskich nabożeństw, wprowadził także wieczorne nabożeństwa pasyjne. Pierwsza polskojęzyczna konfirmacja miała miejsce 8 czerwca 1903. Trzy lata później ks. Edward Wende został wybrany na stanowisko proboszcza zboru.
W 1906 chór parafialny otrzymał status stowarzyszenia jako Kaliskie Stowarzyszenie Śpiewacze. Rok później powołano oddział Społeczności Chrześcijańskiej. Dzięki darowiznom parafianek Emilii Rephan oraz Joanny Kuning, a także składkom zborowników, w 1909 otwarto dom opieki pod nazwą "Dom Miłości Boga i Bliźniego". W 1913 przy ul. Niecałej powstał również nowy dom parafialny, mieszczący mieszkania dla księdza i organisty oraz siedzibę szkoły.
I wojna światowa i czasy II Rzeczypospolitej.
W czasie I wojny światowej rozpoczęła się organizacja spotkań młodzieżowych, które były zalążkiem powstania Towarzystwa Młodzieży Ewangelickiej. Jego statut przyjęty został w 1922. Wtedy też przyjęty został również statut Stowarzyszenia Śpiewaczego, które zmieniło nazwę na Kaliskie Ewangelickie Stowarzyszenia Śpiewacze.
W 1923 parafia liczyła 2000 wiernych i oprócz kościoła posiadała salę modlitwy oraz dwa cmentarze.
W 1931 dzięki środkom przekazanym przez braci Muller, powstał dom spotkań Społeczności Chrześcijańskiej oraz przyjęty został kaznodzieja Alfred Hoffert.
Parafia była miejscem zjazdu delegatów Towarzystwa Młodzieży Ewangelickiej w 1936. Dwa lata później ukończono budowę siedziby Kaliskiego Ewangelickiego Stowarzyszenia Śpiewaczego, poświęconej w 1939.
Po wybuchu II wojny światowej i rozpoczęciu okupacji niemieckiej, kaliski kościół ewangelicki został przeznaczony dla Niemców. Spowodowało to decyzję ks. Wendego ze stanowiska proboszcza oraz wyjeździe do Warszawy. W pełnieniu funkcji duszpasterza zboru kaliskiego zastąpił go ks. Wiktor Marczewski.
Lata powojenne.
Po 1945 członkowie parafii otrzymywali pomoc humanitarną z Danii, Szwecji oraz Stanów Zjednoczonych. Do Kalisza powrócił również ks. Edward Wende, czyniący starania o rewindykację mienia zboru. Nabożeństwa sprawowane były w zwróconym parafii Domu Starców. Odzyskano również dom parafialny. W 1948 ks. Wende został odwołany na mocy decyzji Konsystorza i wyjechał z Kalisza.
Dzięki zabiegom rady parafialnej w 1949 urządzono kaplicę w budynku dawnej siedziby Społeczności Chrześcijańskiej, który wydzierżawiony został od miasta. Obiekt został poświęcony przez ks. Jana Szerudę.
Aż do 1951 zbór kaliski pozbawiony był stałej opieki duszpasterskiej, obsługiwali go księża tacy jak Henryk Wendt, Oswald Tyc, Jerzy Sachs, Karol Świtalski, Zygmunt Michelis, Tadeusz Wojak, Adolf Gloc, Woldemar Gastpary, Karol Kotula, a także studenci teologii (Edward Busse, Ernest Oborny, Janusz Narzyński) oraz siostra Aurelia. Opieką nad wiernymi zajmowała się również siostra Klara, która obejmowała stanowisko przełożonej Domu Starców.
W 1951 proboszczem został mianowany ks. Jerzy Sachs, który ponadto obsługiwał inne parafie i filiały w Turku, Ostrowie Wielkopolskim, Sobiesękach, Starej Kaźmierce, Nowej Kaźmierce, Starych Prażuchach oraz Koźminku. Działał chór parafialny oraz szkółki niedzielne. Rozpoczęto organizować nabożeństwa tygodniowe w Domu Starców oraz wizyty razem z chórem w święta u jego pensjonariuszy.
Proboszcz Jerzy Sachs zmarł 4 stycznia 1977, a opieką nad wiernymi w późniejszym czasie zajmowali się duchowni tacy jak Edward Dietz, Tadeusz Raszyk, Andrzej Mendrok, Paweł Anweiler, Lech Macieszczak, Krzysztof Rej, Marek Izdebski, Marian Niemiec oraz Erwin Jurczok. W 1985 w kaliskim zborze rozpoczął pracę magister teologii Andrzej Banert, który w latach 1991–2010 pełnił stanowisko proboszcza. W tym okresie odzyskano utracony majątek parafii, przeprowadzono remonty, działalność wznosiło Towarzystwo Śpiewacze i Społeczność Chrześcijańska. Pozyskano także koncesję na działanie radiostacji, otwarta została księgarnia oraz apteka. Od 2010 funkcję proboszcza zaczął sprawować ks. Michał Kühn.
Współczesność.
Nabożeństwa w Kaliszu sprawowane są w każdą niedzielę i święta w kaplicy im. ks. Marcina Lutra przy ul. Wał Staromiejski 9. Do parafii przynależy również filiał w Nowej Kaźmierce z kościołem, w którym nabożeństwa odbywają się w każdą czwartą niedzielę w miesiącu oraz w święta.

</doc>
<doc id="1144564" url="https://pl.wikipedia.org/wiki?curid=1144564" title="Ekspozytura polityczna Gröbming">
Ekspozytura polityczna Gröbming

Ekspozytura polityczna Gröbming (niem. "Politische Expositur Gröbming") – ekspozytura polityczna w Austrii, w kraju związkowym Styria, w powiecie Liezen. Siedziba ekspozytury znajduje się w miejscowości Gröbming. Ekspozytura dysponuje większością oddziałów (bez opieki socjalnej, nadleśnictwa i pomocy w przypadku klęsk żywiołowych) potrzebnych do funkcjonowania powiatu. 
Historia.
Ekspozytura powstała w 1868 wraz z utworzeniem powiatu Liezen. W 1873 z inicjatywy mieszkańców założono powiat Gröbming. Istniał on do 1938, gdy z inicjatywy nacjonalistów został ponownie włączony do powiatu Liezen. Obszar Gröbming odzyskał status ekspozytury w 1962.
Geografia.
Tereny ekspozytury leżą we wschodniej Styrii, otaczają je od północy Góry Dachstein, a od południa Schladminger Tauern. Wszystkie ważniejsze miejscowości, droga krajowa B146 i linia kolejowa położone są w przecinającej ekspozyturę Dolinie Górnej Anizy "(Oberes Ennstal)". Na zachodzie z ekspozyturą graniczy powiat Tamsweg, na południowym zachodzie powiat St. Johann im Pongau, na południowym wschodzie powiat Murau, na zachodzie z główną częścią powiatu Liezen i na północnym zachodzie powiat Gmunden.
Podział administracyjny.
Ekspozytura podzielona jest na dziewięć gmin, w tym jedną gminę miejską "(Stadt)", trzy gminy targowe "(Marktgemeinde)" oraz pięć gmin wiejskich "(Gemeinde)".

</doc>
<doc id="1144574" url="https://pl.wikipedia.org/wiki?curid=1144574" title="Ekspozytura polityczna Bad Aussee">
Ekspozytura polityczna Bad Aussee

Ekspozytura polityczna Bad Aussee (niem. "Politische Expositur Bad Aussee") – dawna ekspozytura polityczna w Austrii, w kraju związkowym Styria, w powiecie Liezen. 1 stycznia 2012 została rozwiązana.
Geografia.
Ekspozytura leżała w północno-zachodniej części kraju związkowego.
Na północy położone jest pasmo Totes Gebirge, na południu zaś grupa górska Dachstein.
Na zachodzie i północy z ekspozyturą graniczył powiat Gmunden, na północnym wschodzie powiat Kirchdorf an der Krems, na południowym wschodzie z główną częścią powiatu Liezen a na południu z ekspozyturą polityczną Gröbming.
Podział administracyjny.
Ekspozytura podzielona była na pięć gmin, w tym jedną gminę miejską "(Stadt)", jedną gminę targową "(Marktgemeinde)" oraz trzy gminy wiejskie "(Gemeinde)".

</doc>
<doc id="1144582" url="https://pl.wikipedia.org/wiki?curid=1144582" title="Joachim Schepke">
Joachim Schepke

Joachim Schepke (ur. 8 marca 1912 we Flensburgu, zm. 17 marca 1941 na północnym Atlantyku) – niemiecki dowódca U-Bootów podczas II wojny światowej, jeden z asów wojny podwodnej.
Do służby w Reichsmarine wstąpił w 1930 roku, dowodził okrętami podwodnymi U-3, U-19 oraz U-100. Czasowo pracował także na innych stanowiskach w 1. Flotylli U-Bootów „Weddingen” oraz w szkole technicznej U-Bootów "Baubelehrung". Zginął na U-100 17 marca 1941 roku na południowy wschód od Islandii. W swojej karierze zatopił 37 statków o łącznej pojemności 155 882 BRT i uszkodził 4 dalsze.
24 września 1940 roku odznaczony Krzyżem Rycerskim jako 32. w Kriegsmarine i 14. w U-bootwaffe. 1 grudnia 1940 roku otrzymał "Liście Dębu" jako 7. w Wehrmachcie, 3. w Kriegsmarine i 3. w U-Bootwaffe.
Kariera.
W 1930 roku Joachim Schepke wstąpił do szkoły marynarki wojennej w rodzinnym Flensburgu. Po jej ukończeniu służył przez pewien czas na okręcie pancernym "Deutschland".
Od października 1935 roku do stycznia 1936 roku przechodził szkolenie pływania podwodnego, po czym został 1. oficerem wachtowym na U-13, którą to funkcję pełnił do października 1936 roku. Objął wówczas stanowisko III oficera w szkole marynarki w Stralsundzie, na którym pozostawał do marca 1937 roku. Od marca 1937 roku do października 1938 roku pełnił funkcję instruktora w szkole torpedowej we Flensburg-Mürwik.
Swój pierwszy okręt podwodny otrzymał 29 października 1938 roku, kiedy objął stanowisko dowódcy U-3 typu "IIA". Na nim odniósł swe pierwsze wojenne sukcesy, topiąc do stycznia 1940 roku dwa statki. Od 3 stycznia do 30 kwietnia 1940 roku był dowódcą U-19 typu "IIB", topiąc podczas pięciu patroli bojowych kolejne dziewięć statków. W lutym 1940 roku został odznaczony Krzyżem Żelaznym I klasy.
Od 1 do 18 maja 1940 roku służył w 1. Flotylli U-Bootów „Weddingen” po czym został skierowany nad Bałtyk, gdzie od 19 do 29 maja 1940 przebywał w szkole technicznej U-Bootów "Baubelehrung". Kolejnym okrętem w karierze Schepkego był U-100 typu "VIIB", którym dowodził od 30 maja 1940 roku. Na nim odniósł największe sukcesy, już podczas pierwszego patrolu w sierpniu 1940 roku topiąc sześć statków i uszkadzając kolejny. W nocy z 22 na 23 września, podczas ataku na konwój HX 72, zatopił w ciągu czterech godzin siedem statków o pojemności 50 300 BRT. Za ten wyczyn otrzymał Krzyż Rycerski. Do końca 1940 roku zatopił dalszych 13 jednostek, osiągając łącznie liczbę 37 zatopionych statków o łącznej pojemności 155 882 BRT, co postawiło go w jednym rzędzie z takimi asami wojny podwodnej jak Otto Kretschmer i Günther Prien. W grudniu 1940 roku został udekorowany Dębowymi Liśćmi do Krzyża Rycerskiego.
Nonszalancki styl bycia i ubierania się przyniósł Schepkemu przydomek "Ihrer Majestät bestaussehender Offizier" ("Najlepiej wyglądający oficer Jego Wysokości"). Był popularny w społeczeństwie, jeszcze w 1940 roku opublikował książkę o swojej morskiej karierze, "U-Boot-Fahrer von heute. Erzählt und gezeichnet von einem U-Boot-Kommandanten". W lutym 1941 roku przemawiał do tłumów młodych ludzi w Pałacu Sportów w Berlinie.
Kolejny patrol rozpoczął się 13 marca 1941 roku. 16 marca wieczorem, na południowy wschód od Islandii, Schepke dotarł w pobliże wykrytego wcześniej konwoju HX 112. Około 1.30 w nocy 17 marca został wykryty przez dwa brytyjskie niszczyciele, i z 5. Grupy Eskortowej dowodzonej przez komandora Donalda Macintyre’a.
Gdy trafiony przez bomby głębinowe U-100 wynurzył się w celu oceny uszkodzeń, „Vanoc” staranował go i zatopił. Joachim Schepke, który znajdował się wówczas na mostku kapitańskim, zginął wraz z 49 członkami swojej załogi.

</doc>
<doc id="1144583" url="https://pl.wikipedia.org/wiki?curid=1144583" title="Saksauł">
Saksauł

Saksauł ("Haloxylon") – rodzaj obejmujący kilka gatunków roślin z rodziny szarłatowatych (dawniej włączany do wyodrębnianej osobno rodziny komosowatych). Przedstawiciele ci występują na obszarze od północnej Afryki po środkową Azję. Gatunkiem typowym jest "H. ammodendron" (C. A. Meyer) E. Fenzl.
Biologia i ekologia.
Rośliny należące do halofitów zasiedlają pustynie i półpustynie. Dobrze tolerują słabe gleby piaszczyste, również silnie zasolone. Są bardzo odporne na długotrwałe susze. Cechują się wolnym tempem wzrostu i znaczną długością życia. Kwitną w kwietniu i maju, a owocują we wrześniu i październiku.
Systematyka.
"Hammada" Iljin
Należy do rodziny szarłatowatych ("Amaranthaceae") Juss., która wraz z siostrzanymi rodzinami "Achatocarpaceae" i goździkowate jest jednym z kladów w obrębie rzędu goździkowców ("Caryophyllales") i klasy roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), rodzina komosowate ("Chenopodiaceae" Vent.), rodzaj saksauł ("Haloxylon" Bunge).
Znaczenie.
Saksauły są jednymi z najliczniejszych dużych roślin pustyń w obszarze swojego występowania, często tworzą skupiska. Dlatego ich zarośla, a nawet pojedyncze okazy stanowią schronienie wielu gatunków zwierząt, a młode saksauły, o zielonych listkach dostarczają pokarmu. Poza tym silne i rozległe ukorzenienie zapobiega wywiewaniu piasku lub gleby i erozji. 
Mieszkańcy pustyń wykorzystują saksauł jako źródło opału. Rośliny te nasadza się w pustynnych rejonach, by zapobiec erozji i wywiewaniu piasku zasypującego np. w Chinach pola uprawne.

</doc>
<doc id="1144586" url="https://pl.wikipedia.org/wiki?curid=1144586" title="Przewiercień okrągłolistny">
Przewiercień okrągłolistny

Przewiercień okrągłolistny ("Bupleurum rotundifolium" L.) – gatunek rośliny z rodziny selerowatych. Pochodzi z Azji i Europy. W Polsce antropofit zadomowiony. Występuje głównie w pasie wyżyn.
Biologia i ekologia.
Roślina jednoroczna. Rośnie jako chwast w uprawach zbożowych i na ugorach. Kwitnie od czerwca do sierpnia. Gatunek charakterystyczny zespołu "Caucalido-Scandicetum".
Zagrożenia i ochrona.
Roślina umieszczona na Czerwonej liście roślin i grzybów Polski (2006) pośród gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię EN (zagrożony). Tę samą kategorię posiada w Polskiej Czerwonej Księdze Roślin.

</doc>
<doc id="1144590" url="https://pl.wikipedia.org/wiki?curid=1144590" title="Haloxylon">
Haloxylon



</doc>
<doc id="1144592" url="https://pl.wikipedia.org/wiki?curid=1144592" title="Towarzystwo Miłośników Rozwoju Fizycznego">
Towarzystwo Miłośników Rozwoju Fizycznego

Towarzystwo Miłośników Rozwoju Fizycznego na Widzewie (TMRF „Widzew”) – stowarzyszenie sportowe założone w 1908 roku w Łodzi-Widzewie przez pracowników zakładów Towarzystwa Akcyjnego Wyrobów Bawełnianych Heinzla i Kunitzera znajdujących się w tymże rejonie miasta. Towarzystwo zostało wpisane do rejestru stowarzyszeń pod numerem 395, a tydzień później, , zatwierdzone oficjalnie przez carskiego gubernatora.
TMRF „Widzew” był pierwszym na terenie Widzewa stowarzyszeniem z sekcją piłkarską. Pierwsza siedziba Towarzystwa mieściła się przy ul. Rokicińskiej 62. Według władz współcześnie istniejącego klubu – Widzew Łódź SA, a także w opinii części historyków, protoplasta Robotniczego Towarzystwa Sportowego „Widzew” Łódź.
Historia.
Geneza i powstanie klubu.
Na początku XX wieku dużą popularnością wśród mieszkańców Widzewa, będącego robotniczo-przemysłową osadą Łodzi, cieszyły się gimnastyka i zapasy. Te ostatnie rozpropagował arcymistrz tej dyscypliny o sławie światowej – Władysław Pytlasiński, zwany „ojcem polskich zapasów”. Łodzianie lubili także kolarstwo, a z Ameryki dotarł do miasta nowy rodzaj sportu – jazda na wrotkach. Najpopularniejsza stała się jednak piłka nożna, która zawojowała łódzką młodzież. Upowszechniali ją studenci, kształcący się w uczelniach zachodniej Europy, a przede wszystkim niemieccy i angielscy fachowcy, zatrudnieni w fabrykach włókienniczych na terenie Łodzi. Grali oni w piłkę nożną na przyfabrycznych placach, będąc pierwszymi nauczycielami i propagatorami tej dyscypliny. Oni też zaszczepili polskim robotnikom i młodzieży znajomość arkanów futbolu.
Urokowi nowej dyscypliny ulegli także pracownicy Towarzystwa Akcyjnego Wyrobów Bawełnianych Heinzla i Kunitzera (od 1911 Towarzystwo Akcyjne Widzewskiej Manufaktury Bawełnianej) – firmy, której początek sięga schyłku lat siedemdziesiątych XIX wieku. Pod koniec pierwszej dekady XX wieku postanowili oni utworzyć własne stowarzyszenie sportowe, by za jego pośrednictwem mieć możliwość „krzewienia wśród członków zamiłowania do zdrowego sportu przez zachęcenie do gry w piłkę nożną, tenisa, krokieta, a także do jazdy na rowerze, łyżwach, ćwiczeń pieszych i gimnastycznych”. Jak pisał „Kurier Łódzki”, już „w 1909 roku powstała bardzo szczęśliwa myśl stworzenia w dzielnicy robotniczej na Widzewie placówki, która by młodzież robotniczą pchnęła na drogę tężyzny fizycznej, pośrednio – duchową”. Pierwsze nieformalne zebranie w tym celu miało miejsce w marcu 1910, w mieszkaniu przy ul. Rokicińskiej 62. Brały w nim udział 33 osoby, głównie pracownicy administracyjni i technicy zatrudnieni w zakładach Widzewskiej Manufaktury. Stworzyli statut Towarzystwa, który próbowali zarejestrować w guberni, w Piotrkowie Trybunalskim. „Ówczesne władze rosyjskie niezbyt przychylnie przyjęły ten ruch «niebezpieczny». Dwukrotnie odrzucano statut Towarzystwa, aż wreszcie po usilnych staraniach w 1910 roku udaje się zalegalizować stowarzyszenie pod nazwą: «Towarzystwo Miłośników Rozwoju Fizycznego – Widzew»”. Pierwsza próba nie udała się, bo pod dokumentem założycielskim były tylko podpisy Polaków. W kolejnych pojawiły się także niemieckie nazwiska pracowników, co umożliwiło wpisanie statutu Towarzystwa do rejestru stowarzyszeń pod numerem 395. Tydzień później, , podpisał go oficjalnie carski gubernator.
Wybór władz.
7 grudnia 1910 odbyło się pierwsze walne zebranie TMRF, na które przybyło kilkadziesiąt osób, w tym 55 członków stowarzyszenia. Po ukonstytuowaniu prezydium przystąpiono do odczytania ustawy, w myśl której członkami Towarzystwa mogły zostać osoby „pełnoletnie bez różnicy płci”, dzielące się na aktywistów „rzeczywistych, honorowych i popierających”. Członkowie rzeczywiści mieli wnosić po 25, a popierający po 50 kopiejek miesięcznie. Założycielami Towarzystwa zostali: Konstanty Wejman, Fryderyk Kraus, Edward Duszek i Robert Adam. W głosowaniu tajnym ukonstytuował się zarząd w składzie: Emil Putti (prezes), Stanisław Kułakowski (wiceprezes), Franciszek Michalski (sekretarz), Benjamin Liebich (skarbnik), Ernest Kunt (wiceskarbnik), Robert Adam (gospodarz), Ludwik Gucz, Leon Sallman i Konstanty Wejman (członkowie). Komisję Rewizyjną utworzyli: Stanisław Skalski, Leon Chwałkowski i Wacław Tymowski.
Relację z tego wydarzenia przeprowadziła łódzka gazeta „Rozwój” na łamach 283 numeru, w dniu 12 grudnia 1910:
4 marca 1911 podczas zebrania sprawozdawczo-wyborczego przy ulicy Rokicińskiej N° 62 ukonstytuował się nowy zarząd w składzie: S. Kułakowski (prezes), J. Marynowski (wiceprezes), F. Michalski (sekretarz), B. Liebich (skarbnik) oraz L. Gucz, L. Komornicki i F. Kraus (członkowie). Na zastępców wybrano E. Kunta, I. Wojtaszewskiego i B. Linke. Do komisji rewizyjnej weszli S. Skalski, W. Tymowski i L. Chwalbiński. Tak ukonstytuowany zarząd działał, z niewielkimi zmianami, do marca 1914. Podczas walnego zgromadzenia sprawozdawczo-wyborczego 14 marca 1914 wybrano nowy zarząd, w którego skład weszli: Ireneusz Klusak (prezes), Leon Szubert (wiceprezes), Franciszek Król (sekretarz), Wacław Gapiński (skarbnik), Zenon Kwapiszewski (gospodarz) oraz Jan Rossowski, Edmund Zdziarski, Józef Ciepły i Stanisław Boniecki (członkowie). Do komisji rewizyjnej weszli F. Michalski, S. Kułakowski i M. Zdziarski.
Działalność Towarzystwa.
Początkowo działalność sportowa TMRF ograniczała się do sekcji, czyli „osady” piłki nożnej, która począwszy od 1911 brała udział w mistrzostwach piłkarskich miasta (już w 1910 piłkarze Towarzystwa rozegrali kilka spotkań, ale nie zachowały się żadne informacje o tych meczach). Działały także, ciesząca się sporą popularnością, sekcja gimnastyczna, a także strzelecka i lekkoatletyczna.
Życie towarzyskie członków klubu i ich rodzin koncentrowało się na organizacji zabaw i festynów w ogrodzie własnym towarzystwa przy ul. Rokicińskiej 135. Tam też prowadzono w okresie letnim tzw. lekcje gimnastyki (zimą kontynuowano je w wynajmowanym lokalu przy ówczesnej ul. Marszałkowskiej 2, ob. ul. Kresowa).
Klub nie miał własnego boiska, więc mecze piłkarskie (towarzyskie i mistrzowskie) rozgrywał na wypożyczanych obiektach „Kraftu” przy ul. Targowej 87/89 (1911–12) i „Touring-Clubu” przy ul. Wodnej 4 (1913–14). Treningi odbywały się na niezabrukowanych ulicach Widzewa, pobliskich polach oraz na prywatnych placach „na Górce” i „na Ekonomii” (za obecnymi torami kolejowymi).
Sprawozdanie zarządu TMRF „Widzew” z 4 marca 1911, na które przybyło 33 członków Towarzystwa, wykazało dochód 259 rubli oraz rozchód 202 rubli. Sprawozdanie zarządu z 1 marca 1913 wykazało, że do Towarzystwa należało 80 członków. Ogólny obrót kasowy wynosił 400 rubli w dochodach i rozchodach (pieniądze pochodziły z opłaty wpisowej, składek i wpływów z organizowania imprez).
Z końcem maja 1913 TMRF, wraz z innymi łódzkimi klubami, podjął uchwałę o wstąpieniu do Rosyjskiego Związku Piłki Nożnej. „Uchwałę przeprowadzono za wolą wszystkich towarzystw, które uznawały konieczność podporządkowania się rosyjskiemu kierunkowi, aby uzyskać wolną rękę w stosunku z klubami zagranicznymi. Dotychczas bowiem wskutek interwencji Rosyjskiego Związku, pozbawione było (łódzkie) zrzeszenie możności konkurencji sportowej nawet z klubami polskimi z Galicji”. Na decyzję wpływ miało stanowisko międzynarodowej federacji piłki nożnej (FIFA), która wychodziła z założenia, że w jednym państwie może być tylko jedna centralna organizacja futbolowa. „Do ogólnego związku rosyjskiego przystąpiły łódzkie kluby z warunkiem zachowania zupełnej autonomii”.
Sprawozdanie zarządu podczas walnego zgromadzenia TMRF „Widzew” 14 marca 1914, na które przybyło 46 członków Towarzystwa, wykazało rozwój klubu „pomimo warunków niepomyślnych i wielu trudności”. Udokumentowano 1779 rubli dochodu i 1618 rubli rozchodu. Sprawozdanie techniczne sekcji gimnastycznej za rok poprzedni wykazało przeprowadzenie 100 lekcji, w których uczestniczyło 2475 osób. Nowy zarząd Widzewa został zobowiązany uchwałami walnego zgromadzenia sprawozdawczo-wyborczego do zawiązania kółka dramatycznego i muzycznego oraz założenia biblioteki klubowej wraz z czytelnią.
Udział w rozgrywkach o mistrzostwo Łodzi.
1911.
W 1911 zespół TMRF „Widzew” wystartował w organizowanych przez „Lodzer Fußball Verband” mistrzostwach piłkarskich miasta (pierwszą edycję tych najstarszych rozgrywek o mistrzostwo Łodzi wygrała w 1910 drużyna TV „Kraft”). W rozgrywkach wzięło udział siedem klubów, a główną nagrodą był puchar (nazywany „wędrownym”) ufundowany przez Anglików: Roberta Smitha i Aleksandra Gilchrista (pochodzący z Manchesteru Smith, zapalony działacz piłkarski, pracował w jednej z łódzkich fabryk).
23 kwietnia 1911, na boisku przy ul. Dzielnej (ob. ul. Narutowicza), widzewiacy zainaugurowali rozgrywki z zespołem Newcastle. Nie był to udany debiut, zakończył się porażką 0:9. Na pierwsze zwycięstwo trzeba było czekać do 25 czerwca. Tego dnia, przy ul. Targowej, TMRF podejmował faworyzowaną ekipę Łódzkiego Klubu Sportowego. Mecz zakończył się niespodziewanym zwycięstwem widzewiaków 2:1 (2:1). Relację z tego spotkania zanotował dziennikarz łódzkiej gazety „Rozwój”:
Relację z następnego meczu widzewiaków, rozegranego 2 lipca z Victorią, także umieszczono na łamach „Rozwoju”:
W pozostałych spotkaniach sezonu zespół zanotował kolejne porażki, kończąc ostatecznie premierowy start w mistrzostwach na ostatnim, siódmym miejscu (zwyciężył Newcastle przed „Kraftem” i ŁKS-em).
W 1911 pojawiła się po raz pierwszy na murawie piłkarska reprezentacja Łodzi, która rozegrała po dwa mecze z niemiecką „Germanią” Breslau (1:6 i 2:1) oraz z galicyjską „Wisłą” Kraków (3:3 i 0:5). W barwach Łodzi wystąpił zawodnik TMRF „Widzew” – Smoley.
1912.
Kolejne rozgrywki o mistrzostwo Łodzi, z udziałem ośmiu drużyn, TMRF rozpoczął 21 kwietnia 1912 od meczu z LFC „Victorią”. Na boisku przy ul. Targowej 87/89 widzewiacy przegrali 0:1 (0:1). Pierwsze punkty w 3. edycji mistrzostw TMRF zanotował 23 czerwca, kiedy to pokonał w stosunku 3:1 (0:1) Union. Po serii kilku porażek, kolejne zwycięstwo przyszło w meczu z „Touring-Clubem”. 6 października, na boisku przy ul. Srebrzyńskiej, widzewiacy pokonali „Turystów” 1:0 (0:0), po bramce zdobytej w ostatniej minucie spotkania.
Następne dwa mecze to porażka 0:2 z Newcastle (20 października) i remis 1:1 z „Kraftem” (17 listopada). Na zakończenie sezonu TMRF spotkał się na boisku przy ul. Kątnej 11/13 (w miejscu obecnego skrzyżowania ul. Wróblewskiego z al. Politechniki) z drużyną „Unionu”. 1 grudnia przed południem Towarzystwo Miłośników Rozwoju Fizycznego pokonało rywali, tzw. fioletowych, 3:0 (1:0), kończąc rozgrywki na przedostatnim, siódmym miejscu (zwyciężył ŁKS przed „Victorią” i Lodzer STV).
1913.
Przed rozgrywkami nowego sezonu odbyło się zebranie delegatów klubów, biorących udział w walce o mistrzostwo Łodzi w piłce nożnej. Podczas obrad wybrano komitet organizacyjny. Do komisji rewizyjnej wszedł przedstawiciel Widzewa – Kuhnt.
W pierwszym meczu mistrzostw, 30 marca, TMRF spotkał się z zespołem Lodzer Sport und Turnverein (Lodzer STV). W zapowiedzi meczu dziennik „Gazeta Łódzka” pisał, że „walka powinna być zajmująca, gdyż obydwa te kluby, zwłaszcza zaś «Widzew», poprawiły się znacznie w formie i składzie drużyn”. Na boisku przy ul. Kątnej, przy porywach silnego wiatru, widzewiacy wygrali 3:0 (1:0). Tak relacjonowała to spotkanie prasa:
Następne dwa mecze przyniosły porażki – 0:2 (0:0) z ŁKS (6 kwietnia) i 1:5 (0:2) z „Victorią” (27 kwietnia). Na drugie zwycięstwo TMRF musiał czekać do 18 maja. Tego dnia na boisku przy ul. Wodnej widzewiacy spotkali się z zespołem „Unionu”:
Po serii kilku porażek, kolejne zwycięstwo przyszło w meczu z „Touring-Clubem”. 31 sierpnia, na boisku przy ul. Wodnej, widzewiacy pokonali „Turystów” 3:2 (3:1), co uznano za sporą niespodziankę:
Po kilku porażkach z rzędu widzewiacy kolejne punkty zdobyli w meczu z Newcastle. 26 października, na boisku przy ul. Średniej, TMRF zremisował z byłym mistrzem Łodzi (z 1911) 1:1 (0:1). „Drużyna „Widzewa” miała znacznie więcej sposobności do wygrania matchu, atak jej jednak strzelał za mało i źle”.
Na zakończenie sezonu TMRF spotkał się z kolejnym byłym mistrzem Łodzi (z 1910), drużyną „Kraftu”. 16 listopada, na boisku przy ul. Wodnej, Widzew przegrał z biało-czerwonymi 1:2 (0:2), kończąc rozgrywki na przedostatnim, siódmym miejscu (zwyciężył ŁKS przed „Touring-Clubem” i „Kraftem”).
1914.
Przed rozgrywkami, podobnie jak rok wcześniej, odbyło się zebranie delegatów klubów, biorących udział w walce o mistrzostwo Łodzi. Podczas obrad dokonano wyboru zarządu. Do komisji rewizyjnej wszedł przedstawiciel Widzewa – Wacław Gapiński.
Ostatni – jak się później okazało – sezon w mistrzostwach organizowanych przez „Lodzer Fußball Verband”, TMRF „Widzew” rozpoczął od meczu z „Unionem”. 22 marca, na boisku przy ul. Srebrzyńskiej, widzewiacy wygrali 2:0 (1:0). Redakcja „Nowej Gazety Łódzkiej” zapisała, że „stosunek uzyskanych przez biało-czerwonych goali nie odpowiadał rzeczywistej przewadze, którą osiągnął w zupełności Widzew. Drużyna Widzewa rozwinęła żywe tempo, brak jednak kombinacji uniemożliwił uzyskanie licznych szans do strzału”.
Kolejne punkty widzewiacy zdobyli w meczu z Newcastle. 19 kwietnia, na boisku przy ul. Srebrzyńskiej, TMRF zremisował 2:2 (0:2). Tydzień później, na boisku przy ul. Wodnej, Widzew przegrał w samej końcówce spotkania z drużyną „Kraftu”:
17 maja, na boisku przy ul. Wodnej, Towarzystwo Miłośników Rozwoju Fizycznego podejmowało zespół „Victorii”. Tego dnia „przewaga była po stronie Widzewa, który kombinował w polu dobrze, pod bramką jednak tracił często orientację. (...) Zawody odznaczały się ostrym tempem, które powstrzymywać musiał sędzia p. Mentzel, który surowość swą posunął aż do usunięcia z gry jednego gracza. Ostateczny rezultat 2:1 na korzyść Widzewa”.
W ostatnim meczu I rundy, na boisku przy ul. Wodnej, Widzew przegrał z Łódzkim Klubem Sportowym 0:1 (0:0). Dziennik „Nowa Gazeta Łódzka” napisał, że „tak mały rezultat przyniósł zaszczyt drużynie zwyciężonej, której forma doskonali się szybko. (...) Bramkę uzyskano dopiero w ostatnich minutach przed końcem”. Chwalono też grę reprezentacyjnego bramkarza Widzewa – Andrzejczaka, który „grał doskonale”. „Zawody utrzymywały widzów aż do ostatnich minut w ciągłym napięciu. Ł.K.S. kombinował nieźle na środku boiska, pod bramką jednak okazał się atak Ł.K.S. mało pewnym w strzelaniu, zaledwie bowiem trzy dobre strzały padły na bramkę Widzewa, które obronił precyzyjnie p. Andrzejczak”.
Spotkanie rozegrane 24 maja z ŁKS-em było ostatnim oficjalnym występem Towarzystwa Miłośników Rozwoju Fizycznego. Z powodu wybuchu Wielkiej Wojny udało się przeprowadzić tylko jedną rundę mistrzostw, po której futboliści Widzewa zajmowali najwyższą – czwartą – lokatę w historii swoich występów w mistrzostwach Łodzi. W niedokończonej edycji zanosiło się na zmianę warty, bowiem ŁKS spisywał się znacznie gorzej niż w poprzednich sezonach. Na czele w momencie przerwania rozgrywek znajdował się niemiecki Lodzer Turnverein „Alter”, który przejął sekcję piłkarską od „Kraftu”.
W sezonie 1914 miało miejsce największe łódzkie piłkarskie wydarzenie. W czerwcu, po zakończeniu I rundy rozgrywek, przybyła do miasta jedna z najlepszych ówczesnych drużyn piłkarskich – praska „Sparta”. Czescy goście pokazali klasę światową i trzykrotnie pokonali łódzką reprezentację (16:0, 14:0 i 8:0). W reprezentacji Łodzi wystąpiło dwóch zawodników TMRF „Widzew” – Wypych i Andrzejczak. Ci sami zawodnicy wystąpili też w meczach Łódź – Kraków („Wisła”), które rozegrano w kwietniu (6:2 dla „Wisły” i 5:4 dla Łodzi).
Działalność w czasie I wojny światowej.
O działalność Towarzystwa w latach 1914–1918 jeszcze do niedawna nie wiedziano za dużo. „Wielu zawodników zmieniło stroje sportowe na żołnierskie drelichy” (1 sierpnia 1914 r. II Rzesza wymówiła wojnę carskiej Rosji; 2 sierpnia ogłoszono w mieście stan wojenny). Jeszcze 5 sierpnia 1914 przy ul. Rokicińskiej 135 zorganizowano „klubową zabawę ogrodową”, a wśród atrakcji było strzelanie z łuku i „liczne niespodzianki przeplatane tańcami”.
3 maja 1916 r. doszło w Łodzi do wielkiej manifestacji patriotycznej z okazji 125 rocznicy uchwalenia Konstytucji Majowej. Wśród organizatorów wymienia się także TMRF Widzew. Pod uroczystym apelem powstałym z okazji demonstracji znajduje się również okrągła pieczęć Towarzystwa w języku polski, którą nie dało się posługiwać w czasie rosyjskiego zaboru. Musiała powstać po 1914 r.
Pod koniec czerwca 1916 r. w Łodzi przeprowadzono miejską kwestę „Ratujmy dzieci”. W ramach akcji charytatywnej rozegrano w Helenowie mecz piłkarski między drużyną Szturmu i reprezentacją Łodzi. W szeregach drugiej jedenastki wystąpili widzewiacy: „"Dalej odbył się w dwóch trzykwadransowych częściach match piłki nożnej pomiędzy łódzką drużyną reprezentacyjną (łódzki klub sportowy, Widzew, Kraft i inny) oraz Tow. gimnastycznym „Szturm”. W pierwszej części reprezentacja uzyskała przewagę 2:1 nad „Szturmem”, jednak po pauzie poniosła porażkę, otrzymując od „Szturmu” trzy „goale”, czyli 4:2”""."
Ogólne zebranie TMRF Widzew – 24 kwietnia 1921 r..
TMRF Widzew podjął działalność po zakończeniu wojny światowej i konfliktu polsko-sowieckiego zakończonego podpisaniem traktatu w Rydze w marcu 1921 r. Na 24 kwietnia 1921 roku przewidziano odbycie ogólnego zebrania TMRF Widzew w siedzibie Związku Polskiej Młodzieży Robotniczej „Siła” przy ul. Rokicińskiej 62. Jest to informacja istotna z kilku powodów.
Po pierwsze we wspomnieniach kilku członków RTS Widzew jako początek działalności wymienia się rok 1921. Wydawać się mogło, że było to przekłamanie wynikające z kłopotów z pamięcią, ale teraz wszystko układa się w spójną całość. Tym bardziej, że w roku 1923 w „Łodzianinie”i „Republice” ukazała się notatka o eksmisji z lokalu przy Rokicińskiej 54 (dawna Rokicińska 62) biblioteki i czytelni towarzystwa „Naprzód” (powiązanego z „Siłą”) oraz RTS Widzew. Klub rezydował w tym miejscu od 2 lat (czyli od 1921 r.).
Po drugie warto przypomnieć, że napominając o drużynie piłkarskiej z 1921 roku działacze Widzewa mówią o Sile lub TUR (m.in.: K. Rękowski, J. Skibiński, J. Wasiak) O Sile jako ogniwie łączącym TMRF Widzew i RTS Widzew pisał w swojej pracy magisterskiej J. Szperna. Miała to być jedenastka złożona z nastolatków, nigdzie nie zarejestrowana, tzw. „dzika drużyna”. Od razu nasuwa się skojarzenie, iż zespół ten działał pod patronatem i zgodą Związku Polskiej Młodzieży Robotniczej „Siła”.
Utworzenie RTS „Widzew”.
Po odzyskaniu niepodległości członkowie i zawodnicy TMRF utworzyli w 1922 Robotnicze Towarzystwo Sportowe „Widzew”, kontynuując tym samym tradycję Widzewa już nie jako TMRF, ale RTS (pierwsze próby reaktywowana klubu miały miejsce już w 1920, ale na przeszkodzie stanęła wojna polsko-bolszewicka). Byli to: Wacław Gapiński (były skarbnik i członek zarządu TMRF), Józef Wojtczak, Antoni Staniecki, Ludwik Rękowski i Jan Augustyniak (byli członkowie sekcji gimnastycznej TMRF). Tych pięciu byłych członków TMRF weszło w skład sześcioosobowego komitetu organizacyjnego, powołującego walne zgromadzenie założycielskie RTS „Widzew” (skład uzupełnił Wincenty Suski).
O przekształceniu i kontynuowaniu tradycji TMRF „Widzew” pisał w 2010 Ryszard Bonisławski, znany i ceniony przewodnik i pasjonat historii miasta Łodzi, prezes Towarzystwa Przyjaciół Łodzi:
O reaktywacji klubu TMRF pisał też Józef Hałys, badacz historii polskiego futbolu, autor mającej cztery wydania monumentalnej monografii „Polska piłka nożna”:
RTS „Widzew” uważany był za kontynuatora TMRF już w latach 20. XX wieku. Potwierdzeniem tego jest m.in. artykuł z 1924 roku z „Kuriera Łódzkiego” (z dodatku „Łódź w ilustracji”), poświęcony Robotniczemu Towarzystwu Sportowemu „Widzew”:
Istotny jest także fakt wywodzenia swoich początków przez obecnie istniejący klub – Widzew Łódź. W jubileuszowym albumie „100 lat Widzewa Łódź” zapisano wypowiedź ówczesnego właściciela klubu: „w 2010 roku obchodzimy jubileusz 100-lecia Widzewa Łódź”. Identyczne stanowisko prezentował autor wspomnianej publikacji, dziennikarz Piotr Wesołowski, który we wstępie napisał:
Błędne założenia.
Krytycznym wobec koncepcji reaktywacji TMRF był Andrzej Bogusz (historyk łódzkiego sportu, twórca i wieloletni kierownik oddz. Muzeum Sportu Muzeum Miasta Łodzi), autor opracowania „Dawna Łódź sportowa. 1824–1945”, który w rozdziale poświęconym stowarzyszeniom i organizacjom sportowym Łodzi z lat 1824–1918 napisał, że "„zupełnie nieuzasadniona jest próba przypisywania powstałemu 24 stycznia 1922 r. Robotniczemu Towarzystwu Sportowemu „Widzew” rodowodu i miana spadkobiercy TMRF”". Rzetelność tego opracowania budzi jednak wątpliwości.
Zbieżne zdanie prezentował Andrzej Gowarzewski, dziennikarz sportowy i historyk piłki nożnej, autor książki „Kolekcja klubów: Widzew oraz dawni łódzcy ligowcy”. W rozdziale zatytułowanym „Przedwojenna premiera” napisał, że „TMRF w Widzewie zakończyło swój żywot latem 1914, po wybuchu wojny, po latach nazwanej pierwszą światową, i brak jakichkolwiek dowodów czy nawet poszlak, że istniały choćby symboliczne związki TMRF z powstałym w 1922 RTS Widzew”. Jednak podobnie jak w przypadku opracowania Bogusza, rzetelność tej publikacji również budzi wątpliwości.
Symbole klubu.
Herb klubu.
Znak klubowy był trójkątny w dwukolorowe pasy z białym otokiem. W emblemat wpisano skrót „TMRF”, nazwę „Widzew” oraz rok utworzenia Towarzystwa – „1910”.
Na przełomie lat 60/70 XX wieku na bazie herbu wykonano odznakę klubową w formie metalowego znaczka. Według Gowarzewskiego pasy w wewnętrznym trójkącie znaczka były czarno-bordowe.
Barwy klubowe.
W 1913 w odniesieniu do piłkarskiej drużyny Widzewa stosowano określenie „czerwoni” (ŁKS miał w tym czasie barwy biało-czarne, a Lodzer Turnverein „Kraft” biało-czerwone). W 1914 lokalna prasa nazywała widzewiaków również „czerwonymi”, ale czasem też „biało-czerwonymi”.
„Gazeta Łódzka” (2 kwietnia 1913):
„Nowa Gazeta Łódzka” (30 września 1913):
„Nowa Gazeta Łódzka” (8 października 1913):
„Nowa Gazeta Łódzka” (24 marca 1914):
„Nowa Gazeta Łódzka” (28 kwietnia 1914):

</doc>
<doc id="1144593" url="https://pl.wikipedia.org/wiki?curid=1144593" title="Magurka Radziechowska">
Magurka Radziechowska

Magurka Radziechowska (1108 m n.p.m.) – niewybitny szczyt w Beskidzie Śląskim, w ramieniu górskim odchodzącym od Magurki Wiślańskiej w głównym grzbiecie Pasma Baraniej Góry na wschód, nad dolinę Soły. Jest ważnym zwornikiem: od grzbietu opadającego ku Glinnemu odgałęzia się tu w kierunku północnym grzbiet biegnący w stronę Muronki. Pod szczytem góry, na jej północno-wschodnich zboczach, znajdują się źródła Twardorzeczki.
Wierzchołek pierwotnie zalesiony litymi świerczynami. Od lat 90. XX w. lasy pocięte licznymi wyrębami. Obecnie (2015 r.) praktycznie całe stoki wylesione. Na grzbiecie łączącym Magurkę Radziechowską z Magurką Wiślańską znajdują się liczne drobne wychodnie skalne. Interesujące formacje skalne położone są również na południowych stokach tej góry. Grzbiet opadający od szczytu Magurki Radziechowskiej na wschód ku Glinnemu pokrywa rozległy ciąg polan, zwanych wspólnie Halą Radziechowską.
Na dawniejszych mapach (z połowy XX w.) szczyt zwany był czasem również "Magurką Górką". Z rzadkich w Polsce roślin na stokach Magurki Radziechowskiej występuje wierzbownica zwieszona.
Przez Magurkę Radziechowską przebiegają czerwone znaki Głównego Szlaku Beskidzkiego.

</doc>
<doc id="1144594" url="https://pl.wikipedia.org/wiki?curid=1144594" title="Bronisław Herman">
Bronisław Herman

Bronisław Herman ps. „Wicher” (ur. 1894, zm. 14 kwietnia 1915 pod Sobowicami) – podporucznik Legionów Polskich, działacz niepodległościowy, kawaler Orderu Virtuti Militari.
Życiorys.
Kształcił się w C. K. Gimnazjum Arcyksiężniczki Elżbiety w Samborze, tam zdał maturę. Od 1912 był członkiem Związku Strzeleckiego, a od początku I wojny światowej służył w V baonie Legionów Józefa Piłsudskiego. Od stycznia 1915 podporucznik piechoty. W Lipnicy Murowanej został przydzielony do 2. kompanii porucznika Mikołaja Szyszłowskiego ps. „Sarmat” i objął komendę III plutonu po podporuczniku Tadeuszu Kowalskim ps. „Włodek”, który poległ 24 grudnia 1914 w bitwie pod Łowczówkiem.
W nocy z 13 na 14 kwietnia 1915 kontrolował wedety wystawione przed okopami nad Nidą w okolicy Sobowic. Zginął tragicznie 14 kwietnia o godz. 2.30, zastrzelony przez osiemnastoletniego żołnierza III plutonu Michała Palkiewicza. Został pochowany na cmentarzu w Mierzwinie.
Michał Palkiewicz (ur. 1896) został 8 listopada 1937 odznaczony Krzyżem Niepodległości.

</doc>
<doc id="1144595" url="https://pl.wikipedia.org/wiki?curid=1144595" title="TMRF">
TMRF



</doc>
<doc id="1144596" url="https://pl.wikipedia.org/wiki?curid=1144596" title="James William Denny">
James William Denny

James William Denny (ur. 20 listopada 1838, zm. 12 kwietnia 1918 w Baltimore, Maryland) – amerykański polityk, działacz Partii Demokratycznej. Dwukrotnie, najpierw w latach 1899–1901 i ponownie w latach 1903–1905, był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1144598" url="https://pl.wikipedia.org/wiki?curid=1144598" title="SG-302 Szczecin">
SG-302 Szczecin

SG-302 Szczecin ("302") – współczesny polski okręt patrolowy projektu 205, typu Osa-I. Ex. kuter rakietowy ORP Szczecin (425), podniesienie bandery PMW: 17 stycznia 1966 podniesienie bandery WOP: 20 września 1990
Przeniesienie z PMW (WOP) do Straży Granicznej w dniu: 18 czerwca 1991 r.
Opis jednostki.
Przebudowa kutrów rakietowych projektu 205 na okręty patrolowe w Stoczni Marynarki Wojennej była bardzo gruntowna. Zdemontowano z nich hangary-wyrzutnie rakiet przeciw okrętowych, wyrzutnię WM-4 rakiet przeciwlotniczych Strzała-2M, dwie podwójne automatyczne armaty 30 mm AK-230, stację radiolokacyjną wykrywania celów Rangout (Square Tie), radar kierowania ogniem artylerii MR-104 Ryś(Drum Tilt), system rozpoznawczy "swój-obcy" Nichrom-RR oraz system kierowania strzelaniem rakietowym Klon-205. Odcięcie hangarów-wyrzutni spowodowało nadanie obiegowej nazwy "obrzyn".
Dużych zmian dokonano również wewnątrz kadłuba jak i pokładówki. Dziobowe pomieszczenia marynarzy zamieniono na pomieszczenie inspektora i blok socjalny (szafki marynarzy na prawej burcie). W skrajniku rufowym dodano zbiorniki ze słodką wodą. W pomieszczeniach po wyposażeniu rakietowym, powstała messa oficerska oraz magazyn żywnościowy. SG-302 był w najlepszym stanie technicznym z okrętów przebudowanych. W okresie wrzesień 1990 do kwiecień 1991, jednostka odbyła dwa patrole pięciodniowe na granicy polskiej strefy ekonomicznej Morza Bałtyckiego oraz jedna interwencja alarmowa na przylądku Rozewie. Okręty miały bardzo duże zużycie paliwa przez co ich eksploatacja była droga, wszystkie zostały wycofane do 1996 r.
Charakterystyka techniczna.
i mocy ekonomicznej 2210 kW (3000 KM) przy 1900 obr/min.każdy,42-cylindrowe
w układzie gwiazdy,napędzające 3 śruby napędowe.
Uzbrojenie.
Wyposażenie radiolokacyjne i obserwacji technicznej
Urządzenia radionawigacji, elektronawigacji i radiokomunikacji

</doc>
<doc id="1144599" url="https://pl.wikipedia.org/wiki?curid=1144599" title="Poikilotermia">
Poikilotermia



</doc>
<doc id="1144602" url="https://pl.wikipedia.org/wiki?curid=1144602" title="Viradhammo">
Viradhammo



</doc>
<doc id="1144605" url="https://pl.wikipedia.org/wiki?curid=1144605" title="Teatr-Akcje">
Teatr-Akcje

„Teatr-Akcje” – wakacyjny międzynarodowy festiwal teatralny, mający miejsce w sierpniu w Suwałkach. Festiwal prezentuje twórczość teatrów scenicznych, alternatywnych, ulicznych, wiejskich, młodzieżowych oraz grup terapeutycznych.
Festiwal został zainicjowany z okazji dziesięciolecia Teatru Form Czarno-Białych „Plama” w 2005 r. przez grupę młodych suwalczan (twórców i teoretyków teatralnych) skupionych wokół tego teatru.
Organizatorami festiwalu są Stowarzyszenie Aktywności Społeczno-Artystycznej „Nie Po Drodze” oraz Teatr Form Czarno-Białych „Plama”.
Program dotychczasowych „Teatr-Akcji”.
3. Suwalskie Teatr-Akcje 2008.
Spektakle, akcje teatralne, performance.
Pozostałe wydarzenia
4. Suwalskie Teatr-Akcje 2009.
Spektakle, akcje teatralne, performance.
Teatr Form Czarno-Białych Plama
Pozostałe wydarzenia
5. Suwalskie Teatr-Akcje 2010 – Na Wschód.
Spektakle, akcje teatralne, performance.
Pozostałe wydarzenia
6. Suwalskie Teatr-Akcje 2011.
Spektakle, akcje teatralne, performance.
Koncert zespołów Dubioza Kolektiv z Sarajewa (Bośnia i Hercegowina) oraz Tygiel Folk Banda (PL)

</doc>
<doc id="1144606" url="https://pl.wikipedia.org/wiki?curid=1144606" title="Przewiercień cienki">
Przewiercień cienki

Przewiercień cienki ("Bupleurum tenuissimum" L.) – gatunek rośliny z rodziny selerowatych.
Rozmieszczenie geograficzne.
Występuje w zachodniej, centralnej i południowej Europie. W Polsce rośnie tylko w Niecce Nidziańskiej na trzech współczesnych stanowiskach: Szczerbaków, Gadawa i Solec-Zdrój.
Biologia i ekologia.
Roślina jednoroczna, halofit. Rośnie wokół słonych źródeł. Kwitnie od sierpnia do października.
Zagrożenia i ochrona.
Kategorie zagrożenia gatunku:
Od 2014 r. roślina podlega w Polsce ochronie gatunkowej.

</doc>
<doc id="1144609" url="https://pl.wikipedia.org/wiki?curid=1144609" title="1 Pułk Kawalerii KOP">
1 Pułk Kawalerii KOP

1 Pułk Kawalerii KOP (1 pkaw KOP) – oddział kawalerii Korpusu Ochrony Pogranicza.
Formowanie i zmiany organizacyjne.
23 marca 1939 roku Departament Dowodzenia Ogólnego Ministerstwa Spraw Wojskowych wydał rozkaz L.dz. 2822/Org. tj. o utworzeniu "„ćwiczebnego pułku kawalerii KOP”", a Generalny Inspektor Sił Zbrojnych podporządkował generałowi dywizji Juliuszowi Rómmel "„pod względem przygotowania prac operacyjnych kombinowany pułk KOP w Widawie”". Tego samego dnia zarządzona została mobilizacja alarmowa ośmiu szwadronów kawalerii KOP: „Druja”, „Łużki”, „Podświle”, „Budsław”, „Hancewicze”, „Rokitno”, „Żurno” i „Mizocz”.
26 marca 1939 roku wszystkie szwadrony przetransportowane zostały na stację kolejową Rusiec, na północny wschód od Wielunia i tu rozlokowane jako „Zgrupowanie Kawalerii KOP «Feliks»” pod dowództwem podpułkownika kawalerii Feliksa Kopcia, inspektora Północnej Grupy Szwadronów Kawalerii KOP. Kolejno przybywały: pluton pionierów z kompanii saperów KOP „Czortków”, pluton 37 mm armat przeciwpancernych z odwodowych baonów „Wilejka” i „Czortków” oraz drużyna radiotelegraficzna z pułku KOP „Zbołbunów”. Pododdziały te utworzyły ćwiczebny pułk kawalerii KOP. Po otrzymaniu w kwietniu i maju uzupełnień w ludziach i sprzęcie oddział został przeorganizowany w 1 pułk kawalerii KOP. Likwidacji uległ szwadron kawalerii KOP „Druja” i „Podświle”.
Organizacja i obsada personalna pułku.
Dowództwo 1 pułku kawalerii KOP
1 szwadron (szwadron kawalerii KOP „Budsław”) 
2 szwadron (szwadron kawalerii KOP „Łużki”)
3 szwadron (szwadron kawalerii KOP „Mizocz”)
4 szwadron (szwadron kawalerii KOP „Rokitno”)
5 szwadron (szwadron kawalerii KOP „Żurno”)
6 szwadron (szwadron kawalerii KOP „Hancewicze”)
szwadron ciężkich karabinów maszynowych
szwadron gospodarczy
Pododdziały specjalne:
Taka organizacja przetrwała w zasadzie do wybuchu wojny. W ostatnich dniach sierpnia rozformowano bowiem szwadron ckm przydzielając drużyny do macierzystych szwadronów. Pułk był pełnosprawną, dobrze wyszkoloną i uzbrojoną jednostką, czemu dał dowód w czasie działań wojennych.
Pułk w kampanii wrześniowej 1939 roku.
Wg Narcyza Klatki w początkach kampanii wrześniowej 1 pułk posiadał pełną obsadę etatową, czyli 37 oficerów, 88 podoficerów, 672 szeregowych. Był jednostką dobrze uzbrojoną, miał na swoim uzbrojeniu min. 12 działek ppanc, 12 ckm, 15 rkm. 
Dowódca Armii „Łódź” podporządkował pułk dowódcy 10 Dywizji Piechoty. 
Wybuch wojny zastał pułk na wysuniętych pozycjach obronnych w następującym ugrupowaniu:
Od 1 do 4 września pułk prowadził działania opóźniające, ponosząc pierwsze straty. Szwadron rotmistrza Mineckiego 1 września walczył koło mostu w Opatowie. Około godziny 15.00 szwadron wycofał się znad Prosny i dostał na tyły wojsk niemieckich z wyjątkiem jednego plutonu, który zdołał się przebić. 3 września o godz. 15.00, po walce w lesie pod Kieszenką, szwadron dostał się do niewoli niemieckiej. 3 września pułk przeprawił się przez Wartę pod Beleniem i w godzinach wieczornych skoncentrował się w rejonie Holendrów, wschodni skraj Piaskowa i Zygmuntowa. Tu OW 1 został przemianowany na „zgrupowanie ppłk. Feliksa Kopcia”. 
4 września o godz. 20.30 dowódca Armii „Łódź” nakazał pułkownikowi Grobickiemu, nowemu dowódcy Kresowej Brygady Kawalerii przyjąć w jej skład 1 pkaw KOP.
4-5 września – dołącza 5 szwadron, ciężkie walki na głównej linii obrony w rejonie Belenia i Strońska.
5 września – wraz z 10 DP i Kresową BK wycofuje się w kierunku Lutomierska i Aleksandrowa.
6 września – osiąga rejon Zgierz, Głowno.
8 września – przegrupowanie pułku w Wiskitkach
9 września pułk dotarł do Warszawy, a następnego dnia skoncentrował się w rejonie Otwocka.
13 września – przydzielony do Grupy Operacyjnej Kawalerii gen Andersa bierze udział w natarciu na Mińsk Mazowiecki. Grupa jako odwód NW wycofuje się na Lubelszczyznę w rejon Zamościa i Tomaszowa Lubelskiego
17-18 września w ramach reorganizacji Armii „Modlin” (Armia „Przedrzymirskiego”) pułk zostaje podzielony:
13 września 1939 roku dowódca Armii „Łódź” i „Warszawa”, generał dywizji Juliusz Rómmel wydał rozkaz pochwalny dla pułku kawalerii KOP o treści:

</doc>
<doc id="1144610" url="https://pl.wikipedia.org/wiki?curid=1144610" title="Droga krajowa B501 (Niemcy)">
Droga krajowa B501 (Niemcy)

Droga krajowa 501 () – niemiecka droga krajowa przebiegająca na osi północ-południe i stanowi połączenie drogi B207 z autostradą A1 w Szlezwiku-Holsztynie.
Droga, jest oznakowana jako B502 od początku 70. lat XX w.

</doc>
<doc id="1144612" url="https://pl.wikipedia.org/wiki?curid=1144612" title="Nowa Rezydencja">
Nowa Rezydencja



</doc>
<doc id="1144615" url="https://pl.wikipedia.org/wiki?curid=1144615" title="Herb gminy Osina">
Herb gminy Osina

Herb gminy Osina przedstawia tarczę herbową dwudzielną w słup, w polu prawym białym (heraldycznie) czerwony gryf pomorski ze złotym (żółtym) dziobem i złotymi (żółtymi) szponami. W lewym polu błękitnym (heraldycznie) - w górnej części znajduje się stary dąb, a w dolnej części dwie srebrne rybki zwrócone w lewo - jedna nad drugą.

</doc>
<doc id="1144622" url="https://pl.wikipedia.org/wiki?curid=1144622" title="Muronka">
Muronka

Muronka (1021 m n.p.m.) – szczyt w Paśmie Baraniej Góry w Beskidzie Śląskim, w grzbiecie odchodzącym ku północy i północnemu wschodowi od Magurki Radziechowskiej i rozdzielającym doliny potoków: Leśnej na zachodzie i Twardorzeczki na wschodzie.
Pierwotnie masyw Muronki był w całości zalesiony. Z czasem w jej masywie, głównie wzdłuż grzbietu biegnącego ku północnemu wschodowi, w stronę szczytu Ostrego, wytrzebiono kilka polan pasterskich. Według badań Ludomira Sawickiego w 1914 r. na szałasie Muronka pasło się 79 owiec i 5 krów. Obecnie pasterstwo tu nie istnieje, a lasy przetrzebione są wielkimi, częściowo już zarastającymi wyrębami.
W kilku miejscach pod grzbietem i na stokach góry wychodnie skalne gruboławicowych piaskowców, należących do górnych warstw godulskich. Najcenniejszy przyrodniczo fragment południowo-wschodnich stoków Muronki, opadających ku dolinie Twardorzeczki, obejmujący pas wychodni i las rumowiskowy u ich podstawy, chroniony jest w rezerwacie przyrody „Kuźnie”.
Szlaki turystyczne.
Od strony zachodniej trawersują szczyt biegnące wzdłuż wspomnianego grzbietu znaki zielonego szlaku turystycznego z Ostrego na Magurkę Radziechowską.

</doc>
<doc id="1144630" url="https://pl.wikipedia.org/wiki?curid=1144630" title="Nizowje">
Nizowje

Nizowje (ros. Hизoвьe (Nizov'e); niem. "Waldau") – osiedle typu wiejskiego w obwodzie kaliningradzkim Federacji Rosyjskiej, w rejonie gurjewskim.
Położenie i nazwa.
Wieś położona 15 km na wschód od centrum Kaliningradu, przy drodze krajowej A-229. 
Gród staropruski, od XIII w. po podboju krzyżackim nazwa niem. "Waldau" (w 1258 "Waldowe"). lit. "Valdava". Obecna nazwa wprowadzona 1946.
Historia.
Po stłumieniu powstania pruskich Sambów (1260-1264), w 1264 r. teren otrzymali w nagrodę za wierność zakonowi pruscy rycerze Johann Brulant i Conrad Dyabel, którzy wznieśli zamek. W I poł. XIV w. pełnił rolę komornictwa komturstwa królewieckiego. Okresowo przebywali tu wielcy marszałkowie i wielcy mistrzowie krzyżaccy. Po sekularyzacji Prus w 1525 r., folwark urzędu dominialnego Neuhausen, zarządzany przez książęcego burgrabiego (burgrafa). W latach 1630 – około 1650 dzierżawiony przez Ernesta Magnusa Denhoffa. Tu urodził się Friedrich von Dönhoff. W 1691 r. gościł rosyjski car Piotr I wraz ze swoim wielkim poselstwem. W 1858 r. w zamku otwarto akademię rolniczą, w latach 1870-1945 siedziba seminarium nauczycielskiego. Po II wojnie światowej szkoła rolnicza. Przed 1945 w Waldau znajdował się ponadto dom starców i kaplica baptystów.

</doc>
<doc id="1144635" url="https://pl.wikipedia.org/wiki?curid=1144635" title="The (International) Noise Conspiracy">
The (International) Noise Conspiracy

The (International) Noise Conspiracy (T(I)NC) to szwedzki zespół grający rock and roll. Członkowie zespołu T(I)NC udzielali się wcześniej w innych zespołach aktywnych na szwedzkiej scenie niezależnej: Totalt Jävla Mörker (Johansson), Separation (Strömberg), Saidiwas (Dahlberg i Almgren), oraz Doughnuts (Almgren). Zespół utworzył Dennis Lyxzén zaraz po rozpadzie zespołu Refused, w którym był wokalistą. The (I)NC chcieli stworzyć zespół, który zawierałby w sobie politykę i muzykę: "krzyżówkę Elvisa i Che Guevary". Producentem ostatniego i nadchodzącego albumu jest Rick Rubin. Ich teksty są odzwierciedleniem poglądów sytuacjonistycznych i komunistycznych.

</doc>
<doc id="1144636" url="https://pl.wikipedia.org/wiki?curid=1144636" title="Shawn Doyle">
Shawn Doyle

Shawn Doyle (ur. 1968 w Wabush, Newfoundland) – kanadyjski aktor. 
Życiorys.
Urodził się i dorastał w powierzchni Newfoundland. Studiował teatr na Uniwersytecie York w Toronto.
Debiutował na dużym ekranie w thrillerze "Długi pocałunek na dobranoc" ("The Long Kiss Goodnight", 1996) z Geeną Davis, Samuelem L. Jacksonem i Craigiem Bierko, filmie sensacyjnym sci-fi "Człowiek ciemności III: Walka ze śmiercią" ("Darkman III: Die Darkman Die", 1996) u boku Jeffa Faheya i Arnolda Vosloo oraz wraz ze swoją żoną, Allegrą Fulton, w filmie krótkometrażowym "Narzeczona oprawcy" ("The Hangman's Bride", 1996), do którego napisał scenariusz. W 1999 roku był nominowany do nagrody Gemini za najlepszą drugoplanową rolę męską detektywa McKeighana w serialu obyczajowym "Miasto" ("The City", 1999). 
Wystąpił w popularnych serialach: CBS "" (2004), ABC "Gotowe na wszystko" ("Desperate Housewives", 2004, 2005) jako pan Hartley, "24 godziny" ("24", 2005). Rola Dennisa Langleya w kanadyjskim serialu "Jedenasta godzina" ("The Eleventh Hour", 2002-2005) został wyróżniony w 2002 roku nagrodą Actra za najlepszą rolę męską w serialu telewizyjnym.

</doc>
<doc id="1144640" url="https://pl.wikipedia.org/wiki?curid=1144640" title="Szparkosz okrężnicy">
Szparkosz okrężnicy

Szparkosz okrężnicy ("Balantidium coli") – kosmopolityczny orzęsek, rozpowszechniony zwłaszcza w strefie tropikalnej, wywołujący u zwierząt (w tym człowieka) balantidiozę. 
Morfologia.
Trofozoity "B. coli" są owalne, wielkości 30-150 μm, gęsto pokryte krótkimi rzęskami wychodzącymi z kinetosomów. Komórka "B. coli" posiada cytostom przez który pierwotniak pobiera pokarm, i cytopyge służące do usuwania niestrawionych resztek. W cytoplazmie orzęska wyróżnić można ekto- i endoplazmę. W aparacie jądrowym występuje makronukleus i mikronukleus. Ponadto w cytoplazmie zawieszone są dwie wodniczki tętniące i wodniczki pokarmowe.
Cysty są owalne i mają średnicę 45-80 μm.
Biologia.
Trofozoity wydostają się z cyst i przechodzą do jelita grubego, gdzie rozmnażają się przez podział poprzeczny. Część trofozoitów wnika do przestrzeni międzykomórkowych, a część koniuguje. Niektóre trofozoity po koniugacji przechodzą incystację i wraz z kałem wydalane są na zewnątrz.

</doc>
<doc id="1144641" url="https://pl.wikipedia.org/wiki?curid=1144641" title="Balantidium coli">
Balantidium coli



</doc>
<doc id="1144646" url="https://pl.wikipedia.org/wiki?curid=1144646" title="Star One">
Star One



</doc>
<doc id="1144654" url="https://pl.wikipedia.org/wiki?curid=1144654" title="Charles Reginald Schirm">
Charles Reginald Schirm

Charles Reginald Schirm (ur. 12 sierpnia 1864 w Baltimore, Maryland, zm. 2 listopada 1918 w Baltimore, Maryland) – amerykański polityk, działacz Partii Republikańskiej. W latach 1901–1903 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1144655" url="https://pl.wikipedia.org/wiki?curid=1144655" title="Stade Furiani">
Stade Furiani



</doc>
<doc id="1144657" url="https://pl.wikipedia.org/wiki?curid=1144657" title="Star One (przedsiębiorstwo)">
Star One (przedsiębiorstwo)

Star One – brazylijski operator satelitarny (największy w Ameryce Łacińskiej). Udziałowcami firmy są: Embratel (80%) i SES S.A. (20%).
W listopadzie 2007 roku rakieta nośna Ariane 5 ECA wyniosła satelitę telekomunikacyjnego Star One C1.

</doc>
<doc id="1144673" url="https://pl.wikipedia.org/wiki?curid=1144673" title="Final Exit">
Final Exit

Final Exit to szwedzki zespół grający hardcore punk. Byli jednym z pierwszych hardcore punkowych zespołów w Umei. Członkowie zespołu reprezentowali styl życia straight edge. Płyty Final Exit wydawane były przezz Desperate Fight Records, a także przez polską wytwórnię Shing Records. Na swojej stronie internetowej informują, że przestali grać dlatego, że byli: "zbyt prawdziwi, aby być częścią dzisiejszej, fałszywej sceny". W roku 2007 doszło do reaktywacji zespołu.
Dave eXit (David Sandström) był także perkusistą Refused.
D-Rp (Dennis Lyxzén) był także wokalistą Refused.

</doc>
<doc id="1144674" url="https://pl.wikipedia.org/wiki?curid=1144674" title="Mick Kenney">
Mick Kenney

Mick Kenney (ur. 18 stycznia 1980) – znany również jako Migg/Irrumator. Jest to brytyjski muzyk, artysta oraz producent pochodzący z Birmingham. Jest on członkiem wielu zespołów, a dokładniej – Anaal Nathrakh, Exploder, Frost, Professor Fate, oraz Mistress. Okładki jego produkcji możemy zobaczyć na opakowaniach płyt Napalm Death, Gorerotted czy Aborym.
Jest on również współzałożycielem FETO Records wraz z członkiem Napalm Death – Shane’em Emburym. FETO wydało płyty takich grup, jak Mistress, Exploder, Lock Up i Ramesses.

</doc>
<doc id="1144681" url="https://pl.wikipedia.org/wiki?curid=1144681" title="Nakalipithecus nakayamai">
Nakalipithecus nakayamai

Nakalipithecus nakayamai – gatunek wymarłej małpy człekokształtnej żyjącej w miocenie, ok. 10 mln lat temu na terenie obecnej Kenii (Nakali, Prowincja Rift Valley), opisany na podstawie odkrytej przez zespół kenijskich i japońskich naukowców w 2005 kości szczęki i jedenastu zębów. Badacze uważają, że "Nakalipithecus nakayamai" może być wspólnym przodkiem goryli, szympansów i ludzi.

</doc>
<doc id="1144682" url="https://pl.wikipedia.org/wiki?curid=1144682" title="Boulogne – Pont de Saint-Cloud">
Boulogne – Pont de Saint-Cloud

Boulogne – Pont de Saint-Cloud – stacja linii nr 10 metra w Paryżu. Stacja znajduje się w gminie Boulogne-Billancourt. Została otwarta 2 października 1981 roku.

</doc>
<doc id="1144687" url="https://pl.wikipedia.org/wiki?curid=1144687" title="Donji Grad">
Donji Grad

Donji Grad – dzielnica Zagrzebia, stolicy Chorwacji. Zlokalizowana jest w centralnej części miasta, ma 45 108 mieszkańców (rok 2001).
Donji Grad graniczy z następującymi dzielnicami: od północy – Gornji Grad – Medveščak, od wschodu – Maksimir i Peščenica – Žitnjak, od południa – Trnje, od zachodu – Trešnjevka – sjever i Črnomerec.

</doc>
<doc id="1144690" url="https://pl.wikipedia.org/wiki?curid=1144690" title="Separation">
Separation

Separation był to szwedzki zespół grający sXe hc. Zespół został utworzony w Umei. Po rozpadzie zespołu Lars Strömberg utworzył The (International) Noise Conspiracy. Utwory zespołu ukazywały się także na kompilacjach ""Straight Edge As Fuck".

</doc>
<doc id="1144691" url="https://pl.wikipedia.org/wiki?curid=1144691" title="Star One C1">
Star One C1

Star One C1 – brazylijski geostacjonarny satelita telekomunikacyjny wyniesiony na orbitę 14 listopada 2007. Użytkowany przez firmę Star One. Umieszczony nad równikiem na długości geograficznej 65° W. Służy przekazywaniu komunikacji i danych na terenie Ameryki Południowej. Przewidywany czas pracy 15 lat. Zastąpił satelitę Brasilsat B2.
Satelita został zbudowany przez Thales Alenia Space kosztem ok. 150 mln USD, na uniwersalnej platformie Spacebus 3000/B3. Posiada 28 transponderów pasma C, 14 pasma Ku, 1 pasma X. Statek jest stabilizowany trójosiowo. Ogniwa słoneczne o rozpiętości 22,4 m wytwarzały na początku misji 10,5 kW energii elektrycznej.

</doc>
<doc id="1144693" url="https://pl.wikipedia.org/wiki?curid=1144693" title="Liev Schreiber">
Liev Schreiber

Isaac Liev Schreiber (ur. 4 października 1967 w San Francisco) – amerykański aktor i reżyser pochodzenia żydowskiego ze strony matki oraz niemieckiego i francuskiego ze strony ojca. Jego imię Liev (wymawiane Lee-ev) zostało zaczerpnięte od Lwa Tołstoja, ulubionego autora jego matki.
Życiorys.
Wczesne lata.
Urodził się w San Francisco jako syn aktora i reżysera teatralnego Tella Carrolla Schreibera III i malarki / kierowcy taksówki Heather (z domu Milgram). Jego przyrodni młodszy brat Pablo (ur. 26 kwietnia 1978) został też aktorem. Jego ojciec był protestantem. Jego dziadek ze strony matki, Alexander “Alex” Milgram (syn Hirsha “Harry’ego” Milgrama i Fannie Zevin) był żydowskim emigrantem z Łodzi.
Kiedy miał pięć lat, jego rodzice rozwiedli się. Zamieszkał w Nowym Jorku z matką, która znalazła pracę jako taksówkarz i mieszkała z dziećmi w opuszczonym budynku. Uczęszczał do Brooklyn Technical High School. W 1985 ukończył Friends Seminary High School na Manhattanie. W 1988 ukończył Hampshire College w Amherst w Massachusetts. Był zdeterminowany, by zostać dramaturgiem. Z kolei jego nauczyciele zachęcali go do kariery aktorskiej. W 1992 roku ukończył Yale School of Drama (Uniwersytet Yale), a następnie studiował w Royal Academy of Dramatic Art w Londynie.
Kariera.
W 1993 debiutował na Broadwayu w przedstawieniu Jane Bowles "In The Summer House". Dwa lata potem trafił na ekran jako Chris w komedii Nory Ephron "Wariackie święta" ("Mixed Nuts", 1994) ze Stevem Martinem, Adamem Sandlerem, Madeline Kahn i Juliette Lewis. Zwrócił na siebie uwagę w roli podejrzanego o morderstwo Cottona Weary’ego w trylogii Wesa Cravena: "Krzyk" ("Scream", 1996), "Krzyk 2" ("Scream 2", 1997) i "Krzyk 3" ("Scream 3", 2000).
W 2005 za kreację Richarda Romy w widowisku Davida Mameta "Glengarry Glen Ross" w Bernard B. Jacobs Theatre otrzymał nagrodę Tony Award i był nominowany do Nagrody Saturna w kategorii najlepszy aktor drugoplanowy za rolę Raymonda Shaw w dreszczowcu Jonathana Demme’a "Kandydat" ("The Manchurian Candidate", 2004).
Za rolę Martina „Marty’ego” Barona w filmie "Spotlight" (2015) odebrał Independent Spirit Award i nagrodę Satelity.
8 października 2016 grał w Booth Theatre jako Le Vicomte de Valmont w spektaklu "Niebezpieczne związki".
Życie prywatne.
W latach 2005–2016 był związany z Naomi Watts. Mają dwóch synów: Alexandra Pete’a (ur. 25 lipca 2007) i Samuela Kaia (ur. 13 grudnia 2008).

</doc>
<doc id="1144697" url="https://pl.wikipedia.org/wiki?curid=1144697" title="Puszcza Ladzka">
Puszcza Ladzka

Puszcza Ladzka – kompleks leśny we wschodniej Polsce, pozostałość Puszczy Bielskiej w powiecie hajnowskim, często klasyfikowany jako część Puszczy Białowieskiej.
Opis.
Wyodrębniona z części nieistniejącej Puszczy Bielskiej i początkowo nazywana Puszczą Bartnicką. Obecna, używana od XVII w. nazwa puszczy pochodzi od odległej kilkanaście kilometrów wsi Lady w gminie Czyże, gdzie przed 1570 utworzono folwark, który był siedzibą leśniczego Puszczy Bielskiej, której pozostałością jest Puszcza Ladzka. W folwarku Lady mieścił się dwór zarządzającego tym terenem leśniczego. Spotykana jest czasem pisownia alternatywna: "Puszcza Lacka", prawdopodobnie oparta na ludowej etymologii "Puszcza Lacka – Puszcza Ruska" (por. np. Stok Lacki i Stok Ruski).
W puszczy przeważają drzewostany sosnowe z domieszką świerka, dębu i grabu.
Granica między Puszczą Białowieską a Ladzką ma charakter umowny, na ogół jest określana w okolicach linii drogi wojewódzkiej nr 687 na odcinku Nowosady–Skupowo.

</doc>
<doc id="1144699" url="https://pl.wikipedia.org/wiki?curid=1144699" title="Claudia Koll">
Claudia Koll

Claudia Koll, właściwie Claudia Colacione (ur. 17 maja 1965 w Rzymie) – włoska aktorka, której popularność przyniósł występ w erotycznym filmie "Così fan tutte" z 1992 roku. 
Kariera.
Uczestniczyła w wielu widowiskach telewizyjnych, m.in.: „Linda e il brigadiere”, „Valeria medico reale” i „Amiche”.
W 1995 roku prowadziła Festiwal Piosenki Włoskiej w San Remo wraz z Pippo Baudo i Anną Falchi. Po zbliżeniu się do wiary katolickiej kontynuowała swoją działalność artystyczną preferując role zgodne z wyznawanymi w katolicyzmie wartościami i nowym stylem swojego życia. Występowała w następujących filmach telewizyjnych: "Maria Goretti" (biografia młodej świętej) grając rolę hrabiny Mazzoleni; "Święty Piotr", o przybyciu Apostoła do Rzymu (rola Anny); "Una cosa in mente" (Jedna rzecz w głowie), biografia Cottolengo (rola Marianny Nasi, współpracownicy Świętego); "Io non lo so" (Ja tego nie wiem), film o Zgromadzeniu Sióstr Miłości Św. Joanny Antidy Thouret; "Il mio Francesco" (Mój Franciszek), film o św. Franciszku z Asyżu. 
Claudia Koll występowała również w teatrze, m.in. w spektaklu "Prigioniero della seconda strada" w reżyserii Neila Simona, gdzie pasjonuje się figurą św. Marii Magdaleny de'Pazzi z Florencji.
Nawrócenie.
W ostatnich latach niektóre sytuacje z jej życia doprowadziły ją do bardziej pogłębionego wyznawania wiary katolickiej. W tej drodze nawrócenia dużą rolę odegrała lektura dzieł mistyczki karmelitańskiej Teresy z Lisieux, która pomogła w pozbyciu się ciężkich balastów z przeszłości aktorki, nauczyła uważnego przyglądania się jej potrzebom oraz umożliwiła w sposób bardziej odpowiedzialny podejmować konkretne działania życiowe związane z wewnętrznym, duchowym rozwojem. 
Dokonał się więc w jej życiu osobistym i zawodowym zasadniczy przełom. W duchu solidarności i wielkiego zaangażowania Claudia podejmuje wiele różnych działań, które mają na celu niesienie konkretnej pomocy duchowej i materialnej wielu osobom potrzebującym. Jest przewodniczącą Stowarzyszenia włoskiego „Le opere del Padre” (Dzieła Ojca), które ma na celu pomoc biednym i głodnym dzieciom w Afryce, chorym na AIDS i innym potrzebującym. Stowarzyszenie założone przez Claudię Koll realizuje konkretne projekty pomocowe dla kilku diecezji w Afryce. 
Jak opowiada aktorka, jej nawrócenie rozpoczęło się podczas medytacji, w czasie której odczuwała silną potrzebę zerwania ze swoją przeszłością. Medytując zaczęła odczuwać wielki ból psychiczny i duchowy związany z dziwną obecnością silnej istoty działającej wewnątrz i broniącej się przed opuszczeniem jej wnętrza. Wtedy Claudia zaczęła modlić się słowami Ojcze nasz ściskając mocno i przytulając do siebie krzyż Chrystusa, który dostała od swojego przyjaciela kilka dni wcześniej. Dokładnie w tym momencie doznała wielkiego pokoju w duszy i odczuła prawdziwe ukojenie w Bogu. 
Claudia Koll ogranicza coraz bardziej swoją działalność zawodową na rzecz coraz częstszych spotkań z wiernymi wielu włoskich parafii. Świadectwo swojego nawrócenia głosi również poza granicami Włoch. Spotyka się często z młodymi ludźmi dzieląc się z nimi radością z odnalezienia prawdziwego sensu w życiu. 
Miłosierdzie Boże w nawróceniu Claudii.
W sposób szczególny należy podkreślić w życiu Claudii Koll jej wielkie zawierzenie się Bożemu Miłosierdziu. Podejmuje wiele dzieł miłości chrześcijańskiej w czynie i modlitwie. Jest wdzięczna Miłosiernemu Jezusowi za Jego wielką miłość i łaskę nawrócenia. W życiu Claudii ogromną rolę odegrało Orędzie Miłosierdzia, którego Apostołką była św. Faustyna Kowalska. 

</doc>
<doc id="1144702" url="https://pl.wikipedia.org/wiki?curid=1144702" title="Jaworze (polana)">
Jaworze (polana)

Jaworze, Na Jaworzu, Hala Jaworze – polana na najwyższym, zachodnim szczycie masywu Łopienia (961 m) w Beskidzie Wyspowym. Znajduje się na płaskim i rozległym wierzchołku oraz północnych jego zboczach. Ze wszystkich stron otoczona jest świerkowym lasem z domieszką buka. Jak inne polany w Karpatach powstała w wyniku działalności Wołochów, którzy w XV w. przybyli do nas wraz ze swoimi stadami owiec i kóz. Góry wówczas były całkowicie zalesione, w dolinach istniały już niewielkie osady. Wołosi przygotowywali sobie teren do wypasu swoich stad poprzez wypalanie lasów w wierzchołkowych partiach gór. Nie było to wcale takie proste, jak mogłoby się wydawać (zobacz cyrhlenie). Z czasem Wołosi asymilowali się z miejscową ludnością. W drugiej połowie XIX w. i później, gdy wsie na Podhalu stały się już przeludnione i rolniczo wykorzystany był każdy, najmniejszy skrawek ziemi, również polana Jaworze została zaorana pod pola uprawne. Świadczą o tym wyraźnie widoczne do dzisiaj ślady zagonów, a także liczne, znajdujące się na niej i jej obrzeżach kopce kamieni, obecnie już zarośnięte krzewami i roślinami. Aby móc uprawiać kamienistą ziemię, trzeba było stale zbierać kamienie, wyrzucano je na kopce w upatrzonych miejscach. Polana od dawna już nie jest użytkowana rolniczo. Uprawa ziemi na tej wysokości, na jałowej i kamienistej glebie z przyczyn ekonomicznych stała się nieopłacalna. Nieopłacalne stało się obecnie również pasterstwo. Aby przeciwdziałać zarośnięciu polany lasem, jak dzieje się to na licznych innych beskidzkich polanach, jest ona koszona.
Pod samotnym drzewem stoi na polanie kapliczka i ławka dla turystów. Polana jest doskonałym miejscem na biwak. Ze szczytowej części polany warto podejść nieznakowaną ścieżką przez las ok. 30 m na południe od polany. Ponad doliną Jurkówki znajduje się tutaj niewielka, podcięta wychodniami skalnymi polanka Widny Zrąbek z krzyżem, księgą wpisów dla turystów, polowym ołtarzem i ławką. Rozpościera się stąd doskonały widok. W kierunku od lewej do prawej widać: Krzystonów, Jasień, Kobylicę, fragment pasma Gorców, Mały Ćwilinek, Ćwilin, Szczebel, Śnieżnicę, Ciecień. W południowym kierunku, ponad szczytami Krzystonowa, Jasienia i pasma Gorców wznoszą się Tatry. W głębokiej dolinie Jurkówki i Łososiny miejscowości: Półrzeczki, Jurków, Gruszowiec i Dobra.
Polana znajduje się w obrębie miejscowości Dobra w województwie małopolskim, w powiecie limanowskim, w gminie Dobra. Z zachodniej części polany Jaworze widoki obejmujące Ostrą, Cichoń, Modyń i Mogielicę.

</doc>
<doc id="1144705" url="https://pl.wikipedia.org/wiki?curid=1144705" title="Skynet">
Skynet

Skynet – brytyjski system łączności satelitarnej i przekazywania danych dla sił zbrojnych NATO, Wielkiej Brytanii i jej sojuszników. Nadzorowany przez Paradigm Secure Communications z ramienia brytyjskiego ministerstwa obrony.

</doc>
<doc id="1144706" url="https://pl.wikipedia.org/wiki?curid=1144706" title="The Ghost Sessions">
The Ghost Sessions

The Ghost Sessions to mixtape wydany przez Stylesa P, amerykańskiego rapera z grup The Lox, D-Block i Ruff Ryders. Występują na nim takie gwiazdy jak Kool G. Rap, Cormega i AZ.
"Hold On" zawiera sample'a z "Always Into Something" N.W.A.

</doc>
<doc id="1144708" url="https://pl.wikipedia.org/wiki?curid=1144708" title="Kool G. Rap">
Kool G. Rap



</doc>
<doc id="1144711" url="https://pl.wikipedia.org/wiki?curid=1144711" title="Roland Symonette">
Roland Symonette

Sir Roland Symonette (ur. 16 grudnia 1898 na wyspie Eleuthera, zm. 13 marca 1980 w Nassau) – bahamski polityk, pierwsza w historii osoba nosząca tytuł premiera tego terytorium (choć jeszcze jako brytyjskiej kolonii, a nie samodzielnego państwa). 
Choć Symonette skończył zaledwie 6 klas szkoły, był jednym z najbogatszych Bahamczyków swojego pokolenia. Pierwsze poważne pieniądze zarobił na przemycie alkoholu do USA, w czasie gdy trwała tam prohibicja. Tak uzyskane zyski inwestował w nieruchomości, sieć sklepów monopolowych oraz stocznię. W 1925 został członkiem Izby Zgromadzenia - wówczas będącej jedynie legislaturą kolonii. Zasiadał w parlamencie nieprzerwanie przez 52 lata - aż do 1977.
W 1955 stanął na czele władz samorządowych Bahamów, a gdy w 1964 wyspy uzyskały od Brytyjczyków autonomię, objął stanowisko ich premiera, które pełnił przez trzy lata. W 1959 otrzymał tytuł szlachecki. W 1977 przeszedł na polityczną emeryturę, a w 1980 zmarł, ale dzieło ojca kontynuują dwaj synowie, będący prominentnymi bahamskimi politykami.

</doc>
<doc id="1144715" url="https://pl.wikipedia.org/wiki?curid=1144715" title="Most Kamienny">
Most Kamienny



</doc>
<doc id="1144716" url="https://pl.wikipedia.org/wiki?curid=1144716" title="Front 242">
Front 242

Front 242 – belgijski zespół muzyczny, będący jednym z prekursorów nurtu EBM.
W lipcu 2009 zespół zagrał koncert w Polsce w ramach festiwalu Castle Party.

</doc>
<doc id="1144720" url="https://pl.wikipedia.org/wiki?curid=1144720" title="Terytorium nieinkorporowane">
Terytorium nieinkorporowane

Terytorium nieinkorporowane (ang. "unincorporated territories") – forma ustrojowa niektórych terytoriów zależnych Stanów Zjednoczonych, które znajdują się pod jurysdykcją Stanów Zjednoczonych, lecz obowiązują na nich tylko wybrane elementy amerykańskiej Konstytucji (w odróżnieniu od terytoriów inkorporowanych, w których obowiązuje cała Konstytucja). Terytoria nieinkorporowane dzielą się na zorganizowane i niezorganizowane.
Terytoria zorganizowane (ang. "organized territories") to terytoria, dla których Kongres Stanów Zjednoczonych przyjął "Organic Act", będący podstawowym aktem prawnym określającym całościowy sposób rządów danego terytorium. Istnieją cztery takie terytoria: Guam, Mariany Północne, Portoryko i Wyspy Dziewicze Stanów Zjednoczonych. Mariany Północne i Portoryko, ze względu na swój specyficzny status ("US Commonwealth" – wspólnota USA), są terytoriami stowarzyszonymi ze Stanami Zjednoczonymi. 
Terytoria niezorganizowane (ang. "unorganized territories") to terytoria, dla których nie został przyjęty "Organic Act". Są to przeważnie niezamieszkane, izolowane geograficznie wyspy na Oceanie Spokojnym i Morzu Karaibskim, które nie zostały formalnie włączone do innych jednostek administracyjnych (terytoriów) i są zarządzane przez różne agendy rządu amerykańskiego. Terytoriami tego typu są: Baker, Howland, Jarvis, Johnston, Kingman, Midway, Navassa, Wake. Do terytoriów niezorganizowanych zalicza się również jedno terytorium zamieszkane – Samoa Amerykańskie. Mimo że ma ono stałych mieszkańców, własny parlament i rząd, cały jego ustrój oparty jest na lokalnej konstytucji, a nie na "Organic Act" nadanym przez Kongres. Dlatego zgodnie z amerykańskim prawem Samoa Amerykańskie również jest terytorium niezorganizowanym.

</doc>
<doc id="1144721" url="https://pl.wikipedia.org/wiki?curid=1144721" title="Glinne (góra)">
Glinne (góra)

Glinne (1034 m n.p.m.) – potężna, mocno rozczłonkowana góra w Paśmie Baraniej Góry w Beskidzie Śląskim. Wznosi się od strony zachodniej nad odcinkiem doliny Soły zajętym przez wieś Węgierską Górkę, w ramieniu, które w rejonie kulminacji Magurki Wiślańskiej odchodzi od głównego grzbietu Pasma Baraniej Góry przez Magurkę Radziechowską na wschód.
Glinne zbudowane jest z potężnych ławic piaskowców istebniańskich. Wystają one na powierzchnię w postaci ambon, murów skalnych i innego kształtu wychodni skalnych w wielu miejscach na stokach i na bocznych grzbietach, które odchodzą od masywu Glinnego na północ, wschód i południe. "..."szczyt Glinnego 1021 m, goły, kamienisty, z którego otwiera się rozległy widok na Babią i Pilsko"" - pisał w latach międzywojennych Kazimierz Sosnowski w "Przewodniku po Beskidach Zachodnich". Z czasem cała góra zarosła lasem: oprócz świerków można tu spotkać dorodne jodły i buki, a w niższych położeniach zagajniki modrzewiowe, a nawet sosnowe. Aktualnie (2012 r.) znaczna część litych świerczyn, nawiedzonych inwazją kornika i wiatrołomami, została wycięta w ramach przebudowy drzewostanów Beskidu Śląskiego.
Przez szczyt Glinnego biegną czerwone znaki Głównego Szlaku Beskidzkiego.
Na Glinnem odnotowano występowanie borowca wielkiego.

</doc>
<doc id="1144726" url="https://pl.wikipedia.org/wiki?curid=1144726" title="Summerside">
Summerside

Summerside – miasto w Kanadzie, drugie co do wielkości miasto prowincji Wyspa Księcia Edwarda, stolica hrabstwa Prince, położone nad cieśniną Northumberland Strait. Prawa miejskie otrzymało 1 kwietnia 1887 roku.
Liczba mieszkańców Summerside wynosi 14 500. Język angielski jest językiem ojczystym dla 91,7%, francuski dla 6,0% mieszkańców (2006). W mieście znajduje się port lotniczy Summerside.

</doc>
<doc id="1144729" url="https://pl.wikipedia.org/wiki?curid=1144729" title="Karton">
Karton

Karton – wyroby papiernicze o gramaturze od 160 g/m² do 315 g/m² (w przemyśle poligraficznym zakres obejmuje najczęściej wartości: od 200 g/m² do 500 g/m²). Wykorzystywany do druku i produkcji książeczek kartonowych dla dzieci tzw. "board books", okładek książkowych, pocztówek, teczek biurowych, pudełek i innych opakowań.
Kartonem są też nazywane opakowania z tektury falistej.

</doc>
<doc id="1144731" url="https://pl.wikipedia.org/wiki?curid=1144731" title="Rutewnik">
Rutewnik

Rutewnik ("Callianthemum" ) – rodzaj roślin z rodziny jaskrowatych. Obejmuje 15 gatunków. Trzy gatunki występują w górach Europy, a pozostałe w Azji środkowej i wschodniej (po Japonię). W Polsce rośnie dziko jeden gatunek – rutewnik jaskrowaty "C. coriandrifolium".
Niektóre gatunki uprawiane są jako ozdobne, zwłaszcza rutewnik zawilcowaty "C. anemonoides".
Systematyka.
Rodzaj z rodziny jaskrowatych "Ranunculaceae", podrodziny "Ranunculoideae" i plemienia "Adonideae".

</doc>
<doc id="1144732" url="https://pl.wikipedia.org/wiki?curid=1144732" title="Skynet 5B">
Skynet 5B

Skynet 5B – brytyjski wojskowy geostacjonarny satelita telekomunikacyjny serii Skynet, wyniesiony na orbitę 14 listopada 2007. Służy do przekazywania łączności i danych na potrzeby sił zbrojnych Wielkiej Brytanii, NATO i ich sojuszników. Umieszczony nad równikiem na długości geograficznej 53° E. Przewidywany czas pracy to 15 lat.
Satelita został zbudowany przez EADS Astrium, na uniwersalnej platformie Eurostar E3000. Ogniwa słoneczne o rozpiętości 34 m będą wytwarzały pod koniec misji ponad 6 kW energii elektrycznej.

</doc>
<doc id="1144733" url="https://pl.wikipedia.org/wiki?curid=1144733" title="Dave Sheridan">
Dave Sheridan

David Christopher Sheridan (ur. 10 marca 1969 roku w Newark, USA) – amerykański aktor i komik, znany jako Dave Sheridan, alternatywnie także pod pseudonimem "Randy Van Stone". W 2000 r. wystąpił w parodii horrorów "Straszny film", w której wcielił się w podwójną rolę – upośledzonego Doofy'ego i bezlitosnego seryjnego mordercy. Ponadto zagrał m.in. w "Ghost Worldzie" (2001) oraz w "Bękartach diabła" (2005).
Sheridan jest też członkiem metalowego zespołu Van Stone (stąd jego pseudonim). Jako aktor pojawił się w teledysku Red Hot Chili Peppers "By the Way".

</doc>
<doc id="1144734" url="https://pl.wikipedia.org/wiki?curid=1144734" title="Umeå Hardcore">
Umeå Hardcore

Umeå Hardcore (UÅHC) to nazwa sceny straight edge hardcore punk i hardcore, do której utworzenia doszło do pod koniec lat osiemdziesiątych i na początku lat dziewięćciesiątych XX wieku w szwedzkim mieście Umeå. Zjawisko to zyskało uznanie w świecie muzyki hardcore punk. Nowojorska grupa hardcore Biohazard w 1997 roku rozpoczęła swoją europejską trasę koncertową właśnie tam, tłumacząc to postanowienie tym że: "Umeå jest stolicą hardcore w Europie. Kochamy to miejsce. Myślę, że zespoły z Umei wierzą w to o czym śpiewają bardziej niż gdziekolwiek indziej na świecie. I nie mówię tylko o kapelach straight edge takich jak Refused, Doughnuts czy Final Exit. Szczerość w tutejszej muzyce jest wyczuwalna i znana na całym świecie. Wiedzą czego chcą." Członkowie Final Exit, jednego z pierwszych zespołów na tej scenie, po rozwiązaniu grupy w 1997 roku stwierdzili, że scena była dla nich "zbyt fałszywa", a oni "zbyt prawdziwi" aby ją współtworzyć. Wokalista grupy grał jeszcze na perkusji w zespole Refused, który "nota bene" rozpadł się rok później. Grupa Final Exit wznowiła działalność w roku 2007. Oprócz postawy straight edge zespoły poprzez muzykę promowały weganizm i ruch wyzwolenia zwierząt. Pierwsze płyty zespołów Step Forward, Final Exit czy Abhinanda były wydawane własnym sumptem, w myśl etyki DIY, przez samych członków tych grup. Z czasem zaczęły powstawać niezależne wytwórnie muzyczne (Umeå Hardcore Records i Desperate Fight Records).

</doc>
<doc id="1144736" url="https://pl.wikipedia.org/wiki?curid=1144736" title="No Entry">
No Entry

No Entry – bollywoodzka komedia wyreżyserowana w 2005 przez Aneesa Bazmeego, autora takich filmów jak "Hulchul", "Miłość musiała nadejść", "Deewangee". W rolach głównych Salman Khan, Anil Kapoor, Fardeen Khan i Lara Dutta, Celina Jaitley, Esha Deol oraz Bipasha Basu. Za zdjęcia odpowiada Ashok Mehta ("Chalte Chalte", "Kisna"). Tematem filmu są relacje trzech par, a akcja dotyczy zdrady i wierności, podejrzliwości i zaufania w związku między mężczyzną i kobietą. Film cieszył się w 2005 roku w Indiach bardzo dużą popularnością.
Fabuła.
Kishen (Anil Kapoor), magnat prasowy i wierny małżonek ma problemy z powodu nieuzasadnionej, nieustannej podejrzliwości żony Kaajal (Lara Dutta). Prem (Salman Khan) to uwodziciel zdradzający na każdym kroku swoją naiwną, wierzącą w każde jego kłamstwo żonę Pooję (Esha Deol). Sanjana zakochuje się w fotografie, lojalnym współpracowniku Kishena o imieniu Sunny (Fardeen Khan). Umęczony podejrzliwością żony Kishen decyduje się na romans z podstawioną mu przez Prema prostytuującą się tancerką z nocnego klubu "No Entry" Bobby (Bipasha Basu). Ta decyzja powoduje zamieszanie w relacjach wszystkich trzech par. Aby uniknąć odkrycia przez żonę Kishen przedstawia jej Bobby jako żonę Sunny’ego. Podczas ślubu Sunny’ego występuje ona jako żona Kishena. Kłamstwo goni kłamstwo, aż w końcu wszystkie trzy pary czują się rozdzielone wzajemną podejrzliwością i kłamstwami. Jak odzyskać zaufanie?
Piosenki.
Muzykę skomponował Anu Malik, twórca muzyki do takich filmów jak "Refugee", "Baazigar", "Jestem przy tobie", "China Gate" czy "Bride and Predjuce".

</doc>
<doc id="1144737" url="https://pl.wikipedia.org/wiki?curid=1144737" title="Stanisław Kostka Dembiński (1708–1781)">
Stanisław Kostka Dembiński (1708–1781)

Stanisław Kostka Dembiński herbu Nieczuja (ur. 20 grudnia 1708 w Kosocicach – zm. 11 grudnia 1781 w Kotlicach) – wojewoda krakowski od 1779 roku, kasztelan wojnicki od 1764 roku, podczaszy krakowski w latach 1758-1764, starosta wolbromski w 1752 roku.
Życiorys.
W 1733 roku podpisał elekcję Stanisława Leszczyńskiego. 
W 1750 wybrany posłem na sejm. Był członkiem konfederacji Czartoryskich w 1764 roku, posłem województwa krakowskiego na sejm konwokacyjny (1764). 
W 1764 roku podpisał elekcję Stanisława Augusta Poniatowskiego. Poseł województwa krakowskiego na sejm koronacyjny 1764 roku. W 1764 roku został wyznaczony senatorem rezydentem. 
W 1779 został kierownikiem Komisji Dobrego Porządku w Krakowie.
W 1765 odznaczony Orderem Świętego Stanisława, w
1774 został kawalerem Orderu Orła Białego.

</doc>
<doc id="1144744" url="https://pl.wikipedia.org/wiki?curid=1144744" title="Stopień (symbol)">
Stopień (symbol)

Symbol stopnia ( ° ) – znak pisarski w kształcie okręgu umieszczany w indeksie górnym.
Wykorzystywany głównie w matematyce, fizyce i geografii do oznaczenia miary kąta płaskiego (np. 80°), temperatury w określonej skali (np. °C, °F, °R) oraz współrzędnych geograficznych (np. Kraków – 50°03'N 19°56'E).
W systemie Microsoft Windows symbol ten można otrzymać używając kombinacji klawiszy + lub + na klawiaturze numerycznej.
W Linuksie znaki unikodu można wprowadzać za pomocą kombinacji klawiszy +++codice_1. W tym celu należy nacisnąć i przytrzymać oraz , a następnie kliknąć i wpisać "kod znaku"; po zwolnieniu klawiszy + pojawia się znak, którego kod wprowadzono. W celu uzyskania znaku stopnia należy więc wprowadzić ++. Można też nacisnąć , a następnie litery .
W LaTeXu są dostępne pakiety codice_2 i codice_3, które dostarczają poleceń odpowiednio codice_4 i codice_5. W przypadku braku tych pakietów można zastępczo wprowadzać znak stopnia jako codice_6 w trybie matematycznym, co stanowi glif codice_7 w indeksie górnym.
W Unikodzie znak stopnia i jego pochodne występują w wersjach:

</doc>
<doc id="1144748" url="https://pl.wikipedia.org/wiki?curid=1144748" title="Parafia św. Antoniego Padewskiego w Smażynie">
Parafia św. Antoniego Padewskiego w Smażynie

Parafia rzymskokatolicka pw. św. Antoniego Padewskiego w Smażynie należy do archidiecezji gdańskiej, dekanatu Luzino. Proboszczem parafii jest ks. Krzysztof Masilewicz.
Historia.
Kościół parafialny to kościół poewangelicki wybudowany w latach 1862–1865 w stylu neogotyckim. Został przejęty przez katolików po II wojnie światowej. Poświęcenie kościoła pod wezwaniem św. Antoniego miało miejsce 14 lipca 1946 roku.
Jako samodzielny ośrodek duszpasterski funkcjonuje od 1970. Wcześniej należał do parafii Łebno (dek. Żukowo).
Staraniem mieszkańców Smażyna została ustanowiona samodzielna parafia 5 czerwca 1971 roku.

</doc>
<doc id="1144753" url="https://pl.wikipedia.org/wiki?curid=1144753" title="Allosteria">
Allosteria

Allosteria, allosteryczność (gr. ἄλλως "allos" ‘inny’, στερεός "stereós" ‘przestrzeń’) – zmiana powinowactwa chemicznego białka do cząsteczek (na przykład enzymów do substratów lub białek transportowych do ich ładunku) przez zmianę konformacji.
Efekty allosteryczne odgrywają istotną rolę w regulacji aktywności enzymatycznej. Przykładem jest inhibicja allosteryczna, czyli obniżenie aktywności katalitycznej enzymu w wyniku zmiany jego konformacji spowodowanej przyłączeniem się inhibitora do miejsca innego niż miejsce aktywne.

</doc>
<doc id="1144755" url="https://pl.wikipedia.org/wiki?curid=1144755" title="Wojciech Andrzej Dąmbski">
Wojciech Andrzej Dąmbski

Wojciech Andrzej Dąmbski z Lubrańca herbu Godziemba (ur. 1676 – zm. 14 maja 1725 w Warszawie) – marszałek nadworny koronny od 1702, starosta sochaczewski, inowrocławski, dybowski.
Pełnione urzędy.
Urząd starosty inowrocławskiego sprawował przez 25 lat (1697-1722).
W 1699 wybrany posłem na sejm. W czasie najazdu Karola XII na I Rzeczpospolitą został rotmistrzem pospolitego ruszenia powiatu inowrocławskiego. We wrześniu 1702 został wybrany marszałkiem konfederacji szlachty wielkopolskiej wiernej Augustowi II. W 1704 roku przystąpił do konfederacji sandomierskiej. W 1705 uszedł do Wrocławia. W 1707 powrócił do kraju i rozpoczął na Kujawach działania partyzanckie przeciwko zwolennikom Stanisława Leszczyńskiego. Był uczestnikiem Walnej Rady Warszawskiej 1710 roku. 
Od 1712 saski hrabia na Lubrańcu, odznaczony Orderem Orła Białego w 1713 roku.
Rodzina.
Syn Zygmunta (zm. 1706), wojewody brzeskokujawskiego i Jadwigi Górskiej herbu Łodzia, córki Piotra.
Rodzeństwo Wojciecha Andrzeja: Adam, komisarz sejmowy i poseł na sejm (ojciec Jana Ignacego); Andrzej (zm. 1700); Marianna Katarzyna, późniejsza żona Jakuba Działyńskiego (zm. 1730), małżeństwo bezpotomne; Teresa Katarzyna (zm. 1700).
Dnia 17 czerwca 1701 roku poślubił Cecylię Teresę Radziwiłł, córkę Dominika Mikołaja, kanclerza wielkiego litewskiego i Anny Marianny Połubińskiej córki Aleksandra Hilarego Połubińskiego, kanclerza wielkiego litewskiego. Z małżeństwa urodził się Antoni Józef, wojewoda brzeskokujawski; Jadwiga, żona Kazimierza Józefa, wojewody sieradzkiego; Zygmunt Ignacy i Teresa (zm. 1759), żona Prokopa Lipskiego, oboźnego wielkiego koronnego.

</doc>
<doc id="1144756" url="https://pl.wikipedia.org/wiki?curid=1144756" title="Rutewnik jaskrowaty">
Rutewnik jaskrowaty

Rutewnik jaskrowaty ("Callianthemum coriandrifolium Rchb." C.A. Mey.) – gatunek roślin z rodziny jaskrowatych.
Rozmieszczenie geograficzne.
Występuje tylko w górach środkowej Europy; głównie w Alpach i Karpatach, a także na pojedynczych stanowiskach w Górach Dynarskich i Pirenejach. W Polsce występuje wyłącznie w Tatrach i to w kilku tylko miejscach: Wielka Świstówka, Smreczyński Wierch, Mięguszowieckie Szczyty, Jarząbczy Wierch, Czarnostawiańska Przełęcz. Łącznie potwierdzono występowanie na nieco ponad 20 stanowiskach, najniższe z nich znajduje się w Wielkiej Świstówce (1400 m n.p.m.), najwyższe na Jarząbczym Wierchu (2080 m n.p.m.).
Biologia i ekologia.
Bylina, hemikryptofit. Rośnie na płytkich glebach, głównie na podłożu granitowym i skał metamorficznych – na łupkach chlorytowych i grafitoidowych. Kwitnie w czerwcu i lipcu. Liczba chromosomów 2n=16. Gatunek charakterystyczny muraw wysokogórskich z zespołu "Festuco versicoloris-Agrostietum alpinae".
Na stanowiskach rutewnika jaskrowatego w polskich Tatrach rośnie zazwyczaj od kilku do kilkunastu okazów. Najliczniejsze, liczące około 100 okazów są dwie populacje; w Wielkiej Świstówce w Tatrach Zachodnich i na Żabiej Grani nad Morskim Okiem w Tatrach Wysokich. 
Zagrożenia i ochrona.
Kategorie zagrożenia gatunku:

</doc>
<doc id="1144757" url="https://pl.wikipedia.org/wiki?curid=1144757" title="Funkcje parzyste">
Funkcje parzyste



</doc>
<doc id="1144758" url="https://pl.wikipedia.org/wiki?curid=1144758" title="Funkcje nieparzyste">
Funkcje nieparzyste



</doc>
<doc id="1144762" url="https://pl.wikipedia.org/wiki?curid=1144762" title="Indeks barwny">
Indeks barwny



</doc>
<doc id="1144773" url="https://pl.wikipedia.org/wiki?curid=1144773" title="Ośrodek Zapasowy Suwalskiej i Podlaskiej Brygady Kawalerii">
Ośrodek Zapasowy Suwalskiej i Podlaskiej Brygady Kawalerii

Ośrodek Zapasowy Suwalskiej i Podlaskiej Brygady Kawalerii (OZ Suwalskiej i Podlaskiej BK ) – oddział kawalerii Wojska Polskiego II Rzeczypospolitej.
OZ Suwalskiej i Podlaskiej Brygady Kawalerii nie istniał w organizacji pokojowej Wojska Polskiego. Był jednostką mobilizowaną w I rzucie mobilizacji powszechnej.
Formowanie i przekształcenia organizacyjne.
Ośrodek Zapasowy Suwalskiej i Podlaskiej Brygady Kawalerii nie istniał w organizacji pokojowej Wojska Polskiego. Był jednostką mobilizowaną zgodnie z uzupełnionym planem mobilizacyjnym „W”, w I rzucie mobilizacji powszechnej. Jednostką mobilizującą był 10 Pułk Ułanów Litewskich w Białymstoku W niektórych publikacjach używano też nazwy, Ośrodek Zapasowy Kawalerii „Białystok” lub „Wołkowysk”.
Działał w Białymstoku i Wołkowysku pod dowództwem płk. kaw. Edmunda Helduta-Tarnasiewicza, a od 15 września 1939 roku dowództwo nad ośrodkiem objął gen. bryg. Wacław Przeździecki. W wyniku prac mobilizacyjnych ośrodka udało się zorganizować pięć rezerwowych pułków kawalerii, które miały wejść w skład Podlaskiej i Suwalskiej Brygady Kawalerii. Na skutek braku łączności z jednostkami, dla których formowano pułki i w związku z szybkimi postępami wojsk niemieckich Ośrodek przeniesiono z Białegostoku do Wołkowyska. Dowództwo Ośrodka sformowało: pułk osłonowy kawalerii „Wołkowysk” i Rezerwową Brygadę Kawalerii "Wołkowysk". Sformowane ze składu OZ Brygad Kawalerii Suwalskiej i Podlaskiej oraz odpryski z macierzystych brygad, które dotarły do Wołkowyska, wzięły udział w walkach z wojskami sowieckimi.

</doc>
<doc id="1144784" url="https://pl.wikipedia.org/wiki?curid=1144784" title="Inżynieria lądowa">
Inżynieria lądowa

Inżynieria lądowa określana także budownictwem lądowym i wodnym – dyscyplina nauk inżynieryjnych i technicznych kształtująca powierzchnię Ziemi pod potrzeby egzystencji człowieka. Łączy w sobie umiejętności takie jak analizowanie, projektowanie, wznoszenie oraz utrzymanie wszelkich budowli, jak i ich elementów składowych, a w szczególności takich konstrukcji i ich elementów jak mosty, drogi, kanały, zapory oraz inne budowle, także te określane budynkami. Inżynieria lądowa wywodzi się w linii prostej od starożytnej dziedziny opisanej przez Witruwiusza zwanej przez niego samego architekturą. Duży wkład w rozwój współczesnej inżynierii lądowej ma dziedzina określana jako inżynieria wojskowa.
Inżynierię lądową kraje należące do OECD podzieliły na cztery subdyscypliny:
Działalność w zakresie inżynierii lądowej w pewnych przypadkach wymaga transferu wiedzy powiązanego z innymi dyscyplinami nauk inżynieryjno-technicznych, takimi jak:
Inżynieria lądowa znajduje zastosowanie na wszystkich poziomach życia cywilizowanych społeczeństw. Od poziomu samorządowego do zakresu ogólnokrajowego, a w sektorze prywatnym od indywidualnych właścicieli do międzynarodowych firm budowlanych.
Historia powstania inżynierii lądowej.
Inżynieria jest powiązana z życiem człowieka od początku jego dziejów. Początków inżynierii lądowej można się doszukać już w czasach pomiędzy 4000 a 2000 r. p.n.e. w starożytnym Egipcie oraz Mezopotamii, kiedy ludzkość porzuciła poprzedni, koczowniczy tryb życia na rzecz osiedlania się w jednym miejscu. To spowodowało konieczność budowy trwałych schronień, mogących przetrwać w jednym miejscu w stanie nienaruszonym kilka sezonów. Z tego samego powodu rozwinął się także transport, co doprowadziło do wynalezienia koła, oraz żegluga. Wybudowanie piramid w Egipcie (około 2700–2500 p.n.e.) może być uznane jako historycznie pierwszy przypadek zastosowania bardziej skomplikowanej wiedzy inżynierskiej. Innymi skomplikowanymi konstrukcjami inżynierskimi sprzed naszej ery są na przykład: Partenon autorstwa Iktinosa w Starożytnej Grecji (447–438 p.n.e.), wybudowanie drogi Via Appia przez rzymskich inżynierów (około 312 p.n.e.) czy też konstrukcja Wielkiego Muru Chińskiego przypisywana generałowi Meng Tian pod rozkazami ówczesnego cesarza Chin Qin Shi Huang (około 220 p.n.e.). Z całą pewnością jednak to Rzymianie przyczynili się najbardziej do rozwoju inżynierii lądowej, gdyż przez cały czas trwania ich imperium nie ustawali w budowie nowych konstrukcji, takich jak: akwedukty, insule, porty morskie, mosty, zapory czy drogi.
Aż do dzisiejszych czasów nie było jasnego rozróżnienia pomiędzy inżynierią lądową a architekturą, także określenie inżynier czy architekt w wielu krajach oznaczało to samo. W XVIII wieku pojęcia „inżynier budownictwa” () zaczęto używać w stosunku do osób zajmujących się konstrukcją i budową portów, nabrzeży czy latarni morskich, dla odróżnienia od inżynierów wojskowych.
Za pierwsze dzieło podejmujące problematykę z zakresu inżynierii lądowej, które zostało napisane w języku polskim, uznawana jest książka pt. "O sprawie, sypaniu, wymierzaniu i rybieniu stawów, także o przekopach o ważeniu i prowadzeniu wody", wydana w 1573 roku w Krakowie przez Olbrychta Strumieńskiego. Pierwszym samozwańczym inżynierem był John Smeaton, który wybudował latarnię morską Eddystone. W roku 1771 Smeaton oraz kilku jego kolegów założyło , grupę skupiającą specjalistów inżynierów spotykających się nieformalnie podczas obiadów. Jednak w owej grupie, na co są dowody, dochodziło także do wymiany myśli technicznej, a więc nie było to tylko stowarzyszenie czysto towarzyskie.
W 1818 roku w Londynie założono, działające do dzisiaj, pierwsze stowarzyszenie inżynierów (ICE). Jego pierwszym prezesem został inżynier Thomas Telford. Od roku 1828 to stowarzyszenie rozpoczęło formalne przyznawanie potwierdzenia umiejętności inżynierskich (). Według instytutu, inżynier budownictwa to osoba, która posiadła:
Po raz pierwszy tytuł naukowy w inżynierii lądowej w Stanach Zjednoczonych został przyznany przez Rensselaer Polytechnic Institute w roku 1835. Po raz pierwszy takie samo wyróżnienie spotkało kobietę w roku 1905 i zostało ono przyznane Norze Stanton Blatch przez Cornell University.
Sama nauka zwana inżynierią lądową jest pochodną podstawowych zasad fizyki i matematyki, a jej poznawanie i rozwój ściśle wiązało się z rozwojem wiedzy matematycznej i fizycznej wśród poszczególnych cywilizacji. Ponieważ wiedza inżynierska obejmuje swoim zakresem ogromny obszar, jej rozwój jest wprost powiązany także z poznawaniem jej poszczególnych części, takich jak mechanika konstrukcji, hydrologia, inżynieria materiałowa czy geodezja.
W czasach starożytności i średniowiecza praca architekta oraz konstruktora wykonywana była przez rzemieślników, takich jak murarze i stolarze, którzy urastali do rangi „mistrzów budowlanych”. Wiedza nabyta doświadczeniem była podtrzymywana i przekazywana w gildiach albo cechach, które były stowarzyszeniami zamkniętymi i niechętnymi na nowości. Konstrukcje, drogi oraz inne obiekty budowlane były raczej kopiowane niż tworzone na nowo.
Jednym z najwcześniejszych przykładów naukowego podejścia do problemów matematyczno-fizycznych, które znalazły zastosowanie w inżynierii lądowej, było rozwiązanie zastosowane przez Archimedesa w III w. p.n.e., który w urządzeniu zwanym śrubą Archimedesa dowiódł praktycznego zastosowania twierdzenia, którego sam był autorem.
Edukacja w zakresie inżynierii lądowej (budownictwa).
Polska.
W Polsce często zwyczajowo przypisuje się absolwentom inżynierii lądowej (budownictwa) tytuł zawodowy, jakim w ustawie określa się osoby uznane za członków Samorządu Zawodowego Inżynierów Budownictwa.
Osoby kształcące się na polskich uczelniach inżynieryjno-technicznych w zakresie inżynierii lądowej (na kierunku budownictwo) otrzymują po ukończeniu studiów wyższych I stopnia (inżynierskich) tytuł zawodowy inżynier, a po odbyciu studiów drugiego stopnia (magisterskich) tytuł zawodowy magister inżynier.
Dziedziny zależne.
Inżynieria lądowa jest nauką zajmującą się wieloma aspektami powstania obiektu budowlanego. Inżynierowie budownictwa pracują na wszystkich możliwych etapach powstawania konstrukcji. Generalnie, podział inżynierów odbywa się na linii projektowanie – wykonawstwo, ale granica taka jest płynna i projektant zwykle wizytuje miejsce, w którym powstaje jego konstrukcja, a inżynierowie wykonujący obiekty budowlane nierzadko sami tworzą odpowiednie projekty.
Końcowy sukces jest możliwy tylko przy ścisłej współpracy pomiędzy poszczególnymi specjalnościami wiedzy inżynierskiej. Dlatego też inżynierowie budownictwa współpracują z geodetami czy z wyspecjalizowanymi inżynierami mającymi praktyczną wiedzę z pokrewnych tematów.
Inżynieria produkcji budowlanej.
Inżynieria produkcji budowlanej (wykonawcza) koncentruje się na dokładnym zaplanowaniu placu budowy i wszelkich koniecznych uzgodnień z tym związanych oraz na wybudowaniu zaprojektowanej konstrukcji wraz z otaczającą ją infrastrukturą. Inżynierowie zajmujący się tą dziedziną budownictwa pełnią nierzadko role biznesowe, podpisując kontrakty z podwykonawcami, nadzorując operacje logistyczne czy monitorując ceny materiałów budowlanych. Wielu z nich posiada wiedzę związaną z zarządzaniem projektami stając się często kierownikami projektu.
Inżynieria trzęsień ziemi.
Inżynieria trzęsień ziemi jest rozległą wiedzą inżynierską skupiającą się na ochronie budowli przed niszczącymi skutkami trzęsień ziemi.
Podstawowe założenia uwzględniane dla zapobieżenia skutkom trzęsień ziemi to:
Prawidłowo zaprojektowany obiekt budowlany odporny na skutki trzęsień ziemi nie musi być ani przesadnie kosztowny, ani przesadnie wytrzymały, jak konstrukcja świątyni w Chichén Itzá pokazana powyżej.
Obecnie największy nacisk w badaniach dotyczących zapobieganiu skutkom trzęsień ziemi kładzie się na izolowaniu podstawy, która jest powiązana z możliwością pasywnej kontroli wibracji, na jakie może być narażona konstrukcja.
Inżynieria środowiska.
Zapobieganie niszczeniu wybrzeża to złożony proces mający na celu ochronę wybrzeża przed niszczącym działaniem morza spowodowanym falami morskim. Wiedza ta jest ściśle powiązana z inżynierią środowiska.
Sama inżynieria środowiska stawia sobie za zadanie zachowania środowiska naturalnego w stanie równowagi oraz zachowanie jego możliwości do samoregeneracji i samooczyszczania, a w przypadku dewastacji środowiska (np. w wyniku katastrof, zbyt intensywnej działalności gospodarczej, awarii) zmierzające do przywrócenia tej równowagi poprzez uzdatnianie wody, oczyszczanie ścieków, przeciwdziałanie zanieczyszczeniu powietrza oraz problemom związanym z prawidłową gospodarką odpadami niebezpiecznymi. Inżynierowie środowiska mogą także być zaangażowani w prace związane z redukcją zanieczyszczeń czy ogólnie z ekologią. Inżynierowie środowiska są także odpowiedzialni za dostarczenie informacji oraz oszacowanie możliwych skutków proponowanych inwestycji budowlanych zarówno w trakcie ich wykonywania, jak i po ukończeniu inwestycji.
Geotechnika.
Geotechnika to część inżynierii lądowej skoncentrowana na wiedzy odnoszącej się do współpracy podłoża gruntowego z obiektem budowlanym. Geotechnika ma ścisłe powiązania z geologią oraz mechaniką konstrukcji. Podstawowym zadaniem inżynierów związanych z geotechniką jest bezpieczne i jak najbardziej ekonomiczne zaprojektowanie fundamentów konstrukcji, murów oporowych czy podobnych obiektów budowlanych na styku z podłożem gruntowym. Podstawowe bariery środowiskowe, które musi pokonać geotechnika, to poziom wody gruntowej oraz elementy wiedzy związane z gruntoznawstwem czy mechaniką gruntów.
Geotechnika może czasami być postrzegana za jedną z najbardziej rozległych dziedzin wiedzy budowlanej. Ma to związek z trudnościami w określeniu warunków brzegowych problemów związanych z geotechniką, a w szczególności właściwości gruntu. Dzieje się tak, gdyż zagadnienia geotechniczne, które mają właśnie za zadanie zdefiniowanie własności gruntu, a przede wszystkim jego nośności gruntu są dużo bardziej złożone od pozostałych zagadnień inżynierskich. Efektem tych trudności było powstanie kolejnej odmiany wiedzy inżynierskiej – geoinżynierii, która zajmuje się możliwościami polepszenia i jasnego określenia własności gruntu w rejonie planowanej inwestycji budowlanej. Daje to silny kontrast z „nadziemną” częścią inżynierii lądowej, w której są jasno określone właściwości materiałowe stali czy betonu.
Budownictwo wodne.
Prawidłowa gospodarka wodna jest skoncentrowana na zbieraniu oraz zarządzaniu zasobami naturalnymi wody pitnej oraz morskiej. Wiele aspektów gospodarki wodnej mających związek z inżynierią lądową możemy odnaleźć w hydrologii, inżynierii środowiska, meteorologii, geologii czy gospodarka wodna i zarządzanie zasobami naturalnymi. Te aspekty to przede wszystkim przewidywanie i zarządzanie zarówno jakości, jak i ilością wody w zbiornikach podziemnych (warstwa wodonośna), jak i w zbiornikach naziemnych jak (jeziora, rzeki oraz strumienie). Inżynierowie związanie z tą dziedziną wiedzy analizują i starają się przewidzieć ilość i jakość wody, która wpływa, przepływa lub wypływa z danych zbiorników wodnych. Aby móc odpowiednio manipulować ilością i jakością płynów (zarówno wody pitnej, jak i morskiej) tworzy się obiekty budowlane takie jak: sieci wodociągowe, a także mosty, zapory, kanały, przepusty, groble lub wały przeciwpowodziowe kanalizacja burzowa. Inżynierowie budownictwa wodnego projektują owe konstrukcje uwzględniając zasady ciśnienia hydrostatycznego, hydrostatyki, dynamiki płynów oraz hydrauliki, czy innych.
Inżynieria materiałowa.
Inżynieria lądowa wykazuje także duże zależności od inżynierii materiałowej. Nauka ta zajmuje się badaniami materiałów oraz poszukiwaniem możliwości polepszenia ich właściwości przy jednoczesnym zmniejszaniu kosztów. Nowoczesne materiały budowlane, takie jak choćby betony polimerowe i inne materiały kompozytowe, powstają na bazie wyników uzyskanych przez inżynierów materiałowych.
Mechanika konstrukcji.
Mechanika konstrukcji to nauka skupiona na analizie i odpowiednim projektowaniu wszelkich konstrukcji budowlanych podlegających działaniom sił dążących do zniszczenia obiektu. Siły te mogą być zarówno zewnętrzne, jak i wewnętrzne, mogą być dynamiczne oraz statyczne. Pod pojęciem siły znajduje się także ciężar własny konstrukcji czy zmiany temperatury powodujące naprężenia wewnętrzne związane z rozszerzalnością cieplną materiałów. Odpowiednie ustalenie działających sił, a następnie ich analiza pozwala na dobranie odpowiednich rozwiązań konstrukcyjnych przeciwdziałających wspomnianym siłom. Poza tym należy tak zaprojektować konstrukcję aby nie przestała ona być użyteczna i bezpieczna. W związku ze specyficzną charakterystyką pewnych sił z mechaniki konstrukcji wydzieliły się dyscypliny zależne skupiające się tylko na jednym zagadnieniu. Przykładem tutaj może być nauka o zapobieganiu trzęsieniom ziemi.
Geodezja.
Geodezja albo miernictwo to nauka zajmująca się wszelkiego rodzaju pomiarami lądowymi na powierzchni Ziemi. Obecnie geodeci (dawna nazwa to mierniczy), wyposażeni są w urządzenia będącymi wyrafinowanymi produktami przemysłu elektronicznego i informatycznego, takie jak elektroniczne dalmierze czy urządzenia pozycjonujące GPS. Urządzenia elektroniczne są w stanie automatycznie uwzględnić naturalną krzywiznę kuli ziemskiej. Wszystko to pozwala na coraz szybsze i bardziej dokładne wykonywanie pomiarów niezbędnych podczas wytyczania miejsca budowy, a także podczas kontroli wykonania budowli. Większość inżynierów budownictwa posiada podstawową wiedzę z geodezji, gdyż przedmiot ten jest wykładany w ramach studiów budowlanych.
Inżynieria transportu.
Inżynieria transportu zajmuje się zagadnieniami przemieszczania się ludzi, pojazdów i towarów w sposób efektywny i bezpieczny. W związku z tym, zachodzą liczne relacje z inżynierią lądową, począwszy od dostarczenia parametrów potrzebnych do projektowania przepustowości ciągów komunikacyjnych do analizy bieżącego wykorzystania i możliwości przebudowy oraz remontów istniejących konstrukcji.

</doc>
<doc id="1144786" url="https://pl.wikipedia.org/wiki?curid=1144786" title="Formuła 1 Sezon 2009">
Formuła 1 Sezon 2009

Sezon 2009 Formuły 1 – 60. sezon o Mistrzostwo Świata Formuły 1. Tytuł mistrzowski wśród kierowców wywalczył Jenson Button, zaś wśród konstruktorów zespół Brawn GP.
Opis sezonu.
Testy zimowe 2008/2009.
† pomimo przerwania sesji testowej ustalono klasyfikację.
Eliminacje.
Kalendarz FIA na sezon 2009 (nowe eliminacje lub tory w stosunku do sezonu 2008 zostały wyróżnione):
1 Wyścig nocny – rozegrany przy sztucznym oświetleniu.
2 Wyścig dzienno-nocny – start wyścigu ma miejsce przed zachodem słońca, zaś w trakcie rywalizacji zostaje włączone sztuczne oświetlenie toru.

</doc>
<doc id="1144788" url="https://pl.wikipedia.org/wiki?curid=1144788" title="Efekt Stroopa">
Efekt Stroopa

Demonstracja efektu
Zadanie:
Tak szybko, jak potrafisz, powiedz nazwy kolorów, w jakich wyświetlone są wyrazy, które widzisz (nie czytaj wyrazów – mów tylko nazwy kolorów):
zielony czerwony niebieskiżółty niebieski żółty
zielony czerwony niebieski żółty niebieski żółty
Drugi zestaw kolorów przedstawisz nieco wolniej – na tym polega efekt Stroopa
W psychologii efekt Stroopa/efekt Jaenscha jest demonstracją czasu reakcji na zadanie. Przykładem jest określanie koloru tekstu. Gdy kolor tekstu i tekst nie są zgodne (np. słowo „zielony” wydrukowane niebieską czcionką, lub „czerwony” wydrukowane na zielono) człowiek poproszony o określenie koloru tekstu zrobi to wolniej i z większym prawdopodobieństwem błędu, niż gdyby tekst i jego kolor były zgodne (np. słowo „żółty” wydrukowane żółtą czcionką).
Efekt ten został odkryty przez amerykańskiego psychologa Johna Ridleya Stroopa w 1935. Publikacja Stroopa jest jedną z najczęściej cytowanych prac z dziedziny psychologii doświadczalnej.
Innym zadaniem potwierdzającym istnienie efektu Stroopa jest porównywanie fizycznej wielkości dwóch liczb jednocyfrowych, różniących się również swoją wielkością liczbową – efekt ten nosi wtedy nazwę efektu zgodności wielkości lub efektu interferencji liczbowo-wielkościowej.

</doc>
<doc id="1144792" url="https://pl.wikipedia.org/wiki?curid=1144792" title="Łejery">
Łejery

Łejery – teatr szkolny, założony w 1975 roku przez Jerzego Hamerskiego w Poznaniu jako „dziecięcy teatr gromadny”.
W 1986 roku współpracę z zespołem podjęła Elżbieta Drygas, na stałe związując swe losy z Łejerami, od tego czasu stanowi jego drugi filar artystyczno-wychowawczy. W 1990 roku po opracowaniu programu, powstała szkoła podstawowa o tej samej nazwie, założona przez twórców teatru łejerskiego, przy dużym udziale rodziców dzieci należących do Łejerów. Przez teatr i szkołę przeszła ogromna rzesza dzieci i młodzieży, uczonych przez zabawę w sztukę wrażliwości i refleksji, rozwijających własne artystyczne zainteresowania. Wielu z nich kontynuowało i rozwijało umiejętności w dziedzinie sztuki w życiu dorosłym.
Historia powstania.
Teatr Szkolny „Łejery” powstał w 1975 roku jako Harcerska Drużyna Artystyczna, zamieniając się potem w dziecięce i młodzieżowe grupy teatralne, by wreszcie w 1990 roku przekształcić się w Szkołę Podstawową „Łejery” o profilu teatralnym. Celem szkoły nie jest jednak przygotowanie aktorów z wykształceniem podstawowym, lecz wykorzystanie teatru i wychowania przez sztukę do wspomagania wszechstronnego rozwoju dzieci (zarówno w zakresie rozwoju talentów artystycznych jak i pomagania wychowankom w rozwiązywaniu trudności w kontaktach ze sobą i innymi).
Łejery wywodzą swoją nazwę z poznańskiej gwary – „łe jery!” to zawołanie w stylu: "o rety!, o jejku! olaboga!".
Od początku swego istnienia po dzień dzisiejszy Łejery promują niekonwencjonalne myślenie, optymistyczny styl życia w gromadzie i rodzinność, wciągając do działań wychowawczych i artystycznych całe rodziny.
Dorobek artystyczny.
Teatr Łejery ma na swoim koncie dziesiątki spektakli teatralnych, z których takie jak np.: "Romeo i żulia", "Opera o Kolumbie", "Kolędy domowe" czy "Lokomotywa" były realizowane wielokrotnie przez różne pokolenia łejerskie. Przedstawienia zdobywały liczne nagrody na przeglądach i festiwalach teatralnych, w tym dwie Złote Jodły na Harcerskich Festiwalach w Kielcach i dwukrotnie Złote Maski na Ogólnopolskim Forum Teatrów Szkolnych w Poznaniu. Liczne są również realizacje telewizyjne Łejerów: spektakle teatralne, teledyski i programy edukacyjne. Wiele z nich, jak np. cykle: „Wyłącz telewizor” czy „Śpiewanki rodzinne”, prócz wartości artystycznych niosą przesłania wychowawcze.
W większości spektakle Łejerów są radosne, pełne optymizmu. Nie uciekają jednak Łejery także od trudnych i bolesnych tematów, jak łamanie praw dziecka i przemoc w rodzinie. Przykładami spektakli, które mówią o tych problemach są: "Dzieci też mają głos", "Masz prawo do swych praw" a także liczne teledyski, w tym nominowany do nagrody EMMY teledysk "Jak to jest".
Przygotowując dzieci do uczestnictwa w świecie kultury, szczególnie bliski kontakt nawiązywały Łejery z Centrum Sztuki Dziecka i Teatrem Animacji w Poznaniu. W 2007 roku Łejery razem z Wandą Chotomską obchodziły "Wandalia", czyli 30. rocznicę współpracy artystycznej.

</doc>
<doc id="1144796" url="https://pl.wikipedia.org/wiki?curid=1144796" title="Małgorzata Węgierska">
Małgorzata Węgierska

Małgorzata Węgierska, również Małgorzata Młodsza (ur. 27 stycznia 1242 na zamku Klis koło Splitu, zm. 18 stycznia 1271) – córka króla Węgier Beli IV i cesarzówny Nikai Marii Laskaris, ofiarowana przez ojca Bogu z intencją uratowania Węgier z najazdu mongolskiego, dominikanka (OP), mistyczka, stygmatyczka, dziewica i święta Kościoła katolickiego.
Życiorys.
Małgorzata w wieku trzech i pół lat została dominikanką w klasztorze św. Katarzyny w Veszprém. W wieku 10 lat zamieszkała w klasztorze dominikanek, który wzniósł jej ojciec na wyspie na Dunaju (dziś Wyspa Małgorzaty w Budapeszcie). Tam też złożyła w wieku 12 lat śluby zakonne na ręce generała dominikanów, Humberta z Romains. Z rąk prymasa Węgier otrzymała też konsekrację dziewic. Kilkakrotnie próbowano ją wydać za mąż, ale zawsze się skutecznie opierała. Czyniła starania o pokój, gdy jej brat Stefan V walczył z ojcem Belą IV. W zakonie dominikanek nie pełniła żadnych funkcji, była szeregową mniszką. Pracowała głównie z chorymi zakonnicami jako infirmerka. Oddawała się także ciężkiej pracy.
Małgorzata była mistyczką i stygmatyczką (jedną z pierwszych kobiet w Kościele). Jej życie upłynęło na ustawicznych modlitwach i wyjątkowo surowych pokutach (posty, upokarzanie się, ciężka praca, posługa zaraźliwie chorym czy biczowania dyscypliną). Jej siostrami były: św. Kinga, bł. Jolenta Helena i Konstancja.
Kult.
Już za życia otaczano ją wielką czcią, która spotęgowała się jeszcze po jej śmierci 18 stycznia 1271 r. Beatyfikowana w 1789. W 1943 roku została kanonizowana przez papieża Piusa XII. Jej imieniem nazwana jest słynna wyspa Małgorzaty na Dunaju w Budapeszcie (Węgry). Na wyspie do dziś istnieje źródło św. Małgorzaty, którego woda posiada moc uzdrawiającą. W ikonografii przedstawiana jest jako mniszka, z lilią, czasem z koroną u stóp (odrzuciła bowiem wielu monarchów, starających się o jej rękę, m.in. Karola Andegaweńskiego i Bolesława Pobożnego), w płaszczu pokrytym gwiazdami. Na Wyspie Małgorzaty (w jęz. węgierskim: Margit sziget), w obrębie ruin dawnego klasztoru dominikanek znajduje się jej grób. Napis na marmurowej płycie (80x150 cm) jest dwujęzyczny (tj. sporządzony w jęz. więgierskim i łacińskim). W języku węgierskim jest on następujący: „ÁRPÁDHÁZI SZENT MARGIT/1242-1271/ IV. Béla leányának sírja/ezen a helyen volt a XVI. századig.” Natomiast łacińskie brzmienie napisu, to: „Sancta Margarita 1242 – 1271. Hungariae regis Belae IV. filia. Hic jacuit usque ad saeculum XVI” („Święta Małgorzata 1242-1272. Córka króla Węgier Beli IV. Tu spoczywała aż do XVI w.”). Na terenie byłego klasztoru Dominikanek zlokalizowana jest również kapliczka poświęcona św. Małgorzacie. Można tam ujrzeć obraz Świętej, na którym widnieje ubrana w biały habit, piękna młoda kobieta ze złożonymi do modlitwy dłońmi, a od jej głowy rozchodzą się świetliste promienie.
Wspomnienie liturgiczne w Kościele katolickim obchodzone jest 18 stycznia.

</doc>
<doc id="1144804" url="https://pl.wikipedia.org/wiki?curid=1144804" title="HMS Kelly">
HMS Kelly

HMS „Kelly” – brytyjski niszczyciel z okresu II wojny światowej, należący do typu K (J/K/N), w służbie Royal Navy w latach 1939–1941. Nosił znaki burtowe F01, G01. Służył pod rozkazami lorda Louisa Mountbattena, do czasu zatopienia przez lotnictwo niemieckie na Morzu Śródziemnym w obronie Krety 23 maja 1941.
Za przebieg służby HMS „Kelly” otrzymał 4 wyróżnienia bitewne ("battle honours"): Atlantyk 1939, Norwegia 1940, Kreta 1941, Morze Śródziemne 1941
Budowa.
Budowę okrętu zamówiono w marcu 1937, w ramach programu budowy na 1937 rok. Stępkę pod budowę położono 26 sierpnia 1937, kadłub wodowano 25 października 1938 w stoczni R. and W. Hawthorn, Leslie and Company w Hebburn. Do służby w Royal Navy wcielono go 23 sierpnia 1939. „Kelly” wykończono jako okręt flagowy flotylli niszczycieli typu K, z dodatkowymi pomieszczeniami sztabowymi w przedłużonej nadbudówce rufowej, w związku z tym zgodnie z brytyjskim systemem otrzymał nazwę na cześć zmarłego w 1936 admirała Johna Kelly’ego, zaczynającą się na literę K, jak u innych okrętów typu. W tej samej stoczni budowano też okręt flagowy flotylli niszczycieli identycznego typu J, HMS „Jervis” (stępkę pod oba okręty położono tego samego dnia). 
Zarys służby.
Morze Północne 1939-1941.
„Kelly” wszedł do służby brytyjskiej tuż przed wybuchem II wojny światowej, jego dowódcą został komandor lord Louis Mountbatten. Już we wrześniu 1939, w trakcie szkolenia załogi, „Kelly” zaczął pełnić służbę eskortową i patrolową w rejonie kanału La Manche. 17 września 1939 przejął ze statków handlowych rozbitków z zatopionego lotniskowca HMS „Courageous”. 13 października 1939 atakował okręt podwodny i raportował o jego zatopieniu, lecz brak jest potwierdzenia tego. Podczas pierwszych miesięcy wojny „Kelly” atakował jeszcze kilkakrotnie okręty podwodne, lecz również bezskutecznie. 21 października wszedł (wraz z HMS „Kingston”) w skład nowo utworzonej 5. Flotylli Niszczycieli, jako jej okręt flagowy. Flotylla ta dowodzona była przez lorda Mountbattena, stacjonowała w Scapa Flow w składzie Floty Metropolii (Home Fleet) i grupowała wchodzące jesienią 1939 do służby okręty typu K. „Kelly” odniósł jednak wkrótce uszkodzenia na skutek sztormu podczas poszukiwań niemieckiego statku „New York” i amerykańskiego „City of Flint” na Morzu Północnym 3-5 listopada 1939. 
Naprawa uszkodzeń trwała do 12 grudnia 1939. Już jednak 14 grudnia „Kelly” został poważnie uszkodzony na minie, z zagrody postawionej pod Newcastle przez niemieckie niszczyciele „Hermann Künne”, „Friedrich Ihn”, „Erich Steinbrinck”, „Bruno Heinemann” (bez ofiar). Jego remont w Hebburn trwał do 28 lutego 1940 (okrętem flagowym kmdra Mountbattena był przez ten czas niszczyciel „Kelvin”). Od marca 1940 „Kelly” ponownie służył jako okręt flagowy 5. Flotylli, stacjonując głównie w Scapa Flow i zajmując się przede wszystkim eskortowaniem konwojów. Już 9 marca 1940 jednakże, płynąc w osłonie konwoju HN-17, miał podczas złej pogody kolizję z niszczycielem HMS „Gurkha”, uszkadzając lekko dziób, po czym był naprawiany do kwietnia w Blackwell. 
Po naprawie, „Kelly” wziął ograniczony udział od końca kwietnia w kampanii norweskiej, podejmując w nocy 1/2 maja wraz z niszczycielami HMS „Maori”, „Grenade”, „Griffin” i francuskim „Bison” próbę ewakuacji żołnierzy francuskich z Namsos, przerwaną po uszkodzeniu „Maori” przez lotnictwo. Kolejnej nocy 2/3 maja „Kelly” brał udział w ewakuacji Namsos. 
9 maja 1940 „Kelly„” wziął udział w wypadzie na Skagerrak przeciw niemieckim kutrom torpedowym, podczas którego został o 22.30 storpedowany przez kuter (Schnellboot) S 31 na Morzu Północnym, na pozycji (27 zabitych). Został następnie wzięty na hol przez niszczyciel HMS „Bulldog”. Po północy, z oboma okrętami po kolei, we mgle zderzył się kuter torpedowy S 33 i został przy tym uszkodzony. Operację holowania „Kelly” do bazy, trwającą aż do 13 maja osłaniały HMS „Kandahar”, „Fury”, „Gallant” i krążowniki HMS „Sheffield” i „Manchester”. Remont w Tyne trwał do 18 grudnia 1940, po czym „Kelly” powrócił do roli flagowego okrętu 5. Flotylli. Zmieniono mu wówczas (w czerwcu) numer burtowy z F01 na G01.
W styczniu 1941 „Kelly” wraz z „Kipling”, „Kashmir” i „Jersey” został w Plymouth przydzielony do Dowództwa Zachodnich Podejść, zajmując się głównie eskortą konwojów. 15 lutego 1941 wraz z „Kashmir”, "Kipling" i „Jackal” usiłował przechwycić niemiecki ciężki krążownik „Admiral Hipper” płynący do Brestu, lecz do kontaktu nie doszło. Kilkakrotnie w lutym-marcu osłaniał też akcje stawiania min w rejonie kanału La Manche.
Morze Śródziemne 1941.
W kwietniu 1941 „Kelly” został przeniesiony z 5. Flotyllą oraz krążownikiem HMS „Dido” i stawiaczem min HMS „Abdiel” do Floty Śródziemnomorskiej i 28 kwietnia dotarł na Maltę w osłonie operacji "Dunlop" dostarczenia samolotów na Maltę z Gibraltaru. Na Malcie został włączony do Zespołu K ("Force K") dowodzonego przez Louisa Mountbattena, działającego przeciwko żegludze pomiędzy Włochami a Afryką (w jego skład wchodziły wówczas niszczyciele HMS „Kelly”, „Kelvin”, „Kipling”, „Kashmir”, „Jackal”, „Jersey” i krążownik „Gloucester”). Po pierwszej akcji zespołu, między 2 a 9 maja, "Kelly" z częścią niszczycieli został zablokowany w porcie La Valetta na skutek zatonięcia w wejściu do portu niszczyciela „Jersey” i zaminowania wód. Dopiero od 9 maja niszczyciele wzięły udział w osłonie płynącego do Aleksandrii konwoju operacji "Tiger", a 10 maja 1941 „Kelly” wraz z „Jackal”, „Kashmir”, „Kipling” i „Kelvin” bombardował Bengazi, po czym okręty były atakowane nieskutecznie przez samoloty niemieckie. 
Od 22 maja 1941 „Kelly” z zespołem K uczestniczył w bitwie o Kretę, przydzielony do zespołu A-1. 23 maja został zatopiony na południe od Krety przez niemieckie bombowce nurkujące Junkers Ju 87 z I./StG.2 na pozycji , wraz z HMS „Kashmir”. Rozbitkowie zostali uratowani przez HMS „Kipling”, zginęło 99 członków załogi.
Dowódcy:
Fikcja i film.
Niszczyciel „Kelly” został bardzo „rozreklamowany” przez jego dowódcę, lorda Mountbattena, stając się prawdopodobnie najszerzej znanym niszczycielem serii J/K/N (w 2002 wydano nawet monografię niszczycieli tych trzech typów zatytułowaną "The Kelly's"), mimo że kilka innych niszczycieli tej grupy miało znacznie większe dokonania bojowe, przede wszystkim „Jervis”. Na historii i dokonaniach HMS „Kelly” i jego dowódcy został częściowo oparty film fabularny "Nasz okręt" (1942), w reżyserii Noëla Cowarda, który napisał scenariusz i zagrał też główną rolę dowódcy fikcyjnego niszczyciela HMS „Torrin”, zatopionego w obronie Krety („Torrin” miał jednak „bogatszą” biografię bojową od przebywającego często w stoczni „Kelly”).
Dane techniczne.
Uzbrojenie.
"Dane dotyczące uzbrojenia i wyposażenia odnoszą się ogólnie do okrętów typu K, daty zmian w przypadku konkretnego okrętu są orientacyjne."
Wyposażenie

</doc>
<doc id="1144805" url="https://pl.wikipedia.org/wiki?curid=1144805" title="Utajone ciepło przejścia">
Utajone ciepło przejścia



</doc>
<doc id="1144810" url="https://pl.wikipedia.org/wiki?curid=1144810" title="Pomnik Gattamelaty">
Pomnik Gattamelaty

Pomnik Gattamelaty – pomnik konny z brązu weneckiego kondotiera Erasma da Narni (zwanego Gattamelatą) autorstwa Donatella z 1453.
Pomnik ustawiony jest na Piazza del Santo przed bazyliką św. Antoniego w Padwie. Jest to pomnik realistyczny i zarazem jedno z najcenniejszych dzieł rzeźby monumentalnej. Zbroja kondotiera przypomina zbroję cesarską.
Pomnik Gattamelaty nawiązuje do antycznego pomnika Marka Aureliusza w Rzymie.

</doc>
<doc id="1144813" url="https://pl.wikipedia.org/wiki?curid=1144813" title="Kajtek i Koko w kosmosie">
Kajtek i Koko w kosmosie



</doc>
<doc id="1144815" url="https://pl.wikipedia.org/wiki?curid=1144815" title="Tampa Bay Buccaneers">
Tampa Bay Buccaneers

Tampa Bay Buccaneers (w skrócie wśród kibiców The Bucs, czyli "Bukanierzy") – zawodowy zespół futbolu amerykańskiego z siedzibą w Tampa na Florydzie. Drużyna należy do Dywizji Południowej w konferencji National Football Conference w lidze National Football League. Zespół powstał w 1976 roku. Największym osiągnięciem Piratów jest dwukrotne zdobycie mistrzostwa ligi NFL. Pierwsze w sezonie 2002, gdy pokonali oni w finale Super Bowl XXXVII rozgrywanym w San Diego w Kalifornii drużynę Oakland Raiders wynikiem 48:21. Drugie zwycięstwo odnieśli na własnym stadionie w Super Bowl LV w 2021 roku pokonując w finale Kansas City Chiefs 31:9
Właściciel zespołu, rodzina Glazerów, jest również posiadaczem brytyjskiego klubu piłki nożnej Manchester United.
W latach 90. w drużynie grał Polak, Zbigniew Maniecki. Od 2020 roku w drużynie gra Tom Brady.

</doc>
<doc id="1144816" url="https://pl.wikipedia.org/wiki?curid=1144816" title="Elementarna teoria liczb">
Elementarna teoria liczb

Elementarna teoria liczb – w matematyce, jest działem teorii liczb, posługującym się elementarnymi metodami. Zakres elementarnej teorii liczb jest płynny i zmienia się w czasie. Przyjęto, że unika ona stosowania funkcji analitycznych (podczas gdy stosowanie liczb zespolonych wciąż można uznać za elementarne). Elementarna teoria liczb, choć wydzielona, to zawarta jest w pozostałych działach teorii liczb: w algebraicznej, analitycznej, geometrycznej, kombinatorycznej.
Do metod i narzędzi elementarnej teorii liczb zalicza się przystawanie (kongruencje), elementy teorii ciał skończonych i pierścieni przemiennych, elementarne zastosowania zbiorów wypukłych, ułamki łańcuchowe (i podobne narzędzia), elementy analizy matematycznej, jak pojęcie szeregu i granicy, funkcje multiplikatywne, jak na przykład Eulera funkcja φ.
Oto niepełna lista charakterystycznych pojęć, tematów i wyników elementarnej teorii liczb:

</doc>
<doc id="1144819" url="https://pl.wikipedia.org/wiki?curid=1144819" title="Ryōkan Taigu">
Ryōkan Taigu

 – japoński mistrz zen związany ze szkołą sōtō, poeta i kaligraf.
Życiorys.
Wczesne lata.
Ryōkan urodził w 1758 w wiosce nadmorskiej Izumozaki w prowincji Echigo (obecnie prefektura Niigata), w północnej części wyspy Honsiu. Jest to kraina śniegu i największych trzęsień ziemi w historii Japonii. Wyspa Sadō była miejscem zsyłki buntowników oraz źródłem złota wydobywanego w kopalniach.
Ojciec Ryōkana – noszącego wtedy imię Eizō – Inan (1738-1795) był naczelnikiem wioski (tytuł był dziedziczony) i kapłanem shintō. Był także poetą o dalekich powiązaniach ze szkołą haiku Bashō. O matce wiadomo tylko, że pochodziła z wyspy Sado.
Ryōkan rozpoczął naukę w konfucjańskiej akademii w wieku ok. 10 lat. Otrzymał tam podstawowe wykształcenie w klasyce zarówno chińskiej, jak i japońskiej. Jego nauczycielem był Ōmori Shiyō (zm. 1791). Zamiarem ojca było przekazanie swojego stanowiska synowi, jednak Ryōkan, z natury niezwykle uczciwy, unikający wszelkich zwad, kłótni i zawsze gotowy do pojednań, nie mógł nigdy zrozumieć dlaczego inni ludzie nie są tacy jak on i całkowicie nie nadawał się do piastowania stanowiska naczelnika i innych funkcji politycznych.
Przeszedł związany z tym kryzys duchowy oraz także okres 'donjuański' (wieśniacy ukrywali przed nim swoje córki), który nie tylko nie rozwiązał jego problemów, a nawet je jeszcze pogłębił. W wyniku tego kryzysu opuścił dom rodzinny i został mnichem buddyjskim, podobnie jak kilku innych członków jego rodziny.
Początki praktyki zen.
Ryōkan został nowicjuszem w lokalnej świątyni zen szkoły sōtō Kōshō, której opatem był Genjō Haryō. Praktykował w niej przez kilka lat. Ok. 1780 mistrz zen Dainin Kokusen (zm. 1791) odwiedził ją. Ryōkan był pod jego wrażeniem, został uczniem i powrócił razem z nim do klasztoru Kokusena Entsū w Tamashimie (w dzisiejszej prefekturze Okayama). Był to piękny nieduży klasztor z bambusowym laskiem i stawem z kwiatami lotosu, w którym praktykowało ok. 40 mnichów. Większość budynków z tego okresu stoi nadal. Kokusen, tak jak nauczyciele Ikkyū Sōjuna (Kasō) i Hakuina (Shōju), uważał, iż praktyka zen powinna być prowadzona wśród codziennych zajęć.
Ryōkan spędził w Entsū-ji 10 lat. Oprócz praktyki zen studiował dalej chińską klasykę, sutry buddyjskie, poezję i kaligrafię. Odkrył także teksty Dōgena, które wywarły na nim trwałe wrażenie. Przyswoił sobie jego Cztery Wielkie Cnoty: Miłosierdzie, Łagodne Słowa, Dobra Praca i Współodczuwanie. Stosowanie ich w codziennym życiu niejednokrotnie wybawiało go później z nieraz groźnych sytuacji. W tym czasie grasowali po Japonii bandyci, którzy często przebierali się za mnichów. Podróżujący Ryōkan był więc wielokrotnie aresztowany, ale dzięki spokojnej, pełnej współczucia postawie i braku jakiegokolwiek werbalnego wyjaśniania i obrony siebie, wychodził cało z nieraz ciężkich opresji.
W 1790 Ryōkan został głównym mnichem i otrzymał inka – pieczęć potwierdzenia oświecenia. W przeciwieństwie do intensywnych i dramatycznych doświadczeń oświecenia przez Ikkyū i Hakuina, Ryōkan nie miał najpewniej jakiegoś szczególnego, pojedynczego aktu urzeczywistnienia, ale raczej był to naturalny rozwój zgodny ze spokojną tradycją 'po prostu siedzenia jak Budda' szkoły sōtō.
Podczas ordynacji mnisiej otrzymał imię Ryōkan Taigu.
Po śmierci swojego nauczyciela w 1791 Ryōkan opuścił klasztor i udał się na długą 5-letnią pielgrzymkę po Japonii. Przebywał głównie w okolicach wiejskich, unikając miast. Jego celem było jednak spotkanie z mistrzem Shūryū z wielkiego klasztoru rinzai Daitoku. Po przybyciu do Daitoku-ji mnisi utrudniali mu wszelkimi sposobami dotarcie do mistrza. Ryōkanowi w końcu udało się pokonać mur otaczający klasztor i zostawić notatkę dla Shūryū. Kiedy był usuwany z terenu klasztoru pojawił się sam mistrz i ujęty determinacją i szczerością Ryōkan pozwolił mu przychodzić do niego, kiedy tylko zechce. Ryōkan, jak sam potem stwierdził, wiele skorzystał z nauczania w stylu rinzai.
Po śmierci swojej żony (matki Ryōkana) w 1783 ojciec Ryōkana, Inan, udał się do Kioto, gdzie przebywał jeden z jego synów, który zyskał pewną sławę jak uczony. Jednak depresja po śmierci żony spowodowała, iż w 1795 popełnił samobójstwo, topiąc się w rzece Katsura. Ryōkan udał się do Kioto, aby poprowadzić ceremonie pogrzebowe, a następnie wyruszył w pielgrzymkę na świętą górę Kōya, aby się modlić za swoich rodziców.
Druga połowa życia.
Jako spadkobierca Dharmy Kokusena, jednego z najbardziej poważanych mistrzów zen szkoły sōtō w tym okresie, Ryōkan mógł z łatwością zostać opatem jakiegoś ważniejszego klasztoru. Jednak lata życia w biedzie, ciągłym wędrowaniu i w wolności spowodowały, że źle się czuł w klasztorach. Kolejną sprawą, która zniechęcała go do tego, była ówczesna ostra rywalizacja pomiędzy frakcją związaną z klasztorem Eihei, a frakcją klasztoru Sōji, w której musiałby zająć jakieś stanowisko.
Postanowił powrócić więc do miejsca swojego pochodzenia. Po drodze obserwował piękno kraju, odwiedzał święte miejsca. Jak zwykle znalazło to odbicie w jego wierszach.
Przez jakiś czas mieszkał ze zniszczonej chatce w Gomoto. Okoliczni mieszkańcy zaczęli mu przynosić żywność; wkrótce miał jej więcej niż potrzebował i karmił ptaki i zwierzęta. Darowaną odzież rozdawał żebrakom. W jakiś czas potem został rozpoznany i zawiadomiona rodzina przesłała mu różne rzeczy, które odesłał z powrotem i odmówił także powrotu do domu rodzinnego. Kilkakrotnie zmieniał też pustelnie.
W 1797 Ryōkan zamieszkał w pustelni Gogō znajdującej się w gęstym lesie starych sosen i cedrów z klasztorem Kokujō na górze Kūgami. Przebywał tam do 1802. Następnie zamieszkiwał w kilku okolicznych klasztorach szkoły shingon. Do Gogō-an powrócił w 1804 i przebywał w niej do 1816. Jego celem jako pustelnika nie było jednak zupełne odcięcie się od świata i ludzi. Pragnął iść drogą Buddy, który potrafił spokojnie przechodzić pomiędzy "sacrum" i "profanum". W jakiś sposób szedł także drogą dawnych patriarchów zen, którzy medytowali daleko w górach. Z wierszy powstałych w tym okresie wynika, że jego najbliższym towarzyszem stała się natura.
Według Dziesięciu obrazków pasterskich kulminacją praktyki zen jest "powrót na rynek z rozdającymi radość rękami". I Ryōkan, tak jak jego wielcy poprzednicy Ikkyū i Hakuin, mieszał się bez najmniejszych problemów z wszelkimi rodzajami ludzkich istot: panami i żebrakami, chłopami, kupcami, rybakami, kurtyzanami, dziećmi, wszelkimi wyrzutkami, itd.
Równocześnie był jednym z kilku zaledwie japońskich mnichów, którzy całkowicie żyli z jałmużny. Wielu z mnichów miało okresy, kiedy pielgrzymowali i żyli z jałmużny (jak np. Ikkyū i Hakuin), ale przez większą część życia, przebywając w klasztorach polegali na bogatych patronach czy parafianach. Ryōkan wychwalał żebranie o żywność jako żywotny element mnisiego życia i świętą praktykę ustanowioną przez samego Buddę.
Ryōkan z wdzięcznością przyjmował każde jedzenie, które otrzymywał. Jeśli ktoś niebacznie ofiarował mu posiłek z mięsem – bez szemrania zjadał go. Nigdy nie marnował jedzenia. Odkładał resztki i zjadał nawet jeśli były już sfermentowane. W zamian pozwalał bez przeszkód kąsać się komarom i pchłom. Sypiał pod moskitierą, jednak zawsze jedna z jego nóg wystawała poza nią, aby nawet w nocy insekty mogły korzystać z jego krwi. Przy okazji żebrania zwykł był również pomagać rodzinom w pracach: rąbał drewno, mył warzywa, rozpalał ogień itp. Gdy nie było już niczego do roboty, siadał w kącie do zazen. Był także znakomitym uzdrowicielem; pomagał i leczył ludzi masażem, przypalaniem, ziołami itp. Brał także udział w typowych grach japońskich chłopców i dziewcząt. Uwielbiał dzieci i napisał o nich wiele wierszy. Nie gardził także piciem sake z okolicznymi chłopami podczas przerw w pracy. Czasami odwiedzał także swoich przyjaciół, którzy opisywali spotkania z nim w swoich wspomnieniach i listach.
Ryōkan skutecznie oparł się także próbom włączenia go w system monastyczny; lokalny pan samurajów pragnął wybudować dla niego klasztor i przybył do jego pustelni ze swoją świtą. Wszyscy musieli czekać na Ryōkana, który zbierał kwiaty. Na propozycję milcząc napisał:
i wręczył kartkę gościowi, który zrozumiał wiersz i odjechał do swojego zamku.
Mimo tego, że pustelnicze życie było jego wyborem i był z niego bardzo zadowolony, to przechodził okresy, podczas których szczególnie głęboko odczuwał swoją samotność, co odzwierciedlał w wierszach:
Gdy był już w podeszłym wieku i ciężko mu było wychodzić codziennie z pustelni Gogō lub Otogo, jego przyjaciele przez posłańców zaopatrywali go w potrzebne mu rzeczy, głównie żywność. Wszystkim posyłał noty dziękczynne.
Kiedy z powodu podeszłego wieku jego życie w Gogo-an stało się zbyt uciążliwe, Ryōkan w 1816 r. przeniósł się do pustelni Otogo u podnóża góry Kūgami. W Otogo prowadził podobne życie jak w Gogo-an.
W 1826 r. musiał opuścić Otogo i udał się do wsi Shimazaki, gdzie w zamieszkał w chatce z tyłu budynku należącego do rodziny Kimura. Nie czuł się tam jednak dobrze, porównując się do ptaków w klatce trzymanych przez tę rodzinę.
W wieku 70 lat Ryōkan zakochał się w pięknej, młodej mniszce Teishin (1798–1872). Pomimo tego, że związek ten miał prawdopodobnie całkowicie platoniczny charakter, więzy łączące ich były równie mocne jak w wypadku Ikkyū i Mori. Po ich pierwszym spotkaniu Teishin napisała:
Korespondowali ze sobą wierszami. Ze względu na czarną mnisią szatę i jego ogorzałą karnację, Ryōkan był nazywany przez Teishin "Krukiem", co bardzo mu się podobało, gdyż na Dalekim Wschodzie kruk jest symbolem wiecznej miłości.
Do końca życia Ryōkana spędzali często czas razem, tworząc wiersze, dyskutując o literaturze i religii oraz spacerując po okolicznych wioskach i polach.
W 1830 r. zdrowie Ryōkana zdecydowanie się pogorszyło. Po wymianie ostatnich listów-wierszy z Teishin, zmarł wczesnym rankiem 6 stycznia 1831 r. Na jego pogrzeb przybyli mnisi, przedstawiciele z wszystkich głównych szkół japońskiego buddyzmu oraz wszyscy mieszkańcy wioski i sąsiedztwa.
Ryōkan jako poeta i kaligraf.
Mimo stanowiska Ryōkana, wyrażonego w zdaniu, że nie lubi "poezji tworzonych przez poetów i kaligrafii przez kaligrafów", jego wiersze i kaligrafia są niezwykle cenione przez Japończyków.
Dla Ryōkan poezja i kaligrafia były centralnym elementem jego praktyki zen (tak jak podobnie była ona dla Ikkyū i Hakuina). Jego wiersze brzmią jak nienatrętne, naturalne i swobodne buddyjskie kazania.
Zauważyć można, iż Ryōkan był pod wpływem klasycznej chińskiej i japońskiej poezji, ale pisał jak chciał i ignorował reguły kompozycji.
Szczególnie bliski związek czuł Ryōkan z legendarnym chińskim poetą Hanshanem. Hanshan był również ulubionym poetą Hakuina, który napisał długi komentarz do jego poezji.
Kaligrafia Ryōkana jest nawet bardziej ceniona niż jego poezja.
Uważa się, że subtelne piękno i zachwycający nieregularny kształt jego znaków, łącząc się z czystością i ciepłem przejawianym w każdym pociągnięciu pędzelkiem, dają efekt być może przewyższający inne przykłady japońskiej kaligrafii.
Ryōkan praktykował sztukę kaligrafii nieustannie, każdego ranka. Obecnie nawet jego kartki, na których ćwiczył są traktowane jako arcydzieła. Był nieustannie nagabywany o kaligrafie tylko dla nich samych, bez względu na treść. Tymczasem według niego, kaligrafia tworzyła jedność z treścią i powinna być zawsze związana z zen. W takich przypadkach zawsze odmawiał. Ludzie imali się nawet całkowicie nieuczciwych sposobów, aby wymusić na nim wykonanie kaligrafii. Napisał nawet o tym wiersz:

</doc>
<doc id="1144820" url="https://pl.wikipedia.org/wiki?curid=1144820" title="Mahakala omnogovae">
Mahakala omnogovae



</doc>
<doc id="1144821" url="https://pl.wikipedia.org/wiki?curid=1144821" title="HDPE">
HDPE



</doc>
<doc id="1144822" url="https://pl.wikipedia.org/wiki?curid=1144822" title="Wojciech Trojanowski">
Wojciech Trojanowski



</doc>
<doc id="1144823" url="https://pl.wikipedia.org/wiki?curid=1144823" title="Gersz Rotlewi">
Gersz Rotlewi

Gersz Rotlewi, znany także jako Hersz Rotlewi lub George Rotlevi, (ur. 1889, zm. 1920) – polski mistrz szachowy.
Pochodził z żydowskiej rodziny z Łodzi, ale długo mieszkał w Hamburgu. Potykał się z czołowymi szachistami swojej epoki: Akibą Rubinsteinem, Aleksandrem Alechinem, Richardem Teichmannem, pokonując m.in. Franka Marshalla w Karlsbadzie w 1911. Rozegrał także dwa mecze z Henrykiem Salwe: przegrany 7½ - 10½ w 1909 i wygrany 6 - 4 w 1910. Jego największe sukcesy to drugie miejsce (za Aleksandrem Alechinem) we Wszechrosyjskim Turnieju w Sankt Petersburgu w 1909 i zwycięstwo w turnieju w Hamburgu w 1910.
W 1907 w Łodzi rozegrał z Akibą Rubinsteinem jedną z najsłynniejszych partii w historii szachów - grając białymi poddał się po 26 posunięciach.
Z powodów zdrowotnych (zaburzenia lękowe) był zmuszony wycofać się z uczestnictwa w turniejach. Przyjaźnił się z niemieckim pisarzem Ernstem Jüngerem, który opisał go w swoich wspomnieniach. Zmarł w wieku 31 lat.

</doc>
<doc id="1144824" url="https://pl.wikipedia.org/wiki?curid=1144824" title="III koalicja antyfrancuska">
III koalicja antyfrancuska

III koalicja antyfrancuska – związek państw europejskich przeciw I Cesarstwu Francuskiemu. Koalicja została zawiązana 9 sierpnia 1805, a rozwiązana w grudniu tego roku.
Flota brytyjska stawała się coraz potężniejsza, dlatego Napoleon zawarł sojusz z Hiszpanią. Jednak w październiku 1805 roku rozegrała się bitwa morska pod Trafalgarem zakończona klęską floty francusko-hiszpańskiej, co przekreśliło francuskie nadzieje na panowanie na morzu i inwazję Wysp Brytyjskich.
Odmienna sytuacja panowała na kontynencie. Do 1805 Napoleon zaanektował Królestwo Piemontu (Turyn) oraz Republikę Liguryjską (Genua), a także przekształcił Republikę Włoską w Królestwo Włoch, mianując się jego królem. Naruszył w ten sposób historycznie ukształtowany system Świętego Cesarstwa Rzymskiego, rządzonego przez cesarzy z dynastii Habsburgów.
Wszystkie te poczynania Napoleona spowodowały zawiązanie się kolejnej, trzeciej koalicji antyfrancuskiej w składzie: Wielka Brytania, Austria, Rosja, Szwecja i Królestwo Neapolu. Nowa wojna rozpoczęła się we wrześniu 1805 od ataku Austrii na Księstwo Bawarii, sprzymierzone z Francją. Wtedy Napoleon ruszył ze swą armią do Niemiec, pobił Austriaków pod Ulm, zajął Wiedeń, po czym wkroczył na Morawy. 2 grudnia Francuzi rozgromili pod Austerlitz połączone siły austriacko-rosyjskie. Austria wycofała się wówczas z koalicji i zawarła z Francją 26 grudnia 1805 roku pokój w Preszburgu, zaś car Aleksander I wycofał resztki swego korpusu interwencyjnego do Rosji.
Tło konfliktu.
Europa od roku 1792 czynnie uczestniczyła w wojnie z rewolucyjną Francją. Po pięciu latach zmagań, Republika Francuska pokonała pierwszą koalicję w roku 1797. Druga koalicja została zawiązana w 1798, ale ona również została pokonana w roku 1801, zostawiając na polu walki jedynie osamotnioną Wielką Brytanię.
Od Amiens do trzeciej koalicji.
W marcu 1802, Francja i Wielka Brytania zdecydowały się zaprzestać działań zbrojnych zawierając Pokój w Amiens. Po raz pierwszy od dziesięciu lat w Europie zapanował pokój. Jednak pomiędzy obiema stronami narosło tyle spraw spornych, że wykonanie postanowień traktatu okazało się niemożliwe. Przede wszystkim rząd brytyjski nie miał zamiaru zwrócić zagarniętych po roku 1793 terytoriów zamorskich Francji. Napoleonowi chodziło przede wszystkim o to, że siły brytyjskie nie wycofały się z Malty. Trudną sytuację pogorszyło wysłanie przez Napoleona wojsk dla zdławienia powstania na Haiti. W maju 1803 roku Wielka Brytania, która stała się schronieniem dla wielu francuskich rojalistów, wypowiedziała Francji wojnę.
Brytyjski premier William Pitt stracił wiele czasu i pieniędzy na przełomie lat 1804-1805 na rzecz sformowania nowej koalicji. W grudniu 1804 doszło do podpisania brytyjsko-szwedzkiego paktu. Nieporozumienia z Rosją zostały zażegnane i w kwietniu 1805 obie strony zawarły przymierze. Austria, dwukrotnie pokonana w ostatnim czasie i pragnąca się zemścić, dołączyła do koalicji po kilku miesiącach.
La Grande Armée.
Przed powstaniem III koalicji, Napoleon utworzył "Armię Anglii", siły inwazyjne przeznaczone do lądowania na Wyspach, w sumie sześć obozów wojskowych w okolicach Boulogne nad brzegami cieśniny Kaletańskiej. I chociaż nie miały nigdy postawić stopy na terytorium brytyjskim, Napoleon zadbał, by wojska te otrzymały najlepsze wyszkolenie i przygotowanie do prowadzenia działań w każdych warunkach. Stanowiły zaczyn tego, co Napoleon miał później nazywać Wielką Armią (fr. "La Grande Armée").
Na początku armia ta liczyła około 200 000 ludzi w siedmiu korpusach, wyposażonych w 36 do 40 dział każdy i zdolnych do prowadzenia samodzielnych działań. Obok tych sił Napoleon zorganizował 22-tysięczną rezerwę kawalerii podzieloną na dwie dywizje kirasjerów, cztery dywizje dragonów i dwie dywizje kawalerii lekkiej, każda doposażona 24 działami. W 1805 "Grande Armée" – teraz licząca już 350 000 ludzi – była siłą dobrze wyćwiczoną, dobrze uzbrojoną i posiadającą kompetentnych oficerów.
Armie rosyjska i austriacka.
Rosyjska armia w roku 1805 miała wiele cech formacji "ancien régime'u": nie miała większych od pułku stałych jednostek, wyżsi oficerowie wywodzili się głównie z arystokracji, a rosyjski żołnierz liniowy był – jak w XVIII wieku – karany chłostą za każde przewinienia dyscyplinarne. Co więcej, wielu niższych oficerów było słabo wyszkolonych i niezdolnych do podejmowania samodzielnych trudniejszych decyzji w czasie bitwy. Rosjanie posiadali natomiast znakomitą artylerię obsługiwaną przez żołnierzy znanych z tego, że twardo bronili swych armat przed dostaniem się w ręce nieprzyjaciela.
Arcyksiążę Karol, brat cesarza austriackiego, rozpoczął reformowanie armii w roku 1801 przejmując rolę "Hofkriegsratu", wojskowo-politycznej rady dworskiej podejmującej kluczowe decyzje. Karol był najzdolniejszym z austriackich dowódców, ale nie cieszył się zaufaniem na dworze i utracił resztkę wpływów gdy – wbrew jego zaleceniom – Austria zdecydowała się wypowiedzieć Francji wojnę. Nowym naczelnym dowódcą został Karl Mack. Ten zaczął tuż przed wojną reformowanie pułków piechoty, które miały składać się z 4 batalionów po 4 kompanie w każdym, zamiast dotychczasowych 3 batalionów 6-kompanijnych. Nagła zmiana nie zbiegła się jednak ze szkoleniem oficerów, skutkiem czego nowe oddziały nie były dowodzone tak jak należało się spodziewać. Kawaleria austriacka uważana była za najlepszą w Europie, ale przydzielanie jej oddziałów do różnych formacji piechoty czyniło ją bezsilną wobec uderzeń mas kawaleryjskich przeciwnika.
Początek wojny.
W sierpniu 1805 Napoleon, od maja poprzedniego roku Cesarz Francuzów, w reakcji na najnowsze zagrożenie ze strony Austrii i Rosji zwrócił czoło swej armii znad kanału La Manche w kierunki Renu. Wojna z III koalicją rozpoczęła się od szeregu francuskich i bawarskich manewrów w południowych Niemczech mających doprowadzić do oskrzydlenia armii austriackiej Macka.
Plany i przygotowania.
Generał Mack myślał, że bezpieczeństwo Austrii zapewni zamknięcie przełęczy w górach Schwarzwaldu w południowych Niemczech. Był przekonany, że na obszarze centralnych Niemiec do żadnych akcji militarnych nie dojdzie. Mack zdecydował, że centrum jego pozycji będzie miasto Ulm chronione przez silnie ufortyfikowane wzniesienie Michelsberg, co sprawiało na Macku wrażenie, że pozycja jest nie do zdobycia.
Ku jego zaskoczeniu Rada Dworska uznała, że najważniejszym dla Habsburgów będzie włoski teatr działań. Arcyksiążę Karol otrzymał 95 000 wojska i rozkaz przekroczenia rzeki Adyga z Mantuą, Peschierą i Mediolanem jako wstępnymi celami kampanii. Arcyksiążę Jan na czele 23 000 ludzi miał zabezpieczyć Tyrol i być łącznikiem między Karolem i arcyksięciem Ferdynandem; siły tego ostatniego (40 000) wchodziły w skład armii Macka. Austriacy wydzielili ponadto osobne korpusy dla wspierania Szwedów na Pomorzu i Brytyjczyków w Neapolu, przez co rozdrobnili i rozrzucili siły, które miały pokonać Francuzów.
W kampaniach 1796 i 1800 Napoleon uważał, że najważniejszy jest naddunajski teatr działań, ale w obu wypadkach teatr włoski okazał się być jednak ważniejszy. Austriacka Rada Dworska była pewna, że Napoleon i tym razem uda się do Włoch, ale cesarz miał inne zamiary: 210 000 jego wojsk miało ruszyć na wschód z obozów pod Boulogne i oskrzydlić armię Macka maszerującą w kierunku Schwarzwaldu. Jednocześnie marszałek Murat miał utrzymywać osłonę kawaleryjską u podnóży Schwarzwaldu w celu przekonania przeciwnika, że główne siły francuskie maszerują prosto na wschód. Główny atak na terenie Niemiec miały odciążać dodatkowe uderzenia oboczne: Masséna z 50 000 ludzi miał szarpać Karola we Włoszech, Saint-Cyr maszerować na Neapol na czele 20 000, a Brune stać pod Boulogne z 30 tysiącami na wypadek możliwej próby brytyjskiego desantu.
Murat i Henri Gratien Bertrand prowadzili działania rozpoznawcze pomiędzy granicą Tyrolu i rzeką Men, lewe skrzydło Grande Armée szło z Hanoweru i Utrechtu na Wirtembergię; prawe skrzydło i centrum, czyli wojska znad kanału, koncentrowały się nad środkowym Renem wokół miast Mannheim i Strasburg. I podczas gdy Murat wykonywał pozorowane ruchy w głąb dolin Schwarzwaldu, inne siły francuskie miały wkroczyć do środkowych Niemiec, po czym skręcić na południowy wschód i zająć Augsburg, manewrem, który miał odizolować Macka i przerwać austriackie linie komunikacyjne.
Uderzenie francuskie.
22 września Mack uznał, że powinien trzymać się linii rzek Dunaj i Iller z głównym punktem obrony w Ulm. W ciągu ostatnich trzech dni września Francuzi rozpoczęli szereg manewrów, które mogły wyprowadzić ich na tyły Austriaków. Mack podjął decyzję zostać i bronić Ulm, zamiast wycofać się na południe, co mogłoby otworzyć nowe możliwości i ocalić większość jego sił. Napoleon nie wiedział jakie są zamiary Macka; wiedział tylko, że korpus Kienmayera został skierowany ku Ingolstadt (na wschód od francuskich pozycji), ale jego wywiad wyolbrzymił siły tego korpusu. 5 października Napoleon kazał Neyovi dołączyć do Lannesa, Soulta i Murata, by skoncentrować siły i przekroczyć Dunaj pod Donauwörth. Francuski manewr zbyt widoczny, więc Kienmayer zorientował się w sytuacji i w konsekwencji wymknął z pułapki.
Wertingen, Haslach-Jungingen i Elchingen.
Pojąwszy grozę położenia Mack postanowił przejść do działań zaczepnych. 8 października kazał armii skoncentrować się wokół Günzburga w nadziei, że zdoła przerwać linie Napoleona. Polecił Kienmayerowi odciągnąć Napoleona dalej na wschód, w stronę Monachium i Augsburga. Napoleon nie wiedział, że Mack chce przekroczyć Dunaj, ale pojął, że zajęcie mostów w Günzburgu da mu strategiczną przewagę nad przeciwnikiem. By tego dokonać skierował korpus Neya do Günzburga, nie zdając sobie sprawy z tego, że główne siły przeciwnika zmierzają w tym samym kierunku. Tymczasem 8 października doszło do pierwszego poważnego starcia pod Wertingen między wojskami Auffenburga a oddziałami Murata i Lannesa.
Mack kazał 7 października Auffenburgowi odmaszerować, na czele swej liczącej 5000 piechoty i 400 kawalerii dywizji, z Günzburga do Wertingen w ramach przygotowań do austriackiego wyjścia z Ulm. Auffenburg znalazł się wkrótce w niebezpieczeństwie. Pierwszymi siłami, z jakimi się zetknął, były dywizje kawalerii Murata: 1. Dragonów Kleina, 3. Dragonów Beaumonta i kirasjerów Nansouty'ego. Dywizje te zaczęły atakować pozycje Austriaków, a na dodatek dołączyli do nich grenadierzy Oudinota, którzy oskrzydlili Austriaków od północy i zachodu. Auffenburg próbował wycofać się na południowy zachód, ale był zbyt wolny: jego siły zostały zdziesiątkowane, a tysiąc lub dwa zostało wziętych do niewoli. Potyczka pod Wertingen była jednym z łatwiejszych francuskich zwycięstw.
Działania pod Wertingen przekonały Macka, że winien raczej przejść na lewy brzeg Dunaju, niż szukać ucieczki prosto na wschód prawym brzegiem rzeki. By jednak tego dokonać, musiał utrzymać Günzburg. 8 października Ney, który zgodnie z rozkazami Berthiera miał następnego dnia przypuścić bezpośrednie natarcie na Ulm, wysłał 3. dywizję Mahlera do Günzburga, celem przechwycenia mostów. Kolumna marszowa tej dywizji napotkała w drodze jakiś oddział jegrów tyrolskich i ujęła 200 z nich, w tym dowodzącego, generała d'Apsré oraz dwa działa. Austriacy zorientowali się w sytuacji i wzmocnili siły w okolicach Günzburga trzema batalionami piechoty i 20 działami. Dywizja Malhera przypuściła kilka ataków, ale wszystkie zostały odparte. Mack dosłał Gyulai'a z siedmioma batalionami piechoty i czternastoma szwadronami kawalerii z zadaniem naprawy zniszczonych w czasie walk mostów, ale tymczasem nadciągnął spóźniony 59. pułk piechoty francuskiej, który z marszu zaatakował i odrzucił Austriaków w tył. Po zażartej walce Francuzom udało się uchwycić przyczółek na prawym brzegu rzeki. Gdy starcie pod Günzburgiem jeszcze trwało, Ney posłał 2. dywizję Loisona z zadaniem zajęcia słabo bronionych mostów na Dunaju w Elchingen. Straciwszy większość przepraw przez Dunaj, Mack zawrócił swą armię do Ulm. 10 października korpus Neya mógł odnotować znaczne postępy: Malher obsadził prawy brzeg, Loison trzymał mosty w Elchingen, a dywizja Duponta posuwała się w stronę Ulm.
32. pułk piechoty z dywizji Duponta, maszerujący z Haslach w kierunku Ulm, natknął się na cztery pułki austriackie broniące wioski Boltingen. Francuzi przypuścili kilka zdecydowanych ataków, ale Austriacy odparli wszystkie. Teraz Austriacy rzucili więcej piechoty i kawalerii w stronę Jungingen, pragnąc z tej strony zadać korpusowi Neya decydujący cios poprzez odcięcie dywizji Duponta. Dupont przewidział rozwój wydarzeń i ubiegł Austriaków uderzając z zaskoczenia na Jungingen i biorąc do niewoli ponad tysiąc żołnierzy nieprzyjaciela. Kontruderzenie austriackie odrzuciło go z powrotem do Haslach, skąd Francuzi nie dali się już wyrzucić. Później Dupont został zmuszony do ustąpienia na Albeck, gdzie połączył się z siłami d'Hilliersa. Jak bitwa o Haslach-Jungingen wpłynęła na plany Napoleona nie wiadomo, ale cesarz teraz wiedział już z całą pewnością, że główne siły austriackie znajdują się w Ulm.. W rezultacie Napoleon posłał korpus Soulta w kierunku rzeki Iller, co oznaczało, że przeciwko armii Macka stanęły cztery korpusy piechoty i jeden korpus kawalerii; Davout, Bernadotte i Bawarczycy stali nadal pod Monachium. Napoleon zaczął przerzucać wojska na północ od Ulm bowiem spodziewał się, że stoczy bitwę w polu i nie będzie musiał oblegać miasta. Takie dyrektywy doprowadziły 14 października do starcia pod Elchingen.
13 października Mack wysłał dwie kolumny wojsk w celu przygotowania przełamania na północy: jedną pod dowództwem gen. Reischa w kierunku Elchingen, z zadaniem odbicia mostów, a drugą pod dowództwem gen. Wernecka wprost na północ z większością ciężkiej artylerii. Ney, który spieszył się by nawiązać kontakt z Dupontem, poprowadził swoje wojska na południe od Elchingen, gdzie natknął się na Austriaków i natychmiast zaatakował. Zadrzewiony, podmokły teren wznosił się stopniowo ku Elchingen leżącemu na szczycie wzgórza. Francuzi starli austriackie pikiety, a jeden z pułków zaatakował i zdobył w starciu na bagnety zabudowania klasztorne. Po pokonaniu we wstępnym boju kawalerii austriackiej piechota Riescha zaczęła uchodzić; za swoje świetne zwycięstwo Ney otrzymał honorowy tytuł „księcia Elchingen”.
Pod Ulm.
Zdemoralizowane wojska austriackie dotarły do Ulm 10 października rano. Mack nie mógł się zdecydować w którym kierunku uderzyć, więc armia tkwiła w miejscu przez dwa dni. Napoleon był wtedy jeszcze przekonany, że Austriacy podążają na wschód lub południowy wschód i że Ulm jest prawie nie bronione. Ney zrozumiał pomyłkę cesarza i napisał do Berthiera że Ulm jest w rzeczywistości bronione silniej niż się Francuzom wydaje. Tymczasem zaczęły nadchodzić niepokojące informacje wywiadowcze ze wschodu o forsownym marszu Rosjan, więc Napoleon przekazał Muratowi dowództwo nad całym prawym skrzydłem armii, składającej się z korpusów Neya i Lannesa. W ten sposób Wielka Armia podzieliła się na dwie masy uderzeniowe: siły Neya, Lannesa i Murata czołem ku zachodowi przeciwko armii Macka oraz siły Soulta, Davouta, Bernadotte'a i Marmonta czołem na wschód dla obrony przeciw armiom rosyjskiej i austriackiej i ich możliwemu atakowi. 11 października Ney ruszył w kierunku Ulm; 2. i 3. dywizje miały maszerować ku miastu wzdłuż prawego brzegu Dunaju, podczas gdy dywizja Duponta, wzmocniona dywizją dragonów, miała nacierać wprost na Ulm i zająć miasto. Rozkazy były niewykonalne, bowiem w tym momencie Ney nie wiedział jeszcze na pewno, gdzie znajdują się przeciwnicy.
Tymczasem w sztabie austriackim działo się źle. Arcyksiążę Ferdynand zaczął otwarcie krytykować styl dowodzenia Macka i jego brak zdecydowania, zarzucając mu, że spędza całe dnie na pisaniu sprzecznych rozkazów powodujących bezsensowne marsze armii tam i z powrotem.
Do kolejnych działań zbrojnych doszło 14 października. Siły Murata połączyły się z Dupontem w Albeck i zaraz odparły atak piechoty Wernecka; Francuzi pokonali Austriaków i odepchnęli ich na północ, w kierunku Heidenheim. Nocą oba francuskie korpusy pojawiły się w okolicy austriackiego obozu wojskowego na Michelsbergu, tuż przed Ulm. Mack znalazł się w sytuacji bez wyjścia: nie było ucieczki na północ, bo Marmont i Gwardia Cesarska byli już na przedmieściach Ulm na południe od rzeki, a Soult maszerował z Memmingen, by uniemożliwić Austriakom odwrót w stronę Tyrolu. Kłopoty pogłębiały niesnaski w austriackim sztabie; Ferdynand ostatecznie wypowiedział Mackowi posłuszeństwo i na czele całej – liczącej 6000 szabel – kawalerii próbował wyrwać się z okrążenia. Pościg konnicy Murata był tak skuteczny, że zaledwie 11 szwadronów zdołało dotrzeć do sił Wernecka w Heidenheim. Murat nie poprzestał na pościgu i tak długo atakował Wernecka, aż zmusił go 19 października do kapitulacji wraz z ośmioma tysiącami ludzi pod Trochtelfingten; Murat zdobył również cały, liczący 500 wozów tabor austriacki, następnie rzucił się w stronę Neustadt, gdzie wziął do niewoli dalsze 12 000 Austriaków.
Sytuacja pod Ulm dojrzała do zakończenia. 15 października wojska Neya zdobyły obóz na Michelsbergu, a następnego dnia francuska artyleria rozpoczęła bombardowanie miasta. Morale w szeregach austriackich było tak niskie, że Mack pojął, iż nie ma nadziei na ratunek. 17 października parlamentariusz napoleoński, major Ségur, podpisał z Mackiem porozumienie, na mocy którego Austriacy mieli kapitulować 25 października, chyba że wcześniej nadeszłaby jakaś pomoc. Jednakże już wkrótce Mack dowiedział się o poddaniu wojsk pod Heidenheim i Neustadt, co skłoniło go do poddania się przed wyznaczonym terminem, 20 października. 10 000 żołnierzy austriackiego garnizonu zdołało uciec, ale ogromna większość armii Macka wyszła 21 października z miasta i złożyła broń, czemu przyglądała się Gwardia Cesarska ustawiona w szerokie półkole.
Trafalgar.
Kiedy Trzecia Koalicja wypowiedziała Francji wojnę po krótkotrwałym okresie pokoju, Napoleon postanowił wysadzić desant na Wyspach Brytyjskich. By móc to uczynić musiał zapewnić bezpieczeństwo flocie desantowej, a więc oczyścić kanał La Manche z okrętów Royal Navy.
Główne człony floty francuskiej stacjonowały w Breście w Bretanii i w Tulonie nad Morzem Śródziemnym. W innych portach francuskiego wybrzeża stacjonowały mniejsze eskadry okrętów. Francja była sprzymierzona z Hiszpanią, a więc mogła liczyć na flotę hiszpańską z Kadyksu i Ferrolu.
Brytyjczycy dysponowali świetną flotą oraz doświadczonymi i dobrze wyszkolonymi oficerami marynarki. Dla odmiany najlepsi oficerowie marynarki francuskiej (w większości arystokratycznego pochodzenia) zostali albo straceni, albo wydaleni ze służby w okresie Rewolucji. Wiceadmirał Pierre Charles Villeneuve, najlepszy dowódca, jaki Napoleonowi pozostał, dowodził Flotą Śródziemnomorską. Jednak Villeneuve, po przegranej bitwie pod Abukirem, nie wykazywał najmniejszego entuzjazmu do stawania oko w oko z Nelsonem i Royal Navy.
Admirał Nelson dowodził brytyjską flotą blokującą port w Tulonie. W odróżnieniu od Williama Cornwallisa, który bardzo ściśle blokował port w Breście, Nelson przyjął zasadę dość luźnej blokady z większej odległości w nadziei, że wyciągnie w ten sposób Francuzów na morze i stoczy z nimi decydującą bitwę. Tymczasem Villeneuve, korzystając ze sztormu, który rozproszył okręty brytyjskie, opuścił Tulon, wyszedł na Atlantyk, gdzie spotkał się z flotą hiszpańską i ruszył głębokim łukiem (aż po Indie Zachodnie) ku Brestowi. Nelson najpierw szukał go na Morzu Śródziemnym, potem ruszył w pościg przez ocean, ale bez skutku.
Villeneuve zamierzał przełamać blokadę Brestu, ale po utracie dwóch hiszpańskich okrętów w bitwie koło przylądka Finisterre odstąpił od tego planu i pożeglował do Ferrol.
Plan inwazji Wysp Brytyjskich przez Napoleona uzależniony był całkowicie od liczby okrętów liniowych w pobliżu Boulogne. Gdyby Villeneuve ze swoimi 32 okrętami połączył się z 21 okrętami wiceadmirała Ganteaume'a w Breście, Francuzi – wraz z pięcioma okrętami komandora Allemanda – mieliby w kanale La Manche aż 58 okrętów liniowych.
Tymczasem Villeneuve, wbrew wyraźnym rozkazom Napoleona, skierował swą eskadrę na południe, do Kadyksu. Gdy 26 sierpnia eskadra Villeneuve’a nie pojawiła się, trzy francuskie korpusy armijne opuściły Boulogne i pomaszerowały do Niemiec i Austrii, gdzie były rzeczywiście potrzebne.
Nelson dowiedział się 2 września w Anglii, że flota francusko-hiszpańska znajduje się w Kadyksie. Musiał jednak czekać do 15 września zanim jego okręt, HMS „Victory”, był gotowy do drogi. Tego samego dnia Cornwallis podjął decyzję o wycofaniu 20 okrętów z kanału i skierowania ich na południe. Okręty te miały stać się siłą uderzeniową brytyjskiej floty Nelsona, który dołączył 29 września.
Brytyjczycy do pilnowania z bliska zatoki i portu w Kadyksie użyli fregat, podczas gdy siły główne znajdowały się w morzu, około 50 mil na zachód od wybrzeża. Nelson miał nadzieję wywabić przeciwnika z portu i wydać mu bitwę na pełnym morzu.
Flota brytyjska cierpiała na braki w zaopatrzeniu. Dlatego 2 października pięć okrętów liniowych skierowanych zostało do Gibraltaru celem doposażenia. Okręty te zostały następnie skierowane do służby konwojowej na Morzu Śródziemnym i nie wróciły już do foty Nelsona. W ich miejsce nadciągnęły inne okręty i 15 października flota była gotowa do bitwy.
14 września Napoleon nakazał okrętom w Kadyksie wyjść w morze przy najbliższej sposobności, dołączyć do siedmiu hiszpańskich statków w Kartagenie, a następnie udać się do Neapolu, gdzie należało wysadzić wojsko znajdujące się na pokładach statków, a następnie podjąć zdecydowaną akcję przeciw flocie brytyjskiej.
18 października Villeneuve otrzymał list informujący, że ma zostać zastąpiony przez wiceadmirała François Rosily'ego, który właśnie przybył do Madrytu. Jednocześnie wywiad doniósł, że flotylla brytyjska zawinęła do Gibraltaru (była to eskadra wysłana po zaopatrzenie). Przerażony, że może zostać upokorzony na oczach całej floty, Villeneuve zdecydował się wyjść w morze nim jego następca dotrze do Kadyksu. 18 października, po silnym sztormie, flota zaczęła podnosić żagle.
Jednak pogoda zmieniła się niespodziewanie, po tygodniu gwałtownych sztormów ocean uspokoił się. To spowolniło ruch floty opuszczającej zatokę i dało wyraźny znak Brytyjczykom, którzy ruszyli w pościg. 20 października dostrzeżono ich w oddali. Okręty brytyjskie szły w dwóch równoległych kolumnach prowadzonych przez HMS „Victory” (Nelson) i HMS „Royal Sovereign” (Coollingwood). Francuzi zaczęli szykować się do bitwy. Sprzeczne rozkazy Villeneuve’a sprawiły, że okręty płynęły w luźnej formacji. O godzinie 5.40 Brytyjczycy znajdowali się około 21 mil od przylądka Trafalgar, a flota francusko-hiszpańska pomiędzy nimi a przylądkiem. O 8.00 Nelson wydał rozkaz przygotowania do bitwy. 
W tym samym momencie Villeneuve rozkazał swej flocie zawrócić do Kadyksu. Okręty teraz płynęły pod wiatr, podczas gdy jednostki brytyjskie posuwały się z północnego zachodu z wiatrem. Wiatr ten był jednak słaby, okręty poruszały się bardzo wolno, tak że dopiero po południu doszło do starcia, poprzedzonego sławnym rozkazem Nelsona „Anglia spodziewa się, że każdy z was spełni swój obowiązek” (ang. "England expects that every man will do his duty") oznajmionym flocie kodem flagowym.
Pierwszym okrętem brytyjskim był najszybszy ze wszystkich liniowców HMS „Royal Sovereign”, który dostał się pod silny ostrzał okrętów francuskich i hiszpańskich nim inne jednostki brytyjskie mogły przyjść mu z pomocą. Zaowocowało jednak lepsze wyszkolenie marynarzy i kanonierów brytyjskich. Okręt przerwał linię tuż za rufą flagowego okrętu admirała Alavy „Santa Ana”, w kierunku którego posłał morderczą salwę burtową. „Victory” był przez 40 minut pod ostrzałem francuskich okrętów „Héros”, „Redoutable” i „Neptune” oraz hiszpańskiego „Santísima Trinidad” co spowodowało śmierć wielu ludzi na pokładzie w zniszczenie koła sterowego. W miarę jak kolejne okręty brytyjskie wchodziły pomiędzy francuskie i hiszpańskie, walka stawała się coraz bardziej bezładna. W pewnym momencie „Victory” sczepił się omasztowaniem z „Redoutable”. Dowódca „Redoutable”, na pokładzie którego znajdował się liczny zastęp piechoty morskiej, postanowił dokonać abordażu i zdobyć „Victory”. Kula muszkietowa wystrzelona z francuskiego okrętu trafiła Nelsona w lewe ramię, strzaskała obojczyk i zatrzymała na kręgosłupie brytyjskiego admirała. Zmarł po kilkudziesięciu minutach, ale bitwa była wygrana.
"Victory” przerwała ogień i załoga szykowała się do odparcia abordażu, gdy nagle brytyjski okręt liniowy „Temeraire” pojawił się przy prawej burcie „Redoutable” i oddał salwę z bliska, powodując wielkie straty. O godzinie 13.55 dowódca francuskiego okrętu musiał się poddać. Otoczonego hiszpańskiego olbrzyma „Santísima Trinidad” czekał ten sam los w trzy godziny później. Brytyjczycy zdobyli 22 okręty przeciwnika nie tracąc żadnego.
Nelson umierając nakazał flocie stanąć po bitwie na kotwicach, bowiem spodziewano się sztormu. Jednakże gdy ten nadszedł wiele poważnie uszkodzonych okrętów zostało zatopionych lub wyrzuconych na brzeg.
Austerlitz.
Pokonawszy 15 października w bitwie pod Ulm wojska austriackie Macka, które broniły północnego podejścia do Wiednia, Napoleon ruszył na stolicę Austrii, która została zajęta bez walki, a wojska napoleońskie skierowały się na północny wschód, aby zmierzyć się z połączonymi w Ołomuńcu
wojskami austro-rosyjskimi. Do spotkania doszło pod Austerlitz (Slavkov u Brna) na Morawach (Czechy). Napoleon mógł zgromadzić przed zbliżającą się bitwą około 75 000 ludzi i 157 dział, ale około 7000 wojsk Davouta było wciąż daleko na południu, w pobliżu Wiednia. Sprzymierzeni mieli około 73 000 żołnierzy (głównie Rosjan) i 318 dział. 1 grudnia obie armie znalazły się na pozycjach.
Plany i przygotowania sprzymierzonych.
Rada wojenna sprzymierzonych zebrała się 1 grudnia. Podczas gdy car parł zdecydowanie do bitwy, cesarz austriacki był bardziej powściągliwy, w czym miał poparcie Kutuzowa, głównego rosyjskiego dowódcy. Jednak nacisk ze strony arystokracji rosyjskiej i austriackich sztabowców był tak silny, że w końcu przyjęto ofensywny plan austriackiego szefa sztabu Weyrother plan. Ten plan zakładał główne uderzenie na prawe skrzydło francuskie, które – co zauważyli sprzymierzeni – było bardzo słabe, z jednoczesnym pozorowanym uderzeniem na francuską lewą flankę. W związku z tym przymierzeni uformowali większość swych wojsk w cztery kolumny dla uderzenia na francuskie prawe skrzydło. Carska Gwardia Imperialna miała pozostać w rezerwie, podczas gdy korpus Bagrationa miał osłaniać prawe skrzydło sprzymierzonych.
Francuski plan i przygotowania.
Na wiele dni przed bitwą Napoleon starał się wywrzeć na sprzymierzonych wrażenie, że jego armia jest w opłakanym stanie i że on sam skłaniałby się ku negocjacjom. W rzeczywistości liczył na to, że przeciwnicy zaatakują i by ich do tego zachęcić z rozmysłem osłabił swoje prawe skrzydło. Napoleoński plan zakładał, że sprzymierzeni rzucą przeciw jego prawemu skrzydłu tak znaczne siły, iż poważnie osłabią własne centrum. Gdyby tak się stało zamierzał przypuścić zmasowany atak 16-tysięcznym IV Korpusem Soulta przez owo centrum na tyły sprzymierzonych. Jednocześnie, dla wzmocnienia słabego prawego skrzydła rozkazał II Korpusowi Davouta podążać forsownymi marszami spod Wiednia i dołączyć do sił gen. Legranda, który znajdował się na skrajnie południowej pozycji i mógł spodziewać się potężnego nacisku przeciwnika. Żołnierze Davouta mieli aż 48 godzin na przebycie 110 kilometrów, więc cesarz nie obawiał się, że nie zdążą. Gwardia Cesarska i I Korpus Bernadotte'a stały w odwodzie, natomiast V Korpus Lannesa tworzył prawe skrzydło armii.
Bitwa.
Bitwa rozpoczęła się 2 grudnia około godz. 8 rano od ataku pierwszej kolumny sprzymierzonych na wioskę Telnice bronioną przez 3. pułk piechoty liniowej. W trakcie zaciętej walki Francuzi zostali wypchnięci z wioski i odrzuceni za potok Goldbach. W tej właśnie chwili na placu boju pojawiły się pierwsze oddziały Davouta wyrzucając sprzymierzonych z Telnic, ale po ataku huzarów cofnąć się z wioski. Inne ataki sprzymierzonych w okolicach Telnic zostały powstrzymane celnym ogniem francuskiej artylerii.
Kolumny sprzymierzonych maszerujące stronę prawego skrzydła francuskiego posuwały się tak wolno, że Francuzi radzili sobie z nimi z łatwością. W dodatku zaczęto popełniać błędy: kawaleria Liechtensteina z lewego skrzydła sprzymierzonych miała przejść na prawe, ale podczas wykonywania manewru wpadła na drugą kolumnę ataku, zmieszała ją i spowolniła marsz jej drugiej części. Tymczasem czołowe elementy tej kolumny przystąpiły do ataku na wioskę Sokolnice, której bronił 26. pułk piechoty lekkiej i woltyżerowie francuscy. Atak się załamał, więc gen. Langeron nakazał bombardowanie wioski. Ciężkie straty zmusiły Francuzów do opuszczenia wioski, a jednocześnie trzecia kolumna sprzymierzonych zaatakowała zameczek Sokolnitz. Kontratak dywizji Frianta ze składu III Korpusu doprowadził do ostatecznego wyparcia sprzymierzonych z wioski. Okolice wioski Sokolnice były obszarem, na którym toczyły się najbardziej zacięte walki tej bitwy.
Około 8.45, widząc wyraźne osłabienie austro-rosyjskiego centrum, Napoleon wydał rozkaz do ataku, dodając: „Jedno ostre uderzenie i wojna będzie skończona”.
Gęsta mgła utrudniała postępy dywizji St. Hilaire'a, ale gdy żołnierze wkroczyli na stok Wzniesienia Prackiego, poranne słońce rozdarło mgłę i przyspieszyło atak. Rosjanie na szczycie byli zupełnie zaskoczeni widokiem idących na nich mas francuskiej piechoty. Teraz dowódcy sprzymierzonych rzucili do boju spóźnione oddziały czwartej kolumny i niedoświadczonych rekrutów z drugiej części drugiej kolumny. W czasie zażartej godzinnej walki austriackim nowicjuszom udało się nawet odrzucić w tył najlepsze oddziały armii francuskiej, ale po chwili ludzie St. Hilaire'a uderzyli raz jeszcze na bagnety i zmusili Austriaków do ucieczki. Na północy dywizja Vandamme’a uderzyła na Staré Vinohrady i szybko starła kilka rosyjskich batalionów.
Bitwa przybierała korzystny dla Francuzów obraz. Napoleon pchnął I Korpus Bernadotte’a dla wsparcia lewego skrzydła Vandamme’a, przenosząc swoje stanowisko dowodzenia z Żurania pod kapliczkę św. Antoniego na Wzniesieniu Prackim. Ciężką sytuację sprzymierzonych potwierdziła decyzja, by rzucić do boju ostatnie odwody, czyli carską Gwardię Imperialną dowodzoną przez wielkiego księcia Konstantego, brata cara Aleksandra, przeciwko siłom Vandamme’a. Wywiązała się krwawa bitwa, ale Napoleon – spodziewając się kłopotów – ruszył z odwodów kawalerię Gwardii Rappa. Rosjanie mieli liczebną przewagę, ale wsparcie dywizji Droueta z korpusu Bernadotte’a i ogień salwowy baterii francuskiej Artylerii konnej spowodowały, że kawaleria rosyjska złamała szyki i zaczęła w bezładzie uchodzić ścigana przez mameluków i szaserów na odcinku około kilometra. W pościgu tym do niewoli dostał się książę Repnin.
Na północy książę Liechtenstein na czele kawalerii ciężkiej zaatakował lekką kawalerię Kellermanna, która początkowo schroniła się za dywizją piechoty Caffarelli’ego, która wzięła na siebie atak rosyjski i pozwoliła Muratowi rzucić naprzód dwie dywizje kirasjerów, które ostatecznie pokonały nieprzyjaciół spędzając ich z pola. Wówczas Lannes poprowadził swój V Korpus przeciw wojskom Bagrationa i wkrótce masy piechoty rosyjskiej, zmieszane z kawalerią, zaczęły odpływać z pola bitwy Lannes chciał ruszyć w pościg, ale Murat sprzeciwił się temu.
Na południowym krańcu pola bitwy dywizja St. Hilaire’a i część korpusu Davouta uderzyły jednocześnie na nieprzyjaciela w okolicach Sokolnic, zmuszając dowódców austriackich kolumn, Kienmayera i Langerona, do pospiesznej ucieczki. Kompletnie pijany Buxhövden, odpowiedzialny za atak dowódca lewego skrzydła sprzymierzonych, uciekł jak inni osłaniany przez Kienmayera z resztkami lekkiej kawalerii.
Jedna z największych bitew Napoleona została zakończona całkowitą porażką wojsk sprzymierzonych.
Kampania włoska.
Tymczasem we Włoszech siły francuskie, dowodzone przez Saint-Cyra, po zwycięstwie w bitwie pod Castelfranco, gdzie odznaczyli się polscy legioniści, operowały na granicy Królestwa Neapolu. Francuzi byli bacznie obserwowani przez siły anglo-rosyjskie mające bronić terytorium królestwa. Po bitwie pod Austerlitz Rosjanie wycofali się jednak z Włoch, a Brytyjczycy, nie mając odwagi samotnie stawić czoła Francuzom, opuścili Neapol i ewakuowali się na Sycylię. Teraz siły francuskie, stacjonujące w Bolonii, zostały zorganizowane w Armię Neapolu pod nominalnym zwierzchnictwem cesarskiego brata Józefa. Dowódcą w rzeczywistości był stojący na czele I Korpusu Masséna.
9 lutego 1806 roku Masséna uderzył na Królestwo Neapolu, a w dwa dni później król Ferdynand IV również zbiegł – pod osłoną brytyjskiej floty – na Sycylię. Neapol wpadł nie broniony w ręce Francuzów, a w końcu miesiąca trzymały się jeszcze tylko ufortyfikowane miasto Gaeta, na północ od Neapolu oraz region Kalabria na samym południu włoskiego „buta”, gdzie stacjonowały resztki Królewskiej Armii Neapolu.
Ferdynand miał nadzieję na powtórkę wydarzeń z roku 1799, kiedy to powstanie ludowe w Kalabrii legło u podstaw upadku Republiki Partenopejskiej, francuskie państwo satelickie powstało po klęsce Neapolitańczyków w czasie wojny toczonej w ramach II koalicji antyfrancuskiej. tymczasem jednak tym razem początkowo do niczego takiego nie doszło i 3 marca gen. Reynier, dowodzący 10-tysięcznym II Korpusem Armii Neapolu, wkroczył do Kalabrii. Opór był niemal symboliczny, a 10 marca armia neapolitańska poniosła głośną klęskę w bitwie pod Campo Tenese. Ferdynand nie miał innego wyjścia, jak oddać tron Francuzom. W dzień po Campo Tenese Józef Bonaparte został ogłoszony nowym królem Neapolu. Ostatnie regularne oddziały armii neapolitańskiej ewakuowały się na Sycylię, a Francuzi kontrolowali całe południe półwyspu oprócz obleganej od 26 lutego Gaety.
Jednak nie wszystko szło po myśli Francuzów. Problemy zaopatrzeniowe sprawiły, że korpus Reyniera musiał utrzymywać się z rekwizycji. Przez poprzedni miesiąc wieśniacy kalabryjscy musieli żywić armię neapolitańską i teraz byli bliscy klęski głodu. Nowych obciążeń na rzecz obcej armii nie byli w stanie znieść. Józef zdawał się nie dostrzegać niebezpieczeństwa wybuchu powstania, a co za tym idzie zaopatrzenie nie dochodziło nadal. W końcu marca niewielkie ugrupowania partyzanckie, a wkrótce całe wioski, powstały przeciw Francuzom. Mając za plecami wciąż niezdobytą Gaetę, Józef nie mógł wysłać dodatkowych wojsk do Kalabrii, więc Reynier był zmuszony uzupełniać swą armię zaciągami prowadzonymi w większych miastach prowincji.
W lipcu Masséna wciąż nie był w stanie zdobyć Gaety zaopatrywanej przez Brytyjczyków drogą morską. W tej sytuacji Brytyjczycy zorganizowali korpus ekspedycyjny sir Johna Stuarta, który wylądował na półwyspie, zadał Francuzom klęskę w bitwie pod Maidą, ale nie doczekawszy się uzupełnień nie był w stanie przyjść na pomoc fortecy. W rezultacie, gdy wreszcie nadciągnęła oczekiwana przez Francuzów artyleria i rozpoczęło się bombardowanie, obrońcy Gaety skapitulowali 18 lipca, uwalniając korpus Massény do działań na południu.
Brytyjczycy nie czekali na pojawienie się większych sił francuskich i co prędzej wycofali się na Sycylię. Jednak kalabryjskie powstanie trwało do roku 1807, kiedy to Masséna poprosił o zwolnienie z dowodzenia. Po raz pierwszy Francuzi doświadczyli okrucieństw wojny partyzanckiej prowadzonej w dzikim, pozbawionym dogodnych dróg kraju. Powstanie w Kalabrii było jednak tylko namiastką tego, co czekało Francuzów, a szczególnie Józefa Bonaparte, w Hiszpanii.
Rezultaty.
W ciągu trzech miesięcy wojny Francuzi zajęli Wiedeń, zdziesiątkowali dwie armie sprzymierzonych i praktycznie obezwładnili austriackie cesarstwo. Te wydarzenia doprowadziły do siedmioletniej dominacji francuskiej na kontynencie, ale były jednocześnie przyczyną nowej wojny, której ofiarą miały paść Prusy w roku 1806.
Francja i Austria podpisały zawieszenie broni 4 grudnia, a w 21 dni później Pokój w Preszburgu. Austria zgadzała się ostatecznie uznać francuskie zdobycze przyznane traktatami pokojowymi z Campo Formio (1797) i Lunéville (1801), poczynić ustępstwa terytorialne na rzecz Bawarii, Wirtembergii i Badenii, które były napoleońskimi sprzymierzeńcami oraz zapłacić 40 milionów franków reparacji wojennych. Wenecja została włączona do Królestwa Włoch. Warunki były dla Austrii ciężkie, ale nie katastrofalne. Armia rosyjska mogła swobodnie odmaszerować do domu; armie francuskie pozostały w południowych Niemczech. Święte Cesarstwo Rzymskie przestało ostatecznie istnieć w roku 1806. Napoleon powołał do życia Związek Reński: ciąg państw niemieckich mających tworzyć strefę buforową pomiędzy Francją a Prusami. Prusy, jako główna siła w Europie Środkowej, poczuły się tymi posunięciami głęboko upokorzone i w roku 1806 przystąpiły do wojny przeciwko Francji. We Włoszech sytuacja miała pozostać niezmienioną aż do roku 1815.

</doc>
<doc id="1144827" url="https://pl.wikipedia.org/wiki?curid=1144827" title="Ewangelia Ebionitów">
Ewangelia Ebionitów

Ewangelia Ebionitów – jedna z zaginionych apokryficznych ewangelii judeochrześcijańskich; powstała w kręgu wczesnych judeochrześcijan – ebionitów. Wierzyli oni w mesjanistyczne posłannictwo Jezusa, lecz zakładali, że Duch Święty spoczął na nim podczas chrztu w Jordanie, natomiast odrzucali myśl o poczęciu z Ducha Świętego. W ewangelii tej ebionici przeciwstawiają się listom św. Pawła, gdyż uważają się za judaistów, czyli uważają, że Prawo (Torę) należy w pełni zachowywać (obrzezanie, koszerność itd...).
Różnie jest podawana data powstania tej ewangelii – od okresu sprzed powstania ewangelii kanonicznych do połowy II wieku n.e. Fragmenty tej ewangelii cytował w końcu IV w. n.e. Epifaniusz z Salaminy. Fragmenty te ukazują Jana Chrzciciela jako wegetarianina, nazerejskiego nauczyciela i poprzednika Jezusa.
Ewangelia Ebionitów może być późniejszą przeróbką Ewangelii Hebrajczyków.

</doc>
<doc id="1144828" url="https://pl.wikipedia.org/wiki?curid=1144828" title="Ilgental">
Ilgental



</doc>
<doc id="1144832" url="https://pl.wikipedia.org/wiki?curid=1144832" title="Trójkąt Buchacza">
Trójkąt Buchacza

Trójkąt Buchacza – potoczna nazwa jednej z największych afer III Rzeczypospolitej, która pozostaje niewyjaśniona. W latach 1994–1995 w wyniku działalności związanych z PSL ministrów w rządach Waldemara Pawlaka, Józefa Oleksego i Włodzimierza Cimoszewicza Skarb Państwa utracił kontrolę nad majątkiem, którego wartość szacuje się (według wyceny z różnych lat) na 500–800 mln zł.
Według ustaleń kontroli NIK przeprowadzonej w latach 1998–1999 na wniosek premiera Jerzego Buzka w Polskim Funduszu Gwarancyjnym (PFG) SA (wcześniejsza nazwa – Agencja Rozwoju Gospodarczego – ARG SA), Międzynarodowej Korporacji Gwarancyjnej (MKG) Sp. z o.o. (wcześniejsza nazwa Polska Korporacja Eksportowa Sp. z o.o.) i Chemii Polskiej Sp. z o.o., najpierw Lesław Podkański (PSL), a następnie były minister ds. współpracy gospodarczej z zagranicą Jacek Buchacz (PSL) w latach 1994–1995 wnieśli do trzech spółek majątek o łącznej wartości 545 mln zł (wycena z czasu wnoszenia majątku do spółek). Majątek stanowiły akcje central handlu zagranicznego (Animex SA, Agros Holding SA, Bank Rozwoju Eksportu SA, Elektrim SA, Universal SA, Unitra SA), których wartość według oszacowania NIK w 1999 wynosiła ponad 800 mln zł. Jak stwierdziła NIK, PFG udzielał firmom eksportującym na Wschód poręczeń bez analizy ich wypłacalności. W efekcie poręczano kredyty firmom w kiepskiej sytuacji finansowej.
4 września 1996 stanowisko ministra stracił Jacek Buchacz, którego na wniosek premiera Włodzimierza Cimoszewicza zdymisjonował Aleksander Kwaśniewski.
Kiedy rząd Cimoszewicza podjął decyzję o likwidacji spółek, dokonał wymiany członków zarządów i rad nadzorczych spółek powołanych przez Lesława Podkańskiego i Jacka Buchacza. Kontrole nad spółkami „trójkąta” przejęło SLD i szybko zrozumiało, że może czerpać z tego korzyści. Na zewnątrz wyglądało to na brak możliwości dostępu do spółek z uwagi na ich wzajemne powiązania kapitałowe. Przedstawiono to jako brak możliwości kontroli nad majątkiem Skarbu Państwa i przez 6 lat ludzie SLD czerpali z tego wymierne korzyści. Układ trzech firm (MKG, PFG, Chemia Polska) będących nawzajem swoimi właścicielami media nazwały „trójkątem Buchacza”.
Także rządowi Jerzego Buzka nie udało się zlikwidować „trójkąta”.
Dopiero w 2002 r., po znacznym ubytku wartości spółek i z uwagi na ambicje polityczne i gospodarcze Ludwika Klinkosza Skarb Państwa w wyniku porozumienia zawartego pomiędzy ówczesnym prezesem Chemii Polskiej Ludwikiem Klinkoszem, a ministrem skarbu Wiesławem Kaczmarkiem odzyskał kontrolę na spółkami z tzw. „trójkąta Buchacza”. W wyniku porozumienia Ludwik Klinkosz został prezesem Ciechu, a spółka ta według planów miała wchłonąć majątek Chemii Polskiej. Do operacji nigdy jednak nie doszło, gdyż okazało się, że do majątku spółek z tzw. „trójkąta Buchacza” roszczenia z weksli z rzekomego wystawienia zarządów spółek z czasów ich powstania zgłaszają różne podmioty, których działalność wiąże nazwisko Piotra Bykowskiego, uważanego za autora koncepcji „trójkąta”, znanego poznańskiego biznesmena oskarżonego o doprowadzenie do upadku Banku Staropolskiego, byłego doradcę premiera Waldemara Pawlaka.
Obecnie istnieją i prowadzą działalność dwie spółki z tzw. „trójkąta Buchacza”, tj. Chemia Polska i Międzynarodowa Korporacja Gwarancyjna (zlikwidowany w 2004 Polski Fundusz Gwarancyjny został wchłonięty przez MKG). Spółki znajdują się pod kontrolą Skarbu Państwa, jednak ich majątek zagrożony jest w wyniku roszczeń z weksli, które zgłaszają różne podmioty, w tym m.in. fundusz pożyczkowy „Karbona”, którego prezesem zarządu był Waldemar Pawlak.
Od 2004 w Prokuraturze Okręgowej w Warszawie toczy się postępowanie karne, dotyczące m.in. podejrzenia sfałszowania ww. weksli. W grudniu 2007 roku, po nominacji na ministra sprawiedliwości Zbigniewa Ćwiąkalskiego, prokurator prowadzący śledztwo w sprawie „Trójkąta Buchacza” został od niego odsunięty. Jednocześnie okazało się, że Zbigniew Ćwiąkalski przed objęciem stanowiska ministra, jako adwokat był pełnomocnikiem spółek, które dochodzą praw z weksli z rzekomego wystawienia spółek Skarbu Państwa.
Według kolejnego raportu NIK, do którego media dotarły w sierpniu 2008, majątek spółek z „trójkąta Buchacza”, mimo odzyskania nad nim kontroli przez Skarb Państwa, nadal topnieje i warty jest niewiele ponad 200 mln zł.

</doc>
<doc id="1144833" url="https://pl.wikipedia.org/wiki?curid=1144833" title="Jose Raul Capablanca">
Jose Raul Capablanca



</doc>
<doc id="1144839" url="https://pl.wikipedia.org/wiki?curid=1144839" title="Edward Wojniłłowicz">
Edward Wojniłłowicz



</doc>
<doc id="1144843" url="https://pl.wikipedia.org/wiki?curid=1144843" title="John Astley">
John Astley

John David Astley (ur. 11 października 1909, zm. 7 listopada 1989) – walijski trener piłkarski, znany najbardziej z prowadzenia Interu Mediolan w latach 1948-1949.

</doc>
<doc id="1144850" url="https://pl.wikipedia.org/wiki?curid=1144850" title="Region (Unia Europejska)">
Region (Unia Europejska)

Region – terytorialny organ prawa publicznego utworzony bezpośrednio pod poziomem ogólnopaństwowym i wyposażony w polityczny samorząd.

</doc>
<doc id="1144851" url="https://pl.wikipedia.org/wiki?curid=1144851" title="Port lotniczy Al-Mansura">
Port lotniczy Al-Mansura

Port lotniczy Al-Mansura – lotnisko Egiptu, znajduje się w pobliżu miejscowości Al-Mansura.

</doc>
<doc id="1144853" url="https://pl.wikipedia.org/wiki?curid=1144853" title="Port lotniczy Almaza AFB">
Port lotniczy Almaza AFB

Port lotniczy Almaza AFB – lotnisko Egiptu, znajduje się w pobliżu miejscowości Almaza nieopodal Kairu. Otwarty w 1932 roku.

</doc>
<doc id="1144857" url="https://pl.wikipedia.org/wiki?curid=1144857" title="Sound Soldier">
Sound Soldier

Sound Soldier – drugi album kanadyjskiej wokalistki Skye Sweetnam. Album został wydany 30 października 2007 roku w Kanadzie oraz 14 lutego 2008 roku w Japonii. Pierwszym singlem z płyty stała się piosenka Human stworzona ze współpracą z The Matrix. Praca nad płytą trwała od 2005 roku. Album zajął 161 miejsce na liście Japan Oricon Weekly International Albums Chart oraz 39994 miejsce na liście bestsellerów według portalu Amazon.com.
Piosenki niewydane.
Skye wielokrotnie dzieli się z fanami piosenkami, które nagrała na tę płytę, ale nie znalazły się na krążku.
Pierwszą z nich jest "Bring It Back", którą wokalistka umieściła na swoim Myspace jeszcze przed wydaniem płyty.
Drugą – "Rock'n'Roll Baby", którą umieściła w wideo z planu sesji zdjęciowej promującej płytę. Po rozpoczęciu serii Skye Plays Dress Up w części drugiej – Princess Purple w tle pojawiły się piosenki "Boomerang" i "Heartbreak". W innym video – "Love Sugar Sweet".
7 kwietnia 2010 roku na swoim Myspace umieściła piosenkę "Stay", którą nagrała razem z Ak'Sent. Napisała fanom, że przy wyborze ścieżek na płytę wahały się pomiędzy tą a Boyhunter, ale ostatecznie wybrały tę drugą, sądząc, że lepiej pasuje do całości płyty.

</doc>
<doc id="1144859" url="https://pl.wikipedia.org/wiki?curid=1144859" title="Dla ciebie wszystko (film 2003)">
Dla ciebie wszystko (film 2003)

Dla ciebie wszystko (hindi तेरे नाम, angielski "Your name", urdu تیرے نام, "Tere Naam") – indyjski bollywoodzki dramat miłosny z 2003 roku oparty na prawdziwej historii. To remake hitu filmowego zrealizowanego w tamilskim ("Sethu" z Vikramem). Ponadto historię tę sfilmowano też w języku telugu ("Seshu") i w języku kannada ("Huccha"). Reżyserem filmu jest Satish Kaushik, a w rolach głównych występują Salman Khan i debiutantka Bhoomika Chawla.
Piosenki.
Myzykę do filmu skomponował Himesh Reshammiya (Nagroda Star Screen za Najlepszą Muzykę i nominacja do Nagrody Filmfare za Najlepszą Muzykę). Zawiera ona 8 piosenenk do słów Sameera, nominowanego do nagrody Filmfare za najlepsze teksty.

</doc>
<doc id="1144860" url="https://pl.wikipedia.org/wiki?curid=1144860" title="Środek konserwujący">
Środek konserwujący



</doc>
<doc id="1144861" url="https://pl.wikipedia.org/wiki?curid=1144861" title="Port lotniczy Aleksandria">
Port lotniczy Aleksandria

Port lotniczy Aleksandria – lotnisko w Egipcie, znajduje się 7 km na południowy wschód od miasta Aleksandria.

</doc>
<doc id="1144864" url="https://pl.wikipedia.org/wiki?curid=1144864" title="Follow Me (singel Amandy Lear)">
Follow Me (singel Amandy Lear)

Follow Me – singel francuskiej piosenkarki Amandy Lear, wydany w 1978 roku.
Ogólne informacje.
Utwór utrzymany jest w gatunku disco. Skomponował go Anthony Monn, natomiast autorką słów jest sama wykonawczyni. Piosenka pierwotnie została wydana na albumie "Sweet Revenge" z 1978 roku, w późniejszym czasie była często remiksowana (między innymi w 1989 roku przez producenta Iana Levine’a).
Piosenka „Follow Me” uważana jest za największy hit artystki. Singel ten sprzedał się w kilkumilionowym nakładzie na całym świecie, docierając do wysokich pozycji europejskich list przebojów (top 5 w Niemczech, Belgii i Holandii, top 10 m.in. w Austrii i Szwajcarii). Amanda Lear wykonywała utwór w filmie erotycznym "Follie di notte".
Teledysk.
Amanda Lear nagrała teledysk „Follow Me” oparty na technice blue boxu dla niemieckiego programu "Musikladen". W 1982 roku powstał kolejny wideoklip, nakręcony na potrzeby włoskiego programu "Premiatissima".

</doc>
<doc id="1144865" url="https://pl.wikipedia.org/wiki?curid=1144865" title="Wiaczesław Plehwe">
Wiaczesław Plehwe

Wiaczesław Konstantynowicz von Plehwe ros. Вячеслав Константинович фон Плеве, (ur. 20 kwietnia 1846 w Mieszczowsku, zm. 28 lipca 1904 w Petersburgu) – rosyjski arystokrata pochodzenia niemieckiego, rosyjski urzędnik państwowy, minister spraw wewnętrznych Cesarstwa Rosyjskiego i szef tajnej policji politycznej.
Życiorys.
Pochodził ze szlacheckiej rodziny niemieckiej wyznania luterańskiego. W młodości dokonał konwersji najpierw na katolicyzm, a następnie na prawosławie. Swoje pochodzenie przez całe życie ukrywał, co sprawiło, że za życia uważano go za Łotysza lub Polaka. Jego rodzina żyła w guberni kałuskiej, po czym przeniosła się do Warszawy, gdzie przyszły polityk rozpoczął naukę w gimnazjum, ukończył je jednak w Kałudze. W 1867 ukończył prawo na Uniwersytecie Moskiewskim. Po studiach został praktykantem w sądzie okręgowym w Moskwie, już po roku awansując na stanowisko sekretarza sądu okręgowego we Włodzimierzu, a następnie kolejno na wiceprokuratora sądu okręgowego w Tule, prokuratora gubernialnego w Wołogdzie, prokuratora sądu okręgowego w tymże mieście, wiceprokuratora trybunału sądowego w Warszawie, wreszcie w 1880 prokuratora w Moskwie. Po zamachu Stiepana Chałturina na petersburski Pałac Zimowy referował przed carem Aleksandrem II postępy śledztwa, zaś po zabójstwie cara w marcu 1881 kierował nim.
15 kwietnia 1881 został nominowany na dyrektora Departamentu Policji. W 1884 został senatorem, rok później był już wiceministrem spraw wewnętrznych, w 1894 - kierownikiem Kancelarii państwowej. Dwa lata później został sekretarzem stanu, zaś w 1900 - sekretarzem stanu Wielkiego Księstwa Finlandzkiego (po roku sprawowania tychże zadań jako p.o.). Jego nominacja, równoczesna z wyznaczeniem Nikołaja Bobrikowa na generał-gubernatora Finlandii, zapoczątkowała szeroko zakrojoną rusyfikację Finlandii. 
4 kwietnia 1902, po zamordowaniu Dmitrija Sipiagina przez członka Organizacji Bojowej eserowców Stiepana Bałmaszowa, został ministrem spraw wewnętrznych i szefem Samodzielnego Korpusu Żandarmów.
Zdaniem Bazylowa Plehwe nie miał oryginalnego programu politycznego, lecz stawiał przed sobą jedynie zadanie zwalczania wszystkich wrogów samodzierżawia (ruchu robotniczego, ruchów chłopskich). Ograniczał swobodę działania ziemstw i zainicjował konfiskatę majątku Kościoła ormiańskiego. Jak pisze ten sam autor
Dostrzegając zachodzące w społeczeństwie przemiany, uważał, że aparat władzy carskiej musi odpowiednio na nie zareagować, modyfikując swoje mechanizmy działania, nie podważając przy tym samej idei samowładztwa carskiego.
Działalność Plehwego sprawiła, że stał się on osobą powszechnie znienawidzoną. Zginął w 1904 w zamachu bombowym Jegora Sazonowa, zorganizowanym przez Organizację Bojową eserowców.

</doc>
<doc id="1144869" url="https://pl.wikipedia.org/wiki?curid=1144869" title="Port lotniczy Burdż al-Arab">
Port lotniczy Burdż al-Arab

Port lotniczy Burdż al-Arab, "Borg El Arab" (arab. مطار برج العرب الدولي) – egipski port lotniczy znajdujący się 40 km na południowy zachód od miasta Aleksandria. Port lotniczy zastąpił port lotniczy Aleksandria

</doc>
<doc id="1144872" url="https://pl.wikipedia.org/wiki?curid=1144872" title="Port lotniczy As-Salihija">
Port lotniczy As-Salihija

Port lotniczy As-Salihija – lotnisko Egiptu, znajduje się w pobliżu miejscowości As-Salihija.

</doc>
<doc id="1144873" url="https://pl.wikipedia.org/wiki?curid=1144873" title="Nabuchodonozor III">
Nabuchodonozor III

Nabuchodonozor III, Nabu-kudurri-usur III (akad. "Nabu-kudurrī-uṣur", tłum. "boże Nabu strzeż mego najstarszego syna", właśc. "Nidintu-Bel, syn Aniriego") – samozwańczy król Babilonii od 3 października 522 p.n.e., za panowania władcy perskiego Dariusza Wielkiego, podający się za syna Nabonida, ostatniego władcy Babilonii sprzed podboju perskiego. 
Gdy tylko wieści o zamordowaniu Bardiji dotarły do Babilonu, kraj już w cztery dni po tym wydarzeniu, powstał przeciw Persom. Babilończycy wszczęli bunt i wynieśli na tron Nabuchodonozora III, który wykorzystał polityczną próżnię po śmierci Kambyzesa II i uzurpacji Gaumaty. Powstanie zostało szybko stłumione przez armie Dariusza w dwóch bitwach: 13 grudnia nad Tygrysem i 18 grudnia pod Zazana nad Eufratem. Nidintu-Bel uciekł do Babilonu, lecz schwytano go tam i zamordowano. Najpóźniej od 22 grudnia w Babilonie datowano tabliczki „rokiem początku panowania Dariusza”.

</doc>
<doc id="1144874" url="https://pl.wikipedia.org/wiki?curid=1144874" title="Linia wodna">
Linia wodna



</doc>
<doc id="1144875" url="https://pl.wikipedia.org/wiki?curid=1144875" title="With Love">
With Love

With Love – album francuskiej piosenkarki Amandy Lear, wydany w 2006 roku.
Ogólne informacje.
"With Love" to album zawierający covery starych przebojów i jazzowych standardów, pierwotnie wykonywanych przez ulubione piosenkarki Amandy, m.in. Marlenę Dietrich, Dalidę, Mae West czy Peggy Lee.
Płytę wydano najpierw we Francji jesienią 2006 roku, natomiast oficjalna premiera w pozostałych krajach Europy miała miejsce w styczniu 2007 (na wersji europejskiej znalazło się dodatkowe nagranie koncertowe „Johnny”). W 2008 roku wydano reedycję albumu zatytułowaną "Amour toujours" zawierającą dodatkowo dwa starsze piosenki Amandy Lear, „Queen of Chinatown” i „Tomorrow”, w nowych wersjach. W tym samym roku album został wznowiony po raz kolejny, tym razem pod tytułem "My Baby Just Cares for Me".
Album nie był promowany singlami, lecz wyprodukowano teledysk zatytułowany „With Love”, prezentujący fragmenty wybranych piosenek. Wyreżyserował go Denis Larrieste.

</doc>
<doc id="1144878" url="https://pl.wikipedia.org/wiki?curid=1144878" title="Płytki wzorcowe">
Płytki wzorcowe

Płytki wzorcowe (płytki Johanssona) – jednomiarowe końcowe wzorce długości w kształcie prostopadłościanów. Wynalazcą jest Carl Edvard Johansson, który w 1901 r. otrzymał na nie szwedzki patent No. 17017. Dzięki przywieraniu dokładnie obrobionych powierzchni pomiarowych, możliwe jest składanie ich w stosy. Pozwala to, korzystając z niewielkiej {~100) liczby płytek, utworzyć ponad 20 tys. wymiarów stopniowanych co 10 μm składając w stos co najwyżej 5 płytek. Płytki wzorcowe zostały wprowadzone do przemysłu ok. 1911 roku. 
Płytki wzorcowe wykonywane są w czterech klasach dokładności według PN-EN-ISO 3650:2000:
Najczęściej używanym materiałem na płytki wzorcowe jest hartowana stal łożyskowa, stabilizowana przez wymrażanie. Droższym materiałem jest ceramika na bazie cyrkonu charakteryzująca się niższym współczynnikiem rozszerzalności temperaturowej, wysoką odpornością na ścieranie, antykorozyjnością i niemagnetycznością. Najwyższą twardość mają płytki wykonane z węglików wolframu, dlatego używane są jako płytki ochronne (komplet 2 płytki o grubości 2 mm) do zabezpieczenia płytek stalowych przed zużyciem. 
Płytki wzorcowe wykonywane są w kompletach (różniących się ilością płytek wzorcowych i ich stopniowaniem):
Oprócz wymienionych powyżej najczęściej spotykanych kompletów płytek wzorcowych w zakresie (1 – 100) mm, produkowane są także komplety uzupełniające: np. komplet mikrometryczny (0,991 - 1,009 mm, stopniowanie 0,001 mm), komplet uzupełniający powyżej 100 mm (125 – 500 mm - 5 lub 8 płytek wzorcowych), oraz komplety do specjalnych zastosowań – np. zawierające płytki o nietypowych wielkościach dostosowanych do wzorcowania m.in. suwmiarek i mikrometrów.
Wzorcowanie płytek wzorcowych długości.
Wzorcowanie płytek wzorcowych można wykonać jedną z dwóch metod pomiarowych: metodą interferencyjną lub metodą porównawczą. Metoda interferencyjna z uwagi na jej czasochłonność i wysoki koszt stosowana jest zazwyczaj do wzorcowania płytek wzorcowych klasy K. Płytki niższych klas (0, 1 i 2) wzorcowane są metodą porównawczą na komparatorach dwuczujnikowych, gdzie mierzone płytki wzorcowe są porównywane z płytkami wzorcowymi odniesienia (wynik pomiaru musi uwzględniać poprawkę długości płytki odniesienia).
Podczas wzorcowania wyznaczane są następujące parametry:
Na podstawie wyznaczonych parametrów (zarówno dla wszystkich parametrów jak i tylko dla odchyłki długości środkowej) można podać klasę każdej płytki. Zaliczenie do klasy dokładności jest orzekane zgodnie z normą PN-EN ISO 3650 tablica 5 oraz PN-EN ISO 14253-1.

</doc>
<doc id="1144883" url="https://pl.wikipedia.org/wiki?curid=1144883" title="Rezerwat przyrody Wzgórze Joanny">
Rezerwat przyrody Wzgórze Joanny

Rezerwat przyrody Wzgórze Joanny – leśny rezerwat przyrody na południe od Milicza, w gminie Milicz, w powiecie milickim, w województwie dolnośląskim. Znajduje się na terenie Parku Krajobrazowego Dolina Baryczy oraz obszaru Natura 2000 PLH020041 „Ostoja nad Baryczą” SOO.
Zajmuje najwyższą część wzniesienia o tej samej nazwie, wysokości 230 m n.p.m., zwanego też Wieżycą, leżącego w paśmie rozdzielających dwie kotliny baryckie morenowych Wzgórz Krośnickich. Położony w odległości ok. 1,5 km na południowy wschód od wsi Postolin, przy drodze z Gruszeczki do Świebodowa. Na wierzchołku wzniesienia stoi zameczek myśliwski z 1850 roku z wieżą widokową.
Utworzony w 1962 roku w celu zachowania wyspowego stanowiska buka przy wschodniej granicy jego zasięgu oraz znalezisk prehistorycznych. W roku 2011 powiększono obszar rezerwatu do 24,57 ha.
Poniżej zameczku zlokalizowane jest oczko wodne, okresowo wysychające. Około 30 m na południowy zachód od niego rośnie buk "Na szczudłach", który ma częściowo odsłonięty system korzeniowy. Wokół rosną też m.in.: niecierpek drobnokwiatowy, czartawa pospolita, bodziszek drobny, głowienka pospolita i marzanka wonna.

</doc>
<doc id="1144888" url="https://pl.wikipedia.org/wiki?curid=1144888" title="Herb Strzelina">
Herb Strzelina

Herb Strzelina – jeden z symboli miasta Strzelin i gminy Strzelin w postaci herbu.
Wygląd i symbolika.
Tarcza herbowa jest dwudzielna w słup. W polu heraldycznie prawym, błękitnym, przedstawia postać Michała Archanioła w białej szacie, w hełmie i ze skrzydłami, trzymającego w prawej ręce miecz, w lewej natomiast wagę, stojącego na białym obłoku. W polu lewym, żółtym, skierowana grotem ku górze srebrna strzała, za nią czarny monogram S. Pola herbu oddzielone są czarną pionową linią. 
Michał Archanioł jest średniowiecznym patronem Strzelina. Monogram S to inicjał nazwy miasta. Strzała nawiązuje do nazwy miasta, która prawdopodobnie pochodzi od pierwotnych zajęć mieszkańców, to jest wytwarzania łuków i strzał. 

</doc>
<doc id="1144892" url="https://pl.wikipedia.org/wiki?curid=1144892" title="AN-M52">
AN-M52

AN-M52 – amerykańska bomba zapalająca wagomiaru 2 funtów. Była stosowana podczas II wojny światowej przez lotnictwo US Navy i USAAC. Przenoszona w bombach kasetowych.
Bomba AN-M52 miała cylindryczny korpus wykonany z magnezu wypełniony 0,18 kg termatu (mieszaniny termitu z siarką i azotanem baru).

</doc>
<doc id="1144893" url="https://pl.wikipedia.org/wiki?curid=1144893" title="Architektura sieci">
Architektura sieci

Architektura sieci – określa sposoby realizacji przekazu informacji pomiędzy urządzeniami końcowymi. Przeważnie organizowana warstwowo.
Ważniejsze warstwowe architektury sieci.
Architektury różnią się między sobą głównie liczbą warstw, sposobami ich realizacji oraz zasadami nawiązywania połączenia między stacjami.
Pojęcie "architektura sieci" bywa mylone ze "strukturą sieci".

</doc>
<doc id="1144901" url="https://pl.wikipedia.org/wiki?curid=1144901" title="Tomáš ze Štítného">
Tomáš ze Štítného

Tomáš ze Štítného (ur. ok. 1333 w Stítném, zm. między 1401–1409 w Pradze) – czeski pisarz, teolog, tłumacz i chrześcijański kaznodzieja.
Życiorys.
Za życia wzywał do częstej komunii i czytania Biblii. Był jedną z czołowych postaci wczesnej Reformacji czeskiej, pisał i tłumaczył traktaty chrześcijańskie, jest uważany za jednego z prekursorów Jana Husa.
Kodeks Klementinum, jego główne dzieło, jest zbiorem części niezbędnych dla praktyki chrześcijańskiej i potrzeb codziennego życia. Pisał także przypowieści dla zwykłych ludzi. W panteonie Muzeum Narodowego w Pradze znajduje się brązowe popiersie Tomáša ze Štítného.

</doc>
<doc id="1144903" url="https://pl.wikipedia.org/wiki?curid=1144903" title="AN-Mk 17">
AN-Mk 17

AN-Mk 17 – amerykańska lotnicza bomba głębinowa wagomiaru 350 funtów. Była stosowana podczas II wojny światowej przez lotnictwo US Navy.

</doc>
<doc id="1144907" url="https://pl.wikipedia.org/wiki?curid=1144907" title="Klinopodium pospolite">
Klinopodium pospolite

Klinopodium pospolite, czyścica storzyszek ("Clinopodium vulgare" L.) – gatunek rośliny wieloletniej należący do rodziny jasnotowatych. Znany też jako storzyszek pospolity. Występuje w Afryce Północnej, w całej niemal Europie, w Ameryce Północnej oraz w Azji Zachodniej i na Syberii. W Polsce średnio pospolity.
Biologia i ekologia.
Bylina, hemikryptofit. Kwitnie od lipca do września, jest owadopylny. Nasiona rozsiewane przez wiatr. Siedlisko: suche lasy i zarośla, wzgórza, przeważnie na glebach luźnych, żyznych. W klasyfikacji zbiorowisk roślinnych gatunek charakterystyczny dla Cl. "Trifolio-Geranietea" 
Zastosowanie.
Roślina lecznicza. Surowiec zielarski : ziele Herba Clinopodii zawiera glikozydy, saponiny, kwasy organiczne. Było stosowane w medycynie ludowej, jako środek przyspieszający gojenie się ran, wyciąg ma działanie bakteriobójcze.
Młode liście są jadalne na surowo lub po ugotowaniu, mogą być używane jako przyprawa lub herbatka.

</doc>
<doc id="1144908" url="https://pl.wikipedia.org/wiki?curid=1144908" title="Clinopodium vulgare">
Clinopodium vulgare



</doc>
<doc id="1144909" url="https://pl.wikipedia.org/wiki?curid=1144909" title="Czyścica storzyszek">
Czyścica storzyszek



</doc>
<doc id="1144910" url="https://pl.wikipedia.org/wiki?curid=1144910" title="Calamintha vulgaris">
Calamintha vulgaris



</doc>
<doc id="1144913" url="https://pl.wikipedia.org/wiki?curid=1144913" title="Wasilij Morozow (generał rosyjski)">
Wasilij Morozow (generał rosyjski)

Wasilij Iwanowicz Morozow, (ur. w stanicy Samikarakorskaja w Rosji, zm. 30 stycznia 1950 w Klagenfurt am Wörthersee) – rosyjski wojskowy (generał major), dowódca dońskiego batalionu kozackiego, a następnie 1 kozackiego pułku kawalerii w Rosyjskim Korpusie Ochronnym podczas II wojny światowej
Życiorys.
W 1908 r. ukończył szkołę wojskową w Nowoczerkasku. Służył w 7 pułku kawalerii Kozaków dońskich. Brał udział w I wojnie światowej. Do 1917 r. w stopniu podesauła dowodził sotnią w 58 pułku kawalerii Kozaków dońskich. W 1918 r. przystąpił do kozackich oddziałów wojsk białych. Od czerwca tego roku był dowódcą 76 pułku kawalerii Kozaków dońskich, a następnie 2 samodzielnej brygady kawalerii Kozaków dońskich. W listopadzie 1919 r. został wybrany atamanem i awansował do stopnia pułkownika. W kwietniu 1920 r. objął dowództwo 2 mieszanej dywizji kawalerii Kozaków dońskich, od września tego roku w stopniu generała majora. Po ewakuacji z Krymu do Gallipoli w listopadzie, przebywał na wyspie Lemnos, po czym w 1921 r. zamieszkał w Bułgarii. W okresie II wojny światowej podjął współpracę z Niemcami. Po zajęciu Jugosławii przez wojska niemieckie wstąpił pod koniec 1941 r. do nowo formowanego Rosyjskiego Korpusu Ochronnego. Został dowódcą dońskiego batalionu kozackiego w składzie 4 pułku. Korpus wykonywał zadania ochronne i wartownicze na obszarze okupowanej Serbii, a od wiosny 1944 r. prowadził bezpośrednią walkę z komunistyczną partyzantką Josipa Broz Tity. W październiku tego roku gen. W. I. Morozow objął dowództwo 1 kozackiego pułku kawalerii, prowadząc na jego czele działania odwrotowe. 12 maja 1945 r. w rejonie Klagenfurt am Wörthersee poddał pułk Brytyjczykom i został osadzony w obozie w miejscowości Kellerberg. Uniknął repatriacji do ZSRR. Zamieszkał w Austrii, gdzie zmarł 30 stycznia 1950 r.
Linki zewnętrzne.
Biografia gen. Wasilija I. Morozowa 

</doc>
<doc id="1144915" url="https://pl.wikipedia.org/wiki?curid=1144915" title="Kumple to grunt">
Kumple to grunt

Kumple to grunt – piąty album grupy Zespół Reprezentacyjny, nagrany podczas koncertów w Studiu im. Agnieszki Osieckiej w Warszawie 14 i 15 czerwca 2007. Ukazał się w 13 grudnia tego samego roku jako książka z płytą w serii Biblioteka Gazety Wyborczej, pod wspólnym szyldem wydawniczym Galapagos Music i Agora b/nr. kat.
Na repertuar płyty składają się piosenki francuskiego autora Georges’a Brassensa, w polskich wersjach językowych dwóch członków zespołu, Jarosława Gugały i Filipa Łobodzińskiego. Większość stanowią piosenki, które znalazły się w repertuarze zespołu niedawno, choć kilka muzycy wykonywali na żywo jeszcze pod koniec lat 1980.
Dodatkowo do płyty dołączono studyjne nagranie ich starej piosenki "Król", z gościnnym udziałem Katarzyny Nosowskiej, Muńka Staszczyka, Tomasza Lipińskiego, Adama Nowaka, Wojciecha Waglewskiego, Grabaża i Marcina Świetlickiego. "Król" został zarejestrowany we wrześniu i październiku tego samego roku. Piosenka jest też wydana 17 października 2007 na singlu, promującym album. Tam umieszczona została w dwóch wersjach – pełnej i „lajt” (bez słów nieparlamentarnych). Trzecią piosenką na singlu jest tytułowa piosenka albumu.
16 czerwca 2010 roku album uzyskał w Polsce status złotej płyty sprzedając się w nakładzie 15 000 egzemplarzy.
Skład zespołu.
oraz

</doc>
<doc id="1144919" url="https://pl.wikipedia.org/wiki?curid=1144919" title="Masakra w Port Arthur">
Masakra w Port Arthur

Masakra w Port Arthur – strzelanina, która miała miejsce 28 kwietnia 1996 roku w australijskim miasteczku Port Arthur na Tasmanii, w wyniku której zginęło 35 osób, a 23 zostały ranne; jest to najtragiczniejszy zamach z użyciem broni palnej w historii Australii.
Sprawca.
Napastnik, 28-letni Martin Bryant przed atakiem miał spór finansowy z właścicielami jednej z posiadłości w Port Arthur, którą chciał zakupić, lecz nie miał wystarczających środków finansowych by przeprowadzić tą transakcję.
Przebieg.
Dokładny przebieg wydarzeń został zaprezentowany podczas rozprawy sądowej w listopadzie 1996 roku, w procesie napastnika.
W niedzielę, 28 kwietnia ok. godz. 13:10 w Port Arthur, 28-letni Martin Bryant z New Town, po skończeniu posiłku na tarasie kawiarni "The Broad Arrow" "Cafe", wszedł do środka i zaczął strzelać do gości. Bandyta zabił 20 osób i gdy uznał, że wszyscy nie żyją, spokojnie opuścił lokal. Potem kontynuował serię zabójstw, uśmiercając następne ofiary. Przy wyjeździe z zabytkowej dzielnicy miasteczka zabił Nanett Mikac i jej dwie córki (lat 3 i 6). Następnymi ofiarami byli trzej pasażerowie samochodu, który zatrzymał się przy kasie bramy wjazdowej do zabytkowej części miasta. Bryant ukradł samochód, potem zmusił kierowcę innego samochodu, aby ten wsiadł do bagażnika skradzionego samochodu, a towarzyszącą kobietę zastrzelił. Około godz. 14 dotarł do pensjonatu "Seascape Cottage", i tam podpalił pojazd, którym jechał. Uprowadzonego wcześniej mężczyznę oraz właścicieli owego pensjonatu (starsze małżeństwo) wziął jako zakładników. Od chwili wyjścia z kawiarni "Boad Arow", zabił 12 osób. Ponad 200 policjantów otoczyło pensjonat. Bandyta zażądał helikoptera, jednak w nocy negocjacje z nim zostały przerwane. W poniedziałek 29 kwietnia ok. godz. 8, morderca podpalił pensjonat wraz z trójką zakładników, po czym, poparzony, opuścił budynek i został ujęty.
Po ataku okazało się, że przed serią zamachów zastrzelił ponadto dwóch właścicieli innego pensjonatu, w którym wynajmował mieszkanie i który chciał zakupić na jego własność.
Bilans morderstwa i motywy.
Bilans jego zabójstw to 35 osób oraz 23 rannych. W trakcie przeszukania w jego mieszkaniu skonfiskowano ok. 2000 filmów pornograficznych o brutalnej treści, a także zaczęto zastanawiać się nad związkiem brutalnych filmów z masakrą w Port Arthur. Niektórzy behawioryści przypuszczają, że australijski zbrodniarz chciał przewyższyć liczbę ofiar ze szkockiego Dunblane, gdzie 7 tygodni wcześniej (13 marca 1996 r.), uzbrojony mężczyzna zastrzelił 16 małych dzieci i nauczycielkę. „M. Bryant strzelając do każdego napotkanego człowieka, w ten sposób przeżył dreszczyk emocji i zyskał poczucie władzy”.
Morderca został skazany na 35-krotne dożywocie a historia jego strzelaniny w "The Broad Arrow Cafe" wstrząsnęła całą Australią.
Odniesienia w kulturze.
Film "Nitram" nawiązuje do życia Martina Bryanta i tych wydarzeń.

</doc>
<doc id="1144921" url="https://pl.wikipedia.org/wiki?curid=1144921" title="Siedem grzechów popcooltury">
Siedem grzechów popcooltury

Siedem grzechów popcooltury – polski film fabularny z 2005 roku w reżyserii Domana Nowakowskiego i Adama Bortnowskiego.

</doc>
