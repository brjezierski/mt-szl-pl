<doc id="1144922" url="https://pl.wikipedia.org/wiki?curid=1144922" title="Hella (przedsiębiorstwo)">
Hella (przedsiębiorstwo)

Hella KGaA Hueck &amp; Co. – globalne przedsiębiorstwo produkujące m.in. reflektory samochodowe, założone w 1899 roku, z siedzibą w Lippstadt (Niemcy). W roku podatkowym 2018/2019 osiągnęło przychody ze sprzedaży w wysokości 7 mld euro.

</doc>
<doc id="1144927" url="https://pl.wikipedia.org/wiki?curid=1144927" title="Tomasz Gąssowski">
Tomasz Gąssowski

Tomasz Gąssowski (ur. 1963 w Warszawie) – muzyk, kompozytor, producent muzyczny i filmowy.
Życiorys.
Napisał muzykę do filmów Andrzeja Jakimowskiego: "Zmruż oczy", "Sztuczki", "Imagine" oraz "Pewnego razu w listopadzie". Za muzykę do "Imagine" otrzymał nagrodę „MocArta” radia RMF Classic za najlepszą muzykę filmową 2013 roku. Skomponował również muzykę do filmów "Miasto z morza" Andrzeja Kotkowskiego oraz "Lila" Dominiki Łapki.
Jest pomysłodawcą i producentem muzycznym płyty "My One and Only Love" kwartetu: Robert Majewski, Bobo Stenson, Palle Danielsson, Joey Baron, która otrzymała nagrodę Fryderyka za najlepszy album jazzowy roku 2011. Wyprodukował płytę z własnymi kompozycjami "Ciepło, zimno" Anny Serafińskiej, "Kumple to grunt" i "Mur: Piosenki Lluisa Llacha" Zespołu Reprezentacyjnego oraz "Ratunku niestety" zespołu Iwona.
Na stałe współpracuje z Iwo Zaniewskim i Kotem Przyborą – jako kompozytor bierze udział w ich kampaniach reklamowych.
W 2014 roku ukończył Studio Prób, kurs reżyserii filmowej w Szkole Wajdy, a w 2016 roku zadebiutował jako scenarzysta i reżyser filmowy 30-minutowym filmem "Baraż", który zdobył m.in. nagrodę dla Najlepszego Aktorskiego Filmu Krótkometrażowego na 32. Warszawskim Festiwalu Filmowym.
Jest współzałożycielem firmy producenckiej Zjednoczenie Artystów i Rzemieślników – ZAiR oraz członkiem Polskiej Akademii Filmowej.

</doc>
<doc id="1144932" url="https://pl.wikipedia.org/wiki?curid=1144932" title="Lewis Milestone">
Lewis Milestone

Lewis Milestone, właśc. Lev Milstein (ur. 30 września 1895 w Kiszyniowie, zm. 25 września 1980 w Los Angeles) – amerykański reżyser, zdobywca 2 Oscarów za reżyserię, scenarzysta i producent filmowy. Znany przede wszystkim z ekranizacji w 1930 książki "Na Zachodzie bez zmian". Żonaty z Kendall Lee (od 1936 do 30 lipca 1978, jej śmierci).

</doc>
<doc id="1144941" url="https://pl.wikipedia.org/wiki?curid=1144941" title="Magellan">
Magellan



</doc>
<doc id="1144944" url="https://pl.wikipedia.org/wiki?curid=1144944" title="Adam Bortnowski">
Adam Bortnowski

Adam Bortnowski (ur. 1971 w Pruszkowie) – polski reżyser, scenarzysta, producent i montażysta filmowy. Wspólnie z Piotrem Kempą Adamem Sokołowskim założył w 2008 roku firmę produkcyjną Delord.
Filmografia.
Reżyser:
Scenariusz:
Producent:
Montaż:

</doc>
<doc id="1144947" url="https://pl.wikipedia.org/wiki?curid=1144947" title="Thymus serpyllum">
Thymus serpyllum



</doc>
<doc id="1144949" url="https://pl.wikipedia.org/wiki?curid=1144949" title="Jan Želivský">
Jan Želivský

Jan Želivský (ur. 1380, zm. 9 marca 1422) –
czeski kaznodzieja i radykalny przedstawiciel husytów.
Był bardzo popularnym kaznodzieją w kościele NMP Śnieżnej na Nowym Mieście w Pradze. Prowadził procesję 
przez ulice Pragi, która zakończyła się pierwszą defenestracją praską (30 lipca 1419), co było jednym z wydarzeń, które doprowadziły do wojen husyckich.
Był jednym z czterech hetmanów husyckich. Podczas drugiej krucjaty antyhusyckiej posiadał niemal najwyższą władzę nad ludem praskim. Na synodzie 4 lipca 1420 zyskał praktycznie nieograniczoną władzę w Pradze. Po przegranej bitwie pod Mostem odebrano mu dowództwo wojskowe.
W okresie wojen domowych między różnymi odłamami husytów, z oskarżenia Jakubka ze Střibra został pojmany przez radę miejską Pragi i ścięty 9 marca 1422. Jego następcą został Jakub Vlk.

</doc>
<doc id="1144951" url="https://pl.wikipedia.org/wiki?curid=1144951" title="Karolina Elżbieta Hanowerska">
Karolina Elżbieta Hanowerska

Karolina Elżbieta Hanowerska (ur. 30 maja 1713 w Hanowerze; zm. 28 grudnia 1757 w Londynie), księżniczka Wielkiej Brytanii.
Życiorys.
Karolina Elżbieta urodziła się w Hanowerze, Niemcy. Jej ojcem był Jerzy II Hanowerski, król Anglii, najstarszy syn Jerzego I Hanowerskiego. Jej matką była Karolina z Ansbachu, córka Jana Fryderyka, margrabiego Brandenburg-Ansbach. Jako wnuczka elektora Hanoweru, od urodzenia nosiła tytuł "Jej Wysokość Księżniczka Karolina Elżbieta Hanowerska". Była także księżniczką Cambridge. Zgodnie z Act of Settlement, z 1701 roku, była siódma w kolejce do brytyjskiego tronu.
W 1714, gdy zmarła królowa Anna, dziadek Karoliny, Jerzy I, został królem, a jej ojciec księciem Walii. Karolina przeprowadziła się z rodziną do Wielkiej Brytanii, gdzie zamieszkali w St. James’s Palace, Londyn. Karolina była teraz nazywana księżniczką Wielkiej Brytanii, otrzymała tytuł "Jej Królewska Wysokość Karolina Elżbieta Księżniczka Walii". Po objęciu tronu przez jej ojca, Jerzego II, w 1727, nosiła tytuł "Jej Królewskiej Wysokości Karoliny Elżbiety".
Księżniczka Karolina Elżbieta zmarła w wieku 44 lat w St. James’s Palace. Nigdy nie wyszła za mąż i nie miała dzieci. Została pochowana w opactwie Westminsterskim

</doc>
<doc id="1144955" url="https://pl.wikipedia.org/wiki?curid=1144955" title="Eric B. &amp; Rakim">
Eric B. &amp; Rakim

Eric B. &amp; Rakim – duet wykonujący muzykę rap. Składał się z producenta i DJ o pseudonimie Eric B. oraz rapera o pseudonimie Rakim.

</doc>
<doc id="1144965" url="https://pl.wikipedia.org/wiki?curid=1144965" title="Krzysztof Makaryk">
Krzysztof Makaryk

Krzysztof Makaryk (ur. 3 lipca 1980 w Raciborzu) – polski siatkarz, grający na pozycji środkowego.
Krzysztof Makaryk jest wychowankiem Rafako Racibórz. Potem reprezentował barwy SMS Rzeszów, Okocimskiego Brzesko i Wandy Kraków. Latem 2003 podpisał kontrakt z Górnikiem Radlin, z którym w sezonie 2003/2004 po meczach barażowych z BBTS Bielsko-Biała wywalczył awans do PLS-u. W 2004 wraz z kapitanem Górnika, Mariuszem Wiktorowiczem, przeszedł do Jadaru Radom. Z nowym klubem dwa lata później wywalczył awans do najwyższej polskiej klasy rozgrywkowej. Zadebiutował w niej w spotkaniu inauguracyjnym rozgrywki 2006/2007 ze Skrą Bełchatów.
W czerwcu 2007 Makaryk został graczem AZS PWSZ Nysa. Z nowym zespołem zajął w I lidze 4. lokatę. W czerwcu 2008 podpisał dwuletnią umowę z Fartem Kielce. W sezonach 2008/2009 oraz 2009/2010 był jego podstawowym środkowym, jednak w decydujących o awansie do PlusLigi meczach, ze względu na kłopoty zdrowotne, jego miejsce najczęściej zajmował Kacper Bielicki. W czerwcu 2010, po uzyskaniu promocji do najwyższej klasy rozgrywkowej, przedłużył kontrakt ze swoim klubem o kolejny rok. W 2011 roku zakończył karierę i został trenerem drużyny z Młodej Ligi - Farta Kielce.

</doc>
<doc id="1144970" url="https://pl.wikipedia.org/wiki?curid=1144970" title="A Boy Named Sue">
A Boy Named Sue

A Boy Named Sue – utwór country autorstwa Shela Silversteina, jeden z największych przebojów Johnny’ego Casha. Utwór ten został po raz pierwszy publicznie zagrany przez Casha w czasie koncertu w więzieniu stanowym w San Quentin, uwiecznionego na albumie "At San Quentin", uznawanym za jeden z najlepszych albumów nagranych na żywo; w czasie koncertu nagrano także film dokumentalny. Album "At San Quentin", na którym pojawił się ten utwór, dotarł do pierwszego miejsca amerykańskiej listy przebojów country i do drugiego miejsca na liście albumów „pop”.
"At San Quentin" był kolejnym "live" albumem nagranym w więzieniu, po komercyjnym i popularnym sukcesie albumu "At Folsom Prison" nagranego w 1968. Premierowym utworem na tej płycie był właśnie "A Boy Named Sue". Piosenka opowiada o trudnym życiu chłopca z kobiecym imieniem, porzuconym przez ojca, który przez całe życie czuje się zawstydzony z powodu swojego imienia i z tego powodu ciągle wdaje się w niezliczone bójki. Już jako dorosły mężczyzna „Sue” przypadkowo spotyka się ze swoim ojcem i natychmiast rozpoczyna z nim następną bójkę, tym razem w ramach zemsty za to jakie otrzymał imię. Ostatecznie ojciec „Sue” wyjaśnia mu, że dał mu takie imię, gdyż wiedział, że nie będzie on dobrym ojcem i chciał aby jego syn wyrósł na „twardziela”, który potrafi stawić czoło przeciwnościom losu i niczego się nie obawia. „Sue” i ojciec rzucają się sobie w ramiona, ale główny protagonista utworu, pomimo że, jak twierdzi, rozumie postępowanie i tok myślenia ojca to stwierdza, że jeżeli jemu się kiedyś urodzi syn, to nada mu jednak tradycyjne, męskie imię.
Cały utwór jest raczej melodeklamacją niż tradycyjną piosenką, słowa utworu używają dość rzadko spotykanego schematu rymu – AAC, BBC.

</doc>
<doc id="1144971" url="https://pl.wikipedia.org/wiki?curid=1144971" title="Nangar Chel">
Nangar Chel

Nangar Chel, "Nangar Khēl" – miejscowość w południowo-wschodnim Afganistanie, w regionie Paktika. Położona wśród wylesionych gór na wysokości 2130 m n.p.m..
Incydent w Nangar Chel.
W dniu 16 sierpnia 2007 roku żołnierze polscy w ramach sił ISAF ostrzelali wioskę z wielkokalibrowego karabinu maszynowego, a następnie granatami moździerzowymi kalibru 60 mm. Moździerze stosowane przez Polaków wykazywały się znacznym rozrzutem. W wyniku ostrzału śmierć poniosło sześciu mieszkańców wioski, wśród rannych były też dzieci i kobiety - trzy z nich zostały trwale okaleczone. Prokuratura wojskowa wszczęła postępowanie w sprawie, a żołnierze uczestniczący w tym incydencie zostali tymczasowo aresztowani. 1 czerwca 2011 Wojskowy Sąd Okręgowy w Warszawie uniewinnił wszystkich żołnierzy z powodu braku dostatecznych dowodów potwierdzających dokonanie przez nich zbrodni wojennej.
Po ponownym rozpatrzeniu sprawy, 19 marca 2015 Wojskowy Sąd Okręgowy uznał, że nie ma przekonującego dowodu, że doszło do popełnienia zbrodni wojennej przez oskarżonych, co nie oznacza, że nie popełnili oni przestępstwa. Sąd przypisał im odpowiedzialność za wykonanie rozkazu niezgodnie z jego treścią i obowiązującymi Polski Kontyngent Wojskowy w Afganistanie zasadami użycia broni i skazał ich na kary od 2 lat do 6 miesięcy w zawieszeniu.

</doc>
<doc id="1144974" url="https://pl.wikipedia.org/wiki?curid=1144974" title="Nangar Kheyl">
Nangar Kheyl



</doc>
<doc id="1144976" url="https://pl.wikipedia.org/wiki?curid=1144976" title="Naczynia liturgiczne">
Naczynia liturgiczne



</doc>
<doc id="1144979" url="https://pl.wikipedia.org/wiki?curid=1144979" title="Dziki Gon">
Dziki Gon



</doc>
<doc id="1144980" url="https://pl.wikipedia.org/wiki?curid=1144980" title="Incydent w Nangar Chel">
Incydent w Nangar Chel

Incydent w wiosce Nangar Chel miał miejsce 16 sierpnia 2007, 28 km na północ od miasta Wazacha w Afganistanie, gdzie znajdowała się Jednostka Wojskowa 4814 „W” Wojska Polskiego. Żołnierze polscy przeprowadzili ostrzał wielkokalibrowym karabinem maszynowym i granatami moździerzowymi kal. 60 mm (cztery granaty spadły na zabudowania), w wyniku którego śmierć poniosło sześć osób, trzy zostały ciężko ranne. Wśród poszkodowanych znajdowali się mężczyźni, kobiety i dzieci. Ciężko rannych przewieziono później na leczenie do Polski, a rodzinom zabitych wypłacono odszkodowania.
W wyniku wjechania ok. godz. 8.15 na minę pułapkę pojazdu ISAF koło miejscowości Nangar Chel zostały uszkodzone dwa pojazdy. Kilka godzin po tym zdarzeniu na miejsce został skierowany patrol. Uczestnicy patrolu początkowo twierdzili, że zostali ostrzelani przez napastników, którzy wycofali się następnie do pobliskiej wioski. Później część uczestników patrolu, będąca zarazem współoskarżonymi oświadczyła, że współrzędne do ostrzału moździerzowego otrzymano od dowódcy bazy, a trafienie budynków w wiosce mogło być wynikiem błędu w obsłudze moździerza lub wadliwego sprzętu.
Według ustaleń prokuratora Karola Frankowskiego, szefa Wydziału II Oddziału do Spraw Przestępczości Zorganizowanej Naczelnej Prokuratury Wojskowej, przybyłemu na miejsce patrolowi nic nie zagrażało – nie zaatakowali ich ani partyzanci, ani miejscowa ludność cywilna. Uważa, że żołnierze uzgodnili między sobą wersję wydarzeń. Żołnierzom postawiono zarzuty złamania prawa wojennego, sześciu groziła kara pozbawienia wolności od lat 12, 25 lat pozbawienia wolności albo dożywotniego pozbawienia wolności, a jednemu groziła kara od 5 lat pozbawienia wolności albo 25 lat pozbawienia wolności.
14 listopada skierowano do Wojskowego Sądu Garnizonowego w Poznaniu wnioski o zastosowanie w stosunku do nich tymczasowego aresztowania na trzy miesiące. 15 listopada sąd uwzględnił pozytywnie wnioski, argumentując to tym, iż istnieje duże prawdopodobieństwo popełnienia zbrodni wojennej przez podejrzanych, groźbą matactwa oraz wysokim zagrożeniem ustawowym kary. 9 maja 2008 Wojskowy Sąd Okręgowy w Warszawie zwolnił z aresztu trzech oskarżonych, starszych szeregowych. Czterech żołnierzy, dwóch oficerów i dwóch podoficerów zostało zwolnionych 10 czerwca 2008.
6 lipca 2008 roku prokurator ostatecznie zamknął śledztwo i skierował akt oskarżenia do Wojskowego Sądu Okręgowego w Warszawie. Kwalifikacja prawna czynów zarzucanych żołnierzom się nie zmieniła, jedynie w odniesieniu do trzech szeregowców uzupełniono ją o okoliczność działania w stanie ograniczonej poczytalności, co jest przesłanką do fakultatywnego zastosowania nadzwyczajnego złagodzenia kary.
W lipcu 2010 WikiLeaks ujawniło tajny raport w sprawie Nangar Chel, uzasadniający użycie broni przez Polaków.
1 czerwca 2011 roku Wojskowy Sąd Okręgowy w Warszawie uniewinnił wszystkich 7 żołnierzy i oficerów, którzy brali udział w incydencie w Nangar Chel. W uzasadnieniu sędzia wskazał na brak dostatecznych dowodów, dzięki którym możliwe by było wskazanie na celowość ostrzału wioski przez polskich żołnierzy.
W 2012 roku Sąd Najwyższy – na skutek apelacji prokuratora – prawomocnie uniewinnił jednego z oficerów (były dowódca bazy) i dwóch szeregowych. Natomiast sprawa pozostałych członków 1 plutonu szturmowego wróciła do ponownego rozpoznania do WSO. Przekazanie do ponownego rozpoznania w pierwszej instancji dotyczyło: ppor. Łukasza Bywalca, chor. Andrzeja Osieckiego, plut. rezerwy Tomasza Borysiewicza i st. szer. rez. Damiana Ligockiego (zgadzają się na podawanie nazwisk).
19 marca 2015 Wojskowy Sąd Okręgowy uznał, że nie ma przekonującego dowodu, że doszło do popełnienia zbrodni wojennej przez oskarżonych, co nie oznacza, że nie popełnili oni przestępstwa. Sąd przypisał im odpowiedzialność za wykonanie rozkazu niezgodnie z jego treścią i obowiązującymi Polski Kontyngent Wojskowy w Afganistanie zasadami użycia broni, a w wypadku jednego z oskarżonych, dodatkowo, za nieostrożne obchodzenie się z bronią (moździerzem LM-60), czego następstwem była śmierć i ciężkie obrażenia ciała innych osób. Sąd skazał trzech z oskarżonych na kary od 6 miesięcy do 2 lat pozbawienia wolności z warunkowym zawieszeniem ich wykonania, a wobec czwartego warunkowo umorzył postępowanie. Ponadto sąd nakazał podanie wyroku do publicznej wiadomości poprzez jego odczytanie na zbiórkach oficerów wojska.
17 lutego 2016 Izba Wojskowa Sądu Najwyższego utrzymała w mocy wyrok sądu pierwszej instancji z 19 marca 2015 r., jednocześnie ogłaszając, że podsądni nie są winni zbrodni wojennej.
Oskarżeni do końca procesu nie przyznawali się do stawianych im w akcie oskarżenia zarzutów.
Zwierzchnik Polskich Sił Zbrojnych, prezydent Andrzej Duda nie skorzystał z prawa łaski względem skazanych.
Od czasu postępowań karnych dotyczących czynów popełnionych w czasie II wojny światowej lub bezpośrednio po niej, był to pierwszy w powojennej Polsce proces w sprawie zbrodni wojennej.

</doc>
<doc id="1144989" url="https://pl.wikipedia.org/wiki?curid=1144989" title="Kenyon Martin">
Kenyon Martin

Kenyon Lee Martin (ur. 30 grudnia 1977 roku w Saginaw) – amerykański koszykarz grający na pozycji silnego skrzydłowego.
Kariera w NBA.
Został wybrany z numerem 1 przez New Jersey Nets w drafcie w 2000. W pierwszym sezonie gry na zawodowych parkietach rozegrał 68 spotkań, wszystkie w pierwszym składzie. Średnio zdobywał 12 punktów w meczu i zbierał 7,4 piłek. Został wybrany do najlepszej piątki debiutantów sezonu. Zajął też drugie miejsce w głosowaniu na debiutanta roku.
Kolejny rok to 73 mecze, ponownie wszystkie w pierwszej piątce. Martin poprawił zdobycze punktowe (14,9), jednak zbierał mniej piłek (5,3). Zespół New Jersey Nets z Martinem, Jasonem Kiddem czy Richardem Jeffersonem dotarł do finału NBA. Zespół Martina przegrał z Los Angeles Lakers. W trzecim sezonie Kenyon Martin ponownie wszystkie mecze rozpoczynał na parkiecie i zanotował najlepsze statystyki w dotychczasowej karierze. Zdobywał 16,7 punktów w meczu i miał 8,3 zbiórek. Zespół ponownie awansował do finału ligi, i znów przegrał. Tym razem z San Antonio Spurs. W sezonie 2003-2004 Martin zdobywał 16,7 punktów i miał ponad 9 zbiórek. Pozwoliło to na powołanie do drużyny wschodu w meczu gwiazd. Zdobył w nim 17 punktów, ale wschód przegrał 132-136. Na sezon 2004-2005 Martin przeszedł do Denver Nuggets. W pierwszym sezonie gry w nowej drużynie zdobywał 15,5 punktów w meczu. W następnym sezonie Martin zaliczał niecałe 13 punktów. Sezon 2006-2007 to tylko dwa rozegrane mecze i bardzo poważna kontuzja, która wykluczyła go z całego sezonu.
W lipcu 2015 ogłosił zakończenie kariery sportowej.
Finał NBA w 2002.
New Jersey Nets z Martinem w składzie w pierwszej rundzie playoff pokonali Indianę Pacers 3:2. W półfinale konferencji wyższość Nets uznali Charlotte Hornets. W finale wschodu zespół Martina pokonał Boston Celtics 4:2. W finale ligi New Jersey Nets zmierzyli się z Los Angeles Lakers. W pierwszym meczu finałów rozegranym w hali Staples Center gospodarze wygrali 99:94. Martin trafił 7 rzutów z gry w tym jeden za trzy. Zdobył 21 punktów. Bohaterem meczu został Shaquille O’Neal, który zaliczył 36 punktów. W drugim meczu w Los Angeles Nets przegrali 83-106. Martin trafił 2 z 8 oddanych rzutów. Trzeci mecz finałów odbył się w New Jersey. Po remisowych trzech kwartach ostatnią część meczu trzema punktami wygrała drużyna Los Angeles Lakers. Martin zdobył 26 punktów, jednak po stronie rywali duet Kobe Bryant, Shaquille O’Neal łącznie uzyskał 71 punktów. Mecz numer 4 to kolejna porażka gospodarzy, 107-113. Martin był najlepszym zawodnikiem ekipy. Zdobył 35 punktów, zebrał 11 piłek. Zespół Los Angeles Lakers zdobył tytuł mistrza NBA.
Finał NBA w roku 2003.
W pierwszej rundzie drużyna Martina wyeliminowała Milwaukee Bucks. W półfinale przyszedł czas na rewanż za ubiegłoroczny finał konferencji. Nets ponownie pokonali Boston Celtics. W finale Konferencji Wschodniej Nets uporali się w stosunku 4:0 z Detroit Pistons. W finale ligi przyszło mierzyć się z San Antonio Spurs. Podobnie jak w zeszłym roku, finał rozpoczynał się na wyjeździe. Spurs zwyciężyli 101:89. Martin zdobył 21 punktów i 12 zbiórek. W rewanżu Nets wygrali 87:85. Martin zdobył 14 punktów. W meczu numer 3, odbywającym się w Continental Airlines Arena, Martin był najlepszym strzelcem swojej drużyny z dorobkiem 21 punktów. Zespół przegrał jednak 79:84. W czwartym meczu doszło do wyrównania stanu rywalizacji. Jednym punktem lepsi okazali się gospodarze ze wschodu. W meczu numer 5, przed własną publicznością Nets ulegli 83:93 drużynie Ostróg. W meczu numer 6, Spurs pokonali drużynę Martina jedenastoma punktami i zostali mistrzami NBA.
Statystyki.
"Na podstawie Basketball-Reference.com "

</doc>
<doc id="1144990" url="https://pl.wikipedia.org/wiki?curid=1144990" title="Wały (polana)">
Wały (polana)

Wały – polana na południowo-wschodnich zboczach Krzystonowa w Beskidzie Wyspowym. Jest to nieduża polana, znajduje się nieco poniżej grani, ok. 5 min drogi od głównego, biegnącego grzbietem Krzystonowa żółtego szlaku turystycznego. Obok niej przepływa strumyk uchodzący do Kamienicy Gorczańskiej. Po drugiej stronie tego strumyka jest jeszcze jedna, w dolnej części podmokła, polana. Dawniej obydwie polany były użytkowane rolniczo, częściowo koszone, częściowo wypasane. Mimo że polana Wały znajduje się na dość stromym zboczu, jest stosunkowo płaska i równa, gdyż posiada dwa tarasy. Na górnym, tuż poniżej granicy lasu w miesiącach letnich (lipiec, sierpień) działa studencka baza namiotowa Polana Wały.
Polana należy do wsi Półrzeczki w województwie małopolskim, w powiecie limanowskim, w gminie Dobra.

</doc>
<doc id="1144992" url="https://pl.wikipedia.org/wiki?curid=1144992" title="Tobie">
Tobie

Tobie – siódmy album studyjny polskiej piosenkarki Natalii Kukulskiej wydany 23 kwietnia 2001 roku. Jako bonus umieszczony został na płycie utwór "Z głębi serc", skomponowany z okazji 80. urodzin papieża Jana Pawła II.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1145000" url="https://pl.wikipedia.org/wiki?curid=1145000" title="Traditio Clavis">
Traditio Clavis

Traditio Clavis – w sztukach plastycznych przedstawienie Chrystusa przekazującego świętemu Piotrowi klucze.
Mozaika z tym przedstawieniem znajduje się m.in. w absydzie mauzoleum Konstancji w Rzymie (IV wiek). 

</doc>
<doc id="1145002" url="https://pl.wikipedia.org/wiki?curid=1145002" title="Disarmonia Mundi">
Disarmonia Mundi

Disarmonia Mundi – włoski zespół muzyczny grający melodic death metal założony w 2000 r. w miejscowości Avigliana, Prowincja Turyn.

</doc>
<doc id="1145006" url="https://pl.wikipedia.org/wiki?curid=1145006" title="Nikołaj Woronin">
Nikołaj Woronin

Nikołaj Pawłowicz Woronin, (ur. 14 października 1889 w Nowoczerkasku, zm. po 1945 w ZSRR) – rosyjski wojskowy (pułkownik), dowódca 10 kozackiego pułku piechoty, 1 dońskiej brygady piechoty, a następnie 1 Kozackiej Dywizji Piechoty w składzie Kozackiego Stanu pod koniec II wojny światowej.
Ukończył doński korpus kadetów, a następnie nikołajewską szkołę wojskową. Od 1912 r. służył w lejbgwardii pułku kawalerii Kozaków dońskich. Brał udział w I wojnie światowej. W 1918 r. przystąpił do kozackich oddziałów wojsk białych. Został dowódcą 6 sotni lejbgwardii pułku kawalerii Kozaków dońskich. 28 października 1920 r. awansował do stopnia pułkownika. Po ewakuacji wojsk białych z Krymu do Gallipoli w listopadzie tego roku, udał się na emigrację. Zamieszkał na Bałkanach. W okresie II wojny światowej podjął współpracę z Niemcami. W 1944 r. wstąpił do Kozackiego Stanu. Objął dowództwo 10 kozackiego pułku piechoty, 1 dońskiej brygady piechoty, a następnie 1 Kozackiej Dywizji Piechoty. Na początku 1945 r. awansował do stopnia generała majora. Wraz z Kozakami poddał się Brytyjczykom, po czym został osadzony w obozie w Lienz. 29 maja tego roku w Judenburgu został wydany Sowietom, po czym przewieziono go do Moskwy. Dalsze jego losy nie są znane.
Linki zewnętrzne.
Biografia gen. Nikołaja P. Woronina 

</doc>
<doc id="1145007" url="https://pl.wikipedia.org/wiki?curid=1145007" title="Löwenberg">
Löwenberg



</doc>
<doc id="1145011" url="https://pl.wikipedia.org/wiki?curid=1145011" title="Krwawnica">
Krwawnica

Krwawnica ("Lythrum" ) – rodzaj roślin należący do rodziny krwawnicowatych. Obejmuje 39 gatunków szeroko rozprzestrzenionych na świecie. W Polsce dziko rośnie krwawnica pospolita i wąskolistna. Rośliny z tego rodzaju zasiedlają różnego rodzaju mokradła, łąki, brzegi wód. Krwawnica pospolita jest gatunkiem inwazyjnym powodującym duże szkody w zachodniej części Ameryki Północnej. W nowszych ujęciach systematycznych zalicza się tu rośliny z dawniej wyodrębnianego rodzaju bebłek "Peplis".
Rozmieszczenie geograficzne.
Przedstawiciele rodzaju są szeroko rozprzestrzenieni na całym świecie. 13 gatunków rośnie w Europie, pozostałe najbardziej zróżnicowane są w Azji i Ameryce Północnej. Brak tych roślin (poza ew. gatunkami introdukowanymi) w południowo-wschodniej i północno-wschodniej części Azji, w południowej Afryce oraz we wschodniej części Ameryki Południowej. W Polsce występują dwa gatunki – krwawnica pospolita "L. salicaria" i krwawnica wąskolistna "L. hyssopifolia", poza tym przejściowo dziczeje (efemerofit) krwawnica sitowata ("L. junceum"). Informacje o występowaniu w Polsce krwawnicy rózgowatej "L. virgatum" uznawane są za błędne. W ujęciu włączającym tu rodzaj "Peplis" florę polską reprezentuje też bebłek błotny "Lythrum portula".
Systematyka.
Rodzaj z rodziny krwawnicowatych ("Lythraceae") z rzędu mirtowców.

</doc>
<doc id="1145017" url="https://pl.wikipedia.org/wiki?curid=1145017" title="Cash and carry">
Cash and carry

Cash and carry – typ wielkopowierzchniowego sklepu-samoobsługowej hurtowni, przeznaczonego dla przedsiębiorców i detalistów. Od zwykłej hurtowni odróżnia się tym, iż nie udziela nabywcom kredytów kupieckich (odroczonych płatności), zapłata musi być dokonana w momencie zakupu, a towar od razu odebrany przez nabywcę.

</doc>
<doc id="1145019" url="https://pl.wikipedia.org/wiki?curid=1145019" title="Atwima Nwabiagya">
Atwima Nwabiagya

Atwima Nwabiagya jest jednym z 21 dystryktów w regionie Aszanti. Leży w zachodniej części regionu i zajmuje obszar około 294,84 km². Stolicą dystryktu jest Nkawie.
Topografia.
Topografia dystryktu jest zróżnicowana. Przeciętna wysokość terenu wynosi około 77 m n.p.m. Najwyższe punkty w dystrykcie znajdują się na obszarze Barekese i Tabere.
Na głównych rzekach Offin i Owabi zbudowano zapory Owabi i Barekese, z których rurociągami dostarczana jest woda do miasta Kumasi i jego okolic, w dystrykcie płynie też kilka strumieni między innymi Kobi i Dwahyen.
Charakterystyka demograficzna.
Całkowita populacja dystryktu, według spisu z roku 2000 wynosiła 129,375 mieszkańców
Gęstość zaludnienia wynosi 439 osób na km². Dystrykt jest największy w regionie po metropolii Kumasi i Kwabre.
Dystrykt ma przeważnie charakter miejski, 64.0% ludności żyje w obszarach miejskich, a tylko 36.0% populacji mieszka w obszarach wiejskich.
Miasta w dystrykcie: Barekese, Atwima Koforidua, Asuofua, Asenamaso, Kuma, Toase, Akropong.
Dominującą etniczną grupą w dystrykcie jest Akan (77.4%), drugą główną grupą etniczną jest Mole Dagbon (9.1%), w skład której wchodzą ludy Ewe (2.9%) oraz Gurma, Busanga, Guan stanowiące 10.6% ludności.
Przynależność religijna.
Chrześcijaństwo jest dominującą religią w dystrykcie (75.7%), kolejne to islam (13.2%), tradycyjne religie afrykańskie (1.3%) i inne (0.9%), 9% ludności nie przyznaje się do żadnej z nich.
Edukacja i ochrona zdrowia.
W dystrykcie jest 60 przedszkoli i żłobków, 90 szkół podstawowych, 57 gimnazjów i 4 szkoły średnie. Jedna ze średnich szkół zapewnia kursy techniczne. Są też 4 szkoły zawodowe szkolące rzemieślników, krawców i informatyków zlokalizowane w Nerebehi, Sepaase, Maakro i Toase.
Dystrykt ma 1 szpital w Nkawie Toase, 4 ośrodki zdrowia, 4 kliniki, 6 prywatnych domów położniczych, 3 prywatne kliniki i 40 osób personelu tradycyjnego rodzenia.

</doc>
<doc id="1145021" url="https://pl.wikipedia.org/wiki?curid=1145021" title="Antonio Martos Ortiz">
Antonio Martos Ortiz

Antonio Martos Ortiz, posługujący się pseudonimem Ony (z zespołem) lub Balhen (solowo) (ur. 19 lutego 1981 w Walencji) – hiszpański piosenkarz i kompozytor, były wokalista zespołu D’Nash.
Życiorys.
Kariera muzyczna.
Od 2005 roku Otriz był członkiem hiszpańskiego zespołu D’Nash. Wraz z grupą reprezentował Hiszpanię na 52. Konkursie Piosenki Eurowizji w 2007 roku z utworem „”. Wydał wraz z nimi dwa albumy studyjne: (jeszcze jako Nash) oraz . Odszedł z grupy we wrześniu 2008 roku. Powrócił w 2014 roku, występując z D’Nash na koncercie w Madrycie.
Solowo artysta występuje jako Balhen. 12 października 2017 roku wydał pod tym pseudonimem debiutancki album studyjny "13-06" poprzez wytwórnie Meta i Pasarela.
W latach 2014–2015 był związany z zespołem Mecanlife, który stworzył z Patrizią Navarro, i Karol.
Działalność pozamuzyczna.
Antonio Martos Ortiz po odejściu z zespołu pracował m.in. jako nauczyciel bikram yogi i pilatesu.

</doc>
<doc id="1145022" url="https://pl.wikipedia.org/wiki?curid=1145022" title="Anna Stanisławska">
Anna Stanisławska

Anna Stanisławska, właśc. "Anna Zbąska" (ur. między 1651 a 1654, zm. między 14 października 1700 a 2 czerwca 1701) – pamiętnikarka epoki baroku i poetka uważana za pierwszą Polkę uprawiającą ten rodzaj sztuki.
Życiorys.
Pochodziła z magnackiej rodziny Stanisławskich herbu Pilawa. W roku 1668 ojciec wydał ją za mąż za Jana Warszyckiego. Mąż był majętny, lecz chory umysłowo, o skłonnościach do sadyzmu (jak dowodzi żona w swym poemacie). W rozwiązaniu małżeństwa dopomógł król Jan III Sobieski. Jej drugim mężem został wkrótce bezdzietny wdowiec Jan Zbigniew Oleśnicki. Małżeństwo było udane, lecz krótkie, ponieważ w roku 1674 mąż zmarł na cholerę. Trzecim jej mężem został w roku 1677 Jan Bogusław Zbąski, podkomorzy lubelski. Był to szczęśliwy związek, ale podczas odsieczy wiedeńskiej (1683) Zbąski został ranny, a wkrótce zmarł wskutek zakażenia krwi. Anna Zbąska dalsze życie wiodła jako wdowa.
Twórczość.
W roku 1685 wydała poemat "Transakcyja abo opisanie całego życia jednej sieroty". Na utwór składa się 77 – nazwanych tak – trenów o budowie stroficznej. Jest to poetycka autobiografia. Własne życie przedstawia autorka jako pasmo nieszczęść, określając się w podtytule jako "sierota", prześladowana przez los i mężczyzn. Utwór o języku klarownym lecz kolokwialnym, w tonacji obfitej gawędy, rymowany niestarannie, jest przykładem "pisarstwa tożsamości". "Transakcyja" jest wyznaniem własnych udręk oraz rozpisanym na cykl trenów obrazem obyczajów. Zawiera obserwacje psychologiczne, sięgające psychopatologii życia seksualnego (mąż, który woli onanizm od współżycia z niezaspokojoną seksualnie żoną). Plastyczne portrety mężów, zwłaszcza pierwszego (sadysty), czynią z poematu przykład samorodnego psychologizmu.
Anna Stanisławska – tak zwykle, pod nazwiskiem panieńskim, określana w historii literatury – jest najwcześniejszą poetką polską, której tekst znamy. Późniejsze od niej poetki barokowe to Elżbieta Drużbacka, Antonina Niemiryczowa i Konstancja Benisławska.

</doc>
<doc id="1145023" url="https://pl.wikipedia.org/wiki?curid=1145023" title="Woronin">
Woronin

Woronin – rosyjskie nazwisko Воронин, pierwotnie oznaczało syna mężczyzny nazywanego "Ворона". W języku angielskim i francuskim jako "Voronin". Bardziej popularne jest nazwisko Woronow.

</doc>
<doc id="1145024" url="https://pl.wikipedia.org/wiki?curid=1145024" title="Wazacha">
Wazacha

Wazacha (dari وازه خواه, trl. "Wāzahkhwāh"; zapisywane również w transkrypcji angielskiej jako "Wazakhwa", "Waza-Khwa" lub "Wazi-Khwa") – miasto w Afganistanie, stolica dystryktu o tej samej nazwie w prowincji Paktika. W 2021 roku miasto liczyło ponad 47 tys. mieszkańców.
Mieści się tam Jednostka Wojskowa 4814 "W" Wojska Polskiego. 16 sierpnia 2007 w pobliskiej wiosce Nangar Chel miał miejsce incydent z udziałem polskich żołnierzy, w wyniku którego śmierć poniosło 6 cywilów.

</doc>
<doc id="1145026" url="https://pl.wikipedia.org/wiki?curid=1145026" title="Gabriel Garcia Márquez">
Gabriel Garcia Márquez



</doc>
<doc id="1145040" url="https://pl.wikipedia.org/wiki?curid=1145040" title="Tadeusz Zastawniak">
Tadeusz Zastawniak

Tadeusz Michał Zastawniak (ur. 29 sierpnia 1907 w Gdowie, zm. 16 lutego 1956 w Krakowie) – polski piłkarz, pomocnik. Długoletni piłkarz Cracovii. Brat Franciszka i Stanisława.
Zawodnikiem Cracovii został w 1924. Dwukrotnie zdobywał tytuł mistrza Polski (1930, 1932), w pierwszym mistrzowskim zespole miał niepodważalną pozycję. Karierę zakończył w 1933. Później pracował jako trener, także w Cracovii.
W reprezentacji Polski debiutował 2 października 1925 w meczu ze Turcją, ostatni raz zagrał w 1928. Łącznie w biało-czerwonych barwach rozegrał 8 oficjalnych spotkań.

</doc>
<doc id="1145049" url="https://pl.wikipedia.org/wiki?curid=1145049" title="Miracle (singel Foo Fighters)">
Miracle (singel Foo Fighters)

Miracle (ang. Cuda) – jest to piąty i ostatni singel rockowego zespołu Foo Fighters z ich piątej studyjnej płyty In Your Honor. Jest to drugi akustyczny singel z tej płyty (wcześniejszy to No Way Back/Cold Day in the Sun).
Basista zespołu rockowego Led Zeppelin John Paul Jones gra na pianinie w tej piosence. Gra również na innej piosence z tej płyty pt. "Another Round".
Utwór został wykorzystany w serialu amerykańskim "Hoży doktorzy" w odcinku My Best Friend's Baby's Baby and My Baby's Baby oraz w serialu "Prezydencki poker" w odcinku Election Day Part II.

</doc>
<doc id="1145050" url="https://pl.wikipedia.org/wiki?curid=1145050" title="Franciszek Zastawniak">
Franciszek Zastawniak

Franciszek Zastawniak (ur. 13 sierpnia 1905 w Gdowie, zm. 16 listopada 1966 w Krakowie) – polski piłkarz, obrońca. Długoletni piłkarz Cracovii. Brat Tadeusza i Stanisława.
W reprezentacji Polski debiutował 19 czerwca 1927 w meczu ze Rumunią (w którym wystąpił także Tadeusz), ostatni raz zagrał rok później. Łącznie w biało-czerwonych barwach rozegrał 2 spotkania. Po zakończeniu kariery piłkarskiej pracował jako trener, także w Cracovii.

</doc>
<doc id="1145054" url="https://pl.wikipedia.org/wiki?curid=1145054" title="Nino Nutrizio">
Nino Nutrizio

Nino Nutrizio (ur. 11 lutego 1911 w Trogirze, zm. 20 kwietnia 1988 we Florencji) – włoski dziennikarz, mający epizod na stanowisku trenera Interu Mediolan w 1947 roku.

</doc>
<doc id="1145056" url="https://pl.wikipedia.org/wiki?curid=1145056" title="Wazi-Khwa">
Wazi-Khwa



</doc>
<doc id="1145065" url="https://pl.wikipedia.org/wiki?curid=1145065" title="Liga Antydefamacyjna">
Liga Antydefamacyjna

Liga Antydefamacyjna, Liga przeciw Zniesławieniom, ADL (od ) – amerykańska organizacja, jedna z najstarszych i najważniejszych organizacji żydowskich na świecie, której celem jest walka z nienawiścią i uprzedzeniami wobec Żydów. Jej założycielem był Sigmund Livingston.
Główną siedzibą organizacji jest Nowy Jork. Jej dyrektorem jest Jonathan Greenblatt. Liga Antydefamacyjna jest członkiem stowarzyszonym w ramach American Israel Public Affairs Committee. Jej członkowie określają ją jako instytucję walczącą w obronie praw człowieka i praw obywatelskich. 
Organizacja powstała w 1913 roku w Chicago jako stowarzyszenie antyrasistowskie pod patronatem organizacyjnym B’nai B’rith. Obecnie działa jako formacja niezależna. Zatrudnia w Nowym Jorku ponad 200 pracowników. Jej zaplecze strukturalne stanowi 29 biur stanowych oraz 3 biura zagraniczne, a roczny budżet wynosi około 50 mln dolarów.
Liga Antydefamacyjna wsparła polskie starania mające na celu zmianę nazwy obozu w Oświęcimiu na „nazistowski niemiecki obóz zagłady Auschwitz-Birkenau” w dokumentacji UNESCO. Wspólnie ze Stowarzyszeniem „Nigdy Więcej” wydała też oświadczenie na temat słów minister edukacji narodowej, Anny Zalewskiej, dotyczących pogromów Żydów w Jedwabnem i Kielcach. 
Termin "anti-defamation" (w połączeniu z "league") jest zastrzeżony przez Ligę Antydefamacyjną (polska fundacja Reduta Dobrego Imienia używa więc wyrażenia "against defamation").

</doc>
<doc id="1145066" url="https://pl.wikipedia.org/wiki?curid=1145066" title="Skamieniałość śladowa">
Skamieniałość śladowa

Skamieniałość śladowa, ichnoskamieniałość, ichnofosylium (l.mnoga: ichnofosylia) – skamieniały ślad działalności życiowej zwierzęcia (np. żerowania, drążenia w osadzie, tropy, odchody).
Niektóre skamieniałości śladowe bezkręgowców odgrywają dużą rolę jako wskaźnik paleośrodowiska, zwłaszcza w osadach ubogich w inne skamieniałości (np. we fliszu). 
Niektóre skamieniałości śladowe najniższego wczesnego kambru mają znaczenie w datowaniu wieku skał, jednak generalnie skamieniałości śladowe są bardzo rzadko używane do datowań.
Nazewnictwo.
Poszczególnym rodzajom morfologicznym skamieniałości śladowych nadawane są nazwy łacińskie na wzór nazw biologicznych stosowanych w systematyce, podobnie są one grupowane hierarchicznie w jednostki. Ponieważ jednak bardzo rzadko daje się powiązać skamieniałość śladową z prawdziwym organizmem, to nazwy jednostek systematycznych skamieniałości śladowych opatrywane są przedrostkiem "ichno", np. "ichnogatunek, ichnorodzaj" i nie można ich traktować jako biologicznych nazw zwierząt.
Przykładem ichnotaksonu jest "Cruziana", czyli skamieniałe ślady, a właściwie ich hieroglify, czyli odlewy, pełzania trylobitów.

</doc>
<doc id="1145067" url="https://pl.wikipedia.org/wiki?curid=1145067" title="Zbigniew Raniszewski">
Zbigniew Raniszewski

Zbigniew Raniszewski (ur. 24 lutego 1927 w Toruniu, zm. 21 kwietnia 1956 w Wiedniu) – polski żużlowiec, w trakcie kariery zawodnik Toruńskiego Klubu Motorowego Toruń oraz Gwardii Bydgoszcz. 
Osiągnięcia.
Brązowy medalista Indywidualnych Mistrzostw Polski z 1951 i 1955 roku, czterokrotny medalista Drużynowych Mistrzostw Polski: brązowy – 1956, srebrny – 1951, 1953 i złoty – 1955. Dwukrotny zwycięzca Kryterium Asów w Bydgoszczy (1951 i 1953).
Śmierć na torze.
Zginął tragicznie na Stadionie Prater w Wiedniu podczas towarzyskiego meczu żużlowego Austrii z Polską, wjeżdżając rozpędzonym motocyklem w niezabezpieczone przez organizatorów betonowe schody prowadzące na trybuny. Spoczywa na cmentarzu przy ul. Wybickiego w Toruniu. Po jego śmierci w latach 1957–1963 oraz 1965–1975 i 1984 rozgrywano memoriały Zbigniewa Raniszewskiego.

</doc>
<doc id="1145068" url="https://pl.wikipedia.org/wiki?curid=1145068" title="Skra Czarna Białostocka">
Skra Czarna Białostocka

Skra Czarna Białostocka - polski klub piłkarski z siedzibą w Czarnej Białostockiej, założony 22 lipca 1957 roku. Zakończył występy w październiku 2011 roku.
Przypisy.
 

</doc>
<doc id="1145072" url="https://pl.wikipedia.org/wiki?curid=1145072" title="Lowenberg">
Lowenberg



</doc>
<doc id="1145073" url="https://pl.wikipedia.org/wiki?curid=1145073" title="Loewenberg">
Loewenberg



</doc>
<doc id="1145074" url="https://pl.wikipedia.org/wiki?curid=1145074" title="Woronow">
Woronow

Woronow, ros. Воронов, rosyjskie nazwisko, 121 na liście najpopularniejszych, pochodzi od wyrazu "ворон (kruk)". W języku angielskim jako "Voronov", "Voronoff", "Woronoff". Mniej popularne jest nazwisko Woronin.

</doc>
<doc id="1145077" url="https://pl.wikipedia.org/wiki?curid=1145077" title="Zespół Hioba">
Zespół Hioba

Zespół Hioba (ang. hyper-IgE syndrome, HIES, Job syndrome) – rzadki zespół genetycznie uwarunkowanego niedoboru odporności, o dziedziczeniu autosomalnym dominującym. Uważa się, że za objawy zespołu odpowiada zaburzona chemotaksja neutrofilów spowodowana obniżoną produkcją interferonu gamma. Zespół Hioba objawia się nawracającymi zakażeniami gronkowcowymi, wypryskami skórnymi, ciężkimi zapaleniami płuc i podwyższonym poziomem IgE w osoczu. Chorobę wywołują mutacje w genie "STAT3" w "locus" 4q21.

</doc>
<doc id="1145082" url="https://pl.wikipedia.org/wiki?curid=1145082" title="Odpoczynek">
Odpoczynek



</doc>
<doc id="1145085" url="https://pl.wikipedia.org/wiki?curid=1145085" title="Arado Ar 66">
Arado Ar 66

Arado Ar 66 – niemiecki samolot szkolno-treningowy z okresu II wojny światowej
Historia.
Na początku lat trzydziestych w wytwórni "Arado Flugzeugwerke GmbH" rozpoczęto pracę nad serią samolotów dwupłatowych. W tym czasie opracowano samolot myśliwski "Arado Ar 65" i równocześnie przystąpiono do opracowywania podobnego samolotu szkolnego, który różnił się od niego tylko inną kabiną, która mieściła miejsca dla dwóch osób. 
Prototyp samoloty oznaczony jako "Ar 66A" został oblatany w 1932 roku. Opracowano także wersję pływakową tego samolotu, którą oznaczono jako "Ar 66B". W 1933 roku rozpoczęto produkcję seryjną samolotów "Ar 66" i już w toku produkcji seryjnej opracowano kolejną wersję oznaczoną jako "Ar 66C". Ta ostatnia wersja stała się podstawowym samolotem szkolnym w szkołach lotniczych.
Łącznie wyprodukowano 1356 samolotów "Ar 66".
Użycie.
Od momentu wprowadzenia do produkcji seryjnej samoloty "Ar 66" zaczęto wprowadzać do szkół lotniczych i znalazły się w szkołach pilotażu FFS A/B 4 ("Flugzeugführerschule A/B 4") w Pradze-Kbely, Sch./FAR 11 ("Schule/Fliegerausbildungs-Regiment 11") w Schonwalde, Sch./FAR 23 ("Schule/Fliegerausbildungsregiment 23") w Kaufbeuren i FFS A/B 166 ("Flugzeugführerschule A/B 116") w Goppingen. Gdzie były użytkowane do końca wojny. 
W 1943 roku wykorzystując doświadczenia z frontu wschodniego, wzorując się na radzieckich eskadrach nocnych wyposażonych w samoloty "Po-2", utworzone eskadry lekkich bombowców nocnych ("Störkampfstaffeln"), a następnie z tych eskadr nocne dywizjony szturmowe ("Nachtschlachtgruppen"), które wyposażono w samoloty "Ar 66C"oraz "Gotha Go 145". Istniały 5 takich dywizjonów z których: 3 (NSGr 2, NSGr 3 i NSGr 5) działało na terenie Rosji, 1 (NSGr 8) w Finlandii a 1 (NSGr 12) na Łotwie. Samoloty "Ar 66C" w tych dywizjonach przystosowano do zrzucania bomb o wagomiarze do 4 kg. W tym charakterze samolotów tych używała też kolaboracyjna rosyjska 1 Wschodnia Eskadra Lotnicza.
Opis konstrukcji.
Samolot "Ar 66" był dwupłatem o konstrukcji mieszanej. Kabina odkryta, dwumiejscowa, w tandemie. Podwozie klasyczne – stałe, z płozą ogonową. 
Napęd stanowił 1 silnik rzędowy.

</doc>
<doc id="1145090" url="https://pl.wikipedia.org/wiki?curid=1145090" title="Theatricon Plixx">
Theatricon Plixx

Theatricon Plixx – album grupy Tymon Tymański &amp; The Waiters, zawierający kompozycje Tymańskiego napisane na potrzeby dwóch spektakli teatralnych: "Top Dogs" Ursa Widmera w reżyserii Bartłomieja Wyszomierskiego (wystawianego na Scenie Kameralnej Teatru Wybrzeże w Sopocie) i "Dzieł wszystkich Szekspira" Adama Longa, Daniela Singera i J. M. Winfielda w reżyserii Jarosława Ostaszkiewicza (wystawianego w Teatrze Muzycznym w Gdyni).
Twórcy.
The Waiters:

</doc>
<doc id="1145107" url="https://pl.wikipedia.org/wiki?curid=1145107" title="Edd China">
Edd China

Edd China, właściwie Edward John China (ur. 9 maja 1971 w Londynie) – brytyjski specjalista motoryzacyjny, występujący w angielskiej telewizji i radiu. Mieszka i pracuje w Hampshire.
Kształcił się w King Edward’s School w Witley. ma tytuł inżyniera projektowania produktu, zdobyty na London South Bank University.
Pojawiał się, między innymi, w programach "Auto Trader" i "Fani czterech kółek", które prowadził wraz z prezenterem telewizyjnym Mikiem Brewerem. Odszedł z programu "Fani Czterech Kółek" w 2017 z powodu innej wizji programu niż producenci (skrócenie do minimum części programu prezentującej w szczegółach pracę Edda przy naprawach części samochodów czy ich renowacji – zamiast ich samej wymianie, co nie spodobało się prowadzącemu, gdyż dla niego był to cały cel tego programu i jego wizytówka, która niosła ze sobą też wymiar edukacyjny). Wystąpił także w programie "Top Gear", gdzie pokazał Rovera 800 (kupionego za 200 funtów), który został wyposażony w fotel katapultowy i inne gadżety za jedynie 100 funtów. Dwupiętrowe samochody w "Top Gear" (sezon 11, odcinek 6: "British vs Germans") również zostały wyprodukowane przez Edda Chinę.
Jest dyrektorem swojego własnego przedsiębiorstwa Cummfy Banana Limited, założonego w marcu 1999. Firma zajmuje się projektowaniem i produkcją unikatowych pojazdów dla reklam oraz na różne okoliczności (śluby, bale) oraz do celów promocyjnych.
Edd China jest posiadaczem rekordu Guinnessa w kategorii „najszybsze biuro”. Jego konstrukcja rozpędziła się do 140 km/h.
W Polsce jest on znany z programu "Fani czterech kółek", emitowanego w Discovery Channel.

</doc>
<doc id="1145108" url="https://pl.wikipedia.org/wiki?curid=1145108" title="Memoriał Zbigniewa Raniszewskiego">
Memoriał Zbigniewa Raniszewskiego

 Memoriał Zbigniewa Raniszewskiego – turniej żużlowy poświęcony pamięci tragicznie zmarłego żużlowca Zbigniewa Raniszewskiego. Początkowo zwycięzcą memoriału był zawodnik, który uzyskał najlepszy czas podczas Criterium Asów, a od 1960 zwycięzca turnieju żużlowego. 

</doc>
<doc id="1145114" url="https://pl.wikipedia.org/wiki?curid=1145114" title="Kwestia homerycka">
Kwestia homerycka

Kwestia homerycka lub homerowa – spór dotyczący autorstwa i okoliczności powstania "Iliady" i "Odysei". Choć autorstwo dzieł tradycyjnie przypisywanych Homerowi budziło wątpliwości już w starożytności, to nowożytny spór zapoczątkował Friedrich August Wolf opublikowaną w 1795 roku pracą "Prolegomena ad Homerum".
Rozwinięcie.
Chociaż w starożytnej Grecji za autora obu dzieł powszechnie uznawano Homera, pojawiły się też głosy „rozdzielaczy” ("choridzontes"), wedle których utwory te mają różnych autorów. Rozmaite były także opinie starożytnych co do pochodzenia autora i czasu powstania dzieł. Za miejsce narodzin Homera uważano Smyrnę, Chios, Itakę, Kolofon, Pylos, Ateny lub Argos, datowano je zaś pomiędzy 1104 a 694 rokiem przed naszą erą. 
Nowożytna kwestia homerycka jako zjawisko kulturalne została wywołana przez Friedricha Augusta Wolfa, który w 1795 roku ogłosił pracę "Prolegomena ad Homerum sive de operum Homericorum prisca et genuina forma variisque mutationibus et probabili ratione emendandi" (). O ile wnioski pracy nie były oryginalne, to postawione w niej pytania rozbudziły dociekania europejskich filologów klasycznych. W wydanym w 1769 roku „Eseju na temat pierwotnego geniuszu Homera” () Robert Wood wysunął tezę, jakoby Homer miał być niepiśmiennym twórcą pieśni przeznaczonych do przekazywania ustnego – pismo za czasów Homera miało być nieznane, co sugeruje jego nieobecność w poematach. Wolf wokół założenia tego postawił kolejne hipotezy. Jeśli bowiem homeryckie poematy przekazywano drogą ustną (przez aojdów), to mogły one podlegać ewolucji podczas kolejnych wykonań, jak również zmianom podczas późniejszego ich spisania. Jeżeli więc każdy z kolejnych autorów dodawał do poematów twórczy element, to czy "Iliada" i "Odyseja" nie są wspólnym dziełem całych pokoleń greckich poetów? Założenie o istnieniu wielu autorów poematów stanowiło podstawę dalszych rozważań „pluralistów” (inaczej „analityków”).
Tezy Wolfa rozpatrywano wielokierunkowo. Johann Gottfried Jakob Hermann zauważył, że zarówno w "Iliadzie", jak i "Odysei" nie wszystkie części mają istotne znaczenie dla konstrukcji utworów. Na tej podstawie wywnioskował (prace z 1831 i 1832 roku), że Homer był autorem jedynie najważniejszych części poematów, które następnie rozbudowywali jego następcy. Nadano temu nazwę „teorii rdzenia” ("Kerntheorie"), która była bardzo popularna do końca XIX wieku. Jej zwolennicy usiłowali wydzielić oryginalny tekst Homera z późniejszych naleciałości.
Autorem innej teorii był Karl Lachmann. W pracy z 1847 roku sugerował, że "Iliada" powstała wskutek połączenia za czasów Pizystrata osiemnastu pieśni różnych autorów. Sformułowana przez niego „teoria pieśni” negowała autorstwo Homera, choć będący jej zwolennikiem Gregor Wilhelm Nitzsch przypisał mu twórcze połączenie owych pierwotnych dzieł. Zwolennicy teorii pieśni starali się wyodrębnić w "Iliadzie" i "Odysei" pierwotne utwory.
Trzecią pluralistyczną teorią powstałą pod wpływem dwóch poprzednich, była „teoria kompilacji”. Zakładała ona, że przed Homerem istniała bogata tradycja poezji ustnej, którą zebrał on i wykorzystał – łącząc wszystko spójną fabułą – do napisania swych poematów. Stały się one inspiracją dla późniejszych poetów, którzy dzieła swe wkomponowali w pierwotny utwór. Głównym przedstawicielem tego poglądu był Ulrich von Wilamowitz-Moellendorff.
Reakcją na pojawienie się teorii pluralistycznych były prace filologów klasycznych próbujących udowodnić jedność autorstwa obu utworów. Teoria unitarna zyskała popularność na przełomie XIX i XX wieku. 
Osobnym tematem rozważań jest teza, wedle której "Iliada" i "Odyseja" mają osobnych autorów. Badacze zgadzają się co do tego, że powstanie poematów dzieli około pół wieku. Ważnym argumentem przemawiającym za teorią dualistyczną są różnice w obu utworach w zakresie prezentowanych wartości moralnych i obrazie życia pozagrobowego. Głównym argumentem unitarystów jest natomiast fakt, iż tradycja zapamiętała jednego autora dla obu dzieł.
Akademickie spory nad kwestią homerycką doprowadziły do rozwoju metodologii badań literatury.
Kwestię homerycką i Friedricha Augusta Wolfa wspomina w wierszu "Development" z tomu "Asolando" dziewiętnastowieczny angielski poeta Robert Browning.

</doc>
<doc id="1145120" url="https://pl.wikipedia.org/wiki?curid=1145120" title="Music Ton">
Music Ton

Music Ton – polska firma fonograficzna, powstała w 1999. Dyrektorem wytwórni został Wacław Wróbel, który poprzednio założył wraz z członkami zespołu Top One firmę Pro Dance. Do Music Tonu należeli ci sami artyści, co do poprzedniej wytwórni. Firma zakończyła działalność w 2001 roku z powodu coraz mniejszego zainteresowania muzyką disco polo oraz bankructwa wytwórni.
Katalog (niekompletny).
Płyty kompaktowe.
Inne nagrania:

</doc>
<doc id="1145123" url="https://pl.wikipedia.org/wiki?curid=1145123" title="Georgiew">
Georgiew

Georgiew, bułg. Георгиев – jedno z najpopularniejszych nazwisk bułgarskich. Pochodzi od imienia Georgi, odpowiednika polskiego imienia Jerzy. 

</doc>
<doc id="1145128" url="https://pl.wikipedia.org/wiki?curid=1145128" title="Obwodnica Zachodnia w Zamościu">
Obwodnica Zachodnia w Zamościu

Obwodnica Zachodnia – obwodnica leżąca całkowicie na terenie miasta Zamość.
Obwodnica ta pojawiła się na mapie Zamościa z 1980 roku, więc prawdopodobnie została wybudowana w tym okresie. Nie przebiega przy samych granicach miasta, ale na terenach pomiędzy zabudową os. Karolówka a zabudową os. Orzeszkowej-Reymonta w zachodniej części miasta; zabudowy przy tej obwodnicy skupia się niewiele (głównie na os. Janowice), tak więc nie stanowi większego utrudnienia dla mieszkańców poszczególnych części miasta.
Do Obwodnicy Zachodniej od strony Lublina (od północy) prowadzi ul. Lubelska – przy wjeździe w granice miasta jedzie się przez wiadukt nad linią LHS-u, dalej prosto przez pobliskie rondo na skrzyżowaniu z ul. Legionów – Obwodnicą Hetmańską, do kolejnego ronda na skrzyżowaniu ul. Lubelskiej z ul. gen. W. Sikorskiego i al. 1 Maja (rondo to wybudowano w 2006 roku po zakończeniu budowy ul. gen. W. Sikorskiego). Od tego właśnie miejsca na zachód biegnie Obwodnica Zachodnia miasta. Dzięki niej, jadąc od Lublina w kierunku Szczebrzeszyna, można ominąć centrum (z sygnalizacjami świetlnymi).
Obwodnica składa się z ulic:
Obwodnica Zachodnia kończy się na rondzie NSZZ Solidarność (skrzyżowanie z ulicami Szczebrzeska i Śląska), gdzie dalej prosto (na zachód) biegnie ul. Szczebrzeska (również dwujezdniowa, z rozdzielającym pasem zieleni). Na ul. Szczebrzeskiej jest jedna sygnalizacja świetlna, na skrzyżowaniu z ul. Błonie, jednak dalej nie ma już żadnych przeszkód.
Odcinek od ronda Solidarności do skrzyżowania z ul. Sadową to także fragment innej obwodnicy miasta – Obwodnicy Śródmiejskiej.
8 lutego 2017 roku w siedzibie Centrum Unijnych Projektów Transportowych w Warszawie miało miejsce podpisanie umowy o dofinansowanie na przebudowę tzw. Zachodniej Obwodnicy Zamościa.
Projekt pod nazwą "Przebudowa drogi na odcinku około 5 km w ciągu drogi krajowej nr 74 od al. 1 Maja (most na rzece Łabuńka) do ulicy Szczebrzeskiej (granica miasta Zamość)" otrzymał pełne dofinansowanie w wysokości 81 867 760,08 zł (85% całości kosztu inwestycji, tj.: 96 315 011,86 zł). Dofinansowanie zostało przyznane w ramach konkursu dla "Działania 4.2 – Zwiększenie dostępności transportowej ośrodków miejskich leżących poza siecią drogową TEN-T i odciążenie miast od nadmiernego ruchu drogowego Oś Priorytetowa IV – Infrastruktura drogowa dla miast Programu Operacyjnego Infrastruktura i Środowisko na lata 2014–2020".
Po zakończeniu prac obwodnica będzie posiadała dwa pasy ruchu w każdym kierunku na odcinku 5400 metrów, a leżące w jej ciągu skrzyżowania zostaną przebudowane na ronda. W trakcie przebudowy planowane jest zastosowanie nowoczesnych rozwiązań, takich jak: energooszczędne lampy solarno-hybrydowe czy „zielona wyspa”, czyli Miejsce Obsługi Rowerów.
Nowa Zachodnia Obwodnica Zamościa.
19 maja 2020 roku w Ratuszu w Zamościu została podpisana umowa budowy Nowej Zachodniej Obwodnicy Zamościa w ciągu Drogi Krajowej nr 74 w ramach rządowego programu 100 Obwodnic. Nowa obwodnica będzie poprowadzona zupełnie nowym szlakiem. Będzie jednojezdniową Drogą Klasy GP (ruch Główny Przyspieszony), która ominie Zamość i inne mniejsze miejscowości od zachodu i będzie się znajdowała poza granicami miasta. Połączy Drogę Krajową nr 74 w Okolicach Wiaduktu w miejscowości Zawada z węzłem Drogi Ekspresowej nr S17 w Sitańcu. Przetnie Drogę Wojewódzką nr 837 i będzie miała długość 19 kilometrów.

</doc>
<doc id="1145132" url="https://pl.wikipedia.org/wiki?curid=1145132" title="Pasłęk (stacja kolejowa)">
Pasłęk (stacja kolejowa)

Pasłęk – stacja kolejowa w Pasłęku, w województwie warmińsko-mazurskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 200–299 pasażerów na dobę.

</doc>
<doc id="1145143" url="https://pl.wikipedia.org/wiki?curid=1145143" title="Port lotniczy Niamey">
Port lotniczy Niamey

Port lotniczy Niamey – międzynarodowy port lotniczy położony w Niamey. Jest największym portem lotniczym w Nigrze.

</doc>
<doc id="1145144" url="https://pl.wikipedia.org/wiki?curid=1145144" title="Limba syberyjska">
Limba syberyjska



</doc>
<doc id="1145149" url="https://pl.wikipedia.org/wiki?curid=1145149" title="Droga krajowa B499 (Niemcy)">
Droga krajowa B499 (Niemcy)

Droga krajowa 499 () – niemiecka droga krajowa przebiegająca na osi północ-południe i jest połączeniem drogi B70 w Neuenkirchen z drogą B54 w Steinfurcie w północnej Nadrenii Północnej-Westfalii.
Droga jest oznakowana jako B499 od 1 stycznia 1967 i przebiegała początkowo z pobliskiego Wettringen.

</doc>
<doc id="1145156" url="https://pl.wikipedia.org/wiki?curid=1145156" title="Content Scrambling System">
Content Scrambling System



</doc>
<doc id="1145158" url="https://pl.wikipedia.org/wiki?curid=1145158" title="Święta Paula">
Święta Paula

Zobacz też:

</doc>
<doc id="1145162" url="https://pl.wikipedia.org/wiki?curid=1145162" title="Iwona Bota">
Iwona Bota

Iwona Bota (ur. 22 sierpnia 1985), polska lekkoatletka specjalizująca się w biegach górskich.
Zawodniczka klubu LKS "Sana" Kościan.
Dwukrotna uczestniczka Mistrzostw Europy w biegach górskich.
Osiągnięcia

</doc>
<doc id="1145164" url="https://pl.wikipedia.org/wiki?curid=1145164" title="TACV">
TACV

TACV – "TACV Cabo Verde Airlines" – narodowe linie lotnicze Republiki Zielonego Przylądka z siedzibą w Praia. Obsługują połączenia regularne, czarterowe oraz cargo. Głównym lotniskiem obsługującym ruch turystyczny jest Port lotniczy Amílcar Cabral w Sal. .
TACV lata m.in. do następujących krajów: Senegal (Dakar), Gwinea Bissau (Bissau), Portugalia (Lizbona), Francja (Paryż), Włochy (Bergamo), Stany Zjednoczone (Boston, Providence), Brazylia (Fortaleza, Recife).
Agencja ratingowa Skytrax przyznała liniom trzy gwiazdki.
Flota.
Flota przewoźnika liczy obecnie 1 samolot (stan na dzień 01 listopada 2018).

</doc>
<doc id="1145172" url="https://pl.wikipedia.org/wiki?curid=1145172" title="Agnieszka Liszka-Dobrowolska">
Agnieszka Liszka-Dobrowolska

Agnieszka Dobrochna Liszka-Dobrowolska (ur. 21 stycznia 1973 w Bydgoszczy) – polska socjolog, dziennikarka, w latach 2007–2008 rzecznik prasowy rządu Donalda Tuska i podsekretarz stanu w Kancelarii Prezesa Rady Ministrów.
Życiorys.
Ukończyła szkołę średnią w Stanach Zjednoczonych. Absolwentka Instytutu Dziennikarstwa i Instytutu Stosunków Międzynarodowych na Uniwersytecie Warszawskim. Doktorat z socjologii obroniła w Studium Generale Europa przy Uniwersytecie Kardynała Stefana Wyszyńskiego (na podstawie pracy zatytułowanej "Ewolucja koncepcji obywatelstwa europejskiego"). Uczestniczyła w trzymiesięcznym stypendium w Oksfordzie.
Pracowała jako dziennikarka Warszawskiego Ośrodka Telewizyjnego, była rzeczniczką prasową Andrzeja Olechowskiego w trakcie kampanii prezydenckiej w 2000 i samorządowej w 2002. Była też rzeczniczką prasową PZU, zajmowała się komunikacją w KPMG oraz odpowiadała za kontakty zewnętrzne w polskim oddziale McKinsey &amp; Company.
16 listopada 2007 objęła stanowisko rzecznika prasowego rządu Donalda Tuska. 21 listopada 2007 została także podsekretarzem stanu w Kancelarii Prezesa Rady Ministrów. 1 lipca 2008 ustąpiła z obu stanowisk. Następnie była prezesem zarządu w wydawnictwie Kurhaus Publishing, specjalizującym się w literaturze biznesowej, będąc również wspólnikiem tego przedsiębiorstwa. Weszła w skład zarządu fundacji Climate Strategies Poland.
Jest córką Dobrochny Kędzierskiej-Truszczyńskiej, dziennikarki i posłanki na Sejm kontraktowy.

</doc>
<doc id="1145176" url="https://pl.wikipedia.org/wiki?curid=1145176" title="Sarah Connor (album)">
Sarah Connor (album)

Sarah Connor, pierwszy album kompilacyjny wydany przez niemiecką wokalistkę pop Sarah Connor dnia 9 marca 2004 w Stanach Zjednoczonych nakładem wytwórni Sony Music. Krążek wypełniły kompozycje nagrane w latach 2000 – 2003 oraz umieszczone na listach utworów trzech poprzednich wydawnictw wydanych przez wokalistkę, "Green Eyed Soul" (2001), "Unbelievable" (2002) i "Key to My Soul" (2003).
Informacje o albumie.
Album "Sarah Connor" wydany został na rynki muzyczne w Australii, Kanadzie, Stanach Zjednoczonych oraz Wielkiej Brytanii, zaś krążek promował singel „Bounce”, który oryginalnie znajduje się na liście utworów wydawnictwa "Unbelievable".
Pod koniec roku 2003 artystka wydała album "Key to My Soul", który promowany był tuż przed ciążą Connor. W tym samym czasie amerykańscy DJ-e zainteresowali się nagraniem „Bounce”, zmiksowali je oraz dostarczyli stacjom radiowym w Stanach Zjednoczonych. Kilka miesięcy później piosenka odniosła nieoczekiwany sukces zajmując miejsce na notowaniu Billboard Hot 100. Popularność singla zmusiła wytwórnię płytową wokalistki do wydania na tamtejszy rynek muzyczny albumu "Sarah Connor", jednak z powodu narodzin pierwszego dziecka oraz przerwy muzycznej wokalistka zaprzestała promocji krążka na amerykańskim rynku muzycznym.
Wydawnictwo "Sarah Connor" ukazało się na światowych rynkach muzycznych dnia 9 marca 2004 i z powodu braku promocji dotarło do amerykańskiego notowania najpopularniejszych albumów "Billboard 200", nie debiutując w Top 100 zestawienia i osiadając na pozycji #106.
W Japonii album ukazał się pod nazwą „Bounce”, gdzie przebywając przez 7 tygodni dotarł do pozycji #40, sprzedając się w nakładzie 16205 kopii. Jest to jak dotąd najwyższa pozycja osiągnięta przez artystkę na japońskim rynku muzycznym.

</doc>
<doc id="1145186" url="https://pl.wikipedia.org/wiki?curid=1145186" title="Mitsubishi L200">
Mitsubishi L200

Mitsubishi L200 – jest to pick-up japońskiego producenta samochodów, Mitsubishi. Ostatnim modelem jest piąta generacja samochodu.
Premiera pierwszej wersji L200 nastąpiła w 1978 i był to pick-up z napędem na tylną oś, dopiero dwa lata później rozpoczęto produkcje tego modelu z napędem na 4 koła.
Najnowszą generację (od 2006) wyposaża się w silniki wysokoprężne silnik Diesla o pojemności 2,5 litra o mocy 136 KM momencie obrotowym 314 Nm z możliwością powiększenia jej do 167 KM. Na rynku australijskim i brytyjskim dostępny jest z silnikiem 3,2 DI-D znanym z modelu Pajero/Montero o mocy 160 KM i momencie obrotowym 380 Nm. W Europie występuje z 3 opcjami wyposażenia: Invite, Intenese, Instyle.
Najbardziej uboga jest podstawowa wersja produkowana na Afrykę i Bliski Wschód. Auta nie mają ABS, ESP i poduszek powietrznych. W Europie najskromniejszą wersją jest model Invite wyposażony w skrzynie rozdzielczą EasySelect, nie ma kontroli trakcji i ESP, jest za to seryjna blokada tylnego dyferencjału, ABS, klimatyzacja i poduszki powietrzne. Auta z EasySelect ze względu na brak centralnego mechanizmu różnicowego nie mogą jeździć z napędem na 4 koła w warunkach dobrej przyczepności (droga asfaltowa, autostrada).
Wersje Intense i Instyle wyposażone są w skrzynie SuperSelect (wcześniejsze wersje L200 miały tylko EasySelect) zaadaptowaną z Pajero/Montero.
Są to prawdopodobnie w tej chwili jedyne pick-upy które mogą poruszać się z napędem na wszystkie 4 koła na każdej nawierzchni w pełnym zakresie prędkości. Nadwozie L200 zabudowane jest na ramie, zawieszenie przednie niezależne z wahaczami i sprężynami śrubowymi, tylne: sztywny most z resorami piórowymi poprzecznymi.
Na świecie te modele są wykorzystywane w policji oraz innych jednostkach szybkiego reagowania. W 2009 na służbę do polskich jednostek policyjnych trafiło 66 szt., które zostały wyłonione w przetargu.

</doc>
<doc id="1145188" url="https://pl.wikipedia.org/wiki?curid=1145188" title="Ma philosophie">
Ma philosophie

Ma philosophie – pierwszy singel francuskiej piosenkarki Amel Bent. Singel jako pierwszy promował jej debiutancki krążek "Un jour d’eté". Singel zajął pierwsze miejsce we Francji. Jednym ze współtwórców utworu był Blair MacKichan.

</doc>
<doc id="1145189" url="https://pl.wikipedia.org/wiki?curid=1145189" title="Borowiczki (gmina)">
Borowiczki (gmina)

Borowiczki (do 1954 "Bielino"; od 1990 "Słupno") – dawna gmina wiejska istniejąca w latach 1973-1989 w województwie warszawskim, a następnie w województwie płockim (dzisiejsze województwo mazowieckie). Siedzibą gminy były Borowiczki.
Gminę Borowiczki utworzono 1 stycznia 1973 roku w powiecie płockim w województwie warszawskim. 1 czerwca 1975 gmina weszła w skład nowo utworzonego województwa płockiego.
1 stycznia 1990 roku siedzibę gminy przeniesiono z Borowiczek do Płocka, a nazwę gminy zmieniono na "gmina Słupno". Dopiero 30 grudnia 1999 siedzibę gminy przeniesiono z Płocka do Słupna.

</doc>
<doc id="1145191" url="https://pl.wikipedia.org/wiki?curid=1145191" title="Sylwester Wojewódzki">
Sylwester Wojewódzki

Sylwester Wojewódzki, ps. „Starościński”, „Wojewoda” (ur. w 1892 w Pskowie, zm. 25 kwietnia 1938 w Kommunarce pod Moskwą) – polski komunista, działacz ludowy, porucznik Wojska Polskiego, poseł na Sejm.
Używał m.in. pseudonimów "Starościński" i "Wojewoda".
Młodość.
Wojewódzki pochodził z rodziny szlacheckiej, kultywującej tradycje powstania styczniowego. Wychowany w duchu patriotycznym już w gimnazjum (w Grodnie) prowadził działalność niepodległościową, kierując tzw. kołem samokształceniowym. Za prowadzenie nielegalnego pisma „Jutro” został wydalony ze szkoły na tydzień przed egzaminem maturalnym. W latach 1913–1914 studiował w Instytucie Psychoneurologicznym w Petersburgu. Tam wstąpił do miejscowej organizacji Polskiej Partii Socjalistycznej-Frakcji Rewolucyjnej i poznał innego jej działacza, Jerzego Czeszejko-Sochackiego, z którym ściśle współpracował przez lata swej działalności politycznej.
Służba wojskowa w czasie I wojny światowej.
Po wybuchu I wojny światowej opuścił petersburską uczelnię i wstąpił do szkoły oficerskiej Związku Strzeleckiego. 3 sierpnia 1914 znalazł się w szeregach utworzonej przez Józefa Piłsudskiego Pierwszej Kompanii Kadrowej (pod pseudonimem "Stefan"). Na terenach okupowanych przez armię austro-węgierską od 1915 tworzył oddziały Polskiej Organizacji Wojskowej, obejmując stanowisko komendanta okręgu piotrkowskiego Komendy Naczelnej nr 4 w Lublinie. Po kilkunastotygodniowym aresztowaniu przeniósł się do Kielc, a następnie od Olkusza, gdzie pełnił funkcję referenta politycznego Komendy Głównej POW. Po abdykacji cesarza Karola I i przejęciu dowództwa nad wojskiem polskim przez Piłsudskiego (11 listopada 1918) brał udział w rozbrajaniu garnizonu austro-węgierskiego w Kielcach.
Od 1917 r. był związany z Józefą z Wróblewskich Starzyńską ps. Zuza, która opuściła dlań swojego męża Stefana.
Pierwsze lata po wojnie.
W odrodzonej Polsce Wojewódzki został zastępcą szefa sztabu Milicji Ludowej PPS (od listopada 1918 do czerwca 1919) do czasu powołania Policji Państwowej. Następnie przydzielony został do Oddziału II Sztabu Generalnego Wojska Polskiego w Wilnie, obejmując stanowisko szefa sekcji polityczno-prasowej. Po zajęciu przez Polaków Mińska w czasie wojny polsko-bolszewickiej, organizował tam z ramienia rządu polskiego instytucje państwowe. W latach 1921–1922 był pełnomocnikiem ds. białoruskich w referacie narodowościowym Oddziału II Sztabu Generalnego WP. Po tym czasie odszedł z wojska.
Jednocześnie prowadził działalność polityczno-społeczną, współtworząc Polski Związek Ludowy „Odrodzenie” i wchodząc w skład jego kierownictwa. Był także redaktorem naczelnym i wydawcą jego organu prasowego "Wyzwolenie Ludu". Związek otrzymał 9 mandatów w wyborach do Sejmu Wileńskiego (styczeń 1922), a po wcieleniu Litwy Środkowej do Polski połączył się z PSL „Wyzwolenie”.
Działalność poselska.
PSL „Wyzwolenie”.
Po wstąpieniu do PSL „Wyzwolenie” Wojewódzki prowadził z jego ramienia (na terenie północno-wschodnich województw) kampanię przed wyborami do Sejmu I kadencji 5 listopada 1922, w których uzyskał mandat poselski. W klubie poselskim PSL „Wyzwolenie” pełnił na krótko funkcję sekretarza i zasiadał w Zarządzie Głównym partii. Kolejne lata przyniosły jednak narastanie rozbieżności poglądów w kwestii założeń programowych i taktyki między poszczególnymi frakcjami stronnictwa. Redakcja "Wyzwolenia Ludu", nazywana „grupą Wojewódzkiego” sprzeciwiała się popieraniu przez kierownictwo partii rządu Władysława Grabskiego (krytyka sposobu przeprowadzenia reformy skarbu państwa, uchwalenie tzw. ustaw językowych). Z PSL „Wyzwolenie” wystąpili w czerwcu 1924 dwaj białoruscy posłowie, w tym członek zespołu redakcyjnego "Wyzwolenia Ludu" Stanisław Ballin.
Poglądy Wojewódzkiego coraz bardziej się radykalizowały. Domagając się przeprowadzenia reformy rolnej bez wykupu, na wiosnę 1924 sam przeprowadził parcelację odziedziczonego po ojcu dużego majątku na rzecz pracujących na nim chłopów. Dla rodziny pozostawił kawałek ziemi z parterowym domem, sad owocowy i kilkadziesiąt hektarów lasu.
Niezależna Partia Chłopska.
10 listopada 1924 wystąpił ostatecznie z PSL „Wyzwolenie” wraz z trzema innymi posłami po uchwaleniu wotum zaufania dla rządu Grabskiego. Następnego dnia (11 listopada) w specjalnej odezwie ogłosił powstanie Niezależnej Partii Chłopskiej (NPCh) i jej klubu parlamentarnego, do którego poza nim wstąpiło 6 posłów. Wojewódzki wszedł w skład Zarządu Głównego, a następnie Komitetu Centralnego NPCh. W nowej partii kierował Wydziałem Prasowym (organem NPCh było "Wyzwolenie Ludu", które – ścigane przez cenzurę – wielokrotnie zmieniało swą nazwę).
Nowy klub poselski NPCh w sejmie współpracował ściśle z innymi przedstawicielami ówczesnej skrajnej lewicy, a także z działającą nielegalnie Komunistyczną Partią Polski. Kluby zgłaszały wspólne interpelacje, głosowały jednolicie i razem organizowały wszelakie formy protestów i manifestacji. W tym czasie Wojewódzki odbył podróż poselską do ZSRR, nabierając przekonania o skutecznym przeprowadzaniu tam reform społeczno-polityczno-gospodarczych, o czym obszernie informował czytelników organów prasowych NPCh.
Partia Wojewódzkiego nie poparła jednoznacznie przewrotu majowego, on sam żywił jednak nadzieję na uzdrowienie życia politycznego w kraju i realizację przez Józefa Piłsudskiego ideałów lewicy. Niedługo jednak po tym zupełnie zmienił swoje stanowisko i aktywnie walczy z marszałkiem, stając się jednym z jego zaciekłych wrogów.
Od jesieni 1926 nasiliły się ataki władz sanacyjnych na NPCh. Łamano wielokrotnie prawo nietykalności poselskiej (rewizje, pobicia), konfiskowano prasę i wydawnictwa ugrupowania, odmawiano także organizowania wieców partyjnych. Na posiedzeniu Sejmu 10 grudnia 1926 przedstawiono wniosek sądowy o wydaniu kilku posłów lewicowych (w tym Wojewódzkiego) na rzecz organów ścigania. Nie został on jednak rozpatrzony.
W styczniu 1927 aresztowani zostali czterej posłowie Białoruskiej Włościańsko-Robotniczej Hromady i jeden z posłów NPCh (Feliks Hołowacz). Na posiedzeniu Sejmu 25 stycznia posłowie lewicy przedstawili wniosek o uwolnienie aresztowanych, a później także o wotum nieufności dla ówczesnego rządu Piłsudskiego. Po ostrej wymianie zdań między Wojewódzkim a składającym w tej sprawie oświadczenie wicepremierem Kazimierzem Bartlem marszałek Maciej Rataj poddał pod głosowanie wniosek o wykluczenie Wojewódzkiego z posiedzeń sejmowych na miesiąc, który został przyjęty. Było to ostatnie posiedzenie Sejmu z jego udziałem.
Ostateczny cios zadano również Niezależnej Partii Chłopskiej, która 21 marca 1927 została zdelegalizowana. Ugrupowanie działało jeszcze kilka miesięcy w podziemiu, publikując komunikaty i odezwy do zwolenników partii.
Przed sądem marszałkowskim.
W czasie tego samego posiedzenia, z którego Wojewódzki został wykluczony, 28 stycznia prorządowy tygodnik "Głos Prawdy" oskarżył go o to, że w czasie pełnienia funkcji posła do 1923 był płatnym agentem kontrwywiadu Oddziału II Sztabu Generalnego WP, a także, że był agentem wywiadu sowieckiego. W celu wyjaśnienia sprawy Wojewódzki zażądał od marszałka Rataja zwołania sądu marszałkowskiego, w skład którego weszli: Józef Chaciński, Juliusz Poniatowski i Ignacy Daszyński.
Po przeprowadzeniu 13 posiedzeń sądu 3 marca 1927 skład sędziowski wydał wyrok uniewinniający (nie znaleziono dowodów potwierdzających oskarżenia "Głosu Prawdy"). „Sprawa Wojewódzkiego” wywołała oburzenie opinii publicznej i posłów opozycji parlamentarnej.
Działalność w Komunistycznej Partii Polski.
Nieznana jest dokładna data wstąpienia Wojewódzkiego do Komunistycznej Partii Polski (prawdopodobnie był to początek 1928 roku). Przynależność do KPP była jedynie formalnością, bowiem już od kilku lat, a zwłaszcza po przewrocie majowym „przesuwał się” coraz bardziej „na lewo”, aktywnie współpracując z komunistami.
Pod koniec 1927 razem ze Stanisławem Ballinem uczestniczył w pracach "Centralnego Komitetu dla Wysyłania Delegatów Robotniczych i Chłopskich do Związku Radzieckiego". Na początku 1928 roku wyjechał do Sopotu, gdzie mieściła się tymczasowa siedziba Komitetu Centralnego KPP, gdzie pracował w Wydziale Rolnym KC. Był współinicjatorem utworzenia legalnie działającego Zjednoczenia Lewicy Chłopskiej Samopomoc, nawiązującego do programu Niezależnej Partii Chłopskiej. Zajmując stanowisko w Wydziale Rolnym, Wojewódzki był jednocześnie przedstawicielem partii w Międzynarodówce Chłopskiej, znając się osobiście z zastępcą jej sekretarza, Tomaszem Dąbalem. W 1928 ponownie przebywał w ZSRR (razem z kilkoma byłymi działaczami NPCh i Stanisławem Wójtowiczem, twórcą ZLCh „Samopomoc”).
Z ramienia KC KPP brał udział w przygotowaniach do Europejskiego Kongresu Chłopskiego, który odbył się w dniach 27–29 marca 1930 w Berlinie. Po jego zakończeniu został aresztowany, a po wypuszczeniu na wolność otrzymał nakaz opuszczenia Niemiec i powrotu do Polski. Świadomy tego, że i w kraju groziło mu aresztowanie, Wojewódzki zdecydował się na emigrację do ZSRR.
Wyjazd do ZSRR, aresztowanie przez OGPU, więzienie sowieckie, śmierć.
W czerwcu 1931, po wcześniejszym uzgodnieniu tej decyzji z KC KPP, wypłynął statkiem z Gdańska do Leningradu, gdzie miał kontynuować swoją działalność polityczną. Po opuszczeniu statku (9 czerwca 1931) Wojewódzki został aresztowany przez OGPU, 16 marca 1933 skazany przez Kolegium OGPU na dziesięć lat więzienia z oskarżenia o szpiegostwo. Więziony w politizolatorze w Jarosławlu. 25 kwietnia 1938, Kolegium Wojskowe Sądu Najwyższego ZSRR skazała przebywającego od 1931 w więzieniu Wojewódzkiego na śmierć przez rozstrzelanie (formalnie aresztowany w związku ze sprawą 22 marca 1938) za "uczestnictwo w antysowieckiej organizacji dywersyjno-terrorystycznej". Rozstrzelany w miejscu egzekucji Kommunarka pod Moskwą tego samego dnia.
Oficjalnie zrehabilitowany w grudniu 1956 postanowieniem Kolegium Wojskowego SN ZSRR.
Odznaczony.
Za służbę w Legionach Polskich odznaczony Odznaką Pamiątkową „Pierwszej Kadrowej” za działalność w POW odznaczony(dwukrotnie) Krzyżem Walecznych (1922), oraz Krzyżem POW 

</doc>
<doc id="1145197" url="https://pl.wikipedia.org/wiki?curid=1145197" title="Indeks Giniego">
Indeks Giniego



</doc>
<doc id="1145202" url="https://pl.wikipedia.org/wiki?curid=1145202" title="Rataje (gmina)">
Rataje (gmina)

Rataje – dawna gmina wiejska w Polsce istniejąca do 1954 roku oraz w latach 1973–1987 w województwie warszawskim, a następnie w województwie płockim (dzisiejsze województwo mazowieckie). Siedzibą gminy były Rataje, a następnie Kozice i Gostynin (nazwa "Rataje" pochodzi od obecnej dzielnicy Gostynina).
W okresie Królestwa Polskiego gmina Rataje należała do powiatu gosty(ni)ńskiego w guberni warszawskiej. W połowie 1870 roku do gminy Rataje włączono obszar zniesionej gminy Solec.
W okresie międzywojennym gmina Rataje należała do powiatu gostynińskiego w województwie warszawskim. 1 lipca 1925 Rataje włączono do Gostynina, po czym siedzibę gminy Rataje (która do 1954 zachowała nazwę "Rataje") przeniesiono do Kozic.
Po wojnie gmina zachowała przynależność administracyjną. Według stanu z 1 lipca 1952 roku gmina składała się z 31 gromad. Gminę zniesiono 29 września 1954 roku wraz z reformą wprowadzającą gromady w miejsce gmin. 
Gminę Rataje reaktywowano 1 stycznia 1973 roku w tymże powiecie i województwie. 1 czerwca 1975 gmina weszła w skład nowo utworzonego województwa płockiego. 1 stycznia 1988 roku gmina została zniesiona przez połączenie jej terenów z dotychczasową gminą Gostynin w nową gminę Gostynin z siedzibą w Gostyninie.

</doc>
<doc id="1145205" url="https://pl.wikipedia.org/wiki?curid=1145205" title="Tattoo You">
Tattoo You

Tattoo You – dwudziesty pierwszy w Wielkiej Brytanii i dwudziesty szósty w Stanach Zjednoczonych album grupy The Rolling Stones.
W 2003 album został sklasyfikowany na 211. miejscu listy 500 albumów wszech czasów magazynu Rolling Stone.

</doc>
<doc id="1145209" url="https://pl.wikipedia.org/wiki?curid=1145209" title="Operacja Neptun">
Operacja Neptun



</doc>
<doc id="1145211" url="https://pl.wikipedia.org/wiki?curid=1145211" title="Niedobór izomerazy fosfotriozowej">
Niedobór izomerazy fosfotriozowej

Niedobór izomerazy fosfotriozowej (ang. triose phosphate isomerase deficiency, TPI) – rzadki, genetycznie uwarunkowany defekt enzymatyczny, objawiający się jako ciężka niedokrwistość hemolityczna. Chorobę wywołuje mutacja w genie "TPI" w locus 12p13. TPI dziedziczony jest w sposób autosomalny dominujący. Defekt dotyczy niemal wszystkich komórek; w erytrocytach dochodzi do podwyższenia poziomu fosforanu dwuhydroksyacetonu. Przebieg TPI jest ciężki, choroba nierzadko kończy się zgonem w dzieciństwie, ze względu na powikłania neurologiczne, skłonność do infekcji i rozwój kardiomiopatii.

</doc>
<doc id="1145228" url="https://pl.wikipedia.org/wiki?curid=1145228" title="Paul Keller">
Paul Keller

Paul Keller (ur. 6 lipca 1873 w Milikowicach, zm. 20 sierpnia 1932 we Wrocławiu) – niemiecki pisarz.
Keller był synem murarza. W latach 1887–1890 uczęszczał do szkoły przygotowawczej dla nauczycieli w Lądku-Zdroju (wówczas "Landeck"), a następnie do seminarium nauczycielskiego, które ukończył w 1893. Pracował jako nauczyciel w Jaworze (1893–1894), Świdnicy (1894–1896) i Wrocławiu (1896–1908).
Keller założył czasopismo „Die Bergstadt” (1912–1931) i pisał powieści należące do nurtu literatury ojczyźnianej, w których głosił pochwałę podstawowych wartości opartych na katolicyzmie. Używa w nich prostego języka i wyraźnych kontrastów (miasto–wieś, zło–dobro). Spośród jego powieści bestselerami stały się: "Waldwinter" (1902), opowiadająca o ucieczce bohatera z wielkiego miasta w Karkonosze, oraz sfilmowana "Die Ferien vom Ich" (1915). Najbardziej znanym opowiadaniem napisanym w śląskim dialekcie jest Kłótnia gór „"Bergkrach”" (1932).
Na skale w Borowicach koło Jeleniej Góry znajduje się płaskorzeźba przedstawiająca głowę pisarza z profilu wraz z podpisem.
Przy placu Indyjskim 3-4 we Wrocławiu, na osiedlu Brochów, znajduje się willa, w której mieszkał.
Grób pisarza zachował się na cmentarzu św. Wawrzyńca we Wrocławiu.

</doc>
<doc id="1145231" url="https://pl.wikipedia.org/wiki?curid=1145231" title="Urząd Kanclerza Federalnego">
Urząd Kanclerza Federalnego

Urząd Kanclerza Federalnego (, w skrócie "BKAmt"}) – urząd kanclerza Niemiec stojącego na czele niemieckiego rządu federalnego ().
Funkcję szefa urzędu kanclerskiego pełni jeden z sekretarzy stanu () lub ministrów federalnych (). Pozostaje on do dyspozycji kanclerza i koordynuje prace rządu. Pomimo istotnej roli w niemieckim systemie politycznym, kancelaria wraz ze swym szefem w dużej mierze pozostaje w cieniu, a jej działalność rzadko ma charakter publiczny. Od 2021 r. szefem urzędu kanclerza jest Wolfgang Schmidt.
Historia.
Niemiecka kancelaria powstała po zjednoczeniu Niemiec w 1871 r. Jej pierwotną siedzibą był znajdujący się w Berlinie przy Wilhelmstraße 77 Pałac Radziwiłowski (Stara Kancelaria Rzeszy). Budynek ten został zniszczony podczas walk o Berlin w 1945 roku. W 1938 roku na polecenie Hitlera wzniesiono przy Voßstraße 6 nowy monumentalny gmach kancelarii (Nowa Kancelaria Rzeszy), który został poważnie uszkodzony w 1945, a następnie rozebrany. Obecny Urząd Kanclerza Federalnego powstał w wyniku proklamowania Republiki Federalnej Niemiec.
Siedziba urzędu.
Nazwa Urzędu Kanclerza Federalnego odnosi się również do budynku kancelarii. W latach 1949–1990 siedziba urzędu, podobnie jak pozostałych najważniejszych instytucji Republiki Federalnej Niemiec, znajdowała się w Bonn. Tam też, aż do ukończenia w 1976 roku budowy nowego gmachu, kancelaria mieściła się w zabytkowym pałacu Schaumburg. W lecie 1999 roku, po przeniesieniu siedziby władz Niemiec do Berlina, urząd kanclerski tymczasowo zajął dawny budynek Rady Państwa NRD ("Staatsratsgebäude"), ponieważ budowa nowej berlińskiej siedziby kanclerza nie została jeszcze ukończona.
Nowy, ukończony wiosną 2001 gmach kancelarii zbudowany został z betonu i szkła zasadniczo w stylu postmodernistycznym ze znacznymi wpływami modernizmu według projektu Axela Schultesa i Charlotte Frank. Zajmuje on 12000 metrów kwadratowych i stanowi jedną z największych spośród siedzib rządów na świecie (jest 8 razy większy niż Biały Dom w Waszyngtonie, należy jednak pamiętać, że większa część personelu rządu USA pracuje obecnie nie w Białym Domu, lecz w pobliskim Old Executive Office Building).
Ze względu na okrągły kształt okien w tylnej części kancelarii oraz jej geometryczny kształt, budynek potocznie nazywany jest "Waschmaschine" – pralka.
Szefowie Urzędu Kanclerza Federalnego od 1949.
Szefowie Urzędu Kanclerza Federalnego (niem. "Chef des Bundeskanzleramtes") uczestniczą w posiedzeniach rządu. Są oni jego członkami jeśli pełnią jednocześnie funkcję Ministra ds. specjalnych ("Minister für besondere Aufgaben"), zbliżony do funkcji ministra bez teki. Czasem są oni błędnie nazywani "Kanzleramtsminister".

</doc>
<doc id="1145235" url="https://pl.wikipedia.org/wiki?curid=1145235" title="Nkawie">
Nkawie

Nkawie – miasto i stolica dystryktu Atwima Nwabiagya w regionie Ashanti w Ghanie; siedziba zamożnych biznesmenów.
Wokół miasta znajduje się kilka mniejszych miasteczek, tworzących razem kompleksy miejskie Nkawie-Kuma, Nkawie-Toase, Nkawie-Panin.
W mieście znajduje się szpital państwowy, straż pożarna, technikum i wiele innych instytucji rządowych jak sąd, urzędy oświaty i urząd ubezpieczeń zdrowotnych.

</doc>
<doc id="1145238" url="https://pl.wikipedia.org/wiki?curid=1145238" title="John Lilburne">
John Lilburne

John Lilburne (ur. 1614, zm. 29 sierpnia 1657) - angielski myśliciel polityczny i religijny, filozof; ideolog lewelerów, za swoje poglądy religijne (kolportaż pism) wtrącony do więzienia z wyrokiem dożywotniego pozbawienia wolności, w 1641 uwolniony dzięki interwencji Długiego Parlamentu, wstąpił do wojska, dosłużył się rangi pułkownika, ustąpił po konflikcie z Oliverem Cromwellem; w swoich poglądach łączył głębokie zaangażowanie religijne - przekonanie o istnieniu niezmienialnego prawa naturalnego z przekonaniem o konieczności radykalnej demokratyzacji ustroju m.in. zniesieniem monarchii i izby wyższej parlamentu, rzecznik tolerancji, wolności religijnej, swobodnej wymiany gospodarczej i prywatnej własności; prekursor teorii podziału władzy

</doc>
<doc id="1145239" url="https://pl.wikipedia.org/wiki?curid=1145239" title="Reprezentacja Kenii w piłce siatkowej kobiet">
Reprezentacja Kenii w piłce siatkowej kobiet

Reprezentacja Kenii w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="1145243" url="https://pl.wikipedia.org/wiki?curid=1145243" title="Księstwo twerskie">
Księstwo twerskie

Księstwo twerskie () – jedno z państw ruskich w średniowieczu na obszarze dzisiejszej Rosji; jako samodzielny byt polityczny istniejące od połowy XIII w. do roku 1485. W XV wieku rywalizowało z Wielkim Księstwem Moskiewskim i Republiką Nowogrodzką o hegemonię nad Rosją.
Według badań archeologicznych w miejscu dzisiejszego Tweru już w IX–X wieku istniała niewielka osada. Twierdza w Twerze została wzniesiona najprawdopodobniej w latach 1130–1140, w trakcie wojny Rusi rostowsko-suzdalskiej z Księstwem Nowogrodzkim. Z kolei inne źródła jako datę powstania Tweru podają rok 1181. Niezależnie od daty powstania pod koniec w. Twer był niewielką twierdzą na zachodniej rubieży Rusi Suzdalskiej, a okoliczne ziemie podlegały temu właśnie państwu. Około 1220 r. region twerski wchodził w skład kolejnego ruskiego księstwa – perejasławskiego. Po zniszczeniu miasta przez Tatarów w 1238 r. gród odbudowano na przeciwnym brzegu rzeki.
Podział dzielnicowy Rusi spowodował, iż region twerski stał się niezależnym państwem. Stało się tak za panowania brata Aleksandra Newskiego – Jarosława Jarosławowicza.
Księstwo twerskie przez pewien czas było jednym z ważniejszych na Rusi. Sprzyjało temu korzystne położenie jego stolicy – na szlaku łączącym Nowogród Wielki z północno-wschodnimi terenami Rusi. Drugim ważnym czynnikiem powodującym wzrost znaczenia kraju była polityka władców Złotej Ordy (której podlegało Księstwo Twerskie); polityka ta polegała m.in. na dbaniu o równowagę wśród zależnych od Tatarów ruskich księstw, co sprzyjało rozwojowi księstw słabszych i nie pozwalało na ich podbój w ramach ekspansji księstw silniejszych.
W 1485 r. Księstwo Twerskie zostało zaatakowane i podbite przez Ruś Moskiewską. Ówczesny twerski władca – Michał Borysowicz został zupełnie zaskoczony tym atakiem, wcześniej bowiem był sojusznikiem księcia moskiewskiego i wspierał go zbrojnie w walce z Tatarami i Księstwem Nowogrodu. Po upadku swej stolicy ostatni niezależny książę Tweru uciekł na Litwę. Po podboju moskiewskim księstwo twerskie zostało zlikwidowane – formalnie księciem twerskim był do 1490 dziedzic tronu Iwan Młodszy. Za czasów Iwana Groźnego w mieście żył i nosił tytuł „księcia twerskiego” syn jednego z chanów; „władca” ten był jednak całkowicie zależny od Moskwy i nie posiadał żadnej realnej władzy.

</doc>
<doc id="1145252" url="https://pl.wikipedia.org/wiki?curid=1145252" title="Zespół Hermanskiego-Pudlaka">
Zespół Hermanskiego-Pudlaka

Zespół Hermanskiego i Pudlaka (ang. Hermansky-Pudlak syndrome, HPS, albinism with hemorrhagic diathesis and pigmented reticuloendothelial cells, delta storage pool disease) – rzadki, genetycznie uwarunkowany zespół, objawiający się klinicznie wydłużeniem czasu krwawienia i albinizmem oczno-skórnym. Dziedziczenie choroby jest autosomalne recesywne. W płytkach krwi stwierdza się brak ziarnistości δ. Chorobę opisali czescy interniści František Heřmanský i Pavel Pudlák w 1959 roku. Poznano przynajmniej osiem "loci" genowych, których mutacje objawiają się klinicznie jako zespół Heřmanskiego i Pudláka.

</doc>
<doc id="1145255" url="https://pl.wikipedia.org/wiki?curid=1145255" title="Webmapping">
Webmapping

Webmapping – rodzaj prezentacji map w internecie, tworzony z naciskiem na wizualizację. 
Wykorzystuje on informacje przestrzenne zawarte w globalnych bazach danych, kartografię terenu i istniejące mapy, aby połączyć je w pełni funkcjonalną interaktywną zwykle skalowalną mapę internetową. Narzędziami do tworzenia takiej mapy są najnowsze technologie internetowe, grafika wektorowa, a wszystko to tworzone jest na podstawie wykreowanych standardów.

</doc>
<doc id="1145257" url="https://pl.wikipedia.org/wiki?curid=1145257" title="Folio I">
Folio I



</doc>
<doc id="1145267" url="https://pl.wikipedia.org/wiki?curid=1145267" title="Back to Black (piosenka)">
Back to Black (piosenka)

Back to Black – piosenka jazz/soul stworzona przez Marka Ronsona oraz Amy Winehouse na drugi studyjny album artystki "Back to Black" (2007). Utwór został wyprodukowany przez Ronsona oraz wydany 30 kwietnia 2007 jako trzeci europejski singel z promujący płytę.
Piosenka przed wydaniem jako singel zadebiutowała na oficjalnej brytyjskiej liście przebojów UK Singles Chart na pozycji 73., utrzymując się na danym miejscu jedynie z wyniku sprzedaży Download. Najwyższą pozycję jaką utwór zdobył w rodzimym kraju to miejsce 25. Oprócz wcześniej wspomnianego notowania, „Back to Black” na listach w Belgii oraz Irlandii, osiągając najwyższe miejsca na kolejno 32. i 49..
Utwór uzyskał pozytywne recenzje od krytyków; Channel 4 w swojej recenzji przyznał singlowi 10 na 10 gwiazdek, natomiast dziennik "Manchester Evening News" uznał „Back to Black” za „jeden z najlepszych utworów roku”, oceniając piosenkę najwyżej, na 5 gwiazdek.
Podczas gali MTV Europe Music Awards 2007 Amy zaprezentowała utwór, śpiewając go na żywo.
Piosenka została wykorzystana w filmie "Och, życie" z 2010.
Teledysk do singla nagrywany był w Abney Park Cemetery w Stoke Newington i miał premierę dnia 24 marca 2007 w brytyjskich stacjach muzycznych.

</doc>
<doc id="1145270" url="https://pl.wikipedia.org/wiki?curid=1145270" title="Urząd Kanclerski">
Urząd Kanclerski



</doc>
<doc id="1145271" url="https://pl.wikipedia.org/wiki?curid=1145271" title="Walter Lippmann">
Walter Lippmann

Walter Lippmann (ur. 23 września 1889 w Nowym Jorku, zm. 14 grudnia 1974 tamże) – amerykański intelektualista; pisarz, dziennikarz i myśliciel liberalny; doradca prezydenta Roosevelta. Dwukrotnie (1958 i 1962) przyznano mu Nagrodę Pulitzera.
W swoich pracach koncentrował się wokół znaczenia opinii publicznej, kształtowanej i manipulowanej przez współczesne media. Zawdzięczamy mu popularyzację pojęcia "zimna wojna", wprowadzonego przez Bernarda Barucha, którym zatytułował książkę opisującą pojawiające się napięcia między dwoma byłymi sojusznikami z czasów II wojny światowej. Stwierdził on w niej, że zakończył się okres koalicji antyhitlerowskiej, a rozpoczął się okres konfrontacji między mocarstwami zachodnimi i ZSRR.
Wprowadził w książce "Opinia publiczna", wydanej w 1922 roku, pojęcie stereotypu we współczesnym znaczeniu psychologicznym, jako zespołu trwałych opinii pozyskiwanych przez jednostki w procesie kontaktów społecznych, a nie w wyniku obserwacji rzeczywistości.
W książkach "U.S. Foreign Policy" z 1943 r. i "U.S. War Aims" z 1944 określał możliwe cele polityki zagranicznej Stanów Zjednoczonych i ich ograniczenia wynikające z bilansu sił. Polemizował przy tym ze zwolennikami nadrzędności podejścia moralizującego, które jego zdaniem nie zdało egzaminu po I wojnie światowej.
W kwestii sytuacji w Europie Wschodniej dowodził między innymi, że ZSRR nie dopuści do powstania na terenie Polski rządu mogącego wziąć udział we wrogiej koalicji przeciw niemu. Lippmann twierdził, że w przypadku przekazania części dawnych terytoriów niemieckich Polsce jako rekompensaty za ziemie utracone na wschodzie, dla utrzymania ich niezbędne byłoby zewnętrzne wsparcie, którego udzielić mógłby jedynie ZSRR. Powodowało to jego zdaniem konieczność ustanowienia w Polsce rządu przyjaznego wobec tego kraju.

</doc>
<doc id="1145272" url="https://pl.wikipedia.org/wiki?curid=1145272" title="Kancelaria Niemiec">
Kancelaria Niemiec



</doc>
<doc id="1145275" url="https://pl.wikipedia.org/wiki?curid=1145275" title="Bundeskanzleramt">
Bundeskanzleramt



</doc>
<doc id="1145277" url="https://pl.wikipedia.org/wiki?curid=1145277" title="Przemysław Sokólski">
Przemysław Sokólski

Przemysław Jerzy Sokólski (ur. 25 sierpnia 1953 w Warszawie, zm. 21 kwietnia 1983 w Berlinie), polski tancerz i choreograf.
Był synem Jerzego (inżyniera) i Aliny ze Spoczyńskich. W latach 1963-1972 uczęszczał do Państwowej Szkoły Baletowej w Warszawie, w tej szkole zdał egzamin dojrzałości i w sierpniu 1972 został zaangażowany do Baletu Teatru Wielkiego w Warszawie. W 1978 uzyskał dyplom magistra sztuki po Zaocznym Magisterskim Studium Nauczycieli Tańca przy Państwowej Wyższej Szkole Muzycznej w Warszawie (po przedstawieniu pracy "Dwudziestolecie działalności Teatru Pantomimy we Wrocławiu, 1956-1976"), rok później rozpoczął studia podyplomowe na Uniwersytecie Łódzkim w zakresie wiedzy o filmie, teatrze i telewizji. W kwietniu 1981 wygłosił referat "Balet i szkolnictwo baletowe" na sesji "Kultura muzyczna Warszawy w okresie okupacji hitlerowskiej".
W Balecie Teatru Wielkiego był od marca 1975 koryfejem, a od maja 1977 drugim solistą. W roku szkolnym 1978/1979 rozpoczął pracę pedagogiczną w Państwowej Szkole Baletowej. Odtwarzał partie zarówno w baletach klasycznych ("Giselle" Adama, "Jezioro łabędzie" Czajkowskiego), jak i opartych na nowoczesnych technikach tanecznych (balety Birgit Cullberg "Panna Julia" do muzyki Ture Rangströma i "Księżycowy renifer" do muzyki Knudage Rüsagera). Do najbardziej znanych ról Sokólskiego należały m.in. Lalka-Żołnierz w "Lalkach" Alberto Mendeza (muzyka Ernesto Lecuona), Błazen w "Jeziorze łabędzim", Arlekin w "Karnawale" (muzyka Robert Schumann), Pudel w "Bardzo śpiącej królewnie" (muzyka Augustyn Bloch). Sokólski występował z baletem Teatru Wielkiego także poza krajem, m.in. we Włoszech, Rumunii i ZSRR, a jako solista - w Operze Rzymskiej.
Jego twórczość jako choreografa została doceniona m.in. na III Ogólnopolskim Konkursie Tańca Scenicznego i Choreografii w Gdańsku w 1979; duet "Uwertura" do muzyki Antoniego Szałowskiego otrzymał III nagrodę (dwóch pierwszych nie przyznano) i wyróżnienie Związku Autorów i Kompozytorów Scenicznych. W listopadzie 1979, na jubileuszowy koncert Państwowej Szkoły Baletowej w Teatrze Wielkim, Sokólski wspólnie z Barbarą Sier przygotował parodię baletu romantycznego "Grand pas de deux pataphysique". We wrześniu 1981 przygotował w Teatrze Wielkim przedstawienie "Pieśni Ewy Demarczyk".
W listopadzie 1981 wyjechał do Paryża na stypendium zagraniczne, będące nagrodą za pracę magisterską. Miesiąc później, po wprowadzeniu w Polsce stanu wojennego, wystąpił o azyl polityczny. W sezonie 1982/1983 pracował jako solista zespołu baletowego Deutsche Oper w Berlinie Zachodnim. W kwietniu 1983 zmarł w Berlinie śmiercią samobójczą, pochowany został na cmentarzu przy ulicy Wolskiej w Warszawie.
Sokólski był także autorem wierszy lirycznych i satyrycznych; zostały one ogłoszone pośmiertnie w kwartalniku "Taniec" (1993, nr 3-4).

</doc>
<doc id="1145283" url="https://pl.wikipedia.org/wiki?curid=1145283" title="Pod kulą ziemską">
Pod kulą ziemską



</doc>
<doc id="1145285" url="https://pl.wikipedia.org/wiki?curid=1145285" title="Andre Claveau">
Andre Claveau



</doc>
<doc id="1145287" url="https://pl.wikipedia.org/wiki?curid=1145287" title="Callianthemum">
Callianthemum



</doc>
<doc id="1145288" url="https://pl.wikipedia.org/wiki?curid=1145288" title="Callianthemum coriandrifolium">
Callianthemum coriandrifolium



</doc>
<doc id="1145289" url="https://pl.wikipedia.org/wiki?curid=1145289" title="Choroba Rendu-Oslera-Webera">
Choroba Rendu-Oslera-Webera

Choroba Rendu-Oslera-Webera (wrodzona naczyniakowatość krwotoczna, ang. hereditary hemorrhagic telangiectasia, Osler-Weber-Rendu syndrome, ORW disease) – genetycznie uwarunkowana choroba z grupy fakomatoz. Objawia się malformacjami naczyniowymi. Dziedziczenie jest autosomalne dominujące.
W przebiegu choroby w okresie pokwitania pojawiają się na błonach śluzowych nosa, jamy ustnej, warg i języka, a także przewodu pokarmowego (żołądka, przełyku) oraz dróg moczowych, podatne na urazy naczyniaki. Liczba naczyniaków wzrasta z wiekiem; nasilają się również objawy kliniczne. Krwotoki z nosa leczy się miejscowo lekami hemostatycznymi bądź tamponadą; często rozwijająca się niedokrwistość pokrwotoczna wymaga leczenia preparatami żelaza bądź toczenia masy erytrocytarnej.
Typ I choroby spowodowany jest mutacją w genie "ENG" w "locus" 9q34 kodującym endoglinę. Inne typy choroby wiążą się z mutacjami w "loci" "ALK1" na chromosomie 12q (typ II), "CACNA1A" na 5q31 (typ III) i 7p14 (typ IV).

</doc>
<doc id="1145290" url="https://pl.wikipedia.org/wiki?curid=1145290" title="Krwotoki z nosa">
Krwotoki z nosa



</doc>
<doc id="1145294" url="https://pl.wikipedia.org/wiki?curid=1145294" title="Wrodzona naczyniakowatość krwotoczna">
Wrodzona naczyniakowatość krwotoczna



</doc>
<doc id="1145296" url="https://pl.wikipedia.org/wiki?curid=1145296" title="Bupleurum">
Bupleurum



</doc>
<doc id="1145298" url="https://pl.wikipedia.org/wiki?curid=1145298" title="Bupleurum longifolium">
Bupleurum longifolium



</doc>
<doc id="1145301" url="https://pl.wikipedia.org/wiki?curid=1145301" title="Kościół św. Barbary w Wieluniu">
Kościół św. Barbary w Wieluniu

Kościół św. Barbary w Wieluniu wzniesiony w 1515 roku w formie zbliżonej do kościołów w typie wieluńskim, 
Historia.
Kościół będący wówczas poza miastem, miał chronić przed zarazą. W XIX wieku zniszczone drewniane ściany zastąpiono murowanymi pozostawiając oryginalne, węższe od nawy i zamknięte wielobocznie prezbiterium konstrukcji zrębowej. W latach 70. XX w. kościół gruntownie odrestaurowano. Od 2000 r. jest kościołem parafialnym. W 2001 roku rozpoczęto budowę większego murowanego kościoła, przylegającego do jednej ze ścian starego budynku.

</doc>
<doc id="1145304" url="https://pl.wikipedia.org/wiki?curid=1145304" title="Bupleurum rotundifolium">
Bupleurum rotundifolium



</doc>
<doc id="1145308" url="https://pl.wikipedia.org/wiki?curid=1145308" title="Arnold Vosloo">
Arnold Vosloo

Arnold Vosloo (ur. 16 czerwca 1962 w Pretorii) – południowoafrykański aktor teatralny i filmowy, najlepiej znany z roli kapłana Imhotepa w dwóch filmach akcji – "Mumia" ("The Mummy", 1999) i "Mumia Powraca" ("The Mummy Returns", 2001). Od 1988 mieszka w Stanach Zjednoczonych oraz posiada obywatelstwo amerykańskie.
Życiorys.
Wczesne lata.
Vosloo urodził się w Pretorii w rodzinie afrykanerskiej o korzeniach niemieckich i holenderskich jako syn pary wędrownych aktorów Johanny Petronelli Vorster i Johannesa J. Daniela Vosloo. Dorastał wraz z siostrą Nadią w Despatch koło Port Elizabeth, gdzie jego ojciec prowadził kino samochodowe, i Alberton niedaleko Johannesburga, gdzie uczęszczał do szkoły podstawowej.
Po odbyciu zasadniczej służby wojskowej w południowoafrykańskich siłach obronnych, uczęszczał przez dwa lata do Performing Arts Council of the Transvaal.
Kariera.
Swoją karierę aktorską rozpoczął na scenach południowoafrykańskiego stanowego teatru w Pretorii. Został uhonorowany kilkoma prestiżowymi nagrodami Dalro za role teatralne w sztukach takich jak "Don Juan" (także otrzymał nagrodę Vita), "Hamlet", "Jutro to długi dzień" ("Môre is 'n Lang Dag"), "Trylogia Miłosna" ("Torch Song Trilogy") Harveya Fiersteina, "Wieczór Trzech Króli" oraz za występ w programie telewizyjnym "Dziewczyna z Południowo-Zachodniej Afryki" ("Meisie van Suid-Wes"). Nagrodę Dalro odebrał także za debiutancką kreację filmową brata w komedii wojennej "Mały brat do brzegu" ("Boetie gaan border toe", 1984) oraz postać w "Koła w lesie" ("Circles in a Forest", 1990) oraz zdobył nagrodę RSA i nominację do nagrody Dalro za rolę w filmowej adaptacji sztuki "More Is ‘n Lang Dag", w której wcielił się ponownie w postać, którą odtwarzał wcześniej na scenie. Występował w teatrach na całym świecie, w tym w nowojorskim Circle In The Square Uptown's w przedstawieniu "Salomé" (1992) jako Jokanaan u boku Ala Pacino i Sheryl Lee, North Light Theatre w Chicago w spektaklu "Urodzony w RPA" ("Born In The R.S.A.") oraz londyńskim West Endzie.
W 1988 otrzymał obywatelstwo amerykańskie. Jego pierwszym amerykańskim filmem pełnometrażowym był obraz sci-fi "Stalowy świt" ("Steel Dawn", 1987) z Patrickiem Swayze; kolejne filmy, w których zagrał, to: fantasy "Gor" (1988) u boku Jacka Palance’a, ekranizacja powieści Edgara Allana Poe "Pogrzebani żywcem" ("Buried Alive", 1990), dramat sensacyjno-przygodowy Ridleya Scotta "1492: Wyprawa do raju" ("1492: Conquest of Paradise", 1992), przygodowy Johna Woo "Nieuchwytny cel" ("Hard Target", 1993) z Jeanem-Claude Van Damme, sci-fi ' ("Darkman II: The Return of Durant", 1994) i sequel ' ("Darkman III: Die Darkman Die", 1996) z Jeffem Faheyem i Liamem Neesonem jako tytułowy Darkman oraz komedia "Agent Cody Banks" (2003) z Hilary Duff.
Pojawił się na małym ekranie w teledramacie "Pamiętnik Czerwonego Pantofelka 2" ("Red Shoe Diaries 2: Double Dare", 1993) z Joan Severance oraz serialach – CBS "Nash Bridges" (1996), "Czarodziejki" ("Charmed", 2000) i "24 godziny" ("24", 2005) jako przywódca terrorystów Habib Marwan.
Życie prywatne.
Vosloo jest przedstawicielem Afrykanerów, najliczniejszej grupy etnicznej wśród białych mieszkańców Afryki Południowej. Jego rodzimym językiem jest afrikaans, w którym dziś rozmawia już tylko z rodziną. W latach 1988-91 był żonaty z Nancy Mulford. W dniu 16 października 1998 roku poślubił Silvię Ahí, meksykańsko-amerykańską reżyserką marketingu. Jak przyznaje w wywiadach – marzy o tym, aby południowoafrykańska scena filmowa dorównała wreszcie amerykańskiej i mimo wieloletniego życia w Ameryce myślał wiele razy o powrocie do ojczyzny.

</doc>
<doc id="1145309" url="https://pl.wikipedia.org/wiki?curid=1145309" title="Bupleurum tenuissimum">
Bupleurum tenuissimum



</doc>
<doc id="1145311" url="https://pl.wikipedia.org/wiki?curid=1145311" title="Caldesia parnassifolia">
Caldesia parnassifolia



</doc>
<doc id="1145317" url="https://pl.wikipedia.org/wiki?curid=1145317" title="Mirosław Dzięciołowski">
Mirosław Dzięciołowski

Mirosław Dzięciołowski – DJ, promotor i dziennikarz muzyczny. Znany jako "Maken", "Xiądz Maken I" lub "DJ Bass Reprodukktor Xiądz Maken".
Od 1988 roku, wspólnie z Mariuszem Dziurawcem tworzy najstarszy - obok Love Sen-C Music - polski sound system Joint Venture Sound System.
Ma na swoim koncie muzyczne dziennikarstwo prasowe (własne fanziny, współpraca m.in. z „Brum”, „Plastik”, „Free Colours”), telewizyjne (TVP Kultura), oraz radiowe (Radio Frem w Zgorzelcu, Radio BRW w Wałbrzychu). Obecnie tworzy audycję Strefa Dread w radiowej Czwórce.
Jest odpowiedzialny za organizację koncertów wielu czołowych artystów reggae w Polsce, m.in. Black Uhuru i Michaela Rose'a, The Abyssinians, Misty in Roots, Jah Shaka, Gentlemana.

</doc>
<doc id="1145323" url="https://pl.wikipedia.org/wiki?curid=1145323" title="Mikołaj Waraksiewicz">
Mikołaj Waraksiewicz



</doc>
<doc id="1145333" url="https://pl.wikipedia.org/wiki?curid=1145333" title="Kurs (nawigacja)">
Kurs (nawigacja)

Kurs – kąt zawarty między południkiem geograficznym a linią symetrii statku powietrznego lub jednostki pływającej. Ogólnie kierunek ruchu statku.
Rodzaje kursów.
W nawigacji jest to kąt zawarty między północną częścią linii N-S a dziobową częścią linii symetrii statku. W zależności od rodzaju południka wyróżnia się następujące rodzaje kursów:
Kurs statku powietrznego.
W lotnictwie kurs samolotu przy lądowaniu określany jest kierunkiem podejścia. W praktyce lotniczej kurs jest wyznaczany, w zależności od typu systemu, kątem radionamiaru lub kątem kursowym radiolatarni (tzw. "radialem") i jest różnicą między nimi.

</doc>
<doc id="1145338" url="https://pl.wikipedia.org/wiki?curid=1145338" title="Graeme Souness">
Graeme Souness

Graeme James Souness (ur. 6 maja 1953 w Edynburgu) – szkocki piłkarz grający na pozycji ofensywnego pomocnika, a obecnie piłkarski trener.
Kariera klubowa.
Początki kariery.
Souness pochodzi z miasta Edynburg, stolicy Szkocji. Wychowywał się w dzielnicy Saughton Mains. Jako nastolatek podjął treningi w lokalnym klubie North Merchiston. Z czasem trafił jednak do młodzieżowej drużyny Tottenhamu Hotspur. W 1968 roku w wieku 15 lat podpisał profesjonalny kontrakt z tym klubem. Swoimi umiejętnościami nie przekonał do siebie menedżera klubu, Billa Nicholsona i nie zdołał zadebiutować w First Division. Zaliczył zaledwie jedno spotkanie w Pucharze UEFA wchodząc na boisko jako rezerwowy.
Skłócony z Nicholsonem Graeme opuścił klub w 1972 roku. Mając 19 lat wyjechał do Kanady i zaczął występować w tamtejszym klubie Montreal Olympique w rozgrywkach North American Soccer League. Wystąpił w 10 meczach ligowych (na 14 kolejek), zdobył 2 gole i wybrano go do jedenastki sezonu ligi.
W 1972 roku Souness powrócił do Wielkiej Brytanii i za 30 tysięcy funtów przeszedł do Middlesbrough, występującym wówczas w Second Division. W „Boro” zadebiutował 6 stycznia 1973 roku w przegranym 1:2 meczu z Fulham rozegranym na Craven Cottage. Do końca sezonu wystąpił w 9 spotkaniach, ale już w sezonie 1973/1974 był podstawowym zawodnikiem drużyny. 11 grudnia zdobył swojego pierwszego gola w lidze w wygranym 3:0 meczu z Preston North End na Ayresome Park. W pierwszym sezonie zajął z Middlesbrough 4. pozycję w lidze, ale już w swoim drugim wraz z zespołem prowadzonym przez Jacka Charltona wywalczył awans do First Division (w ostatnim meczu sezonu wygranym 8:0 z Sheffield Wednesday Souness zdobył hat-tricka). W Middlesbrough Szkot spędził jeszcze cztery sezony. Przez ten okres wystąpił w 176 ligowych spotkaniach i zdobył w nich 22 bramki.
Liverpool.
W 1977 roku Liverpool F.C. prowadzony przez menedżera Boba Paisleya zdobył Puchar Europy. Paisley zdecydował się na uzupełnienie zwycięskiego składu, a wybór padł na trzech szkockich piłkarzy. Środkowy obrońca Alan Hansen przybył z Patrick Thistle za 100 tysięcy funtów, a Kenny Dalglish, reprezentant Szkocji - z Celticu za 440 tysięcy funtów (nowy rekord na Wyspach). Ostatnim, trzecim transferem był zakup Sounessa, który przybył z „Boro” za 350 tysięcy funtów (rekord klubowy) i 10 stycznia 1978 podpisał kontrakt z „The Reds”.
W nowym zespole Graeme zadebiutował 14 stycznia 1978 w wygranym 1:0 meczu z West Bromwich Albion rozegranym na stadionie The Hawthorns. Natomiast swojego pierwszego gola zdobył strzałem z woleja, 25 lutego, gdy LFC pokonał na Anfield odwiecznych rywali Manchester United 3:1. Od początku pobytu w Liverpoolu Souness zaczął grać w wyjściowej jedenastce. 10 maja wystąpił w podstawowym składzie „The Reds” w finale Pucharu Europy na Wembley. Asystował przy golu Dalglisha, dzięki któremu Anglicy pokonali 1:0 belgijski Club Brugge i sięgnęli po drugi z rzędu puchar, a pierwszy w karierze Sounessa. W lidze Liverpool zajął 2. miejsce zostając wicemistrzem (7 punktów za Nottingham Forest.
W sezonie 1978/1979 Souness po raz pierwszy w karierze wywalczył mistrzostwo Anglii, a jego udział w tym sukcesie to 41 rozegranych meczów i osiem strzelonych bramek. Rok później wraz z kolegami z zespołu ponownie świętował tytuł mistrzowski - tym razem jego dorobek to 1 gol w 41 ligowych meczach. Natomiast w 1981 roku Szkot osiągnął dwa kolejne sukcesy. Najpierw sięgnął po Puchar Ligi Angielskiej, a następnie wystąpił w finale Pucharu Europy z Realem Madryt. Na Parc des Princes w Paryżu liverpoolczycy zwyciężyli 1:0 po golu Alana Kennedy’ego, a Souness wystąpił przez pełne 90 minut. Wcześniej w ćwierćfinałowym spotkaniu z CSKA Sofia, wygranym 5:1, zawodnik ten uzyskał hat-tricka.
W sezonie 1981/1982 Paisley mianował Sounessa kapitanem zespołu i zastąpił on tym samym Phila Thompsona. Pod kapitańską opaską Sounessa Liverpool wywalczył kolejne trofea. Było to mistrzostwo i Puchar Ligi. W 1983 „The Reds” powtórzyli oba sukcesy, jednak po finale Pucharu Ligi na Wembley (2:1 z Manchesterem United) Souness zrzekł się opaski. W 1984 roku zdobył swoje piąte mistrzostwo Anglii, a także swój trzeci Puchar Europy. Wystąpił przez 120 minut meczu z AS Roma. W serii rzutów karnych pewnie pokonał Franco Tancrediego i Liverpool zwyciężył.
Do 1984 roku Souness rozegrał 358 meczów dla Liverpoolu i zdobył 56 goli.
Sampdoria i Rangers.
W 1984 roku Souness opuścił Liverpool i podpisał kontrakt z włoską Sampdorią. Kosztował 650 tysięcy funtów, a do zespołu trafił wraz z innym Wyspiarzem, Trevorem Francisem z Genoi CFC. Zespół z Sounessem, Francisem, a także Roberto Mancinim, Pietro Vierchowodem i Gianlucą Viallim w składzie wywalczył w 1985 roku Puchar Włoch dzięki wygraniu 3:1 finału z A.C. Milan. W 1985 roku Souness zajął z Sampdorią 4. miejsce w lidze, a w 1986 - 11.
Po sezonie, latem 1986 Graeme wrócił do Szkocji i został grającym menedżerem Rangers F.C. W lidze zadebiutował w meczu z Hibernian F.C. mającym siedzibę w jego rodzinnym Edynburgu. W 34. minucie otrzymał drugą żółtą kartkę i został usunięty z boiska. Przez 5 sezonów Souness wystąpił w 49 meczach Rangersów i zdobył 3 gole. Swój ostatni mecz rozegrał w 1990 roku, a Rangersi pokonali 2:0 Dunfermline Athletic (Souness zagrał przez 20 ostatnich minut).
Kariera reprezentacyjna.
Swoje pierwsze powołanie do reprezentacji Szkocji Souness otrzymał w październiku 1974 roku i 30 października zadebiutował w wygranym 3:0 towarzyskim meczu z NRD rozegranym na Hampden Park. W 1978 selekcjoner Ally McLeod powołał go do kadry na Mistrzostwa Świata w Argentynie, pomimo że sam zawodnik miał na koncie tylko 6 występów w kadrze A. Tam jako zawodnik Middlesbrough zaliczył jedno spotkanie grupowe, wygrane 3:2 z Holandią. Szkoci odpadli jednak już po dwóch pierwszych meczach z Peru i Iranem.
W 1982 roku Souness został powołany przez Jocka Steina na Mistrzostwa Świata w Hiszpanii. Wystąpił w wygranym 5:2 meczu z Nową Zelandią, przegranym 1:4 z Brazylią oraz zremisowanym 2:2 z ZSRR. Gol na 2:2 był jego pierwszym w karierze reprezentacyjnej.
W 1986 roku Souness zaliczył swój trzeci Mundial - Mistrzostwa Świata w Meksyku. Wystąpił w dwóch przegranych spotkaniach - 0:1 z Danią i 1:2 z RFN. W ostatnim meczu z Urugwajem nie został wystawiony przez Alexa Fergusona.
Karierę reprezentacyjną Souness zakończył po mistrzostwach w Meksyku. Jego dorobek w kadrze Szkocji to 54 mecze i 4 gole.
Rangers.
W 1986 roku Souness wrócił do Szkocji i został mianowany grającym menedżerem Rangers. Na tym stanowisku zastąpił Jocka Wallace’a. Prezes klubu David Holmes zatrudnił Sounessa w celu zdobycia pierwszego od 1978 roku mistrzostwa Szkocji (mistrzostwo kraju zdobywały od tego czasu Aberdeen FC, Dundee United i odwieczny rywal, Celtic F.C.). W pierwszym sezonie na Ibrox Park przybyli Anglicy Terry Butcher, obrońca i kapitan Ipswich Town oraz bramkarz Norwich City Chris Woods. W kolejnych latach Souness także sięgał po angielskich graczy. Byli to Trevor Steven, Gary Stevens, Trevor Francis oraz Ray Wilkins.
Już w pierwszym sezonie pracy, czyli 1986/1987 Souness wywalczył z Rangersami mistrzostwo Szkocji, a także Puchar Ligi Szkockiej, dzięki wygraniu 2:1 finału z Celtikiem. Także w 1989 roku „The Gers” wywalczyli prymat w kraju, a sukces ten pod wodzą Sounessa powtórzyli w 1990 roku. Inne sukcesy Graeme podczas pobytu w Glasgow to dwa kolejne Puchary Ligi, dzięki wygraniu finałów z Aberdeen (3:2) w 1989 roku i z Celtikiem (2:1) w 1991 roku. W 1991 Souness porzucił stanowisko i odszedł do Liverpoolu. Jego miejsce na 4. kolejki przed zakończeniem sezonu 1990/1991 zajął Walter Smith i doprowadził on piłkarzy do kolejnego triumfu w lidze.
Pobyt Sounessa na Ibrox park nacechowany był kontrowersjami. W 1989 roku dokonał transferu Mo Johnstona, byłego gracza Celticu, będącego katolikiem, w momencie, gdy Rangers niemal od początku był klubem protestanckim. Ostatecznie po dwóch sezonach Johnston powrócił do swojego pierwotnego klubu. Istniały również kontrowersje w postaci zatargów Sounessa z władzami Szkockiej Federacji Piłkarskiej.
Liverpool F.C..
Lata 1991-1994, podczas których Souness pracował w Liverpoolu, nie były udane dla klubu. Zespół jedyny sukces odniósł w 1992 roku gdy w finale Pucharu Anglii pokonał 2:0 grający w Second Division Sunderland A.F.C. Do braku sukcesów i kryzysu przyczyniły się: złe transfery, zła taktyka i zły dobór zawodników. Jednak to Souness odkrył talenty wychowanków zespołu Steve’a McManamana i Robbiego Fowlera. W 1992 roku przeszedł operację serca, ale już parę dni po wyjściu ze szpitala poprowadził zawodników do wspomnianego triumfu w pucharze. Po operacji przeszedł rehabilitację i w Liverpoolu pracował do stycznia 1994 roku. W 1992 roku zajął z „The Reds” 6. miejsce w lidze, podobnie jak rok później. Z pracy zrezygnował po porażce Liverpoolu z Bristol City w rozgrywkach Pucharu Anglii. Jego miejsce zajął wówczas Roy Evans.
Galatasaray.
W 1995 roku Souness został trenerem tureckiego Galatasaray SK ze Stambułu. Przez 2 lata nie zdobył mistrzostwa Turcji, jednak w 1996 roku wywalczył Puchar Turcji, a w 1997 - Superpuchar. Zasłynął też kolejnym kontrowersyjnym zachowaniem. 24 kwietnia podczas finału krajowego pucharu z Fenerbahçe SK wywołał zamieszki na trybunach, gdy umieścił flagę Galatasaray na stadionie rywali. Wydarzenie to porównano do tureckiego bohatera narodowego Ulubatliego Hasana, który umieścił flagę osmańską na ruinach Konstantynopola i za to został zabity. Souness otrzymał wówczas przydomek "Ulubatli Souness".
Southampton.
W 1996 roku Souness powrócił do Anglii i został menedżerem zespołu Southampton F.C., jednak po sezonie zrezygnował z powodu kłótni z prezesem Rupertem Lowe. Jednym z kontrowersyjnych momentów był zakup Senegalczyka Alego Dii początkowo reklamowanego przez Liberyjczyka George’a Weah. Jak się potem okazało było to kłamstwo, a Dia zaliczył tylko jeden mecz w Premiership zastępując Matta Le Tissiera i spisał się na tyle słabo, że po kilkunastu minutach został zdjęty z boiska, a niedługo potem zwolniony z klubu.
Torino i Benfica.
Po pobycie w Southampton w 1997 roku Souness został szkoleniowcem Torino Calcio, jednak pracował tam zaledwie cztery miesiące. Jeszcze w tym samym roku prezes portugalskiej SL Benfiki, Vale e Azevedo, zatrudnił go na stanowisku pierwszego trenera, obiecując kibicom powrót do dawnych sukcesów. Souness sprowadził kilku zawodników z Wysp - obrońców Steve’a Harknessa i Gary’ego Charlesa, pomocników Michaela Thomasa i Marka Pembridge’a oraz napastników Deana Soundersa i Briana Deane’a. Jedynym sukcesem było wicemistrzostwo Portugalii w 1998 roku, a po dwóch latach Szkot został zwolniony, a wraz z nim z klubu odeszli inni Brytyjczycy.
Blackburn Rovers.
W 2000 roku Souness objął stanowisko menedżera Blackburn Rovers. Już w pierwszym sezonie wywalczył z tym klubem awans z First Division do Premiership. Jako beniaminek Blackburn zajęło 10. miejsce w lidze oraz wywalczyło Puchar Ligi Angielskiej, dzięki zwycięstwu 2:1 w finale z Tottenhamem Hotspur. W kolejnych dwóch sezonach Graeme nie osiągał już takich sukcesów z Rovers. W tym okresie zakupił takich zawodników jak Damien Duff, David Dunn, Matt Jansen, a także Andrew Cole, Brad Friedel, Dwight Yorke i Lucas Neill. Cole i Jansen byli zdobywcami goli we wspomnianym finale Pucharu Ligi. W sezonie 2003/2004 prowadził Blackburn w Pucharze UEFA i zajął 15. miejsce w lidze, przez większą część sezonu broniąc zespół przed spadkiem. W 2004 roku został zastąpiony na stanowisku przez Walijczyka Marka Hughesa.
Newcastle United.
W 2004 roku Souness opuścił Blackburn, gdyż dostał ofertę pracy w Newcastle United. Na stanowisku menedżera zastąpił legendę piłki angielskiej, Bobby’ego Robsona, który został zwolniony. Pokłócił się jednak z jednym z czołowych graczy, Walijczykiem Craigiem Bellamym, który odszedł na wypożyczenie do Celtiku, a następnie do Blackburn. Były także drobne scysje z Laurentem Robertem, Olivierem Bernardem i Jermainem Jenasem. „Sroki” zajęły dopiero 14. miejsce w Premier League i odpadły zarówno z półfinału Pucharu UEFA, jak i Pucharu Anglii.
Sezon 2005/2006 Newcastle zaczęli słabo, jednak 30 sierpnia Souness kupił Michaela Owena z Realu Madryt za rekordową sumę 17 milionów funtów. Newcastle wygrali w Tyne-Wear Derby z Sunderlandem (3:2) i zaczęli wygrywać kolejne mecze. Souness wzmocnił defensywę i z kolejnych 12 meczów zespół nie stracił gola w sześciu. Owen doznał jednak kontuzji i stracił 2-3 miesiące na leczenie. Nowe nabytki w osobach Jeana-Alaina Boumsonga (8 milionów funtów) i Alberta Luque (10 milionów funtów) nie przyniosły zespołowi korzyści. 2 lutego 2006 Souness został zwolniony wówczas, gdy drużyna Newcastle zajmowała w lidze 15. lokatę. Jego następcą został Glenn Roeder.
Souness obecnie.
Obecnie Souness jest bezrobotny. Pracuje jako ekspert w irlandzkiej telewizji RTÉ, w której zaczął pracować po zwolnieniu z Newcastle. Pojawia się także regularnie w kanale Sky Sports, gdzie komentuje mecze Ligi Mistrzów.
Autobiografia.
W 1985 roku Souness napisał autobiografię pod tytułem "No Half Measures". W 1999 roku została wydana jego druga książka zatytułowana "The Management Years" opisująca menedżerskie lata pracy w Southampton.

</doc>
<doc id="1145340" url="https://pl.wikipedia.org/wiki?curid=1145340" title="Anomalia Pelgera-Hueta">
Anomalia Pelgera-Hueta

Anomalia Pelgera-Huëta (ang. Pelger-Huët anomaly, PHA) – rzadki, łagodny defekt różnicowania neutrofili, objawiający się dwupłatowymi jądrami komórkowymi neutrofilów z nadmiernie zbitą siatką chromatyny. Oba płaty jądra komórkowego połączone są cienkimi nitkami chromatyny. U homozygot neutrofile mają małe, pojedyncze, położone mimośrodkowo okrągłe jądro komórkowe. Niekiedy dotknięte anomalią są eozynofile i bazofile. W części przypadków defekt spowodowany jest mutacją w genie "LBR" w locus 1q42.1 kodującym receptor laminy B. Heterozygoty mające anomalię Pelgera-Huëta stwierdza się z częstością około 1:5000.
Przypadki anomalii nie występujące rodzinnie określa się jako pseudoanomalia Pelgera-Huëta. Te nabyte stany hiposegmentacji jąder komórkowych neutrofilów stwierdza się w przypadku dysgranulopoezy, m.in. w zespole mielodysplastycznym (MDS) i zespole Sweeta.
Anomalię opisał Huët w 1928 roku, a rok później Pelger. W 1932 roku ponownie Huët stwierdził rodzinny i systemowy charakter tej nieprawidłowości.

</doc>
<doc id="1145341" url="https://pl.wikipedia.org/wiki?curid=1145341" title="Anomalia Pelgera i Huëta">
Anomalia Pelgera i Huëta



</doc>
<doc id="1145342" url="https://pl.wikipedia.org/wiki?curid=1145342" title="Lythrum">
Lythrum



</doc>
<doc id="1145345" url="https://pl.wikipedia.org/wiki?curid=1145345" title="Centaurium">
Centaurium



</doc>
<doc id="1145356" url="https://pl.wikipedia.org/wiki?curid=1145356" title="Wzbogacanie (górnictwo)">
Wzbogacanie (górnictwo)

Wzbogacanie – jedna z podstawowych operacji przeróbczych prowadzonych w zakładzie górniczym, stosowana w celu zwiększenia procentowej zawartości składników użytecznych w kopalinie.
Wzbogacanie polega na rozdziale nadawy na grupy ziaren o ściśle określonych właściwościach mineralogicznych. Wynikiem takiego rozdziału mogą być produkty:
Proces wzbogacania można prowadzić w sposób:
W praktyce wykorzystuje się:

</doc>
<doc id="1145359" url="https://pl.wikipedia.org/wiki?curid=1145359" title="USS Recruit">
USS Recruit

Okręty US Navy o nazwie USS "Recruit":

</doc>
<doc id="1145360" url="https://pl.wikipedia.org/wiki?curid=1145360" title="USS Recruit (TDE-1)">
USS Recruit (TDE-1)

USS Recruit (TDE-1) – amerykański "okręt" szkolny. Zbudowany na lądzie w skali 1 do 3 był kopią niszczyciela eskortowego. Wszedł do służby 27 lipca 1949 i służył przez 18 lat jako jedyny "okręt" zbudowany na lądzie, który został oficjalnie przyjęty do służby. "Pływając" po morzu betonu w Morskim Centrum Szkoleniowym (ang. "Naval Training Center") w San Diego wyszkolił ponad 50 000 marynarzy w podstawach służby okrętowej i procedur pokładowych używanych na okrętach. Przeprowadzano szkolenia ze służby na mostku i wiele innych, ale nie prowadzono szkoleń z obsługi silników i śrub. Wycofany oficjalnie ze służby w marcu 1967, ale używany do celów szkolnych do momentu zamknięcia bazy w 1997.

</doc>
<doc id="1145370" url="https://pl.wikipedia.org/wiki?curid=1145370" title="Ignacy Cetner">
Ignacy Cetner

Ignacy Aleksander Cetner herbu Przerowa (ur. 1728, zm. 1787) – marszałek wielki koronny Królestwa Galicji i Lodomerii od 1783, wojewoda bełski od 1763, oboźny koronny (dworski) w 1762, starosta rożowski, hrabia cesarstwa od 20 marca 1782.
Życiorys.
Brat cioteczny biskupa Ignacego Krasickiego.
W 1740 został porucznikiem w 8. Regimencie Pieszym Domu Radziwiłłów. Wybierany posłem na sejmy w 1756, 1758, 1760, 1761. Był członkiem konfederacji Czartoryskich w 1764 roku.
W 1762 został kawalerem Orderu Orła Białego.
Był konsyliarzem konfederacji generalnej 1764 roku. W 1764 roku podpisał elekcję Stanisława Augusta Poniatowskiego z województwa bełskiego. Na sejmie koronacyjnym wniósł projekt ustawy o przyznaniu tytułów książęcych członkom rodu Poniatowskich. Członek Komisji Skarbowej Koronnej. W 1767 przystąpił do konfederacji radomskiej i wszedł w skład deputacji traktatowej. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. W 1768 roku wyznaczony z Senatu do Asesorii Koronnej. Od 1772 został poddanym austriackim. W 1775 mianowany cesarskim radcą tajnym. 
Jego rezydencją był Krakowiec, gdzie utrzymywał bogaty dwór i ogród "na stopę zagraniczną", z ogromną liczbą rzadkich roślin. Dwór i obyczaje panujące w nim za I. Cetnera sportretował Wincenty Pol w .
W 1766 jemu sprzedali cały klucz ożohowiecki, potem odkupił te dobra Jan Antoni Czarnecki, kasztelan bracławski. W 1778 kupił zlicytowane przez rząd austriacki dobra starostwa przemyskiego wraz z miastem Przemyśl (pozostawał w jego rękach do 1789). W latach 1786–1787 sprzedał dobra nadwórnańskie. 

</doc>
<doc id="1145375" url="https://pl.wikipedia.org/wiki?curid=1145375" title="Bertha Lamme">
Bertha Lamme

Bertha Lamme-Feicht (ur. w grudniu 1869 w Springfield (Ohio), zm. w listopadzie 1943) jedna z pierwszych w USA kobiet-inżynierów.
Studiowała na Wydziale Inżynierii i Mechaniki na Uniwersytecie Ohio, gdzie w 1893 jako pierwsza kobieta na tym uniwersytecie otrzymała dyplom inżyniera. Podjęła pracę w "Westinghouse Company", gdzie opracowywała plany silników w zespole inżynierów-elektryków kierowanym przez jej brata Benjamina i wyróżniała się umiejętnościami zawodowymi. Pracowała tam do 1905, kiedy wyszła za mąż za dyrektora Działu Inżynierii "Westinghouse Company" Russella Feichta. Od tej pory zajmowała się inżynierią tylko w domu. Jej córka Florence (urodzona w 1910) została fizykiem.
W 1973 na jej cześć ustanowiono stypendium "Westinghouse/Bertha Lamme Scholarships" .

</doc>
<doc id="1145379" url="https://pl.wikipedia.org/wiki?curid=1145379" title="Droga krajowa B500 (Niemcy)">
Droga krajowa B500 (Niemcy)

Droga krajowa 500 () – niemiecka droga krajowa przebiegająca na osi północ-południe od przejścia granicznego z Francją w Iffezheim do drogi B34 w Waldshut-Tiengen na południu Badenii-Wirtembergii przy granicy ze Szwajcarią.
Droga pokrywa się częściowo z otwartą w 1930 roku tzw. "Schwarzwaldhochstraße".
Planowana jest rozbudowa fragmentu pomiędzy Baden-Baden a przejściem granicznym z Francją w Iffezheim do drogi czteropasmowej i podniesienia do rangi autostrady.

</doc>
<doc id="1145385" url="https://pl.wikipedia.org/wiki?curid=1145385" title="Hermann Göring Werke">
Hermann Göring Werke



</doc>
<doc id="1145386" url="https://pl.wikipedia.org/wiki?curid=1145386" title="Werner Grahn">
Werner Grahn

Werner Grahn (ur. 5 stycznia 1884, zm. 28 maja 1947 w Landsberg am Lech) – niemiecki zbrodniarz wojenny, oficer niemieckiej policji kryminalnej i członek załogi obozu koncentracyjnego Mauthausen-Gusen. Osiągnął w SS stopień Unterscharführera.
Z zawodu policjant, był sekretarzem hitlerowskiej "Kriminalpolizei" ("Kripo"). Od lutego 1944 do 20 kwietnia 1945 był członkiem gestapo ("Politische Abteilung") w obozie Mauthausen. Grahn kierował wydziałem zajmującym się tłumaczeniami. Na krótko przed wyzwoleniem obozu brał udział w rozstrzelaniu więźniów, którzy mu podlegali. Uczestniczył również w innych egzekucjach, a także w przesłuchiwaniach.
Werner Grahn został osądzony w procesie załogi Mauthausen-Gusen (US vs. Johann Altfuldisch i inni) przez amerykański Trybunał Wojskowy i skazany na śmierć. Wyrok wykonano przez powieszenie w więzieniu Landsberg 28 maja 1947.

</doc>
<doc id="1145410" url="https://pl.wikipedia.org/wiki?curid=1145410" title="Hans Diehl">
Hans Diehl

Hans Robert Diehl (ur. 1913, zm. 28 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Unterscharführer.
Członek SS o nrze identyfikacyjnym 85305. Członek personelu Mauthausen od grudnia 1940 do grudnia 1944, gdzie pełnił służbę w obozowym gestapo ("Politische Abteilung"). Brał aktywny udział w zbrodniach popełnianych na więźniach obozu, kierując rozlicznymi egzekucjami i wielokrotnie biorąc udział w okrutnych przesłuchaniach. Miał w zwyczaju torturować więźniów specjalnym biczem.
Skazany na karę śmierci w procesie załogi Mauthausen-Gusen (US vs. Johann Altfuldisch i inni) przez amerykański Trybunał Wojskowy w Dachau. Diehl został stracony przez powieszenie pod koniec maja 1947 w więzieniu Landsberg.

</doc>
<doc id="1145425" url="https://pl.wikipedia.org/wiki?curid=1145425" title="Gargantua i Pantagruel">
Gargantua i Pantagruel

Gargantua i Pantagruel, pełny tytuł "Życie Gargantui i Pantagruela" (oryg. fr. "La vie de Gargantua et de Pantagruel") – pięciotomowa powieść François Rabelais'go opisująca losy dwóch olbrzymów: Gargantui i jego syna Pantagruela.
Okoliczności powstania utworu.
Według własnych wspomnień, Rabelais w 1532 kupił na targu w Lyonie anonimowe "Wielkie i szacowne kroniki ogromnego olbrzyma Gargantui", oparte na znanej już od kilku stuleci legendzie ludowej. Popularność prymitywnej historii zachęciła go tym samym do napisania własnego dalszego ciągu losów syna Gargantui – Pantagruela (pełny tytuł: "Les horribles et épouvantables faits et prouesses du très renommé Pantagruel Roi des Dipsodes, fils du Grand Géant Gargantua"), a po tym, gdy i one odniosły wielki sukces czytelniczy – do napisania własnej wersji historii starszego z olbrzymów. W 1546 została wydana Księga Trzecia, a w 1548 – Księga Czwarta stanowiące kontynuację pierwszego tomu. W 1564, już po śmierci pisarza, jego wydawca skompilował z zachowanych notatek Księgę Piątą. Jej autorstwo pozostaje przedmiotem kontrowersji. 
Rabelais podpisał "Pantagruela" pseudonimem Alcofribas Nasier, będącym anagramem jego własnego nazwiska i imienia. 
Cechy utworu.
"Gargantua i Pantagruel" napisany jest językiem ludowym, niestroniącym od wulgaryzmów; równocześnie Rabelais, znający doskonale łacinę i grekę, wprowadził do utworu szereg neologizmów zbudowanych na bazie słów z języków martwych. Autor prowadzi grę ze średniowieczną tradycją utworów jarmarcznych, szeroko posługując się groteską w opisie i charakterystyce bohaterów, a także w konstruowaniu fabuły, opartej na szeregu absurdalnych i niewybrednych wydarzeń. Rabelais odwraca tradycyjną hierarchię wartości, czerpiąc bogato z kultury niskiej i odrzucając literackie konwencje epoki, w opisie bohaterów skupia się na cechach wcześniej zaniedbywanych czy uznawanych za niegodne, przesadnie eksponując ich fizyczność. Równocześnie Rabelais, mimo bezpośredniego, czy wręcz obscenicznego sposobu zwracania się do czytelnika, w przedmowie sugeruje (poprzez porównanie do ozdobnych pudełek-Sylenów), że mimo takiej formy jego dzieło zawiera cenne przesłanie i nie powinno być lekceważone. Umożliwia to lekturę "Gargantui i Pantagruela" na kilku poziomach znaczeniowych. 
Na przestrzeni całego utworu Rabelais parodiuje średniowieczny schemat "chanson de geste" – opisuje cudowne narodziny Gargantui przez ucho, dzieciństwo pełne zapowiedzi przyszłego bohaterstwa, czyny wojenne, wreszcie założenie opactwa według nowej reguły, odwracającej wszystkie dotychczasowe zasady życia monastycznego. "Księga Trzecia" zbliża się do satyry społecznej i obyczajowej, podczas gdy "Księga Czwarta" i "Piąta" parodiują średniowieczne motywy podróży.
Ciekawą cechą utworu, na którą zwrócił uwagę już jego tłumacz, Tadeusz Boy-Żeleński, jest upodobanie Rabelais'go (będącego zresztą lekarzem) do roztaczania swojej wiedzy anatomicznej, szczególnie w opisach krwawych scen bitewnych. Za przykład może posłużyć fragment XLIV rozdziału "Gargantui": "(...) od jednego zamachu rozwalił mu głowę, przecinając czaszkę wzdłuż kości skalistej i zdzierając obie kości ciemieniowe i szew sagittalny z wielką częścią kości potylicznej; co czyniąc przekrajał mu obie półkule mózgu i otworzył głęboko dwie tylne komory mózgowia, czaszka zaś obwisła mu na ramionach, trzymając się z tyłu na błonie okostnej, jakoby biret doktorski, czarny z wierzchu, a wewnątrz czerwony."

</doc>
<doc id="1145427" url="https://pl.wikipedia.org/wiki?curid=1145427" title="Topniki">
Topniki



</doc>
<doc id="1145428" url="https://pl.wikipedia.org/wiki?curid=1145428" title="Trójnóż">
Trójnóż

Trójnóż – maszyna introligatorska umożliwiająca okrawanie bloków książkowych z jednej, dwóch lub trzech stron w czasie jednego taktu maszyny.
Trójnóż wynaleziono w 1877 roku. Było to drogie urządzenie, dlatego posiadały go tylko duże introligatornie. Jedną z nich była lwowska introligatornia Ossolineum, która kupiła trójnóż w 1912 roku w lipskiej fabryce Krausego. Trójnóż umożliwia przycięcie bloku książki jednocześnie z trzech stron. 

</doc>
<doc id="1145430" url="https://pl.wikipedia.org/wiki?curid=1145430" title="Josef Leeb">
Josef Leeb

Josef Leeb (ur. 3 stycznia 1911, zm. 27 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen oraz SS-Unterscharführer (nr identyfikacyjny w SS: 296488).
Członek Waffen-SS od 7 września 1939, należał do personelu Mauthausen od 15 sierpnia 1941 do marca 1945. Pełnił służbę w obozowym gestapo ("Politische Abteilung"). Leeb brał udział w egzekucjach i maltretował więźniów.
Skazany przez amerykański Trybunał Wojskowy w procesie załogi Mauthausen-Gusen (US vs. Johann Altfuldisch i inni) na karę śmierci przez powieszenie i stracony w więzieniu Landsberg 27 maja 1947.

</doc>
<doc id="1145432" url="https://pl.wikipedia.org/wiki?curid=1145432" title="Geranium robertianum">
Geranium robertianum



</doc>
<doc id="1145433" url="https://pl.wikipedia.org/wiki?curid=1145433" title="P/Soho">
P/Soho



</doc>
<doc id="1145442" url="https://pl.wikipedia.org/wiki?curid=1145442" title="Anthony Horowitz">
Anthony Horowitz

Anthony Horowitz (ur. 5 kwietnia 1955 w Stanmore) – angielski pisarz i scenarzysta.
Życiorys.
Zadebiutował jako pisarz w 1978 powieścią "Enter Frederick K Bower". Tworzy książki dla dzieci, takie jak cykl "Alex Rider " czy "The Diamond Brothers", ponadto thrillery i powieści z gatunku mystery. Jest autorem serii Księgi Pięciorga. Jako scenarzysta stworzył między innymi cykl adaptacji powieści Agaty Christie z postacią detektywa Herkulesa Poirota dla telewizji ITV oraz kilka odcinków serii trzeciej Robina z Sherwood.
W listopadzie 2011 roku nakładem wydawnictwa Rebis ukazała się jego książka "Dom Jedwabny", opisująca nowe przygody Sherlocka Holmesa.

</doc>
<doc id="1145444" url="https://pl.wikipedia.org/wiki?curid=1145444" title="Jelcz M083C Libero">
Jelcz M083C Libero

Jelcz M083C Libero – niskowejściowy autobus miejski klasy midi o dwóch drzwiach otwieranych do środka w układzie 1-2-0, który po raz pierwszy został zaprezentowany w 2006 roku. Produkowany w latach 2007-2008 przez firmę Jelcz w Jelczu-Laskowicach. Przeznaczony jest do przewozów na liniach miejskich i trasach podmiejskich o niewielkim obciążeniu.
Historia autobusu.
"Jelcz M083C Libero" nie jest całkowicie nowym autobusem miejskim jaki powstał w JZS.
Jego korzenie sięgają 2000 r., kiedy podczas Międzynarodowych Targów Poznańskich Autosan zaprezentował prototyp autobusu miejskiego "A613MN", zbudowanego w oparciu o podwozie "Csepel 613" (stąd jego nazwa). Kolejny zmodernizowany, m.in. wydłużony, prototyp oparty o własne podwozie firmy Autosan pokazano podczas Wystawy Komunikacji Miejskiej w Łodzi w 2002 r., jako "Autosan A0808MN Koliber". W 2002 roku podjęto w ramach spółki Polskie Autobusy decyzję o specjalizacji, w ramach której autobusy miejskie przypadły firmie Jelcz. 
W tym czasie zmalała sprzedaż autobusów Jelcz i firma znalazła się w trudnej sytuacji.
Termin rozpoczęcia produkcji modelu wciąż przenoszono.
Dopiero poprawa sytuacji w segmencie autobusów miejskich w latach 2004-2006 umożliwiła dalsze prace w Jelczu. W dalszych pracach wykorzystano uniwersalne podwozie modelu Autosan A0808T Gemini. Nadwozie było stylizowane przez pracowników Wydziału Architektury Wnętrz i Wzornictwa Przemysłowego wrocławskiej Akademii Sztuk Pięknych.
Przednia oś portalowa firmy LAF została zawieszona na dwóch miechach pneumatycznych, dwóch amortyzatorach uzupełnionych stabilizatorem przechyłu. Tylny most napędowy firmy Meritor został zawieszony na czterech miechach pneumatycznych, czterech amortyzatorach wraz ze stabilizatorem przechyłu.
Konstrukcję podwozia modelu „Libero” stanowi rama podłużnicowo - kratownicowa, połączona integralnie z nadwoziem. Konstrukcja nadwozia powstaje z nierdzewnych rur stalowych, łączonych ze sobą poprzez spawanie. Poszycie zewnętrzne stanowią blachy nierdzewne oraz tworzywa sztuczne w ścianie przedniej i tylnej, klejone do szkieletu. Klapy boczne oraz tylną wykonano z aluminium. W „Libero” istnieje możliwość zastosowania m.in. klimatyzacji i monitoringu przedziału pasażerskiego.
 
Oficjalna premiera gotowego autobusu Jelcz M083 Libero nastąpiła 4 października podczas wystawy Transexpo 2006 w Kielcach. Jesienią 2007 roku „Libero” był wystawiany na targach motoryzacyjnych w Wielkiej Brytanii. 
Na początku 2008 roku do firmy Mobilis dostarczono 33 sztuki tego modelu z przeznaczeniem dla linii na peryferiach Warszawy. Na przełomie września i października zostały dostarczone 3 Jelcze Libero zakupione przez MKS Skarżysko-Kamienna. Szacowany przez producenta popyt na „Libero” to około 50 sztuk rocznie. Uruchomienie produkcji tego modelu nie oznaczało zakończenia produkcji Jelcza M081MB „Vero”, który miał pozostać tańszą alternatywą.
W październiku 2008 roku wraz z bankructwem zakładów Jelcz produkcję tego modelu przejął Autosan, gdyż właścicielem praw do tej konstrukcji jest spółka Polskie Autobusy. Pod nazwą Autosan A0808MN Sancity (oznaczenie fabryczne A0808MN.04.01) został przedstawiony na kieleckich targach Transexpo 2008. Pierwszy egzemplarz tego modelu pod marką "Autosan" trafił do szwedzkiego odbiorcy. Produkcja seryjna modelu Autosan A0808MN Sancity rozpoczęta została pod koniec 2008 roku. W 2009 roku zmieniono oznaczenie na Autosan M09LE Sancity. W 2010 roku przeprowadzono lifting nadwozia, polegający na zmianie wyglądu ścian przedniej i tylnej. Pojazd ten obecnie nosi nazwę Autosan Sancity 9LE.

</doc>
<doc id="1145449" url="https://pl.wikipedia.org/wiki?curid=1145449" title="Jelcz M083C">
Jelcz M083C



</doc>
<doc id="1145451" url="https://pl.wikipedia.org/wiki?curid=1145451" title="Autosan A613MN">
Autosan A613MN



</doc>
<doc id="1145452" url="https://pl.wikipedia.org/wiki?curid=1145452" title="Scutellosaurus">
Scutellosaurus



</doc>
<doc id="1145453" url="https://pl.wikipedia.org/wiki?curid=1145453" title="Autosan A0808MN">
Autosan A0808MN

Autosan A0808MN Sancity – niskowejściowy autobus miejski klasy midi produkowany od jesieni 2008 do połowy 2009 roku w Sanoku przez firmę Autosan. Jego poprzednikiem produkowanym z wykorzystaniem podwozia firmy Autosan był model Jelcz M083C Libero, a następcami są nieco zmodernizowane modele "Autosan M09LE Sancity" i "Autosan Sancity 9LE". A0808MN Sancity oraz jego późniejsze wersje przeznaczone są do przewozów na liniach miejskich i trasach podmiejskich o niewielkim obciążeniu.
Historia autobusu.
Prototypy.
Jego korzenie sięgają 2000 roku, kiedy podczas Międzynarodowych Targów Poznańskich firma Autosan zaprezentowała prototyp niskowejściowego autobusu miejskiego Autosan A613MN Mini, zbudowanego w oparciu o podwozie "Csepel 613.04" (stąd jego nazwa). Był to pierwszy autobus niskowejściowy firmy Autosan. Nadwozie wyposażono w otwierane do środka drzwi w układzie 1-2-0. Autobus napędzał 4-cylindrowy silnik Cummins B 135-20 Euro 2 o pojemności 5,9 dm³ i mocy maksymalnej 100 kW (136 KM), zblokowany z 6-biegową manualną skrzynią biegów ZF 6S-36. Miał on długość 7850 mm, szerokość 2400 mm i wysokość 2630 mm. Konstrukcję nośną nadwozia zbudowano ze stalowych rur o przekroju zamkniętym łączonych ze sobą poprzez spawanie. Dach i ściany boczne wykonano z aluminium, a ściany przednią i tylną z tworzyw sztucznych.
Wykonano 4 prototypy takich autobusów, z które trafiły m.in. do PKS Bydgoszcz.
Autobus cieszył się dużym zainteresowaniem potencjalnych nabywców, lecz kłopoty firmy Csepel – dostarczającej podwozia tych autobusów spowodowały, że Autosan musiał oprzeć autobus o inne podwozie. Rozważano współpracę z turecką firmą "BMC", lecz ostatecznie Autosan postanowił opracować własne podwozie do tego modelu.
Zmodernizowany pojazd można było zobaczyć podczas Wystawy Komunikacji Miejskiej w Łodzi w 2002 r., już jako Autosan A0808MN Koliber. Od poprzedniego modelu różnił się on innym wyglądem ściany przedniej oraz zwiększonym o 150 mm rozstawem osi. Długość wynosiła 8000 mm. Zastosowano 4-cylindrowy silnik Cummins ISBe-150 31 Euro 3 o mocy maksymalnej 110 kW (149 KM), współpracujący z mechaniczną, 6-stopniową skrzynią biegów ZF 6S-890. Stylizację wykonała sanocka firma projektowa "Apis Atelier".
Wykonano 2 prototypowe egzemplarze tego autobusu, z czego jeden trafił w 2004 roku do MPK Opoczno. Także i ten model nie wszedł do produkcji.
Po utworzeniu firmy Polskie Autobusy, koordynującej rozwój firm i sprzedaż autobusów marek Autosan i Jelcz, w 2002 roku podjęto decyzję o specjalizacji w produkcji. W jej ramach produkcję autobusów miejskich, z nielicznymi wyjątkami dla miejskich odmian najmniejszych autobusów serii H7, przeniesiono do firmy Jelcz. Ze względu na kłopoty finansowe firmy Jelcz, prototyp autobusu Jelcz M083C Libero powstał dopiero w 2006 roku. W 2007 roku zaprezentowano seryjną wersję tego modelu, a w 2008 roku rozpoczęto jego produkcję. Bazował on na podwoziu autobusu Autosan A0808T Gemini produkowanym w Sanoku.
Modele seryjne.
W październiku 2008 roku wraz z ogłoszeniem upadłości zakładów Jelcz produkcję tego modelu przejął Autosan (gdyż właścicielem praw do tej konstrukcji jest spółka Polskie Autobusy). Pojazd ten obecnie nosi nazwę Autosan A0808MN Sancity (oznaczenie fabryczne A0808MN.04.01) i został przedstawiony na kieleckich targach Transexpo 2008. W Sanoku w 2008 roku zbudowano co najmniej jeden egzemplarz tego autobusu, który nie posiada większych różnic stylistycznych w stosunku do Jelcza M083C. Autobus ten trafił do szwedzkiego odbiorcy. Produkcja seryjna modelu Autosan A0808MN Sancity rozpoczęta została pod koniec 2008 roku.
Konstrukcję podwozia modelu „Sancity” stanowi rama podłużnicowo-kratownicowa, połączona integralnie z nadwoziem. Konstrukcja nadwozia powstaje z nierdzewnych rur stalowych, łączonych ze sobą poprzez spawanie. Poszycie zewnętrzne stanowią blachy nierdzewne oraz tworzywa sztuczne w ścianie przedniej i tylnej, klejone do szkieletu. Klapy boczne oraz tylną wykonano z aluminium. W „Sancity” istnieje możliwość zastosowania m.in. klimatyzacji i monitoringu przedziału pasażerskiego.
Przednia oś portalowa firmy LAF została zawieszona na dwóch miechach pneumatycznych, dwóch amortyzatorach uzupełnionych stabilizatorem przechyłu. Tylny most napędowy firmy Meritor został zawieszony na czterech miechach pneumatycznych, czterech amortyzatorach wraz ze stabilizatorem przechyłu.
Do napędu modelu A0808MN.04.01 przewidziano silnik Cummins ISBe4 160B Euro 4 o mocy maksymalnej 118 kW (160 KM) osiąganej przy 2500 obr./min. Jednostka ta zblokowana jest z 6-biegową manualną skrzynią ZF 6S-700BO lub w wyposażeniu opcjonalnym z 6-biegową skrzynią automatyczną Allison T280R. W I kwartale 2009 roku do oferty dołączyła odmiana A0808MN.05.01 wyposażona w spełniający normę czystości spalin Euro 5, silnik Cummins ISB4.5e5 185B o mocy maksymalnej 136 kW (185 KM), który współpracuje z 6-biegową manualną skrzynią ZF 6S-1010BO lub podobnie jak wersja z silnikiem Euro 4 z automatyczną przekładnią Allison T280R.
Podczas wystawy komunikacyjnej w Łodzi w ramach konkursu "Złote Koła Komunikacji Miejskiej" 20 września 2000 model Autosan A613MN otrzymał wyróżnienie „Złote Koła”.
Szacowany przez firmę Jelcz popyt krajowy na „Libero” wynosił około 50 sztuk rocznie. Sprzedaż w 2008 roku nowych egzemplarzy wyniosła 44 szt. (z prototypowymi modelami testowymi z lat 2006-2007 – 46 szt.), mimo bankructwa firmy Jelcz w październiku 2008 roku. Podobny poziom sprzedaży zakładała firma Autosan z modelem „Sancity”. Autobusy niskowejściowe są również popularne na rynku Szwedzkim i Słowackim, gdzie Autosan eksportuje swoje pojazdy.
W 2009 roku rozpoczęto produkcję modelu "A0808MN" wyposażonego w instalację elektryczną w całości opartą o magistralę CAN. Pierwszy tak zmodernizowany egzemplarz trafił do MZK Kutno.
Autosan M09LE Sancity / Autosan Sancity 9LE.
W II kwartale 2009 roku, przy okazji homologacji autobusu z silnikiem spełniającym normę Euro 5 zmieniono nazwę tego modelu na Autosan M09LE Sancity. Czasem jest on nazywany "Sancity 9". Wprowadzono wówczas deskę rozdzielczą Siemens VDO oraz sterowanie manualnej skrzyni biegów ZF 6S-1010BO za pomocą joysticka w miejsce dotychczasowego długiego drążka. Zmiany objęły również układ jezdny, gdzie zastosowano nowy most napędowy firmy DANA. 16 września 2009 roku na targach "Transexpo 2009" w Kielcach zaprezentowano wersję modelu M09LE Sancity wyposażoną w silnik Cummins ISB4.5EV 185B spełniający normę czystości spalin EEV. W październiku 2010 roku zmieniono oznaczenie tego modelu na Autosan Sancity 9LE oraz przeprowadzono modernizację, polegającą na zastosowaniu nowego wzoru ściany czołowej oraz tylnej. Zmiany te mają na celu unifikację stylistyki z większymi autobusami serii Autosan Sancity 12Lx. Pierwszymi odbiorcami zmodernizowanych pojazdów są przedsiębiorstwa ZMKS Jasło oraz MKS Sanok. W tym samym okresie wprowadzono do oferty wersję o układzie drzwi 1-1-0, stworzoną w celu spełnienia oczekiwań odbiorców ze Szwecji, obsługujących linie podmiejskie i lokalne. Wyposażenie dodatkowe modelu Sancity 9LE obejmuje klimatyzator stanowiska kierowcy, klimatyzację przestrzeni pasażerskiej, poręcze malowane proszkowo, system liczenia pasażerów oraz instalację gaśniczą komory silnika. 17 września 2013 podczas targów Transexpo 2013 zaprezentowano model Sancity 9LE wyposażony w spełniający wymagania normy emisji spalin Euro 6 silnik Cummins ISB4.5E6 210B o mocy maksymalnej 154 kW (210 KM).
Użytkownicy modelu.
Prototypy są obecnie eksploatowane przez następujące przedsiębiorstwa:
Modele seryjne są obecnie eksploatowane przez następujące przedsiębiorstwa:

</doc>
<doc id="1145455" url="https://pl.wikipedia.org/wiki?curid=1145455" title="Wilhelm Müller">
Wilhelm Müller



</doc>
<doc id="1145458" url="https://pl.wikipedia.org/wiki?curid=1145458" title="Josei-manga">
Josei-manga

 – rodzaj mangi i anime, który opowiada o codziennym życiu kobiet w Japonii i jest skierowany do starszych nastolatek i dojrzałej widowni żeńskiej.
Głównymi bohaterkami są najczęściej dorosłe kobiety, rzadziej uczennice i nastolatki.
W Japonii na określenie tego rodzaju twórczości używa się także zwrotu pochodzącego z języka angielskiego: , w skrócie .

</doc>
<doc id="1145463" url="https://pl.wikipedia.org/wiki?curid=1145463" title="Ostra białaczka mieloblastyczna">
Ostra białaczka mieloblastyczna



</doc>
<doc id="1145464" url="https://pl.wikipedia.org/wiki?curid=1145464" title="Rozłącznik">
Rozłącznik

Rozłącznik (ang. "switch") – połącznik przeznaczony do włączania i wyłączania określonych prądów roboczych, w tym również przeciążeniowych, zdolny do długotrwałego przewodzenia swego znamionowego prądu cieplnego oraz do krótkotrwałego przewodzenia określonych prądów zwarciowych.
Jest to łącznik elektryczny używany do wyłączania prądów roboczych, o wartościach nieprzekraczających dziesięciokrotnej wartości prądu znamionowego. W przypadku rozłączników niskonapięciowych czynności łączeniowe mogą być określane kategorią użytkowania i klasą rozłącznika. 
Rozłącznik bezpiecznikowy oraz rozłącznik z bezpiecznikami posiadają funkcję zabezpieczenia elektrycznego w postaci bezpiecznika elektrycznego.
Przykładem rozłącznika jest stycznik.

</doc>
<doc id="1145465" url="https://pl.wikipedia.org/wiki?curid=1145465" title="Pałeczki Auera">
Pałeczki Auera

Pałeczki Auera (ang. Auer rods) – twory znajdywane w cytoplazmie blastów ostrej białaczki mieloblastycznej. Są patognomoniczne dla tego nowotworu. Widoczne są w barwieniu metodą Pappenheima jako cienkie, azurochłonne pałeczki. Przypuszczalnie są ziarnistościami lizosomalnymi zawierającymi peroksydazę i fosfatazę kwaśną. Zostały opisane przez amerykańskiego fizjologa Johna Auera (1875-1948) w 1906 roku.
Nie występują nigdy w limfoblastach i służą do diagnostyki różnicowej ostrych białaczek granulocytarnych i limfoblastycznych.

</doc>
<doc id="1145467" url="https://pl.wikipedia.org/wiki?curid=1145467" title="Supersentai">
Supersentai



</doc>
<doc id="1145469" url="https://pl.wikipedia.org/wiki?curid=1145469" title="Zespół Pelgera-Hueta">
Zespół Pelgera-Hueta



</doc>
<doc id="1145470" url="https://pl.wikipedia.org/wiki?curid=1145470" title="Still Life (album The Rolling Stones)">
Still Life (album The Rolling Stones)

Still Life – czwarty album w USA, a trzeci album koncertowy w Wielkiej Brytanii grupy Rolling Stones. Jest to zapis różnych koncertów z trasy American Tour 1981.
Listy przebojów.
Album
Single

</doc>
<doc id="1145474" url="https://pl.wikipedia.org/wiki?curid=1145474" title="Dorcas Ndasaba">
Dorcas Ndasaba

Dorcas Ndasaba (ur. 31 marca 1971 w Nairobi) – siatkarka, reprezentantka Kenii. Gra w zespole Kenya Commercial Bank na pozycji przyjmującej.
Zawodniczka mierzy 174 cm, waży 73 kilogramy. Zasięg w ataku: 310 cm, w bloku: 306 cm.
Uważana jest za najlepszą zawodniczkę reprezentacji Kenii, z którą występowała na Igrzyskach Olimpijskich, Pucharze Świata, Mistrzostwach Świata i Mistrzostwach Afryki. W 2007 roku została wybrana najlepszą zawodniczką afrykańskiego czempionatu, zaś na mistrzostwach w 2003 roku została najlepiej atakującą zawodniczką imprezy.

</doc>
<doc id="1145477" url="https://pl.wikipedia.org/wiki?curid=1145477" title="Chori Chori Chupke Chupke">
Chori Chori Chupke Chupke

Chori Chori Chupke Chupke (hindi: चोरी चोरी चुपके चुपके, urdu: چوری چوری چپکے چپکے, niemiecki: "Das Liebesdreieck", "Heimlich und verborgen", "Still und heimlich", dosł. tłumaczenie:"Skrycie, skrycie, potajemnie") – indyjski dramat miłosny z 2001 Bollywood wyreżyserowany przez braci Abbas-Mustan, twórców m.in. "Baazigar" (1993) czy "36 China Town" (2006). W rolach głównych Salman Khan, Rani Mukerji i Preity Zinta. "Chori Chori Chupke Chupke" to chyba pierwszy film poruszający kontrowersyjny temat zapewnienia sobie potomstwa przy wykorzystaniu matki zastępczej. Mówi też o cenie, jaką płacą za to wszyscy troje: spragnione dzieci małżeństwo i ofiarowująca im własne dziecko kobieta. To film o poświęceniu jako najwyższym wymiarze miłości.
Piosenki.
Muzykę do filmu skomponował Anu Malik, twórca muzyki do takich filmów jak: "Bride and Prejudice", "Biwi No.1", "Zakochać się jeszcze raz", "Umrao Jaan", "Fida", "Jestem przy tobie", "Aśoka Wielki", "Fiza", "Refugee", "Akele Hum Akele Tum", "Ram Jaane", "Chamatkar", "Baazigar", "Baadshah" i "Duplicate".

</doc>
<doc id="1145478" url="https://pl.wikipedia.org/wiki?curid=1145478" title="Układ HLA">
Układ HLA



</doc>
<doc id="1145481" url="https://pl.wikipedia.org/wiki?curid=1145481" title="Ostre poprzetoczeniowe uszkodzenie płuc">
Ostre poprzetoczeniowe uszkodzenie płuc

Ostre poprzetoczeniowe uszkodzenie płuc (ang. transfusion related acute lung injury, TRALI) – powikłanie występujące po przetoczeniu preparatów krwiopochodnych, polegające na ostrym, niekardiogennym obrzęku płuc. Etiologia TRALI jest nieznana; być może powikłanie spowodowane jest obecnością przeciwciał dla antygenów układu HLA lub antygenów granulocytarnych we krwi dawcy. Objawami TRALI są: nagła, silna duszność, kaszel, dreszcze, gorączka, spadek lub wzrost ciśnienia tętniczego. Śmiertelność w TRALI wynosi 6–9%. TRALI występuje z częstością 1:2000–5000 przetoczeń. W diagnostyce różnicowej należy uwzględnić zespół ostrej niewydolności oddechowej. W leczeniu stosuje się tlenoterapię i wentylację mechaniczną.

</doc>
<doc id="1145482" url="https://pl.wikipedia.org/wiki?curid=1145482" title="TRALI">
TRALI



</doc>
<doc id="1145483" url="https://pl.wikipedia.org/wiki?curid=1145483" title="Kodeks Stabilności Fiskalnej">
Kodeks Stabilności Fiskalnej

W roku 1999 brytyjski minister finansów w gabinecie Tony’ego Blaira, Gordon Brown, doprowadził do uchwalenia Kodeksu Stabilności Fiskalnej (ang. "Code for Fiscal Stability"). Miał on na celu zminimalizowanie pokusy manipulowania przez polityków polityką pieniężną.
Kodeks stabilności fiskalnej.
Kodeks Stabilności Fiskalnej stawia przed rządem tzw. cel średniookresowy, będący zobowiązaniem do finansowania wszystkich bieżących wydatków bieżących wpływów budżetowych. Zatem deficyt budżetowy, którego źródłem pokrycia byłby wzrost zadłużenia jest dopuszczalny jedynie w celu finansowania inwestycji sektora publicznego.
Wyznaczenie średniookresowego celu dla rządu uzasadnia się tym, iż rzeczywista wielkość deficytu budżetowego często podlega znacznym wahaniom podczas trwania cyklu koniunkturalnego, nawet pomimo niezmienionych stawek podatkowych. Zastosowana przez Browna „złota reguła” finansów publicznych oznacza, iż wraz z powiększaniem się długu publicznego w długim okresie (na skutek finansowania inwestycji publicznych z deficytu) zwiększana powinna być produkcja i powinny rosnąć wpływy z podatków, najlepiej bez uciekania się do zwiększenia stawek podatkowych.

</doc>
<doc id="1145486" url="https://pl.wikipedia.org/wiki?curid=1145486" title="Gustav Kreindl">
Gustav Kreindl

Gustav Kreindl (ur. 21 lipca 1903, zm. 27 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Unterscharführer.
Austriak z pochodzenia, był członkiem Waffen-SS od 15 października 1944. Od 1 kwietnia 1944 do 5 maja 1945 pełnił służbę w szpitalu w "Ebensee", podobozie Mauthausen. Był współodpowiedzialny za śmierć wielu osób na skutek złych warunków panujących w szpitalu. Niejednokrotnie znęcał się także nad chorymi więźniami.
Kreindl został skazany w procesie załogi Mauthausen-Gusen (US vs. Johann Altfuldisch i inni) przez amerykański Trybunał Wojskowy na karę śmierci. Wyrok wykonano przez powieszenie w więzieniu Landsberg 27 maja 1947.

</doc>
<doc id="1145487" url="https://pl.wikipedia.org/wiki?curid=1145487" title="Niedokrwistość tarczowatokrwinkowa">
Niedokrwistość tarczowatokrwinkowa



</doc>
<doc id="1145494" url="https://pl.wikipedia.org/wiki?curid=1145494" title="Danger Gang">
Danger Gang

Danger☆Gang (jap. デンジャー☆ギャング) – czteroosobowa japońska grupa pochodząca z Tokio. Zespół wyróżnia się tym, że w jego skład wchodzą same kobiety, co jest rzadkością na zdominowanej przez mężczyzn scenie nurtu muzycznego visual kei.
Historia.
Danger☆Gang został założony przez wokalistkę Waka, gitarzystkę Hiko, perkusistkę Rei oraz występującą w charakterze supportu basistkę Ka-e we wrześniu 2002 roku. Koncertować zaczęły dopiero w styczniu 2003. Wtedy też Ka-e została oficjalną członkinią zespołu. Ich pierwszy występ na żywo miał miejsce 15 stycznia w Takadanobaba Area (Tokio). Pierwszy singiel grupy, "Danger☆Gang no theme", został wydany 26 marca, w dniu kiedy zespół dawał koncert.
Thera zastąpiła Ka-e w styczniu 2005.

</doc>
<doc id="1145499" url="https://pl.wikipedia.org/wiki?curid=1145499" title="Zespół szarych płytek">
Zespół szarych płytek

Zespół szarych płytek (ang. grey platelet syndrome, GPS) – rzadka anomalia polegająca na zmniejszeniu liczby lub całkowitym braku ziarnistości α płytek krwi.

</doc>
<doc id="1145503" url="https://pl.wikipedia.org/wiki?curid=1145503" title="Senat (Bahamy)">
Senat (Bahamy)

Senat – izba wyższa parlamentu Bahamów, złożona z 16 członków powoływanych przez gubernatora generalnego. Dziewięciu kandydatów wskazuje gubernatorowi premier, czterech lider opozycji, zaś trzy ostatnie mandaty obaj ci politycy obsadzają w drodze wzajemnych konsultacji. Takie rozwiązanie powoduje, że partia posiadająca przewagę w Izbie Zgromadzenia i tym samym rządząca, zawsze dominuje także w Senacie. Kadencja Senatu powiązania jest ściśle z kadencją izby niższej. Jej maksymalna długość wynosi zatem 5 lat, jednak niemal w każdej chwili parlament może zostać rozwiązany przez gubernatora generalnego, działającego na wniosek premiera.

</doc>
<doc id="1145514" url="https://pl.wikipedia.org/wiki?curid=1145514" title="John Fante">
John Fante

John Fante (ur. 8 kwietnia 1909 w Denver, Kolorado, zm. 8 maja 1983 w Los Angeles) był amerykańskim pisarzem pochodzenia włoskiego, scenarzystą i autorem krótkich opowiadań. Choć ceniony przez krytyków - uznawany wręcz za jednego z najwybitniejszych pisarzy amerykańskich XX wieku - przez większość życia musiał utrzymywać się z pisania scenariuszy dla Hollywood.
Życiorys.
Syn włoskiego murarza urodzonego w Torricella Peligna, Nicola Fante, i Mary Capolungo, urodzonej w Chicago. Jego dzieciństwo zostało zdeterminowane przez biedę, otoczenie wrogo nastawione do jego pochodzenia, pijaństwo ojca i głęboką religijność matki – co widocznie zaważyło na jego późniejszej twórczości. Uczęszczał do różnych szkół katolickich w Boulder, w stanie Kolorado oraz krótko na Uniwersytet Kolorado.
W 1929 opuścił uniwersytet i przeniósł się do południowej Kalifornii, by tam poświęcić się pisaniu. Żył i pracował w wielu zawodach, m.in. w fabryce konserw, w dzielnicach Wilmington, Long Beach oraz Bunker Hill (w budynku przy 826 S.Berendo) w Los Angeles. Poznał tam dogłebnie środowiska mniejszości narodowych, takich jak włoskie, meksykańskie czy filipińskie. Pozwoliło mu to w przyszłości na dodanie autentyzmu swoim postaciom.
W 1937 ożenił się z poetką Joyce Smart, która powiła mu czwórkę dzieci - trzech chłopców i jedną dziewczynkę. Od tego momentu, aby utrzymać rodzinę, zaczął pracować jako scenarzysta w Hollywood. Zajęcie to nie dostarczało mu spełnienia, jednak w zupełności się mu poświęcił i przez następne dwanaście lat nie wydał żadnej powieści.
W 1955 zdiagnozowano u niego cukrzycę, która w 1977 doprowadziła do ślepoty pisarza oraz amputacji obu nóg.
W 1957 Fante odwiedził Włochy, by tam pracować nad scenariuszem do filmu "Dino De Laurentiis".
Lata przepracowane dla pogardzanego przez pisarza Hollywood zaczęły załamywać go psychicznie. Doprowadziło to do nadużywania alkoholu przez scenarzystę, pogorszenia zdrowia oraz przepełnienia cynizmem. Mimo to, przed śmiercią wydał jeszcze jedną książkę, "Dreams From Bunker Hill", którą, z powodu ślepoty, dyktował każdego ranka żonie.
W 1987 został pośmiertnie nagrodzony przez PEN Club za całokształt twórczości.
Uważany jest za jednego z pierwszych amerykańskich pisarzy, którzy sportretowali ciężkie warunki życia ówczesnego Los Angeles. Na jego twórczość literacką silnie oddziaływał Fiodor Dostojewski, Knut Hamsun, Sherwood Anderson czy H.L. Mencken. Jego pisarstwo miało widoczny wpływ na Charlesa Bukowskiego, Billy’ego Childisha, Michaela Tolkina oraz głównego przedstawiciela pokolenia bitników, Jacka Kerouaca.
Syn Johna Fantego, , jest także pisarzem, kontynuującym zwyczaj ojca pisana na wpół autobiograficznych opowiadań.
Twórczość.
Po wielu nieudanych próbach opublikowania swoich prac w wysoce cenionym magazynie, "The American Mercury", jego krótkie opowiadanie "Altar Boy" zostało, w 1932 roku, przyjęte przez redaktora naczelnego, H.L. Meckena. Później drukował także w "Atlantic Monthly", "Saturday Evening Post", "Colier's", "Harper’s" i "Esquire"
Niewątpliwie jego najpopularniejszą powieścią jest, oparty na wątkach autobiograficznych, "Pył" ("Ask the Dust") wydany w 1939 roku i stanowiący drugą pozycję ze zbioru "The Saga of Arturo Bandini". Przez wielu krytyków uznawany za jedną z najważniejszych książek o miłości w literaturze amerykańskiej. Arturo Bandini służył jako alter ego pisarza jeszcze w trzech innych powieściach. "Wait Until Spring, Bandini" wydana w 1938, zyskała tytuł najlepszej książki roku. "The Road to Los Angeles" jest chronologicznie pierwszą powieści Johna Fantego, lecz została wydana po raz pierwszy dopiero w 1985, bowiem wcześniej była odrzucana przez wydawców. Ostatnia, napisana w 1982, "Dreams from Bunker Hill" została zadedykowana żonie pisarza, Joyce.
Inne powieści to "Pełnia życia" ("Full of Life") (1952), "Bractwo winnego grona" ("The Brotherhood of the Grape") (1972) oraz "1933 Was a Bad Year" (1985; niepełne). Powieści "My Dog Stupid" i "The Orgy" zostały opublikowane w 1986 pod wspólnym tytułem "West of Rome". Jego zbiór krótkich opowiadań "Dago Red" został wydany w 1940, zaś w 1985 roku wznowiono wydanie, z dodaniem kilku nowych opowiadań, pod tytułem "The Wine of Youth".
Powtarzającym się tematem dzieł Fantego jest głównie ubóstwo, katolicyzm, życie rodzinne, konflikt między dążeniem do asymilacji i zachowaniem tożsamości narodowej, baseball oraz życie pisarza. Książka "Pył" do dzisiaj uznawana jest za pomnikową powieść dotyczącą Południowej Kalifornii. Potwierdzają to ogólnie szanowane głosy, m.in.: Carey McWilliams, Charles Bukowski oraz The Los Angeles Times Book Review. Po ponad sześćdziesięciu latach od pierwszej publikacji "Pył" widniał przez parę tygodni na liście New York Times' Bestseller's List. Prosty, dynamiczny styl Fantego, żywiołowe i pełne realizmu postacie jego książek oraz silnie emocjonala, wręcz bolesna uczciwość pomieszana z humorem i skrupulatnym samokrytycyzmem przysporzyły mu szerokie grono wielbicieli wśród czytelników i krytyków. Większość jego opowiadań ma miejsce w Kolorado, bądź w Kalifornii.
Dorobek Fantego jako scenarzysty zaczął się od scenariusza "Pełnia życia" spisanego w 1956 i opartego na powieści pisarza pod tym samym tytułem. W filmie zagrała Judy Holliday oraz Richard Conte. Kolejny scenariusz "Walk on the Wild Side" (1962) napisany został na kanwie powieści Nelsona Algrena pod tym samym tytułem. W jej ekranizacji wystąpiła Jane Fonda, a była to jej pierwsza, większa rola. Inne jego scenariusze to m.in.: "Dinky", "Jeanne Eagles", "My Man and I", "The Reluctant Saint", "Something for the Lonely Man", "Maya", "Youth Runs Wild", "East of the river", "The Golden Flecing" oraz "Six Loves". Fante często przyznawał, że większość z jego twórczości na potrzeby filmografii ma charakter głównie zarobkowy i dzieła te są przedmiotem zainteresowanie jedynie zagorzałych miłośników kina lub najwytrwalszych badaczy życia i twórczości Johna Fantego.
We wczesnych latach 80. Charles Bukowski zagroził, że jeżeli jego wydawnictwo, Black Sparrow Press, nie wznowi wydań Fantego, zerwie z nim kontrakt – sam Bukowski opatrzył powieść "Pył" przedmową, w której przyznał, że John Fante jest jego bogiem. Poniżej znajduje się fragment wypowiedzi Charlesa Bukowskiego z 1980 o Johnie Fante.
Zaowocowało to, w dużej mierze dzięki popularności Charlesa Bukowskiego, przywróceniem zainteresowania twórczością Johna Fantego. Kiedy Black Sparrow Press przeszło gruntowne przeobrażenie po przejściu założyciela, Johna Martina, na emeryturę w 2002 roku, prawa do publikacji dzieł Fantego przejęło wydawnictwo HarperCollins.
W 2000 roku Stephen Cooper wydał obszerną biografię pisarza zatytułowaną "".
Adaptacje filmowe.
Dominque Deruddere wyreżyserował ekranizację "Wait Until Spring, Bandini" w 1989 roku. W marcu 2006 Paramount Pictures wypuściło film "Pytając o miłość", będący adaptacją powieści "Pył", w reżyserii Roberta Towne oraz z Colinem Farrellem, Salmą Hayek i Donaldem Sutherlandem w rolach głównych.
Wydania polskie.
Pierwszym polskim wydaniem powieści Johna Fante była książka "Pył" wypuszczona przez wydawnictwo "Tenten" w 1991 roku. W 2008 wydawnictwo "G + J" wydało cztery powieści Fantego: "Bractwo winnego grona", "Pełnia życia", "Pył" oraz pierwszą powieść Fantego "Byle do wiosny".

</doc>
<doc id="1145515" url="https://pl.wikipedia.org/wiki?curid=1145515" title="Świszczowy wierch">
Świszczowy wierch



</doc>
<doc id="1145518" url="https://pl.wikipedia.org/wiki?curid=1145518" title="Lnicznik właściwy">
Lnicznik właściwy

Lnicznik właściwy, l. cuchnący ("Camelina alyssum" (Mill.) Thell) – gatunek rośliny z rodziny kapustowatych. Występował w strefie klimatu umiarkowanego w Europie i na Syberii Zachodniej jako chwast upraw lnu. Obecnie w Polsce, a być może w całym swoim zasięgu jest gatunkiem wymarłym. We florze Polski klasyfikowany był jako archeofit.
Rozmieszczenie geograficzne.
Pierwotny zasięg występowania gatunku obejmował kontynent europejski z wyjątkiem jego skrajnie zachodnich, północnych i południowych części. Izolowane stanowiska znane były ponadto z zachodniej Syberii. W Polsce występował na terenie całego kraju z wyjątkiem wyższych położeń górskich. Lnicznik właściwy został również zawleczony do Stanów Zjednoczonych (stany: Montana, Dakota Północna, Dakota Południowa, Wyoming, Kalifornia i Kolorado) oraz Kanady (prowincje: Manitoba, Saskatchewan i Alberta), gdzie stwierdzano jego stanowiska na polach uprawnych, przydrożach oraz preriach. Obecność gatunku w centralnej części Północnej Ameryki nie została jednak potwierdzona w okresie ostatnich 50 lat, a przynajmniej część historycznych stanowisk podawana była na podstawie błędnie oznaczonych okazów lnicznika siewnego. Ponadto zawleczony został do Ameryki Południowej (Chile – Region Metropolitalny; Argentyna – prowincje Buenos Aires i Santa Fe), Nowej Zelandii i Australii, gdzie stwierdzany był co najmniej dwukrotnie w południowej części kontynentu (w 1919 r. w okolicach Penoli oraz w 1945 r. niedaleko miejscowości Goolwa w pobliżu ujścia wód jeziora Alexandrina do morza) oraz na Tasmanii.
Systematyka i zmienność.
Gatunek zmienny. Wyróżniane były dwa podgatunki:
Istnieją również liczne formy o cechach morfologicznych przejściowych pomiędzy obydwoma taksonami. W Polsce dominował podgatunek "Camelina alyssum" subsp. "alyssum", dwukrotnie przewyższający pod względem liczebności drugi podgatunek.
Pochodzenie.
Archeofit zaliczany do grupy "archaeophyta anthropogena" – taksonów powstałych pod wpływem działalności człowieka. Gatunek wyodrębnił się na skutek długotrwałej presji selekcyjnej związanej ze specyficzną techniką i rytmiką tradycyjnych upraw lnu, a taksonem wyjściowym był prawdopodobnie lnicznik siewny. Nasiona omawianego gatunku odnotowano w wykopaliskach archeologicznych na terenie Polski.
Biologia i ekologia.
Chwast jednoroczny zaliczany do tzw. „specjalistów lnowych”, ściśle związany z uprawami tej rośliny na suchych, ciepłych i nasłonecznionych stanowiskach na niżu oraz w górach do wysokości 1100 m n.p.m.. Sporadycznie obserwowano jego przenikanie do upraw zbożowych, a na Dolnym Śląsku był w latach trzydziestych XX wieku stwierdzony na terenach kolejowych w okolicach miejscowości Krzywina. W fitosocjologii gatunek charakterystyczny dla związku "Lolio-Linion" oraz należącego do niego zespołu roślinnego "Spergulo-Lolietum remoti". Roślina speirochoryczna – nasiona rozprzestrzeniane były wraz z materiałem siewnym lnu. Liczba chromosomów 2n=40.
Zagrożenia i ochrona.
Lnicznik właściwy nie jest obecnie stwierdzany nigdzie w całym swoim dawnym zasięgu geograficznym i być może jest już gatunkiem całkowicie wymarłym. Na terenie Polski stał się rzadki już latach osiemdziesiątych XX wieku, a dziś uważany jest za wymarły w skali kraju.
Kategorie zagrożenia gatunku w opracowaniach krajowych:
Do głównych przyczyn ustąpienia lnicznika właściwego zalicza się ograniczenie areału upraw lnu oraz intensyfikacje zabiegów pielęgnacyjnych w istniejących uprawach, w szczególności staranne oczyszczanie materiału siewnego, co uniemożliwiło gatunkowi rozprzestrzenianie się na odpowiednie siedliska.
W ramach realizowanego w okolicach Doliny Biebrzy projektu „Jak to ze lnem było - ochrona bioróżnorodności i tradycji”, dzięki pozyskaniu nasion z kolekcji Krajowego Centrum Roślinnych Zasobów Genowych udało się w sezonie 2003 przejściowo odtworzyć populacje lnicznika właściwego na poletkach eksperymentalnych obsianych starymi odmianami lnu.
Choroby.
Według danych z Polski, Estonii i byłego Związku Radzieckiego gatunek był atakowany przez pasożytniczego grzyba "Erysiphe cruciferarum" Opiz ex L. Junell z rodziny "Erysiphaceae".

</doc>
<doc id="1145520" url="https://pl.wikipedia.org/wiki?curid=1145520" title="Jim Reilly">
Jim Reilly

Jim Reilly, właśc. James G. Reilly (ur. w 1957 w Belfaście) – perkusista północnoirlandzkiej grupy punkrockowej Stiff Little Fingers, której był członkiem w latach 1979–1981.

</doc>
<doc id="1145523" url="https://pl.wikipedia.org/wiki?curid=1145523" title="Plamki Schüffnera">
Plamki Schüffnera

Plamki Schüffnera, ziarnistości Schüffnera (ang. Schüffner dots) – drobne, czerwone ziarenka obecne w cytoplazmie erytrocytów zarażonych zarodźcem (łac. "Plasmodium"). Plamki Schüffnera charakterystyczne są dla zarażeń "Plasmodium vivax" i "Plasmodium ovale".

</doc>
<doc id="1145526" url="https://pl.wikipedia.org/wiki?curid=1145526" title="Reprezentacja Egiptu w piłce siatkowej kobiet">
Reprezentacja Egiptu w piłce siatkowej kobiet

Reprezentacja Egiptu w piłce siatkowej kobiet to narodowa reprezentacja tego kraju, reprezentująca go na arenie międzynarodowej.

</doc>
<doc id="1145528" url="https://pl.wikipedia.org/wiki?curid=1145528" title="Four Roses">
Four Roses

Four Roses – whiskey typu bourbon destylowana w Lawrenceburgu w stanie Kentucky od roku 1888. Marka stanowi własność Kirin Brewery Company Ltd.

</doc>
<doc id="1145530" url="https://pl.wikipedia.org/wiki?curid=1145530" title="Powiat Murau">
Powiat Murau

Powiat Murau (niem. "Bezirk Murau") – powiat w Austrii, w kraju związkowym Styria. Siedziba powiatu znajduje się w mieście Murau.
Geografia.
Powiat leży w Alpach Centralnych - na północy w Schladminger Tauern i Rottenmanner und Wölzer Tauern, na wschodzie w Alpach Seetalskich, na południu szczytu Wöllaner Nock. Przez część centralną przepływa rzeka Mura.
Powiat graniczy z następującymi powiatami: na północy z powiatem Liezen, na zachodzie z powiatem Tamsweg (w kraju związkowym Salzburg), na południowym wschodzie z powiatem Sankt Veit an der Glan, na południowym zachodzie z powiatem Spittal an der Drau i powiatem Feldkirchen (ostatnie trzy w kraju związkowym Karyntia).
Podział administracyjny.
Powiat podzielony jest na 14 gmin, w tym dwie gminy miejskie "(Stadt)", pięć gmin targowych "(Marktgemeinde)" oraz siedem gmin wiejskich "(Gemeinde)".
Transport.
Przez powiat przebiegają następujące drogi krajowe: B75 ("Glattjoch Straße"), B317 ("Friesacher Straße"), B95 ("Turracher Straße"), B96 ("Murtal Straße") i B97 ("Murauer Straße") oraz linie kolejowe Wiedeń - Klagenfurt am Wörthersee i odchodząca od niej Teufenbach-Katsch - Tamsweg.

</doc>
<doc id="1145534" url="https://pl.wikipedia.org/wiki?curid=1145534" title="Rewind (1971–1984)">
Rewind (1971–1984)

Rewind (1971-1984) – szósty album kompilacyjny brytyjskiej grupy The Rolling Stones.
Listy przebojów.
Album 
Single 

</doc>
<doc id="1145537" url="https://pl.wikipedia.org/wiki?curid=1145537" title="Powiat Voitsberg">
Powiat Voitsberg

Powiat Voitsberg (niem. "Bezirk Voitsberg ") – powiat w Austrii, w kraju związkowym Styria. Siedziba powiatu znajduje się w mieście Voitsberg.
Geografia.
Powiat Voitsberg graniczy z następującymi powiatami: na wschodzie z powiatem Graz-Umgebung, na południu z powiatem Deutschlandsberg, na południowym zachodzie z powiatem Wolfsberg (w kraju związkowym Karyntia).
Powiat leży w Lavanttaler Alpen (Packalpe).
Podział administracyjny.
Powiat podzielony jest na 15 gmin, w tym trzy gminy miejskie "(Stadt)", pięć gmin targowych "(Marktgemeinde)" oraz siedem gmin wiejskich "(Gemeinde)".
Transport.
Przez powiat przebiegają autostrada A2 i drogi krajowe B70 ("Packer Straße") i B77 ("Gaberl Straße").
Jedyną linią kolejową w powiecie jest linia Köflach - Voitsberg - Graz.

</doc>
<doc id="1145539" url="https://pl.wikipedia.org/wiki?curid=1145539" title="Undercover">
Undercover

Undercover – dwudziesty trzeci w Wielkiej Brytanii i dwudziesty ósmy w Stanach Zjednoczonych album grupy The Rolling Stones.
Listy przebojów.
Album
Single

</doc>
<doc id="1145543" url="https://pl.wikipedia.org/wiki?curid=1145543" title="Hans Hegenscheidt">
Hans Hegenscheidt

Hans Hegenscheidt (ur. 23 września 1903, zm. 27 maja 1947 w Landsberg am Lech) − zbrodniarz hitlerowski, członek załogi obozu koncentracyjnego Mauthausen-Gusen i SS-Unterscharführer.
Członek Waffen-SS od 1 października 1940. Członek personelu Mauthausen od 1 października 1941 do 2 maja 1945, gdzie pełnił służbę w obozowej administracji. Początkowo Hegenscheidt był urzędnikiem w wydziale zajmującym się wyżywieniem więźniów, a następnie od listopada 1943 kierował dystrybucją w magazynie żywnościowym. Brał udział w egzekucjach i maltretował więźniów.
W procesie załogi Mauthausen-Gusen (US vs. Johann Altfuldisch i inni) został skazany na karę śmierci przez amerykański Trybunał Wojskowy w Dachau. Powieszony w więzieniu Landsberg 27 maja 1947.

</doc>
<doc id="1145544" url="https://pl.wikipedia.org/wiki?curid=1145544" title="Dzień Podziemnego Państwa Polskiego">
Dzień Podziemnego Państwa Polskiego

Dzień Podziemnego Państwa Polskiego – polskie święto obchodzone co roku 27 września, uchwalone 11 września 1998 przez Sejm RP poprzez aklamację. 
Dzień ten nie jest dniem wolnym od pracy.
Przypominając 27 września 1939 roku powołanie Służby Zwycięstwu Polski w okupowanej jeszcze Warszawie, posłowie stwierdzili w uchwale: 

</doc>
<doc id="1145551" url="https://pl.wikipedia.org/wiki?curid=1145551" title="Mitsubishi Triton">
Mitsubishi Triton



</doc>
<doc id="1145552" url="https://pl.wikipedia.org/wiki?curid=1145552" title="Mordechaj Saba">
Mordechaj Saba

Mordechaj Saba, zwany Singerem (zm. 1576 na Kazimierzu) – kabalista, w latach 1572-1576 rektor krakowskiej jesziwy, kaznodzieja i znawca gramatyki hebrajskiej.
Mordechaj Saba jest pochowany na cmentarzu Remuh przy ulicy Szerokiej, gdzie do dnia dzisiejszego zachował się jego nagrobek. Składa się on z nagrobka tumbowego, który pochodzi z XVI wieku oraz dołączonej do niego w 1808 roku macewy.

</doc>
<doc id="1145554" url="https://pl.wikipedia.org/wiki?curid=1145554" title="USS Recruit (TFFG-1)">
USS Recruit (TFFG-1)



</doc>
<doc id="1145556" url="https://pl.wikipedia.org/wiki?curid=1145556" title="Pomiar świata">
Pomiar świata



</doc>
<doc id="1145558" url="https://pl.wikipedia.org/wiki?curid=1145558" title="Dirty Work">
Dirty Work

Dirty Work – 18 brytyjski i 20 amerykański album grupy The Rolling Stones.
Producentami albumu byli Jagger i Richards oraz Steve Lillywhite (producent pierwszych trzech albumów grupy U2).
Listy przebojów.
Album
Single

</doc>
<doc id="1145559" url="https://pl.wikipedia.org/wiki?curid=1145559" title="Amtosaurus">
Amtosaurus



</doc>
<doc id="1145561" url="https://pl.wikipedia.org/wiki?curid=1145561" title="Barbie w Dziadku do orzechów">
Barbie w Dziadku do orzechów

Barbie w Dziadku do orzechów () – amerykański film animowany z 2001 roku w reżyserii Owena Hurleya. Jest to pierwszy film z serii filmów z Barbie w roli głównej, wykonanych w technice komputerowej animacji. Film jest luźną adaptacją powieści E.T.A. Hoffmanna "Dziadek do orzechów".
Fabuła.
Film opowiada o młodej dziewczynie Klarze (w jej roli występuje Barbie). Klara, spędzając Boże Narodzenie u dziadka, dostaje pod choinkę od swojej ciotki figurkę Dziadka do orzechów. Ciocia opowiada Klarze historię z nim związaną. Kiedy Klara zasypia, Dziadek do orzechów ożywa, pojawia się też armia złego Mysiego króla, który usiłuje zniszczyć Dziadka do orzechów i Klarę. Klara i Dziadek krzyżują jednak plany Mysiemu Królowi, ale Klara zostaje zmniejszona do wielkości Dziadka do orzechów. Tak, więc by odwrócić czar rzucony na Klarę i na Dziadka do orzechów ruszają w podróż by odnaleźć Cukrową Księżniczkę, która może odwrócić zły czar. W trakcie podróży Klara zakochuje się w Dziadku do orzechów. W trakcie walki zostaje on pokonany, ale Klara całuje go i zdejmuje z niego czar. Okazuje się, że to przez cały czas był książę Eryk.

</doc>
<doc id="1145562" url="https://pl.wikipedia.org/wiki?curid=1145562" title="Marek Rębacz">
Marek Rębacz

Marek Rębacz (ur. 21 czerwca 1958 w Mniszku) – dramaturg, scenarzysta, reżyser.
Twórczość.
W wieku 20 lat zadebiutował tekstem „Najbliższy samolot do Nowego Jorku" zakupionym przez TVP w 1981 roku. Z powodu stanu wojennego nie doszło jednak do realizacji projektu.
Prawdziwa działalność teatralna rozpoczęła się w roku 1993 po powrocie Rębacza ze Stanów. W Teatrze Telewizji TVP powstały pierwsze realizacje sztuk Rębacza („Żegnaj Kochanie”, „Pajęczyna”, „Ciemno”, „Miki”). W roku 1999 wraz z żoną Anną założyli przedsiębiorstwo AR Production zajmujące się produkcją teatralną. Rok później przedsiębiorstwo zostało przekształcone w Teatr Niepoprawny. W latach 2006-2007 małżeństwo Rębaczów tworzyło program „Polska Scena Komediowa”, starając się promować polską dramaturgię komediową.
W roku 1997 powstała sztuka „Dwie morgi utrapienia” wystawiana na deskach teatru Kwadrat do dnia dzisiejszego. Spektakl został zagrany ponad 500 razy i jest obecnie najdłużej graną, na scenie jednego teatru, polską komedią współczesną w historii polskiego teatru.
W roku 2000 powstała sztuka „Atrakcyjny pozna panią…", która została zagrana ponad 150 razy na terenie Polski oraz była kilkakrotnie wystawiana w Stanach Zjednoczonych w Chicago oraz Nowym Jorku.
W roku 2004 na podstawie sztuki „Atrakcyjny pozna panią…” powstał film fabularny o tym samym tytule w całości sfinansowany przez rodzinę Rębaczów.
Większość sztuk napisanych przez Rębacza zostało wyprodukowanych z prywatnych pieniędzy małżeństwa Rębaczów. Autor także sam opracowywał i niejednokrotnie wykonywał scenografie do swoich spektakli.
Teksty Rębacza reżyserowali tacy twórcy jak Jan Kobuszewski, Janusz Majewski, Marek Perepeczko.
W roku 2002 na podstawie sztuki „Dwie morgi utrapienia” powstał film fabularny „Zróbmy sobie wnuka” w reżyserii Piotra Wereśniaka. Nie zgadzając się ze zmianami wprowadzonymi samowolnie przez reżysera, Rębacz wycofał swoje nazwisko z produkcji.
Rębacz przez wszystkie lata swojej działalności teatralnej współpracował z największymi nazwiskami polskiego teatru i filmu, takimi jak Marek Perepeczko, Roman Kłosowski, Andrzej Grabowski, Zofia Merle, Witold Pyrkosz, Krzysztof Kiersznowski, Olaf Lubaszenko, Krzysztof Cugowski, Jacek Chmielnik, Andrzej Grabarczyk, Joanna Brodzik, Mirosław Konarowski czy Magda Wójcik.

</doc>
<doc id="1145569" url="https://pl.wikipedia.org/wiki?curid=1145569" title="Dzień Pamięci Ofiar Zbrodni Katyńskiej">
Dzień Pamięci Ofiar Zbrodni Katyńskiej

Dzień Pamięci Ofiar Zbrodni Katyńskiej – obchodzony jest corocznie 13 kwietnia. 
Historia.
Ten sposób upamiętnienia został wprowadzony uchwałą Sejmu Rzeczypospolitej Polskiej z dnia 14 listopada 2007 roku, przyjętą poprzez aklamację. Uchwała głosi: 
Dzień ten nie jest dniem wolnym od pracy.
Obchody.
Dzień Pamięci obchodzony jest w rocznicę opublikowania przez Niemców w 1943 roku informacji o odkryciu w ZSRR masowych grobów oficerów Wojska Polskiego. Związek Radziecki przyznał się oficjalnie do popełnienia zbrodni dopiero po pięćdziesięciu latach od dokonania mordu tj. 13 kwietnia 1990 roku, kiedy to Michaił Gorbaczow przekazał prezydentowi Wojciechowi Jaruzelskiemu listy przewozowe NKWD z obozów w Kozielsku i Ostaszkowie oraz spis jeńców obozu w Starobielsku. Od tego dnia, Dzień Pamięci obchodzono przez kilkanaście lat, jako Światowy Dzień Pamięci Ofiar Katynia.
W 2005 roku w Warszawie odbyła się demonstracja członków Komitetu Katyńskiego i przedstawicieli Rodzin Katyńskich przed ambasadą rosyjską. Odbyła się także msza polowa, złożono wieńce pod Pomnikiem Poległych i Pomordowanych na Wschodzie, a także wręczono odznaczenia dla 31 obywateli Rosji i Ukrainy zasłużonych w badaniu i upamiętnianiu ofiar zbrodni katyńskiej. Uroczystości odbywały się także w innych miastach.
W 2008 roku Polska Fundacja Katyńska ustanowiła Medal Dnia Pamięci Ofiar Zbrodni Katyńskiej.
Wypadające w 2010 roku obchody 70. rocznicy zbrodni katyńskiej zostały tragicznie przerwane. 10 kwietnia samolot rządowy z prezydentem Polski Lechem Kaczyńskim na pokładzie, lecący na uroczyste obchody w Katyniu, rozbił się pod Smoleńskiem. Wszyscy zginęli na miejscu, a uroczystość została odwołana.
Od 2008 roku Grupa Historyczna Zgrupowanie „Radosław” organizuje w Warszawie, z okazji Dnia Pamięci Ofiar Zbrodni Katyńskiej, tzw. Katyński Marsz Cieni.
Upamiętnienia.
W 2010 roku dla upamiętnienia 70-lecia zbrodni katyńskiej Poczta Polska wprowadziła do obiegu okolicznościowy znaczek pocztowy w bloczku "Dzień Pamięci Ofiar Zbrodni Katyńskiej".

</doc>
<doc id="1145576" url="https://pl.wikipedia.org/wiki?curid=1145576" title="Dzień Pamięci Ofiar Katyńskich">
Dzień Pamięci Ofiar Katyńskich



</doc>
<doc id="1145583" url="https://pl.wikipedia.org/wiki?curid=1145583" title="Krzysztof Karwowski (dziennikarz telewizyjny)">
Krzysztof Karwowski (dziennikarz telewizyjny)

Krzysztof Karwowski (ur. 28 listopada 1963 w Warszawie) – dziennikarz, tłumacz, od 2020 ambasador RP w Maroku.
Życiorys.
W dzieciństwie spędził 4 lata w Tangerze w Maroku, gdzie uczęszczał do francuskiej szkoły, gdzie jego ojciec pracował jako inżynier. Był zaangażowany w działalność opozycyjną, m.in. jako tłumacz języka francuskiego w biurze zagranicznym. W latach 80. współpracował z mediami francuskimi, dziennikami „Ouest-France”, „Les Dernières Nouvelles d’Alsace”, „Libération”, „Le Monde”, czy telewizją France 3.
Studiował w latach 1982–1987 na Wydziale Inżynierii Lądowej Politechniki Warszawskiej. W 1988 został członkiem reaktywowanej Polskiej Partii Socjalistycznej. W 1989 działał w Komitecie Obywatelskim „Solidarność”, był zaangażowany w kampanii wyborczej do Sejmu i Senatu. W 1993 współzakładał Ligę Republikańską.
Od 1991 pracował w dzienniku "Nowy Świat", a następnie w "Nowej Gazecie", jako szef działu zagranicznego, oraz krajowego. Współpracował z dziennikiem "France 3". W latach 1993–1994 w agencji SIS-Serwis, jako reporter, redaktor i z-ca redaktora naczelnego. Przez krótki okres współpracował z V Programem Polskiego Radia, skąd trafił do "Informacji" TV Polsat, gdzie pracował do końca 2000 r. jako reporter, wydawca zagranicznych serwisów i wydawca głównych dzienników.
W latach 2001–2002 w "Wydarzeniach" TV Puls, jako wydawca, a następnie szef i zastępca szefa Redakcji Informacji oraz szef "Serwisu Pulsu". W latach 2002–2007 kierował newsroomem Telekomunikacji Polskiej. Od sierpnia 2007 do lipca 2008 ponownie w TV Puls jako szef wydawców "Puls Raportu", a potem zastępca dyrektora programów informacyjnych. Od sierpnia 2008 zastępca szefa Redakcji Panoramy TVP2, a następnie od 2009 kierownik Redakcji Teleexpressu. Pracował także w Telewizji Republika. Od 2016 w TVP jako zastępca, a następnie dyrektor Programu I, doradca zarządu TVP i do września 2019 dyrektor Agencji Kreacji Publicystyki, Dokumentu i Audycji Społecznych TVP.
W 2020 otrzymał nominację na ambasadora RP w Maroku, z jednoczesną akredytacją w Mauretanii. Placówkę objął 21 lipca 2020. Kopie listów uwierzytelniających złożył 25 sierpnia 2020.
Biegle włada językiem francuskim, bardzo dobrze angielskim i rosyjskim. Żonaty z Elżbietą Karwowską, pracowniczką Kancelarii Senatu RP. Są rodzicami Krzysztofa i Mikołaja.

</doc>
<doc id="1145584" url="https://pl.wikipedia.org/wiki?curid=1145584" title="Twierdzenie de Moivre’a-Laplace’a">
Twierdzenie de Moivre’a-Laplace’a

Twierdzenie de Moivre’a-Laplace’a – dwa twierdzenia rachunku prawdopodobieństwa nazywane "lokalnym" i "całkowym" ("integralnym") wskazujące związek rozkładu dwumianowego (Bernoulliego) z rozkładem normalnym; można traktować go jako szczególny przypadek centralnego twierdzenia granicznego.
Przypadek symetryczny pochodzi z wydrukowanej w 1730 roku pracy "Miscellanea analytica de seriebus et quadraturis" („Rozmaite analityka o szeregach i kwadraturach”) od Abrahama de Moivre’a, a niesymetryczny – z opublikowanego w trzy lata później dodatku "Miscelaneis analyticis supplementum" z 1733 roku; szerszej publiczności twierdzenia zaprezentowane zostały w drugim wydaniu dzieła "The Doctrine of Chances: or, a method for calculating the probabilities of events in play" („Doktryna szans: lub, metoda obliczania prawdopodobieństw zdarzeń w grze”) z 1738 roku. Twierdzenie w pełnej ogólności udowodnił Pierre Simon de Laplace w pracy "Théorie analytique des probabilités" („Analityczna teoria prawdopodobieństw”) z 1812 roku, który nie miał w zwyczaju powoływać się na źródła – z tego powodu do XX wieku prace Moivre’a były szerzej nieznane.
Twierdzenia de Moivre’a-Laplace’a.
W zastosowaniach najczęściej spotyka się następujący wniosek z twierdzenia całkowego:

</doc>
<doc id="1145586" url="https://pl.wikipedia.org/wiki?curid=1145586" title="Ustrój polityczny Bahamów">
Ustrój polityczny Bahamów

Bahamy (nazwa oficjalna: Wspólnota Bahamów) są monarchią konstytucyjną o statusie Commonwealth realm. Ich ustrój polityczny jest w ogromnym stopniu wzorowany na brytyjskim. Mamy tu zatem do czynienia z systemem gabinetowo-parlamentarnym, gdzie władza wykonawcza utrzymuje przewagę ustrojową nad ustawodawczą, choć z drugiej strony posiadanie większości w parlamencie jest niezbędnym warunkiem sformowania rządu. W przeciwieństwie do Wielkiej Brytanii, Bahamy posiadają spisaną konstytucję, formalnie nadaną im przez Londyn z chwilą przyznania niepodległości w 1973.
Władza ustawodawcza.
Parlament Bahamów ma charakter bikameralny, zaś jego kadencja trwa 5 lat. Izba niższa – Izba Zgromadzenia – liczy 41 członków i wyłaniana jest w wyborach bezpośrednich, z zastosowaniem ordynacji większościowej i jednomandatowych okręgów wyborczych. Senat składa się z 16 członków powoływanych na czas trwania kadencji Izby Zgromadzenia przez gubernatora generalnego na wniosek premiera (9 senatorów), lidera opozycji (4) oraz na wspólny wniosek obu tych polityków (3). Kadencja obu izb (łącznie) może być w każdej chwili skrócona przez gubernatora generalnego na wniosek premiera. W przypadku braku obsadzenia funkcji premiera i gdy w ocenie gubernatora nie ma szans na jego wyłonienie bez przeprowadzenia wyborów, może on zdecydować o skróceniu kadencji samodzielnie.
Władza wykonawcza.
Monarcha i gubernator generalny.
Bahamy, jak wszystkie "Commonwealth realms", połączone są unią personalną z Wielką Brytanią. Na co dzień monarchę reprezentuje na Bahamach ich gubernator generalny, powoływany przez królową na wniosek premiera Bahamów. Monarcha (a w jego imieniu gubernator) posiada szerokie uprawnienia, m.in. do skracania kadencji parlamentu, jednak zgodnie z konstytucją, może z nich korzystać wyłącznie na wniosek premiera (z wyjątkiem sytuacji opisanej powyżej). Samodzielna działalność gubernatora ogranicza się wyłącznie do roli reprezentacyjnej i nie ma realnego znaczenia politycznego.
Gabinet.
Realnie najważniejszym stanowiskiem politycznym w kraju jest funkcja premiera. Ze względu na dwupartyjny charakter bahamskiego systemu politycznego, nie praktykuje się tworzenia rządów mniejszościowych ani koalicyjnych. Po wyborach, gubernator generalny mianuje premierem lidera zwycięskiej partii. Zgodnie z konstytucją, gabinet musi liczyć – wraz z premierem – co najmniej dziewięciu ministrów. Wszyscy oni muszą być członkami parlamentu, przy czym premier i minister finansów muszą zasiadać w izbie niższej. Członkowie gabinetu podlegają kontroli parlamentu, jednak nie mogą być przezeń odwołani.

</doc>
<doc id="1145588" url="https://pl.wikipedia.org/wiki?curid=1145588" title="Ziarnistości Schüffnera">
Ziarnistości Schüffnera



</doc>
<doc id="1145589" url="https://pl.wikipedia.org/wiki?curid=1145589" title="Natan Spira">
Natan Spira

Natan Nate Spira, zwany Megale Amukot (ur. 1585, zm. 1633 na Kazimierzu) – kabalista, rabin, kaznodzieja, w latach 1617-1633 rektor krakowskiej jesziwy oraz przewodniczący sądu rabinackiego.
Był autorem dzieła „Megale Amukot” (z hebr. "Odkrywca tajemnic"), gdzie na 252 różne sposoby zinterpretował fragment Tory, w którym Mojżesz błaga Boga o pozwolenie wejścia do Ziemi Obiecanej. Zostało ono wydane po jego śmierci, w 1637 roku.
Mieszkał na poddaszu synagogi Na Górce przy ulicy Szerokiej 22, którą ufundował dla niego teść, Mojżesz Jakubowicz. Według podań, wieczorami w jego oknie zawsze paliła się malutka świeczka, przy której studiował tajniki kabały praktycznej. Pewnej nocy świeca zgasła, a razem z nią Natan Spira, powodem jego śmierci miało być wyczerpanie pracą umysłową.
Natan Spira został pochowany na cmentarzu Remuh przy ulicy Szerokiej, gdzie do dnia dzisiejszego fragmentarycznie zachowała się płyta czołowa jego nagrobka z XVII wieku. Nowy, zastępczy nagrobek został wykonany po zakończeniu II wojny światowej. Znajdująca się na nim inskrypcja mówi, że „rozmawiał z prorokiem Eliaszem twarzą w twarz”.

</doc>
<doc id="1145590" url="https://pl.wikipedia.org/wiki?curid=1145590" title="Erik Stensiö">
Erik Stensiö

Eryk Stensiö, właśc. Eryk Andersson (ur. 2 października 1891 w Stensjö w regionie Kalmar, zm. 11 stycznia 1984 w Sztokholmie) – szwedzki paleontolog. Udowodnił, że ostrakodermy należały do bezżuchwowców, a nie do ryb pancernych.
Życiorys.
Obronił doktorat, a następnie w 1921 habilitację na uniwersytecie w Uppsali, a od 1923 do emerytury pracował w Muzeum Historii Naturalnej w Sztokholmie.
Jego głównym tematem badawczym były kopalne bezżuchwowce i ryby pancerne oraz rekiny.
W dowód uznania znaczenia jego badań w 1946 wybrany został na członka brytyjskiego Royal Society, w 1953 otrzymał Medal Wollastona, a w 1957 Medal Linneusza.

</doc>
<doc id="1145591" url="https://pl.wikipedia.org/wiki?curid=1145591" title="Lazurowanie">
Lazurowanie

Lazurowanie – sposób zdobienia powierzchni różnych materiałów polegający na nanoszeniu półprzezroczystych powłok malarskich na odpowiednio przygotowane podłoże.
Półprzezroczystość powłoki uzyskuje się, stosując specjalne pigmenty, zwane lazurami. Przykładowo efekt lazurowania ścian osiąga się, nanosząc na zagruntowaną uprzednio jasną farbą lateksową powierzchnię ciemny, wolno schnący lazur, a potem przy pomocy specjalnego wałka, szmaty lub gąbki wykonuje się paski lub inne desenie. Podobne efekty uzyskuje się na powierzchni drewna.
Lazurowanie szkła natomiast polega na pokrywaniu jego powierzchni pastami zawierającymi sole metali, a następnie wypalaniu tej powłoki w wysokiej temperaturze. Podczas wypalania pierwiastki zawarte w pastach łączą się trwale ze szkłem, dając specyficzne efekty.
Lazury, inaczej lakierobejce – środki dekoracyjno-ochronne do drewna, przeznaczone do zastosowania zewnętrznego i wewnętrznego. Lazury przeznaczone do zastosowania zewnętrznego zapewniają ochronę przez działaniem czynników atmosferycznych, promieniowania UV, a także grzybów, pleśni i wilgoci. Stosując lakierobejce zachowujemy krój słojów drewna, otrzymujemy delikatny połysk (co znacznie poprawia wygląd). Występują w różnych wersjach kolorystycznych.

</doc>
<doc id="1145593" url="https://pl.wikipedia.org/wiki?curid=1145593" title="Atrakcyjny pozna panią">
Atrakcyjny pozna panią



</doc>
<doc id="1145594" url="https://pl.wikipedia.org/wiki?curid=1145594" title="Plakodermy">
Plakodermy



</doc>
<doc id="1145595" url="https://pl.wikipedia.org/wiki?curid=1145595" title="Dzwonek brodaty">
Dzwonek brodaty

Dzwonek brodaty ("Campanula barbata" L.) – gatunek rośliny z rodziny dzwonkowatych ("Campanulaceae" Juss.). W Polsce występuje wyłącznie w Sudetach. Poza Polską jego siedliska znajdują się jeszcze w Alpach i południowej Norwegii. Roślina rzadka.
Biologia i ekologia.
Bylina, hemikryptofit. Kwitnie od czerwca do lipca. Siedlisko: łąki górskie. W klasyfikacji zbiorowisk roślinnych gatunek charakterystyczny dla All. "Nardion".
Zagrożenia i ochrona.
Roślina objęta w Polsce ochroną ścisłą.
Kategorie zagrożenia gatunku:
Zastosowanie.
Roślina ozdobna. Ze względu na swoje piękne kwiaty bywa uprawiany jako roślina dwuletnia, szczególnie nadająca się na rabaty i do ogrodów skalnych. Zwykle sam się rozsiewa. Lubi stanowiska półcieniste, glebę próchniczną i lekko kwaśną.

</doc>
<doc id="1145598" url="https://pl.wikipedia.org/wiki?curid=1145598" title="Geranium sanguineum">
Geranium sanguineum



</doc>
<doc id="1145599" url="https://pl.wikipedia.org/wiki?curid=1145599" title="Bodziszek krwisty">
Bodziszek krwisty



</doc>
<doc id="1145601" url="https://pl.wikipedia.org/wiki?curid=1145601" title="Joel Sirkes">
Joel Sirkes

Joel Sirkes, zwany BaCH (ur. 1565 w Lublinie, zm. 1641 na Kazimierzu) – talmudysta, znawca prawa halachicznego, w latach 1618–1640 rabin kazimierskiej gminy żydowskiej i rektor krakowskiej jesziwy. Wcześniej pełnił posługę rabinacką w Bełzie, Prużanie, Łukowie, Szydłowie oraz Brześciu Litewskim.
Ojciec Joela, Samuel był rabinem w Lublinie. W wieku 14 lat, Joel zaczął pobierać nauki u Naftali Zvi Hirsch Schor, następnie w jesziwie rabina Febusa w Brześciu Litewskim. W 1619 roku zamieszkał w Krakowie, gdzie poślubił Bellę, córkę Abrahama ze Lwowa i został mianowany Av Bet Din w Krakowie i powierzono mu kierowanie jesziwą. Wielu jego uczniów zostało czołowymi rabinami w Polsce, z których najsłynniejszymi byli jego zięć Dawid ben Samuel ha-Levi oraz Gerszon Aszkenazy i Menachem Mendel Krochmal.
W latach 1631–1639 wydał swoje najsłynniejsze dzieło – „Beit Chadasz” (z hebr. "Nowy Dom", od akronimu nazwy dzieła wziął się jego przydomek – BaCH), który był wszechstronnym i obszernym komentarzem do kodeksu prawa talmudycznego „Arba Turim” Jakuba ben Aszera.
Joel Sirkes został pochowany na cmentarzu Remuh przy ulicy Szerokiej, gdzie znajduje się jego nagrobek wykonany po zakończeniu II wojny światowej. Starszy, pochodzący z XIX wieku stoi w tym samym rzędzie, tylko cztery miejsca dalej.

</doc>
<doc id="1145602" url="https://pl.wikipedia.org/wiki?curid=1145602" title="CKEditor">
CKEditor

CKEditor (poprzednio jako FCKeditor) jest edytorem WYSIWYG online umożliwiającym tworzenie tekstów na stronach internetowych lub w aplikacjach online. Silnik edytora napisany jest w JavaScript i rozwijany przez firmę CKSource. CKEditor dostępny jest na licencjach open source i komercyjnych.
Historia projektu.
FCKeditor i CKEditor 3.
Pierwsza wersja programu - pod nazwą FKCEditor - została napisana przez Frederico Caldeirę Knabbena (który do dziś pozostaje BDfL projektu) i udostępniona w marcu 2003 roku. Po prekroczeniu 3 milionów pobrań, oprogramowanie zostało poprawione i przepisane pod nazwą CKEditor 3; w tej wersji położono naciska na wydajność, dostępność i na nowy interfejs użytkownika.
CKEditor 4.
W grudniu 2012 wydany został CKEditor 4 - w oprogramowaniu znalazły się nowe rozwiązania, takie jak "Inline Editing", zmieniono formatowanie kodu źródłowego, poprawiono obsługę DOM i wydajność CSS. Usunięto także implementacje po stronie serwera.
CKEditor 5.
Po pięciu latach pracy, w 2018 roku wyszła pierwsza stabilna wersja CKEditora 5. Całość kodu została napisana od zera, zastosowano też nowy własny model danych i architekturę. Edytor wykorzystuje technologię OT (Operational Transformation), drzewiastą strukturę oraz inne mechanizmy, których wdrożenie było niezbędne do zapewnienia możliwości współpracy w czasie rzeczywistym.
CKEditor 5 to framework naisany w JavaScript, oferujący rozbudowane API, pozwalające na tworzenie dowolnych rozwiązań. CKEditor 5 dostępny jest też w formie tzw. "buildów" - prekonfigurowanych, gotowych do użycia dystrybucji, oferujących różne typy edytora: Classic, Inline, Balloon, Balloon block oraz Document.
CKEditor Ecosystem.
W październiku 2017, CKSource uruchomiło CKEditor Ecosystem. W sierpniu 2020 składał się on z następujących produktów:
Cechy edytora.
CKEditor oferuje funkcje dostępne w tradycyjnych edytorach tekstu, takie jak formatowanie (pogrubienie, kursywa, podkreślenie, listy numerowane i punktowane), tabele, cytowanie blokowe, linkowanie do zasobów sieciowych, wstawianie grafik, wklejanie zawartości z Microsoft Word, cofanie i przywracanie operacji oraz inne narzędzia do formatowania HTML. Ma także wbudowane narzędzie do sprawdzania pisowni w locie, dostarczone jako plugin przez WebSpellChecker LLC.
Dostępne jest wiele wtyczek do CKEditora 4, rozszerzających jego funkcjonalność. Część z nich, podobnie jak sam edytor, dostępna jest zarówno na licencji Open Source jak i komercyjnej, niektóre tylko na tej drugiej (np. Export to PDF czy CKFinder).
Współdzielna edycja w czasie rzeczywistym.
Archtektura i autorski model danych CKEditora 5 umożliwia wieloosobową jednoczesną pracę nad tworzonym tekstem. Możliwe jest stworzenie dostosowanej do potrzeb wersji edytora z użyciem CKEditor 5 Framework, zaś jednoczesna praca w czasie rzeczywistym dostępna jest dzięki CKEditor Cloud Services.
Komponent Letters oparty na CKEditorze 5 umożliwia implementację tych funkcji w dowolnym oprogramowaniu.
Zgodność z przeglądarkami.
CKEditor 4 jest w pełni kompatybilny z większością przeglądarek, w tym z aktualnymi stabilnymi wersjami Google Chrome, Firefox, Safari, Microsoft Edge, Opera oraz Internet Explorer 10 i 11.. Oferuje także niemal pełne wsparcie dla mobilnych wersji Safari (iOS6 +) oraz Chrome (Android).
CKEditor 5 jest także kompatybilny z Google Chrome, Firefox, Safari, Opera oraz Microsoft Edge. Nie wspiera jednak jeszcze Internet Explorera 11..

</doc>
<doc id="1145613" url="https://pl.wikipedia.org/wiki?curid=1145613" title="Break Dance">
Break Dance



</doc>
<doc id="1145614" url="https://pl.wikipedia.org/wiki?curid=1145614" title="Stay (piosenka Shakespears Sister)">
Stay (piosenka Shakespears Sister)

Stay – drugi singel z płyty "Hormonally Yours" i największy hit grupy Shakespears Sister. Utwór został napisany przez Siobhan Fahey i Marcellę Detroit przy współpracy z ówczesnym mężem Siobhan Dave'em Stewartem.
Muzykę i słowa do pierwszej części utworu napisali Stewart i Detroit, Fahey napisała słowa wykonywane w utworze przez nią. Zamiarem Stewarta było pokazanie zdolności wokalnych Detroit. To jedyna piosenka zespołu, w której Detroit śpiewa zwrotki i refren. Po tym jak singel został światowym hitem, napięcie między członkiniami zespołu powiększyło się. Przypadkowo sukces i symbolika singla, sprawiły, że prasa skupiła się na Detroit – "anioł z pięknym głosem" i Fahey – "wiedźma z piekła".
Wydanie.
Utwór został wydany 25 stycznia 1992 i w ciągu 2 tygodni został numerem 1. w Wielkiej Brytanii. "Stay" wydano także na rynku światowym: USA, Australia, Nowa Zelandia, Niemcy i Japonia. W Polsce utwór znajdował się przez 10 tygodni na Liście przebojów Trójki.
Wydanie utworu na rynku światowym i wysokie miejsca na listach oraz światowe tournée i wywiady w mediach sprawiły, że kolejne single były lepiej przyjmowane.
Sukces "Stay" i albumu "Hormonally Yours" spowodował, że Detroit odeszła z zespołu, gdyż Fahey chciała nagrywać dalej solo. Żadna z artystek nie powtórzyła sukcesu "Stay".
Teledysk.
Teledysk wyreżyserowała Sophie Muller. Pomysł na wideo został zaczerpnięty z filmu "Catwomen From the Moon". Klip został zakazany w Niemczech z powodu sceny wskrzeszenia, co tylko zwiększyło zainteresowanie utworem. Mężczyzna z teledysku to David Scott-Evans, były chłopak Keren Woodward – artystki z poprzedniego zespołu Fahey – Bananaramy.
"Stay" otrzymał nagrodę 1993 Music Week Awards i Brit Awards w kategorii Najlepszy Teledysk.
Lista utworów.
Lista utworów dla brytyjskiego dwuczęściowego wydania CD:
Wersja akustyczna "Stay" znajduje się na albumie "Long Live the Queens!".

</doc>
<doc id="1145616" url="https://pl.wikipedia.org/wiki?curid=1145616" title="Bitwa pod Trojanowem">
Bitwa pod Trojanowem

Bitwa pod Trojanowem – 10 czerwca 1294 roku, nad brzegami Bzury, rozegrała się bitwa pomiędzy wracającymi z łupieżczego napadu na Łęczycę Litwinami a ścigającymi ich wojskami księcia łęczyckiego Kazimierza II. Litwini pod dowództwem księcia Witenesa w Zielone Świątki 4 czerwca najechali gród Łęczycę i zdobyli warowną kolegiatę w Tumie. Złupili wszystko, co przedstawiało jakąkolwiek wartość, księży i ludność uprowadzili w niewolę, a samą kolegiatę podpalili. Podczas odwrotu zostali doścignięci przez oddziały księcia Kazimierza II pod Trojanowem. Wówczas książę Bolesław II mazowiecki (żonaty z córką litewskiego księcia Trojdena) doprowadził do rozejmu między Kazimierzem II i Litwinami, jednak w najmniej spodziewanym momencie Witenes go zerwał i zaatakował Kazimierza II, w wyniku czego książę łęczycki zginął, a Bolesławowi II życie uratował Wawrzyniec, kasztelan Białej. Było to największe zwycięstwo Litwinów w walkach z Polakami (w istocie z rycerstwem łęczyckim). 
Po śmierci Kazimierza II panowanie nad księstwem łęczyckim przejął jego brat Władysław I Łokietek. 
Śmierć Kazimierza według opisu Kroniki Jana Długosza.
"Rok pański 1294. Książę litewski Witenes napada na ziemie łęczycką z wojskiem konnym w liczbie 1800 ludzi: Litwinów, Prusów i Żmudzinów. Kiedy w czwartek po Zielonych Świętach wtargnęli do niej przez lasy i gaje za pozwoleniem i przy poparciu księcia Mazowsza Bolesława w tak milczącym i nieznanym szyku, że zmylili wszystkich, którzy ich mijali, atakując najpierw kolegiatę w Łęczycy i mordując tam lub zabierając do niewoli wielką liczbę ludu mężczyzn i kobiet, którzy się tam zgromadzili dla uczczenia święta. Prałatów, kanoników i kapłanów pana biorą bez litości do niewoli, a szaty liturgiczne, naczynia i klejnoty rozgrabiają. Pozostałych, którzy schronili się w kościele i bronili się w nim mężnie, przez podpalenie sąsiednich domów otaczających kościół i przeniesienie ognia na kolegiatę duszą i tracą. Wrogowie rozbiegli się następnie po wsiach i osadach i zabrawszy wielki łup w postaci ludzi i bydła pospiesznie wracali. Nie zniósł porażki własnej i swego wojska książę łęczycki Kazimierz, lecz ze wszystkimi rycerzami ziemi łęczyckiej zaczął ścigać barbarzyńców. Kiedy ich dopadł w położonej blisko miasta Sochaczewa nad rzeką Bzurą wsi Żuków (według innych koło wsi Trojanowa) nie licząc się z małą liczebnością swojego wojska i chmarą wrogów, rzuca się na barbarzyńców. I po krwawej walce, kiedy wielu jeńców w ferworze bitwy umknęło, pokonana przez chmarę barbarzyńców, walcząc bardzo odważnie w pierwszych szeregach, pada w największym tłumie wrogów i ponosi chlubną śmierć. Gdy ten (książę) zginął, Polacy zaczęli uciekać na wszystkie strony. Wielu spośród Polaków, unikając zaszczytnej śmierci, narażają się na haniebną. Toną w rzece Bzura za którą toczyła się walka, ponieważ wody wtedy wskutek deszczu wezbrały. Litwini wzięli i łup i zwycięstwo. A łup, jaki zebrali w postaci jeńców polskich, był podobno tak wielki, że przy podziale każdemu barbarzyńcy przypadło dwudziestu chrześcijan, Polaków. Książę łęczycki Kazimierz nie pozostawił po sobie nikogo."

</doc>
<doc id="1145617" url="https://pl.wikipedia.org/wiki?curid=1145617" title="Campeonato Brasileiro Série A 1994">
Campeonato Brasileiro Série A 1994



</doc>
<doc id="1145618" url="https://pl.wikipedia.org/wiki?curid=1145618" title="Campeonato Brasileiro Série A 1993">
Campeonato Brasileiro Série A 1993



</doc>
<doc id="1145619" url="https://pl.wikipedia.org/wiki?curid=1145619" title="Long Live the Queens!">
Long Live the Queens!

Long Live the Queens! – drugi składankowy album brytyjskiej grupy Shakespears Sister w skład, którego weszła płyta CD, DVD zawierające remiksy, B-side'y poprzednio nie zamieszczone na CD.

</doc>
<doc id="1145620" url="https://pl.wikipedia.org/wiki?curid=1145620" title="Campeonato Brasileiro Série A 1992">
Campeonato Brasileiro Série A 1992



</doc>
<doc id="1145621" url="https://pl.wikipedia.org/wiki?curid=1145621" title="Jom-Tow Lipmann Heller">
Jom-Tow Lipmann Heller

Jom-Tow Lipmann Heller ben Natan ha-Lewi, właściwie Gerszon Saul Heller Jom-Tow Lipmann ben Natan ha-Lewi (ur. 1579 w Wallerstein, zm. 7 września 1654 w Krakowie) – talmudysta, rabin kolejno w Nikolsburgu (1624–1625), Wiedniu (1625–1627), Pradze (1627–1629), Niemirowie (1631–1634), Włodzimierzu (1634–1643) i wreszcie w Krakowie (1643–1654).
Życie.
Kształcił się początkowo u swego dziadka, Moszego Wallersteina, a następnie m.in. u Jehudy Löwa z Pragi. Zgłębiał kabałę, matematykę, filozofię religii i gramatykę języka hebrajskiego.
Od 1597 roku był dajanem w Pradze. Od 1624 roku pełnił posługę rabiniczną w Nikolsburgu na Morawach, później w Wiedniu i Pradze; w tym ostatnim miejscu kierował również jesziwą.
Po tym, jak został w 1629 roku oskarżony o wypowiedzi nieprzychylne państwu i Kościołowi, zamieszczone w jego dziełach, skazano go na śmierć, jednak po 40 dniach więzienia został ułaskawiony. Objął urząd rabina w Niemirowie na Podolu, a potem we Włodzimierzu na Wołyniu. Był posłem na Sejm Czterech Ziem w Jarosławiu.
Od roku 1643 lub 1644 był rabinem w Krakowie, a później kierował także tamtejszą akademią talmudyczną (w latach ).
Zmarł 7 września 1654 w Krakowie, pochowany został na cmentarzu Remuh przy ulicy Szerokiej.
Twórczość.
Jom-Tow Lipmann Heller jest autorem komentarzy halachicznych i kabalistycznych oraz kazań. Jego najwybitniejszym dziełem jest komentarz do Miszny zatytułowany "Tosafot Jom-Tow" (; Praga 1614–1617, wyd. poprawione Kraków 1643). Od tego tytułu pochodzi właśnie przydomek Hellera: „Jom-Tow”. Około roku 1645 spisał ponadto swe wspomnienia pt. "Megilat ewa" (, dosł. „Zwój nienawiści”; istnieje zarówno wersja hebrajska, jak i w języku jidysz). Ogółem jest Heller autorem ponad 20 dzieł, sporządzonych po hebrajsku i w jidysz.
Nawiązania.
Postać rabina i gaona Bejnusza Aszkenazego w powieści "Szatan w Goraju" autorstwa Isaaca Bashevisa Singera jest częściowo wzorowana na Jom-Towie Lipmannie Hellerze.

</doc>
<doc id="1145624" url="https://pl.wikipedia.org/wiki?curid=1145624" title="(6625) Nyquist">
(6625) Nyquist

(6625) Nyquist – planetoida z pasa głównego asteroid okrążająca Słońce w ciągu 5 lat i 230 dni w średniej odległości 3,16 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Laurence'a Nyquista" (ur. 1939), amerykańskiego naukowca zajmującego się badaniem planet w NASA. Przed nadaniem nazwy planetoida nosiła oznaczenie tymczasowe (6625) 1981 EX41.

</doc>
<doc id="1145625" url="https://pl.wikipedia.org/wiki?curid=1145625" title="Amtozaur">
Amtozaur

Amtozaur ("Amtosaurus") – rodzaj dinozaura ptasiomiednicznego żyjącego w późnej kredzie (cenoman lub turon) na obszarze dzisiejszej wschodniej Azji. Gatunkiem typowym jest opisany przez Siergieja Kurzanowa i Tatianę Tumanową w 1978 r. "A. magnus", którego holotypem jest niekompletna i uszkodzona puszka mózgowa oznaczona PIN 3780/2, odkryta w osadach formacji Bajan sziree niedaleko miejscowości Amtgaj w Mongolii. Opisany w 2002 r. drugi gatunek "A. archibaldi" jest obecnie zaliczany do odrębnego rodzaju "Bissektipelta".
Autorzy opisu "A. magnus" sklasyfikowali go jako ankylozaura z rodziny Ankylosauridae. Parish i Barrett (2004) stwierdzili, że wszystkie cechy budowy holotypu "A. magnus" uznane w 1978 r. za jego autapomorfie w rzeczywistości występują także u różnych przedstawicieli rodziny Ankylosauridae, kladu Ankylosauria, a nawet w ogóle u tyreoforów (w tym nie należących do Ankylosauria). Ponieważ nie można wskazać żadnych autapomorfii "A. magnus", Parish i Barrett uznali ten gatunek za "nomen dubium". Nie jest też pewne, czy gatunek ten istotnie można zaliczyć do Ankylosauridae. Coombs i Maryańska (1990) uznali jego przynależność do tej rodziny za niepewną, wskazując, że mógł on w rzeczywistości być hadrozaurem; Parish i Barrett (2004) stwierdzili, że "A. magnus" można jedynie sklasyfikować jako dinozaura ptasiomiednicznego o niepewnej pozycji filogenetycznej.
Nazwa rodzajowa "Amtosaurus" oznacza „jaszczur z Amtgaj”.

</doc>
<doc id="1145627" url="https://pl.wikipedia.org/wiki?curid=1145627" title="Tessyn">
Tessyn



</doc>
<doc id="1145629" url="https://pl.wikipedia.org/wiki?curid=1145629" title="Wasylko Jaropełkowic">
Wasylko Jaropełkowic

Wasylko (ur. na przełomie lat 20. i 30. XII w. zm. po 1170) — w 1170 roku książę na Michajłowie koło Kijowa, prawdopodobnie syn Jaropełka Włodzimierzowica i wnuk wielkiego księcia Rusi Kijowskiej Włodzimierza II Monomacha.
Wiadomości o Wasylku pochodzą z "Latopisu kijowskiego". W 1151 został wysłany przez księcia halickiego Włodzimierza na czele poselstwa do Andrzej I Bogolubskiego. W 1164 zwyciężył Połowców nad Rosią zdobywając liczne łupy. Gdy w 1167 Mścisław II Iziasławicz uzyskał tron kijowski, Wasylko został jego sojusznikiem. Ostatnia wzmianka o Wasylku pochodzi z roku 1170. Gdy Mścisław II utracił władzę, Wasylko zorganizował wypad przeciwko prowadzonym przez Gleba I Juriewicza Połowcom. Ostatecznie został zmuszony do kapitulacji i odesłany do Czernihowa.
Nie ma pewności, czy Wasylko z 1151 jest tożsamy ze swoim imiennikiem wspomnianym w latach 1164–1170, jednak jest to bardzo prawdopodobne.
Dalsze losy Wasylka nie są znane. 
Wasilij Tatiszczew w "Istoria Rossijskaja" podaje, jakoby Wasylko został księciem drohiczyńskim i poślubił córkę Bolesława IV Kędzierzawego, jednak w 2008 Dariusz Dąbrowski ustalił, że informacje te są fałszywe i nie opierają się na wiarygodnych źródłach.

</doc>
<doc id="1145631" url="https://pl.wikipedia.org/wiki?curid=1145631" title="Pisanello">
Pisanello

Pisanello właściwie Antonio Pisano (ur. ok. 1395, w Pizie, zm. 1450-1455) – włoski malarz. Jego dzieło zaliczane jest do gotyku międzynarodowego i tym samym uznawane za sztukę fazy przejściowej między gotykiem a renesansem, który rozwijał się równolegle do twórczości tego artysty.
Pisanello był wędrownym malarzem zatrudnianym na włoskich dworach. Wykonał portret Zygmunta Luksemburskiego oraz wizerunki książąt i księżniczek z wielkich rodów. Malował również rozległe kompozycje ścienne w kościołach Werony, Rzymu, Wenecji.
Jest autorem obrazu "Matka Boska ze św. Antonim i św. Jerzym", który znajduje się obecnie w National Gallery w Londynie. Przedstawiony na nim św. Jerzy ma niezwykły ubiór – półzbroję i kapelusz. Na obrazie widnieje podpis artysty w formie imitującej roślinę. Innym dziełem Pisanella jest "Wizja św. Eustachego". Malarz nawiązał w nim do historii św. Eustachego, który jeszcze jako żołnierz o imieniu Placidus miał wizję - zobaczył krzyż między rogami jelenia - i po tym wydarzeniu przyjął chrześcijaństwo.
Do naszych czasów przetrwało wiele rysunków Pisanella przedstawiających zwierzęta.

</doc>
<doc id="1145633" url="https://pl.wikipedia.org/wiki?curid=1145633" title="Eliezer Aszkenazy">
Eliezer Aszkenazy

Eliezer Aszkenazy (ur. 1513, zm. 1586 na Kazimierzu) – sefardyjski rabin, lekarz, uczony i pajant. 
Żyiorys.
Pełnił funkcję rabina w Kairze, Famaguście, Poznaniu i najprawdopodobniej w .
W Wenecji w 1583 roku napisał komentarze do Tory, a w Cremonie w 1576 komentarz do Księgi Estery. Autor dzieła "Maasej Adonaj" (z hebr. "Dzieła Pańskie"), które ukończył w 1582 roku w Gnieźnie. Według legendy został on cudownie przeniesiony z Kairu do Krakowa w noc paschalną podczas trwania sederu, a posiłek paschalny dokończył już w Polsce.
Został pochowany na cmentarzu Remuh przy ulicy Szerokiej, gdzie znajduje się rekonstrukcja jego nagrobka. Oryginalne jest tylko zwieńczenie przedstawiające węża Eskulapa, odnalezione w 1925.

</doc>
<doc id="1145638" url="https://pl.wikipedia.org/wiki?curid=1145638" title="(6626) Mattgenge">
(6626) Mattgenge

6625 Mattgenge – planetoida z pasa głównego asteroid okrążająca Słońce w ciągu 5 lat i 16 dni w średniej odległości 3,02 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Matthew Genge" (ur. 1968), brytyjskiego naukowca zajmującego się badaniem planet w "Imperial College" w Londynie. Przed nadaniem nazwy planetoida nosiła oznaczenie tymczasowe (6625) 1981 EZ46.

</doc>
<doc id="1145639" url="https://pl.wikipedia.org/wiki?curid=1145639" title="SG-302 &quot;Szczecin&quot;">
SG-302 &quot;Szczecin&quot;



</doc>
<doc id="1145641" url="https://pl.wikipedia.org/wiki?curid=1145641" title="Skeid Fotball">
Skeid Fotball

Skeid Fotball – norweski klub piłkarski z siedzibą w mieście Oslo.
Historia.
Klub Skeid założony został 1 stycznia 1915 roku. Ostatni raz w najwyższej lidze norweskiej grał w 1999 roku. Obecnie występuje w 1. divisjon.
W 1/16 finału Pucharu Zdobywców Pucharów edycji 1975/1976 klub został wyeliminowany przez Stal Rzeszów.
W 1979 szkoleniowcem drużyny był Jacek Gmoch.

</doc>
<doc id="1145643" url="https://pl.wikipedia.org/wiki?curid=1145643" title="Erodium cicutarium">
Erodium cicutarium



</doc>
<doc id="1145644" url="https://pl.wikipedia.org/wiki?curid=1145644" title="Na srebrnym globie (film)">
Na srebrnym globie (film)

Na srebrnym globie – polski film fantastycznonaukowy kręcony w latach 1976–1977 przez Andrzeja Żuławskiego, na podstawie powieści Jerzego Żuławskiego "Na srebrnym globie. Rękopis z Księżyca" i "Zwycięzca". 
Fabuła.
Obraz łączy w sobie środki wyrazu zaczerpnięte z baletu, teatru i opery. Mała grupka badaczy kosmosu opuszcza Ziemię w poszukiwaniu wolności i szczęścia. Lądują na nieznanej planecie i rozpoczynają budowę nowej cywilizacji. Badacze wkrótce umierają, a ich potomkowie powracają do prymitywnej kultury, wymyślają nowe mity i nowego Boga... Po latach na planecie pojawia się ekspedycja Marka. Potomkowie badaczy kosmosu upatrują w Marku zbawiciela, który wyzwoli ich spod jarzma skrzydlatych potworów Szernów.
Historia filmu.
Produkcja "Na srebrnym globie" wstrzymana przez władze Polskiej Rzeczypospolitej Ludowej, a film w okaleczonej formie ukazał się dopiero w 1988 roku.
Po sukcesie "Najważniejsze to kochać" Żuławski powrócił z Francji do Polski i rozpoczął realizację filmu fantastycznego na podstawie trylogii księżycowej stryjecznego dziadka, Jerzego Żuławskiego. Zdjęcia do kręconego z olbrzymim rozmachem – jak na polskie warunki – filmu (plany zdjęciowe m.in. na Kaukazie i w Mongolii), zostały przerwane w 1977 roku decyzją wiceministra kultury i sztuki Janusza Wilhelmiego. Przerwany w 4/5 film został dokończony dopiero 11 lat później, u schyłku PRL-u (lata 80. XX wieku). Żuławski dokręcił zdjęcia w Warszawie i Krakowie, dodając z "offu" swój głos wyjaśniający, czego dotyczą brakujące fragmenty.
Budżet produkcyjny filmu wynosił 57,4 miliona ówczesnych (1976) złotych.

</doc>
<doc id="1145647" url="https://pl.wikipedia.org/wiki?curid=1145647" title="Skeid">
Skeid



</doc>
<doc id="1145648" url="https://pl.wikipedia.org/wiki?curid=1145648" title="Sidney Godolphin">
Sidney Godolphin



</doc>
<doc id="1145650" url="https://pl.wikipedia.org/wiki?curid=1145650" title="Zespół Gassera">
Zespół Gassera



</doc>
<doc id="1145651" url="https://pl.wikipedia.org/wiki?curid=1145651" title="(6689) Floss">
(6689) Floss

(6689) Floss (1981 EQ24) – planetoida z pasa głównego asteroid okrążająca Słońce w ciągu 3 lat i 106 dni w średniej odległości 2,21 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Christine Floss" (ur. 1961), amerykańskiej specjalistki od meteorytów na "Uniwersytecie Waszyngtona" w St. Louis.

</doc>
<doc id="1145654" url="https://pl.wikipedia.org/wiki?curid=1145654" title="Smajale">
Smajale



</doc>
<doc id="1145655" url="https://pl.wikipedia.org/wiki?curid=1145655" title="Zespół Joba">
Zespół Joba



</doc>
<doc id="1145657" url="https://pl.wikipedia.org/wiki?curid=1145657" title="Statut warcki">
Statut warcki

Statut warcki – prawo nadane przez Władysława II Jagiełłę w 28 października 1423 roku na sejmie walnym w Warcie .
Statut warcki był kolejnym prawem wpływającym na ówczesną gospodarkę i nadawał prawną podstawę do przejmowania gospodarstw sołtysich i większych kmiecych na zasadzie wykupu po cenie oszacowanej przez szlachcica (feudała), nierzadko w wyniku rugi całkowitej lub częściowej. Był odbiciem nastrojów panujących już za czasów Kazimierza III Wielkiego, kiedy to szlachta pałała niechęcią do bogatych, wolnych dotąd sołtysów i chłopów. Przepis pozwalał na likwidowanie sołectw przez szlachtę na włościach nadanych im przez władców Polski stanowiących władzę centralną. Grunty tak pozyskane włączano do dużych gospodarstw folwarcznych. Funkcjonowanie folwarków szlacheckich oparte było na przymusowej, odrobkowej sile roboczej - tzw. pańszczyźnie dlatego ich wydajność gospodarcza była niższa niż sołectw, pomimo tego folwarki przynosiły duże dochody szlachcie. Statut warcki jednocześnie ograniczał prawo chłopów do opuszczania wsi, co miało zapobiec ich migracji. Zakaz ten nie powstrzymał jednak dużej części zbuntowanych sołtysów i chłopów przed zbieganiem na wschód, gdzie często zasilali szeregi społeczności kozackich. 
Statut nakładał na wojewodów obowiązek kontroli miar i wag w miastach oraz ustalanie cen artykułów rzemieślniczych. 
Statut warcki był stosowany do XVI wieku a jego przepis dotyczący ustalania cen był powielany w innych statutach – nieszawskim z 1454 roku i piotrkowskim z 1496 roku. Przepisy te obowiązywały do pierwszych rozbiorów. 
Inne prawa i konsekwencje wynikające ze statutu:

</doc>
<doc id="1145658" url="https://pl.wikipedia.org/wiki?curid=1145658" title="Polityka strukturalna">
Polityka strukturalna

Polityka strukturalna – jeden z kierunków polityki gospodarczej, obejmujący wszystkie przedsięwzięcia, które instancje państwowe podejmują w celu oddziaływania na strukturę gospodarki. Umiejętnie realizowana polityka strukturalna, służąca promowaniu długookresowych zmian w rozmieszczeniu, wykorzystaniu i efektywności czynników produkcji odgrywa ważną rolę szczególnie w przypadku tych gospodarek, które chcą sprostać wymogom konkurencyjności.
Kontrowersje.
Rosnące znaczenie poglądów liberalnych, zmierzających do ograniczenia roli państwa w gospodarce, zmienia sposób widzenia na politykę strukturalną. Przede wszystkim zwraca się uwagę na fakt, iż polityka ta, szczególnie w wersji defensywnej, wcale nie zwiększa efektywności gospodarki, lecz wręcz przeciwnie, poprzez ochronę podupadłych branż, ogranicza sprawność funkcjonowania mechanizmów rynkowych. W efekcie zamiast poprawiać mobilność czynników produkcji i elastyczność struktury, może prowadzić do opóźniania zmian strukturalnych. Zwolennicy doktryn liberalnych podkreślają, iż struktura rynkowa tworzy się w wyniku niezakłóconych procesów rynkowych, a więc o alokacji czynników produkcji powinien decydować sam rynek, nie zaś państwo, które winno się ograniczyć do dbania o właściwe funkcjonowanie mechanizmów konkurencji przesądzających o sprawności gospodarki rynkowej.
Polityka strukturalna dziś.
W warunkach rozwiniętej gospodarki rynkowej rodzą się nowe relacje między mechanizmem rynkowym, a polityką strukturalną. Decyzje handlowe, produkcyjne i inwestycyjne ponoszą podmioty gospodarcze, natomiast zadaniem władz publicznych jest zapewnienie odpowiedniego klimatu konkurencyjnego, motywującego podmioty gospodarcze do podejmowania inicjatywy i ponoszenia ryzyka gospodarczego oraz podejmowania działań towarzyszących, wspomagających i przyspieszających procesy bieżące i strukturalne. Nie oznacza to jednak, iż znaczenie polityki strukturalnej maleje, zmieniają się jedynie jej charakter i metody. W krajach wysoko rozwiniętych jej istotność wręcz rośnie i wynika z wykształcenia się nowych cech międzynarodowego podziału pracy. Nowy wymiar polityki strukturalnej jest też konsekwencją silnego umiędzynarodowienia produkcji, zwiększania zależności pomiędzy poszczególnymi segmentami gospodarki światowej, czy także zjednywania się krajów w różnego rodzajach organizacjach czy ugrupowaniach gospodarczych.

</doc>
<doc id="1145661" url="https://pl.wikipedia.org/wiki?curid=1145661" title="Lucasfilm">
Lucasfilm

Lucasfilm Ltd. LLC – amerykańska wytwórnia filmowa założona w 1971 przez George’a Lucasa, przejęta przez firmę The Walt Disney Company w 2012 r.
Siedzibą spółki z ograniczoną odpowiedzialnością (Ltd) jest hrabstwo Marin, w stanie Kalifornia. Spółka wyprodukowała m.in. takie filmy jak seria o Indianie Jonesie i cykl "Gwiezdne wojny". Od 2007 produkuje wersję telewizyjną tej serii.
Do spółki Lucasfilm należą spółki zależne:
W 1986 spółka Lucasfilm odsprzedała część swojej produkcji związanej z efektami specjalnymi Steve’owi Jobsowi. W ten sposób powstała firma Pixar Animations Studios, produkująca takie filmy jak: "Gdzie jest Nemo?", "Toy Story", "Potwory i spółka".
30 października 2012 roku ogłoszono, że firma wykupiona została przez The Walt Disney Company.

</doc>
<doc id="1145662" url="https://pl.wikipedia.org/wiki?curid=1145662" title="Sidney Godolphin (hrabia)">
Sidney Godolphin (hrabia)

 
Sidney Godolphin, 1. hrabia Godolphin (ur. ok. 1645, zm. 15 września 1712) – brytyjski polityk. Od lat siedemdziesiątych XVII wieku do pierwszej dekady XVIII wieku wielokrotnie pełnił funkcję "lorda wielkiego skarbnika"; 1684–1685, 1690–1697, 1700–1701, 1702–1710. Był jednym z liderów partii torysów.
1645–1679.
Pochodził ze starej rodziny z Kornwalii. Po restauracji monarchii Karol II Stuart uczynił go swym faworytem. Godolphin wszedł wtedy do parlamentu z kornwalijskiego okręgu Helston. Choć rzadko bywał na zebraniach, uchodził za jednego z najlepszych znawców polityki i ekonomii. W marcu roku 1679 zasiadł w Privy Council. Odtąd on, wicehrabia Hyde (potem hr. Rochester) i Robert Spencer, 2. hrabia Sunderlandu decydowali o losach królestwa.
1679–1690.
Choć głosował za ustawą "Exclusion Bill" – przeciw dziedziczeniu tronu przez królewskiego kryptokatolickiego brata (Jakub II Stuart) w 1680, zachował swój urząd po nastaniu jego rządów (choć np. Sunderland został odwołany). We wrześniu 1684 został sekretarzem stanu północnego departamentu Baronem Godolphin of Rialton, i lordem skarbu, a także szambelanem królowej Marii Modeńskiej, a w końcu tak jak Rochester i Sunderland odzyskał fawory i wpływy w pełni.
W roku 1688 negocjował z pretendentem protestanckim Wilhelmem III Orańskim, tak jak markiz Halifax i hrabia Nottingham, w imieniu Jakuba II. Po wstąpieniu Wilhelma na tron, zachował drobne stanowisko w ministerstwie skarbowym.
1690–1712.
W marcu 1690 roku Godolphin przeszedł na emeryturę, lecz jeszcze w tym samym roku poproszono go o ponowne objęcie stanowiska Lorda Skarbu.
Od tego momentu on i wódz John Churchill, 1. książę Marlborough, sekretnie korespondowali z Jakubem we Francji. Torys Godolphin uwielbiał żonę Jakuba. Po wyjściu na jaw spisku Fenwicka w 1696 roku przeciw królowi Wilhelmowi, zrezygnował ze służby, lecz już w 1700 Torysi wygrali wybory i odzyskał swój urząd. Gdy rządziła Anna Stuart, jego dobrym duchem był faworyt królowej książę Marlborough, mimo iż Wig. W grudniu roku 1706 został hrabią.
Utrata wpływów przez Marlborougha, pociągnęła za sobą dymisję Godolphina (7 sierpnia 1710 roku). Jego sprawie zaszkodziła mowa, którą wygłosił torys Henry Sacheverell i porównał Godolphina do szekspirowskiego negatywnego bohatera Volpone'a.
Godolphin był czarodziejem ekonomii. Marlborough popierał go, gdyż potrzebował dobrego finansisty u steru państwa i pieniędzy na wojnę. Trzeba przyznać, że inaczej niż np. Robert Walpole po nim F. Godolphin nie wzbogacił się na stanowiskach. Grał hazardowo w karty i wydawał pieniądze na walki kogutów. Po jego śmierci jego majątek wart był 12 tysięcy funtów szterlingów.
Życie prywatne.
Godolphin poślubił dnia 16 maja 1675 Margaret Blagge, której ojcem był Thomas Blagge, pobożną niewiastę, której życiorys napisał John Evelyn. The Life of Mrs Godolphin, zmarła rodząc jedynego syna Godolphina Francisa w 1678.

</doc>
<doc id="1145664" url="https://pl.wikipedia.org/wiki?curid=1145664" title="Bladoskórowie">
Bladoskórowie



</doc>
<doc id="1145665" url="https://pl.wikipedia.org/wiki?curid=1145665" title="Tęgowie">
Tęgowie



</doc>
<doc id="1145666" url="https://pl.wikipedia.org/wiki?curid=1145666" title="Real Sporting Gijón">
Real Sporting Gijón



</doc>
<doc id="1145669" url="https://pl.wikipedia.org/wiki?curid=1145669" title="Real Gijón">
Real Gijón



</doc>
<doc id="1145671" url="https://pl.wikipedia.org/wiki?curid=1145671" title="Così fan tutte (film)">
Così fan tutte (film)

Così fan tutte - włoska komedia erotyczna z 1992 roku w reżyserii Tinta Brassiego.

</doc>
<doc id="1145685" url="https://pl.wikipedia.org/wiki?curid=1145685" title="William Bromley">
William Bromley

William Bromley (ur. w 1663, zm. 13 lutego 1732) – był brytyjskim politykiem z partii Torysów.
Jego ojcem był Sir William Bromley (zm. 1682), a matką Ursula, córka 1. barona Leigh of Stoneleigh.
Bromley pełnił funkcję Speakera Izby Gmin w latach 1710-1713 i sekretarza stanu północnego departamentu od 17 sierpnia 1713 do 17 września 1714.

</doc>
<doc id="1145687" url="https://pl.wikipedia.org/wiki?curid=1145687" title="Puchar UEFA (1978/1979)">
Puchar UEFA (1978/1979)

Puchar UEFA 1978/1979 () – 8. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 13 września 1978 – 23 maja 1979. W rozgrywkach zwyciężyła drużyna Borussia Mönchengladbach.

</doc>
<doc id="1145689" url="https://pl.wikipedia.org/wiki?curid=1145689" title="Syrena Rekord">
Syrena Rekord

Syrena Rekord – przedsiębiorstwo w Warszawie, największa polska wytwórnia płytowa w czasach II Rzeczypospolitej.
Okres 1904-1918.
Założycielem firmy był w 1906 kupiec i przemysłowiec warszawski Juliusz Feigenbaum. Dyrektorem został Karl Zandahl. W 1908 roku przyjęto nazwę Syrena Rekord. W latach 1911–1912 powstały nowe budynki fabryczne przy ul. Chmielnej 66.
W czasie I wojny światowej większość majątku firmy została wywieziona pod Moskwę, gdzie połączyła się z innymi małymi firmami, takimi jak Metropol-Record czy Zwukopis. W 1915 roku udało się nagrać kilkadziesiąt nowych płyt. Wśród nich były też piosenki legionowe. Prawdopodobnie po wyczerpaniu zapasów szelaku działalność firmy zamarła.
Okres 1918-1939.
Okres 1918–1924 był okresem walki o przetrwanie firmy. Po powrocie w 1921 roku do Warszawy Juliusz Feigenbaum, który od 1914 przebywał w Szwajcarii wznowił działalność fabryki. Sytuacja zaczęła się poprawiać od 1923. Wtedy ukazał się pierwszy powojenny katalog nagrań firmy. W następnych latach „Syrena” utwierdziła swoją dominującą pozycję na polskim rynku muzycznym. Od 1929 wprowadzono elektryczny sposób nagrywania; firma zmieniła swoją nazwę na „Syrena-Electro”. Na początku lat 30. XX wieku Feigenbaum przeszedł na emeryturę, a jego miejsce zajął Hilary Tempel. Ostatni katalog „Syreny” ukazał się podczas wakacji 1939. Po wkroczeniu do Warszawy wojsk niemieckich wytwórnia została przez Niemców zamknięta.
Archiwum nagrań.
Część nagrań posiada w swych zbiorach Muzeum Polskie w Ameryce.

</doc>
<doc id="1145692" url="https://pl.wikipedia.org/wiki?curid=1145692" title="Henry Boyle">
Henry Boyle

Henry Boyle, 1. baron Carleton (ur. 12 lipca 1669, zm. 31 marca 1725) – brytyjski polityk z partii Wigów.
Życiorys.
Wywodził się z typowej anglo-irlandzkiej szlachty (boczna gałąź rodu hrabiów Cork). Jego wuj Laurence Hyde, 1. hrabia Rochester nadzorował jego wczesna karierę w armii. W przeciwieństwie do wuja- Torysa, Boyle był Wigiem.
Po raz pierwszy do parlamentu wszedł w roku 1689 z okręgu Tamworth. Boyle pełnił funkcję Kanclerza Skarbu w latach 1701–1708 i Sekretarzem stanu północnego departamentu od 13 lutego 1708 do 21 września 1710.

</doc>
<doc id="1145693" url="https://pl.wikipedia.org/wiki?curid=1145693" title="Smajal">
Smajal



</doc>
<doc id="1145696" url="https://pl.wikipedia.org/wiki?curid=1145696" title="Spekk">
Spekk

Spekk to japoński label muzyczny założony w Tokio, w styczniu 2004 roku przez Nao Sugimoto (ztj. Mondii). Działalność Spekk skupia się wokół różnych odmian minimalizmu, zaczynając od elektroniki eksperymentalnej i elektro-akustyki, a na nagraniach otoczenia kończąc. Płyty Spekk wydawane są w specjalnie przygotowanych papierowych opakowaniach (rozmiar 12,5 cm na 16 cm), kształtem przypominających książkę. W 2014 roku zmieniono opakowanie (17 x 14,5 cm, inna kieszeń na płytę). Opracowaniem graficznym zajmują się Mondii oraz Uison.
Dyskografia.
Numer katalogowy podawany na stronie oficjalnej wydawcy różni się od tego, który znajduje się na okładce. Podyktowane jest to względami estetycznymi. W 2006, 2012 oraz 2013 roku wytwórnia nie wydała żadnego albumu.
2004:
2005:
2007:
2008:
2009:
2010:
2011:
2014:
2015:
2016:
Przy okazji premier do wydawnictw dodawane były następujące prezenty:

</doc>
<doc id="1145701" url="https://pl.wikipedia.org/wiki?curid=1145701" title="Jean-Balthazar d'Adhémar">
Jean-Balthazar d'Adhémar

Jean-Balthazar d'Adhémar (ur. 1731 lub 1736, zm. 1791) był francuskim dyplomatą.
D'Adhémar pochodził ze starej rodziny z Langwedocji. Nie jest znana dokładna data jego narodzin.
W 1778 roku mianowany francuskim ministrem w Brukseli (Niderlandy Austriackie).
W latach 1783-1787 d'Adhémar był francuskim ambasadorem zwyczajnym w Londynie. Jeśli wierzyć pamiętnikowi Madame de Campan został nim, ponieważ poprzedni ambasador François-Eléonor-Elie de Moustier miał nieszczęście rozgniewać królową Marię Antoninę. Nowy ambasador miał doprowadzić do polepszenia stosunków między obu krajami. Kluczem do sprawy miał tu być profrancuski minister brytyjski Charles James Fox.
Jego sekretarzem był François-Marie de Barthélemy, który zastępował go w obowiązkach w 1784 roku, w czasie choroby d'Adhémara. W 1787 d'Adhémara zastąpił na stanowisku Anne-César de La Luzerne.

</doc>
<doc id="1145704" url="https://pl.wikipedia.org/wiki?curid=1145704" title="Delicate Arch">
Delicate Arch

Delicate Arch (pol. "Delikatny łuk") – naturalny łuk skalny znajdujący się w amerykańskim stanie Utah. Łuk jest jednym z najbardziej rozpoznawalnych punktów orientacyjnych w Utah i symbolem nie tylko parku narodowego Arches, w którym się znajduje, ale również całego stanu. Jego sylwetka znajduje się na stanowych tablicach rejestracyjnych oraz na znaczku pocztowym wydanym w setną rocznicę ustanowienia stanu w 1996 roku. Przez łuk przebiegła również sztafeta niosąca znicz olimpijski przed Zimowymi Igrzyskami Olimpijskimi w Salt Lake City w 2002 roku.
Delicate Arch zbudowany jest z piaskowca. Powstał w procesie erozji. Nie należy do największych łuków, ma rozpiętość około 10 metrów, mierzy około 16 metrów wysokości, a w najwęższym miejscu ma około 2 metrów grubości. Jest wyjątkowy ze względu na swój kształt oraz otoczenie. Przez łuk na południowym wschodzie widać często ośnieżone, odległe wierzchołki gór La Sal.
Szlak turystyczny.
W pobliżu łuku prowadzi pieszy szlak turystyczny o długości około 2,5 km w jedną stronę i deniwelacji terenu około 150 metrów. Jego początek znajduje się przy parkingu "Wolfe Ranch". Dojście do łuku i z powrotem zajmuje przeciętnie około 2-3 godziny. Pierwsze kilkaset metrów prowadzi płaskim, dobrze wytyczonym szlakiem. Po przebyciu tego odcinka, szlak zanika. Droga wyznaczona jest przy pomocy kopczyków kamieni i wspina się szerokim zboczem. Ostatni odcinek jest ponownie płaski i precyzyjnie wytyczony, prowadzi wzdłuż przepaścistej półki skalnej o długości kilkuset metrów. Na całej trasie łuk nie jest widoczny, pojawia się dopiero na samym końcu. Szlak ten jest często uważany za jeden z najpiękniejszych jednodniowych szlaków turystycznych na świecie. Łuk najpiękniej prezentuje się późnym popołudniem, przy zachodzącym słońcu.
Delicate Arch z oddali można również zobaczyć z punktu widokowego "Delicate Arch Viewpoint", do którego można dojechać samochodem. Dostępny jest on dla osób niepełnosprawnych.
Kontrowersja.
W maju 2006 roku wspinacz Dean Potter dokonał pierwszego udokumentowanego wejścia na łuk. W tamtym okresie oficjalne stanowisko parku dotyczące uprawiania wspinaczki na terenie parku nie było sprecyzowane. Kontrowersja wybuchła, gdy zdjęcia łuku zrobione przy pomocy teleobiektywu wykazały wyżłobienia w łuku, mogące powstać na skutek tarcia liny wspinaczkowej o delikatny piaskowiec. Potter, który twierdził, że nie używał liny przy wspinaczce i że uszkodzenie łuku mogło zostać spowodowane przez kogoś innego, przyznał się do używania lin podczas próbnych wejść oraz w celu zjazdu z łuku. Zdarzenie spowodowało wprowadzenie całkowitego zakazu wspinaczki na obiekty posiadające nazwę własną oraz na wytyczanie nowych dróg wspinaczkowych na terenie całego parku. Ucierpiał na tym również publiczny wizerunek firmy Patagonia produkującej sprzęt turystyczny i sponsorującej Pottera.

</doc>
<doc id="1145708" url="https://pl.wikipedia.org/wiki?curid=1145708" title="David Murray (2. hrabia Mansfield)">
David Murray (2. hrabia Mansfield)

David Murray, 2. hrabia Mansfield KT (ur. 9 października 1727, zm. 1 września 1796) – brytyjski arystokrata, polityk i dyplomata szkockiego pochodzenia.
Życiorys.
Był synem Davida Murraya, 6. wicehrabiego Stormont, i Anne Stewart. Jego stryjem był sędzia William Murray, 1. hrabia Mansfield. Po śmierci ojca w 1748 r. David odziedziczył tytuł 7. wicehrabiego Stormont. 
W latach 1756-1763 r. był ambasadorem brytyjskim przy dworze sasko-polskim w Dreźnie i Warszawie. Od 1764 do 1772 r. był ambasadorem w Wiedniu; podczas misji wiedeńskiej, z jego rady i pomocy często korzystał ks. Andrzej Poniatowski. W latach 1772-1778 wykonywał obowiązki ambasadora w Paryżu. Został odwołany, gdy Francja zdecydowała się pomóc zbuntowanym przeciw koronie brytyjskiej kolonistom amerykańskim. 
Od 1754 r. był parem-reprezentantem Szkocji w brytyjskiej Izbie Lordów. W 1768 r. otrzymał Order Ostu. W latach 1779-1782 był ministrem północnego departamentu w gabinecie lorda Northa. W 1783 r. i w latach 1794-1796 był Lordem Przewodniczącym Rady. W latach 1778-1795 pełnił najwyższą funkcję w szkockim sądownictwie, "Lorda Justice General". Po śmierci stryja w 1793 r. odziedziczył tytuł 2. hrabiego Mansfield.
Zmarł w 1796 r. Był dwukrotnie żonaty - z Henriettą Fredericą Bunau i Louisą Schaw Cathcart. Tytuły parowskie odziedziczył po nim jego najstarszy syn, David.

</doc>
<doc id="1145712" url="https://pl.wikipedia.org/wiki?curid=1145712" title="Formuła 1 Sezon 1994">
Formuła 1 Sezon 1994

Sezon 1994 Formuły 1 – 45. sezon o Mistrzostwo Świata Formuły 1. Tytuł mistrza kierowców zdobył Michael Schumacher, natomiast mistrzostwo konstruktorów zdobyła ekipa Williams. Był to jeden z najtragiczniejszych i kontrowersyjnych sezonów w historii tego sportu.
Opis sezonu.
Zmiany i regulacje techniczne.
Sezon 1994 miał stać pod znakiem dominacji zespołu Williams oraz Ayrtona Senny. Odejście z Formuły 1 ówczesnego mistrza świata, Alaina Prosta oraz przejście Brazylijczyka z nie najszybszego przecież McLarena do bezapelacyjnie najlepszego wówczas Williamsa z mocnymi i niezawodnymi silnikami Renault miało dać Sennie czwarty tytuł mistrzowski. Jednakże przed sezonem FIA w celu uatrakcyjnienia rywalizacji w Formule 1 wprowadziła pewne zmiany regulaminowe, by "najbardziej w wyścigu liczyły się umiejętności kierowcy". Nadal używano silników 3,5 l, ale zakazano stosowania ABS-u, kontroli trakcji, aktywnego zawieszenia, elektronicznego akceleratora oraz skrętnych wszystkich czterech kół. To te udogodnienia (głównie kontrola trakcji oraz aktywne zawieszenie) spowodowały, iż zespół Williamsa odnosił miażdżącą przewagę nad rywalami w sezonach 1992 oraz 1993. Tak więc trzeba było wybudować całkiem nowy bolid, FW16, który mimo swej perfekcyjnej aerodynamiki nie był udany. Dużym uniedogodnieniem był wąski kokpit. Mimo to Williams pozostał murowanym faworytem sezonu 1994.
Początek sezonu.
Już przedsezonowe testy zapowiadały, że będzie to sezon, w którym nie obejdzie się bez poważniejszych wypadków. Jyrki Järvilehto złamał jeden z kręgów lędźwiowych na torze Silverstone w styczniu, a Jean Alesi złamał kark w trakcie testów w kwietniu na torze Mugello.
Sezon otwierał wyścig o Grand Prix Brazylii na torze Interlagos. Pole position zdobył idol miejscowych kibiców i zarazem główny pretendent do tytułu, Ayrton Senna. Do 21 okrążenia wyścigu prowadzący w wyścigu Senna jechał przed Michaelem Schumacherem po czym obaj kierowcy w tym samym czasie zjechali do boksów celem tankowania. Jednakże podczas postoju w boksach został on wyprzedzony przez Schumachera dzięki szybszemu pit-stopowi od Senny (pojawiły się później sugestie, iż "Schumiemu" w nielegalny sposób zwiększono przepustowość tankowania), a ścigając Niemca, popełnił błąd i wypadł z zakrętu – uszkodzony Williams nie nadawał się do dalszej jazdy. Bardzo groźnie wyglądał natomiast wypadek debiutującego Josa Verstappena z Martinem Brundlem. Na szczęście ani Holendrowi, ani Anglikowi nic poważniejszego się nie stało. Drugie miejsce w wyścigu zajął Damon Hill, a trzecie Jean Alesi.
Trzy tygodnie później przed wyścigiem o Grand Prix Pacyfiku na goszczącym pierwszy raz Formułę 1 torze TI Circuit Aida pole position ponownie wywalczył Senna. Jednakże podczas wyścigu przed pierwszym zakrętem uczestniczył on w karambolu i odpadł z wyścigu zaledwie kilkaset metrów po starcie. Ten wyścig był jednocześnie kompromitacją zespołu Williams-Renault, gdyż wyścigu również nie ukończył partner zespołowy Senny Damon Hill z powodu awarii układu przeniesienia napędu w jego samochodzie. Wyścig ponownie wygrał Schumacher, wyprzedzając Austriaka Gerharda Bergera oraz rewelacyjnego Brazylijczyka Rubensa Barrichello. Po wyścigu w samochodach Ferrari odkryto formę kontroli trakcji, ale nie ukarano zespołu.
Następny wyścig miał odbyć się 1 maja na torze Imola.
Grand Prix San Marino 1994.
Wyścig ten nie bez powodu jest zwany "czarnym weekendem". 29 kwietnia o godzinie 13:15 podczas piątkowych treningów na zakręcie "Variante Bassa" przy prędkości około 220 km/h Rubens Barrichello uderzył w wysoki, niebezpieczny krawężnik. Jego Jordan wzbił się w powietrze, uderzył w siatkę oddzielającą kibiców od toru, po czym przekoziołkował. Cały wypadek wyglądał przerażająco, ale na szczęście Brazylijczyk "tylko" złamał nos i stracił przytomność. Gdyby nie błyskawiczna reakcja prof. Sida Watkinsa, Barrichello prawdopodobnie połknąłby język, co mogłoby się skończyć tragedią.
Następnego dnia, podczas drugiej sesji kwalifikacyjnej, około godziny 13:20, przy prędkości ponad 300 km/h Austriak Roland Ratzenberger rozbił się swoim Simtekiem na zakręcie "Villeneuve"; jego głowa bezwładnie opadła w dół. Przeprowadzono błyskawiczną akcję reanimacyjną, a następnie odwieziono Ratzenbergera do szpitala w Bolonii, jednakże nie udało się Austriaka uratować. Godzinę po wypadku ogłoszono, że Roland Ratzenberger nie żyje.
Pomimo tak tragicznego wydarzenia zdecydowano się rozegrać wyścig, albowiem w przypadku jego odwołania administracja toru poniosłaby wielomilionowe straty. Na starcie wyścigu o godzinie 14:00 doszło do bardzo groźnie wyglądającego wypadku. Benetton Fina Jyrkiego Järvilehto zgasł. Na Fina najechał przy prędkości ponad 200 km/h Portugalczyk Pedro Lamy. Koło Lotusa Lamy'ego przeskoczyło nad płotem i raniło 9 kibiców; Portugalczyk przyznał później, że gdyby najechał na Järvilehto pod innym kątem, byłoby wielce prawdopodobne, że obaj utraciliby życie. Po tym wydarzeniu na tor wyjechał dość powolny safety car, jakim wtedy był Opel Vectra A. Jego niska prędkość właśnie była później kwestionowana, jako że jadące za nim bolidy, ze względu na niską prędkość traciły ciśnienie w oponach. Lider wyścigu Ayrton Senna podjechał wtedy do Vectry i nerwowo gestykulując zachęcał do zwiększenia prędkości. Zjechał on z powrotem do boksów na szóstym okrążeniu. Senna i Michael Schumacher oddalili się od reszty stawki. Zaledwie okrążenie później o godzinie 14:17 na szybkim zakręcie "Tamburello" lider wyścigu, Ayrton Senna, wjechał w bandę przy prędkości 218 km/h. Oficjalnym powodem tego wydarzenia, uznanym przez sąd, jest pęknięcie drążka kierowniczego; wymieniane są jednakże również inne, takie jak np. najechanie przez Sennę na odłamek bolidu Järvilehto, czy utrata siły dociskowej na skutek niskiego ciśnienia w oponach. Sennę przewieziono do szpitala w Bolonii, gdzie o godzinie 18:40 ogłoszono, iż Brazylijczyk nie żyje. We wraku jego samochodu odkryto austriacką flagę, którą Senna po ewentualnym zwycięstwie w wyścigu chciał wystawić na publiczny widok i przejechać z nią jedno honorowe okrążenie – na cześć Ratzenbergera. W dalszej części wyścigu Érik Comas był o krok od tragedii po tym, gdy w wyniku nieporozumienia wyjechał na tor – niewiele brakowało, a uderzyłby swoim Larroussem w helikopter medyczny. W tym samym wyścigu podczas wyjazdu z boksów Minardiemu Michelego Alboreto odpadło koło i ciężko raniło mechanika Ferrari.
Wyścig wygrał Michael Schumacher, przed Nikolą Larinim i Miką Häkkinenem. Z powodu śmierci kierowców nie dano tamtego dnia tradycyjnego szampana zwycięzcom.
Po Imoli.
Wstrząśnięty światek Formuły 1 udał się na następny wyścig, do Monako, gdzie zdarzył się kolejny wypadek. W trakcie kwalifikacji do wyścigu (które wygrał Schumacher) Saubera rozbił Austriak Karl Wendlinger, który na skutek tego zderzenia zapadł w śpiączkę na dwa tygodnie. Czwarty wyścig z rzędu wygrał Michael Schumacher, który znalazł się przed Martinem Brundlem i Gerhardem Bergerem. Po tym wyścigu Niemiec pokonywał swojego najgroźniejszego rywala, Damona Hilla stosunkiem punktowym 40:7 i wydawało się, że nic nie będzie w stanie zatrzymać Niemca w drodze po tytuł.
Następnym wyścigiem w kalendarzu było rozgrywane 29 maja Grand Prix Hiszpanii na torze Circuit de Catalunya. W trakcie kwalifikacji (pole position wywalczył drugi raz z rzędu Michael Schumacher) Simteka doszczętnie rozbił włoski debiutant Andrea Montermini, który wskutek tego złamał kości stopy. Wyścig po raz pierwszy w sezonie wygrał Damon Hill. Poza tym na podium znaleźli się jeszcze Michael Schumacher oraz dość niespodziewanie Brytyjczyk Mark Blundell jeżdżący słabym wówczas Tyrrellem.
Kwalifikacje do Grand Prix Kanady również należały do Schumachera, który zdobył swoje trzecie z rzędu pole position. Wygrał on także wyścig, wyprzedzając drugiego Damona Hilla oraz trzeciego Jeana Alesiego. Mimo że w następnym wyścigu, o Grand Prix Francji, pole position wywalczył Hill, przerywając tym samym serię Schumachera, to jednakże Niemiec triumfował w wyścigu (drugi był Hill, trzeci Berger). Następnym wyścigiem w kalendarzu był wyścig o Grand Prix Wielkiej Brytanii.
Afery wokół Benettona.
Podczas okrążenia rozgrzewkowego do Grand Prix Wielkiej Brytanii (pole position wywalczył Damon Hill) Schumacher mimo zakazu regulaminowego wyprzedził Damona Hilla (po wyścigu twierdził, że nie wiedział o takim przepisie). Nałożono za to na niego karę stop &amp; go, jednakże Niemiec zignorował ją. Wskutek tego odebrano Schumacherowi drugie miejsce, więc podium wyglądało następująco: pierwszy Hill, drugi Alesi, trzeci Häkkinen.
Na półmetku sezonu Schumacher miał 66 punktów, a Hill 39.
Jednakże kara, jaką nałożono na Schumachera, polegała nie tylko na odebraniu 6 punktów, ale również na wykluczeniu Niemca z wyścigów o Grand Prix Niemiec oraz Grand Prix Węgier. Ostatecznie po złożeniu przez zespół apelacji Niemiec pojechał w tych wyścigach, ale zabroniono mu startu w Grand Prix Włoch i Grand Prix Portugalii.
Pole position przed wyścigiem o Grand Prix Niemiec wywalczył Damon Hill; Schumacher był dopiero czwarty. Ku rozpaczy miejscowych kibiców Schumacher wycofał się na dwudziestym okrążeniu z powodu awarii silnika Forda. Wyścig ten wygrał Gerhard Berger na Ferrari. Znakomicie spisali się kierowcy Ligierów – Olivier Panis był drugi, a Éric Bernard trzeci.
Jednakże wyścig w Niemczech zostanie zapamiętany głównie z powodu pożaru, jaki miał miejsce w boksach podczas tankowania Benettona Josa Verstappena. Pośrednią przyczyną było nielegalne zwiększenie przepustowości tankowania z 12 do 14 litrów na sekundę poprzez usunięcie siatkowego filtra. Benetton tłumaczył się, że przedstawiciel producenta urządzeń do tankowania, firmy Intertechnique, wyraził zgodę na usunięcie tego filtra. Zespół Larrousse potwierdził tę wersję wydarzeń (jednakże należy pamiętać, że team ten kupował w owym czasie od Benettona skrzynie biegów). Ponadto zarzucono zespołowi, iż stosował on zakazany przez regulamin system "launch control", pozwalający na optymalny, zautomatyzowany start poprzez wykorzystanie pełnej możliwości układu napędowego. Po badaniu dokonanym przez specjalistyczną firmę, LDRA, okazało się, iż w oprogramowaniu ukryto instrukcje umożliwiające samoczynne sterowanie sprzęgłem, obrotami silnika i skrzynią biegów. Benetton oświadczył, iż nigdy z tych instrukcji nie korzystano ponieważ ukryto je przed kierowcami tak, by ci z nich nie korzystali, a usunięcie ich jest zbyt kosztowne i może negatywnie wpłynąć na inne systemy. LDRA ustaliła, w jaki sposób aktywowało się system: albo przez wywołanie menu programów, zjechanie na sam dół (poniżej ostatniej opcji), najechanie kursorem na – wydawałoby się – puste miejsce, i wciśnięcie odpowiedniego klawisza, albo z pozycji kierowcy za pomocą sekwencji komend wprowadzanych za pomocą pedałów i dźwigienek biegów. Mimo tych ustaleń ostatecznie postanowiono nie karać zespołu.
Następnym krajem, jaki gościł wyścigi Formuły 1 w sezonie 1994, były Węgry. Pole position do wyścigu o Grand Prix Węgier wywalczył Michael Schumacher, który wygrał ten wyścig. Drugi do mety dojechał Damon Hill, a trzeci Jos Verstappen, który na ostatnim okrążeniu wyprzedził, mającego problemy ze swoim McLarenem, Martina Brundle'a.
Podczas deszczowych kwalifikacji do Grand Prix Belgii pierwsze pole startowe wywalczył zupełnie nieoczekiwanie Rubens Barrichello na Jordanie. Wyścig wygrał Schumacher, ale badanie techniczne przeprowadzone po wyścigu wykazało, że wymagana regulaminem deska umieszczona pod podłogą bolidu nie ma odpowiedniej grubości. Ostatecznie postanowiono zdyskwalifikować Schumachera, dzięki czemu zwycięstwo przy "zielonym stoliku" odniósł Damon Hill (drugie miejsce zdobył Häkkinen, trzecie – Verstappen).
Końcówka sezonu.
Chcąc marzyć o tytule mistrza świata, Hill musiał wykorzystać szansę, jaką był fakt, iż miejsce Schumachera w zespole na dwa wyścigi zajął Jyrki Järvilehto. Dwa pierwsze miejsca startowe do wyścigu o Grand Prix Włoch, ku ogromnej uciesze włoskich "tifosi", zajęli kierowcy Ferrari – Jean Alesi i Gerhard Berger. Wyścig jednakże wygrał Hill, wyprzedzając Bergera i Häkkinena. W kolejnym wyścigu (o Grand Prix Portugalii) pole position zdobył również kierowca Ferrari – Berger, jednakże podwójne zwycięstwo odniósł zespół Williamsa – triumfował Damon Hill przed Davidem Coulthardem i Miką Häkkinenem. W klasyfikacji ogólnej przewaga Schumachera "stopniała" do jednego punktu.
Gdy Schumacher wrócił za kierownicę bolidu po odbyciu kary, wygrał wyścig o Grand Prix Europy, rozgrywane na torze Circuito Permanente de Jerez. Zdobył on także pole position. Drugie miejsce w wyścigu zajął Damon Hill, a trzecie – trzeci raz z rzędu – Mika Häkkinen.
Deszczowy wyścig o Grand Prix Japonii wygrał Damon Hill przed Michaelem Schumacherem (wywalczył pole position) oraz Jeanem Alesim.
Do ostatniego wyścig sezonu, Grand Prix Australii, Schumacher przystępował z przewagą jednego punktu nad Damonem Hillem (stosunek 92:91). Pole position do tego wyścigu wywalczył mistrz świata z 1992 roku, Brytyjczyk Nigel Mansell na Williamsie, z przewagą 0,02 sek. nad Schumacherem i 0,65 sek. nad Hillem. W trakcie wyścigu prowadzenie objął Schumacher. Na 35. okrążeniu Niemiec wyjechał na pobocze, uderzył bolidem w betonową barierę ochronną, a po powrocie na tor przyblokował próbującego go wyprzedzić Brytyjczyka tak niefortunnie, że spowodował wypadek, w wyniku którego obaj odpadli z wyścigu. Po wyścigu Niemiec upierał się, że nie spowodował kolizji celowo; FIA uwierzyła jego tłumaczeniom i zadecydowała o przyznaniu tytułu Schumacherowi, który po bardzo emocjonującym, tragicznym i kontrowersyjnym sezonie pokonał w klasyfikacji Damona Hilla o jeden punkt. Wyścig na torze w Adelajdzie wygrał Mansell.

</doc>
<doc id="1145722" url="https://pl.wikipedia.org/wiki?curid=1145722" title="Patagonia (przedsiębiorstwo)">
Patagonia (przedsiębiorstwo)

Patagonia – firma amerykańska, z siedzibą w mieście Ventura w Kalifornii, specjalizująca się w produkcji sprzętu turystycznego, głównie odzieży. Została założona w 1973 roku przez Yvona Chouinarda.
Firma stara się utrzymywać wizerunek przedsiębiorstwa przyjaznego środowisku naturalnemu oraz aktywnie angażuje się w ochronę środowiska. W 1996 roku firma zaczęła używać wyłącznie organicznej bawełny do produkcji swoich ubrań. Od 1985 roku firma przekazuje 1% swoich przychodów na rzecz ochrony przyrody. Od 1985 do 2007 roku przekazała na te cele ponad 29 milionów dolarów.
Ze względu na wysokie ceny garderoby oraz ich elegancki styl tworzony pod gusta mieszczańskich yuppies, wspinacze i turyści nazywają produkty firmy mianem "PataGucci". Neologizm ten pochodzi z połączenia nazwy firmy Patagonia i oraz ekskluzywnej marki Gucci.

</doc>
<doc id="1145723" url="https://pl.wikipedia.org/wiki?curid=1145723" title="Ventura (Kalifornia)">
Ventura (Kalifornia)

Ventura (pierwotnie San Buenaventura, skrócone do obecnej nazwy) – miasto w Stanach Zjednoczonych, w stanie Kalifornia. Stolica hrabstwa Ventura. Ludność 106 744.
Historia miasta zaczyna się w 1782 roku od misji "San Buenaventura", założonej w tej okolicy przez franciszkanina Junipera Serrę, która z czasem stała się większym skupiskiem miejskim.
W mieście rozwinął się przemysł spożywczy, włókienniczy oraz petrochemiczny.

</doc>
<doc id="1145724" url="https://pl.wikipedia.org/wiki?curid=1145724" title="Yvon Chouinard">
Yvon Chouinard

Yvon Chouinard (ur. 9 listopada 1938 w Lewiston) – amerykański wspinacz, biznesmen i pisarz, założyciel firmy Patagonia w Kalifornii. Laureat Nagrody Lowella Thomasa.
We wrześniu 2022 roku ogłosił, że przekazuje 98% udziałów w firmie Patagonia specjalnie powołanej organizacji pozarządowej Holdfast Collective. Celem organizacji jest przeciwdziałanie globalnym zmianom klimatu i ochronę dziewiczej ziemi dookoła świata. W ten sposób zyski Patagonii (około 100 mln dolarów rocznie) będą przekazywane na cele ekologiczne.

</doc>
<doc id="1145729" url="https://pl.wikipedia.org/wiki?curid=1145729" title="Iglica (roślina)">
Iglica (roślina)

Iglica ("Erodium" L'Hér.) – rodzaj roślin należący do rodziny bodziszkowatych. Obejmuje co najmniej 119 gatunków. Rośliny te występują na ogół w miejscach piaszczystych i skalistych. Największe ich zróżnicowanie jest w Europie południowej, występują poza tym też na innych kontynentach. Niektóre gatunki uprawiane są jako ozdobne. W Polsce rozpowszechniona jest w stanie dzikim iglica pospolita.
Rozmieszczenie geograficzne.
W Europie, zwłaszcza południowej rosną co najmniej 34 gatunki. Pozostałe występują w Azji, Australii i w Ameryce Południowej.
W Polsce zadomowionym dawnym przybyszem (archeofitem) jest iglica pospolita "Erodium cicutarium". Poza tym przejściowo dziczeją następujące efemerofity:
Systematyka.
Rodzaj z rodziny bodziszkowatych z rzędu bodziszkowców, należących do kladu różowych w obrębie okrytonasiennych. W obrębie rodziny klasyfikowany do podrodziny "Geranioideae" Arnott.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Geranianae" Thorne ex Reveal, rząd bodziszkowce ("Geraniales" Dumort.), podrząd " Geraniineae" Bessey in C.K. Adams, rodzina bodziszkowate ("Geraniaceae" Juss.), rodzaj iglica ("Erodium" L'Hér.).
Zastosowanie.
Uprawiane są jako rośliny ozdobne niektóre gatunki z basenu Morza Śródziemnego, głównie niskie, tworzące gęste kępy. Walorem ozdobnym są oryginalne owoce i efektowne kwiaty. Do gatunków sadzonych jako ozdobne należą: 

</doc>
<doc id="1145730" url="https://pl.wikipedia.org/wiki?curid=1145730" title="Erodium">
Erodium



</doc>
<doc id="1145731" url="https://pl.wikipedia.org/wiki?curid=1145731" title="Nikołaj Kułakow">
Nikołaj Kułakow

Nikołaj Łazarewicz Kułakow, ros. Николай Лазаревич Кулаков (ur. w 1880 w stanicy Jesentukskaja w Rosji, zm. w maju 1945 w Austrii) – rosyjski wojskowy, dowódca 1 terskiej sotni, a następnie 6 terskiego pułku kawalerii w 1 Kozackiej Dywizji Kawalerii pod koniec II wojny światowej 
Służył w 1 pułku kawalerii Kozaków terskich. Brał udział w I wojnie światowej, dochodząc do stopnia sotnika; został odznaczony 4 razy Orderem Św. Jerzego. W 1918 r. przystąpił do kozackich oddziałów wojsk białych, walczących na południu Rosji z bolszewikami. Na pocz. 1920 r. został ciężko ranny w nogi. Pozostał w ZSRR jako inwalida wojenny, ukrywając swoją tożsamość. Ostatecznie został aresztowany przez OGPU, ale wkrótce wypuszczony z powodu kalectwa. Po zajęciu północnego Kaukazu przez wojska niemieckie w 1942 r., podjął współpracę z okupantami. Wybrano go atamanem stanicznym Kozaków terskich. W 1943 r. objął dowództwo 1 terskiej sotni w składzie nowo formowanej 1 Kozackiej Dywizji Kawalerii. W marcu 1944 r. wszedł w skład Głównego Zarządu Wojsk Kozackich. Następnie w stopniu pułkownika został dowódcą 6 terskiego pułku kawalerii 1 Kozackiej Dywizji Kawalerii. Po kapitulacji Niemiec 8/9 maja 1945 r., przebywał na leczeniu w sanatorium w rejonie Innsbrucka, gdzie został schwytany przez agentów NKWD i natychmiast rozstrzelany.

</doc>
<doc id="1145735" url="https://pl.wikipedia.org/wiki?curid=1145735" title="David Kalākaua">
David Kalākaua



</doc>
<doc id="1145736" url="https://pl.wikipedia.org/wiki?curid=1145736" title="Bitwa pod Niskiem">
Bitwa pod Niskiem

Bitwa pod Niskiem miała miejsce 28 marca 1656 roku podczas II wojny północnej.
Karol Gustaw idąc na południe Polski zamierzał zdusić polski opór w zarodku, jednak nieudane walki nad Sanem (bitwa pod Jarosławiem) i znaczna siła wojsk Jana Kazimierza pod Lwowem skłoniły Karola Gustawa do podjęcia decyzji o odwrocie. Odwrót spod Jarosławia odbywał się w niezwykle ciężkich warunkach pogodowych, którym towarzyszyły nękające działania partyzantki i dywizji Stefana Czarnieckiego. Według szwedzkiego kronikarza Samuela Pufendorfa armia szwedzka podczas odwrotu spod Jarosławia poniosła największe straty podczas wojny w Polsce.
Gdy 28 marca wojska szwedzkie rozbiły obóz pod Niskiem, głodni i zmęczeni długim marszem żołnierze rozjechali się w poszukiwaniu żywności. W obozie pod osłoną niezbyt licznych straży pozostali głównie chorzy i ranni. Czarniecki postanowił to wykorzystać i zaatakował wieczorem armię szwedzką. Gdy jazda koronna wdarła się do środka obozu, król szwedzki podobno osobiście wystrzelił z działa i bił w bęben, by zaalarmować swą armię. Poszukujące żywności oddziały natychmiast ruszyły na pomoc i zaczęły skupiać się wokół swego wodza.
Zgodnie z planem pułkownik Aleksander Hilary Połubiński z częścią sił zaatakować miał obóz szwedzki z drugiej strony, jednak na skutek nieporozumienia nie przybył na pole bitwy. W tej sytuacji wojska polskie znalazły się wkrótce w obliczu niemal całej armii Karola Gustawa i zostały wyparte. Doszło nawet do sytuacji, w której Czarniecki omal nie dostał się do niewoli. Polski plan zawiódł, a armia szwedzka kolejny raz potwierdziła swoje wysokie walory bojowe. Jedynym sukcesem Czarnieckiego było to, że reszta wojsk kwarcianych, które stały przy Szwedach, przeszła na stronę Jana Kazimierza.
Kilka dni później armia szwedzka znalazła się w widłach Wisły i Sanu, gdzie została zablokowana przez siły marszałka Lubomirskiego i regimentarza Stefana Czarnieckiego oraz armię litewską Pawła Sapiehy.

</doc>
<doc id="1145738" url="https://pl.wikipedia.org/wiki?curid=1145738" title="RADOSE 112">
RADOSE 112

RADOSE 112 – ang. "Radiation Dosimeter Experiment" ("eksperyment dozymetrii promieniowania") – amerykański satelita wywiadu elektronicznego serii Poppy. Zbudowany przez Naval Research Laboratory, NRL. Przenosił też eksperyment przeznaczony do badania dawek promieniowania. Wprowadzony na orbitę wraz z innymi satelitami. Z powodu awarii członu Agena D satelita wszedł na eliptyczną orbitę o krótkiej żywotności. Spłonął przy ponownym wejściu w atmosferę 30 lipca 1963. Odtajniony 12 września 2005.

</doc>
<doc id="1145740" url="https://pl.wikipedia.org/wiki?curid=1145740" title="Akustycznie – suplement">
Akustycznie – suplement

Akustycznie – suplement – akustyczny album studyjny nagrany przez zespół Dżem, wydany w grudniu 1994, nakładem wydawnictwa Ania Box Music. Jest to ostatni zarejestrowany album z Ryszardem Riedlem, ale wydany już po jego śmierci.
Nagrań dokonano w studiu J.M. Audio Jacka Mastykarza w Krakowie w lutym, marcu i wrześniu 1994 roku. Realizacja dźwięku – Piotr Brzeziński przy współpracy Wojciecha Siwieckiego. Projekt okładki – Jerzy Linder.
Lista utworów.
źródło:.
Muzycy.
źródło:.

</doc>
<doc id="1145741" url="https://pl.wikipedia.org/wiki?curid=1145741" title="Czech (imię)">
Czech (imię)



</doc>
<doc id="1145742" url="https://pl.wikipedia.org/wiki?curid=1145742" title="Samoloty eksperymentalne Leduca">
Samoloty eksperymentalne Leduca

Samoloty eksperymentalne Leduca – seria doświadczalnych samolotów z silnikami strumieniowymi skonstruowana w latach 1938-1957 przez francuskiego inżyniera René Leduca. Składała się z następujących modeli:

</doc>
<doc id="1145748" url="https://pl.wikipedia.org/wiki?curid=1145748" title="FTV-1292">
FTV-1292

FTV-1292 (ang. "Flight Test Vehicle") – amerykański satelita rozpoznawczy.

</doc>
<doc id="1145752" url="https://pl.wikipedia.org/wiki?curid=1145752" title="Anoplosaurus">
Anoplosaurus



</doc>
<doc id="1145754" url="https://pl.wikipedia.org/wiki?curid=1145754" title="Pawpawsaurus">
Pawpawsaurus



</doc>
<doc id="1145755" url="https://pl.wikipedia.org/wiki?curid=1145755" title="Oak Brook">
Oak Brook

Oak Brook (dosłownie „Dębowy Potok”) – wieś w hrabstwie DuPage w stanie Illinois. W 2010 roku mieszkały tam 7883 osoby.

</doc>
<doc id="1145765" url="https://pl.wikipedia.org/wiki?curid=1145765" title="Odontites serotina">
Odontites serotina



</doc>
<doc id="1145766" url="https://pl.wikipedia.org/wiki?curid=1145766" title="Kościoły typu wieluńskiego">
Kościoły typu wieluńskiego

Kościoły typu wieluńskiego – szesnastowieczne modrzewiowe świątynie rozlokowane w okolicach Wielunia. Charakteryzują się jednolitym stylem architektonicznym: zrębową konstrukcją ścian nawy i prezbiterium, węższym od nawy i zamkniętym ścianą wieloboczną prezbiterium.
Kościoły są zawsze zorientowane. Przy nawie od zachodu stoi wieża, zwężająca się ku górze, z kruchtą w przyziemiu. Świątynie pokryte są gontem, dach jest wspólny nad prezbiterium i nawą. Na wieży dach namiotowy. Do nawy wiodą dwa wejścia.
Kościoły tego stylu są bogato zdobione wewnątrz.
Najcenniejszymi zabytkami tego typu są kościoły w Kadłubie, Grębieniu, Popowicach, Łaszewie, Wiktorowie, Wierzbiu, Gaszynie, Naramicach i Skomlinie. 
Jest to najcenniejszy po drewnianych kościołach Małopolski zespół drewnianej architektury sakralnej.

</doc>
<doc id="1145768" url="https://pl.wikipedia.org/wiki?curid=1145768" title="Transit 5A3">
Transit 5A3

Transit 5A3 – amerykański technologiczny satelita wojskowy, działający prototyp, który testował system nawigacji dla okrętów podwodnych US Navy przenoszących pociski balistyczne typu UGM-27 Polaris. Pierwszy stabilizowany gradientem pola grawitacyjnego.
Misję finansowało Naval Research Laboratory (NRL) z ramienia US Navy. Statek zbudowało NRL i Johns Hopkins University.
Pierwszy działający prototyp z przeprojektowanym układem zasilania (przenosił generator RTG typu SNAP 3). Usterka pamięci w trakcie lotu silnikowego rakiety uniemożliwiła pracę nawigacyjną satelity. Uszkodzeniu uległ także układ stabilizacji statku.

</doc>
<doc id="1145769" url="https://pl.wikipedia.org/wiki?curid=1145769" title="Leonid Wasiljew">
Leonid Wasiljew

Leonid Wasiljewicz Wasiljew, (ur. w 1891 r. w stanicy Ostrowskaja w Rosji, zm. 9 kwietnia 1948 r. w ZSRR) – rosyjski wojskowy (pułkownik), dowódca ochotniczego kozackiego dywizjonu kawalerii w składzie niemieckiej 813 Dywizji Piechoty oraz 3 kozackiej mieszanej brygady kawalerii, a następnie atamańskiego kozackiego pułku gwardii w składzie Kozackiego Stanu podczas II wojny światowej.
Ukończył nikołajewską szkołę kawaleryjską. Od 1914 r. służył w lejbgwardii atamańskiego pułku kawalerii. Brał udział w I wojnie światowej. W 1917 r. awansował do stopnia podesauła. W 1918 r. przystąpił do kozackich oddziałów wojsk białych. Został w stopniu esauła dowódcą 1 sotni lejbgwardii atamańskiego pułku kawalerii. Po ewakuacji z Krymu do Gallipoli w listopadzie 1920 r., przebywał na wyspie Lemnos, gdzie 11 stycznia 1921 r. dostał awans do stopnia pułkownika. W tym samym roku zamieszkał w Jugosławii. W 1923 r. przeniósł się do Paryża, gdzie pracował m.in. jako robotnik i taksówkarz. W okresie II wojny światowej podjął współpracę z Niemcami. W 1942 r. wstąpił do Wehrmachtu, współuczestnicząc w formowaniu kozackich oddziałów w służbie armii niemieckiej. Od lutego do października 1943 r. był dowódcą ochotniczego kozackiego dywizjonu kawalerii w składzie niemieckiej 813 Dywizji Piechoty. W czerwcu 1944 r. objął dowództwo 3 kozackiej mieszanej brygady kawalerii, a na początku 1945 r. w stopniu generała majora – atamańskiego kozackiego pułku gwardii w składzie Kozackiego Stanu. Jednocześnie został wybrany zastępcą atamana marszowego Kozaków dońskich. W maju 1945 r. wraz z pozostałymi Kozakami poddał się Brytyjczykom i został osadzony w obozie w Lienz. W imieniu dowódców kozackich prowadził negocjacje z oficerami brytyjskimi. 29 maja w Judenburgu został wydany Sowietom, którzy go aresztowali i przewieźli do Moskwy. Po procesie został skazany na karę 10 lat pozbawienia wolności. Przebywał w gułagu w czelabińskim obwodzie, gdzie zmarł 9 kwietnia 1948 r.

</doc>
<doc id="1145770" url="https://pl.wikipedia.org/wiki?curid=1145770" title="Zagorzałek">
Zagorzałek

Zagorzałek ("Odontites" ) – rodzaj roślin z rodziny zarazowatych ("Orobanchaceae"). Obejmuje 36 gatunków. Rośliny te występują od Madery i północno-zachodniej Afryki, poprzez całą Europę po zachodnie Himalaje, środkowe i północne Chiny oraz wschodnią Syberię. W Europie rośnie 14 gatunków, spośród których trzy występują w Polsce: zagorzałek nadbrzeżny "O. litoralis", zagorzałek późny "O. vulgaris", zagorzałek wiosenny "O. verna" i zagorzałek żółty "O. luteus". Są to jednoroczne półpasożyty.
Systematyka.
Rodzaj z rodziny zarazowatych "Orobanchaceae", w której obrębie klasyfikowany jest do plemienia "Rhinantheae" . W tradycyjnych ujęciach systematycznych z XX wieku rodzaj ten zwykle zaliczany był do szeroko wówczas ujmowanej rodziny trędownikowatych "Scrophulariaceae". W niektórych ujęciach zagorzałek żółty wyodrębniany jest do rodzaju "Orthanta" jako "O. lutea".
Zagrożenia.
Ocenie stanu zagrożenia na czerwonej liście gatunków zagrożonych IUCN poddano trzy gatunki z tego rodzaju. W skali globalnej gatunkiem krytycznie zagrożonym jest "Odontites granatensis", a gatunkiem zagrożonym – "Odontites hispidulus". W przypadku "Odontites hollianus" status zagrożenia nie został ustalony z powodu braku dostatecznie dokładnych danych.

</doc>
<doc id="1145771" url="https://pl.wikipedia.org/wiki?curid=1145771" title="Odontites">
Odontites



</doc>
<doc id="1145773" url="https://pl.wikipedia.org/wiki?curid=1145773" title="Acanthopholis">
Acanthopholis



</doc>
<doc id="1145774" url="https://pl.wikipedia.org/wiki?curid=1145774" title="Orthantha">
Orthantha



</doc>
<doc id="1145777" url="https://pl.wikipedia.org/wiki?curid=1145777" title="Pokarmin">
Pokarmin



</doc>
<doc id="1145780" url="https://pl.wikipedia.org/wiki?curid=1145780" title="Droga krajowa B498 (Niemcy)">
Droga krajowa B498 (Niemcy)

Droga krajowa 498 () – niemiecka droga krajowa przebiegająca na osi północ-południe i jest połączeniem drogi B6 w Goslar i drogi B241 w Osterode am Harz w zachodnim Harzu na południu Dolnej Saksonii.
Droga, jest oznakowana jako B498 od początku lat 70. XX w.
Rzeki.
Droga przecina rzeki: Oker i Söse.

</doc>
<doc id="1145781" url="https://pl.wikipedia.org/wiki?curid=1145781" title="Remo (film)">
Remo (film)

Remo (ang. "Editing Remo Williams: The Adventure Begins") – amerykański film akcji z elementami filmu szpiegowskiego, będący ekranizacją przygód bohatera serii powieści "Niszczyciel" (ang. "The Destroyer") stworzonych przez Warrena Murphy'ego i Richarda Sapiro.
Nagrody i nominacje.
Oscary za rok 1985
Złote Globy 1985
Nagrody Saturn 1985

</doc>
<doc id="1145782" url="https://pl.wikipedia.org/wiki?curid=1145782" title="AN-Mk 41">
AN-Mk 41

AN-Mk 41 – amerykańska lotnicza bomba głębinowa wagomiaru 350 funtów. Była stosowana podczas II wojny światowej przez lotnictwo US Navy.

</doc>
<doc id="1145787" url="https://pl.wikipedia.org/wiki?curid=1145787" title="I liga brazylijska w piłce nożnej (1991)">
I liga brazylijska w piłce nożnej (1991)

Brazylia 1991
Mistrzem Brazylii został klub São Paulo, natomiast wicemistrzem Brazylii - klub Bragantino Bragança Paulista.
Do Copa Libertadores w roku 1992 zakwalifikowały się następujące kluby:
Do Copa CONMEBOL w roku 1992 zakwalifikowały się następujące kluby:
Dwa najsłabsze kluby spadły do drugiej ligi (Campeonato Brasileiro Série B):
Do pierwszej ligi awansowały dwa najlepsze kluby drugiej ligi:
Campeonato Brasileiro Série A - sezon 1991.
Pierwszy etap.
Do drugiego etapu awansowały 4 najlepsze kluby.
Finał.
Mistrzem Brazylii w 1991 roku został klub São Paulo, natomiast klub Bragantino Bragança Paulista został wicemistrzem Brazylii.
Końcowa klasyfikacja sezonu 1991.
Do Copa Libertadores zakwalifikował się także klub spoza pierwszej ligi - zdobywca Copa do Brasil Criciúma.

</doc>
<doc id="1145788" url="https://pl.wikipedia.org/wiki?curid=1145788" title="Kalendarium pierwszego rządu Donalda Tuska">
Kalendarium pierwszego rządu Donalda Tuska

Kalendarium pierwszego rządu Donalda Tuska opisuje powołanie pierwszego rządu Donalda Tuska, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów a także zmiany personalne na kierowniczych stanowiskach w urzędach centralnych podległych Radzie Ministrów.
Zmiany w rządzie.
"Lista zmian personalnych na stanowiskach ministrów, sekretarzy stanu, podsekretarzy stanu, wojewodów i wicewojewodów."

</doc>
<doc id="1145789" url="https://pl.wikipedia.org/wiki?curid=1145789" title="Sylwester Marek">
Sylwester Marek

Sylwester Marek (ur. 8 grudnia 1927 w Liège, zm. 9 sierpnia 2013 w Warszawie) – polski geolog, specjalista geologii stratygraficznej i tektoniki, zwłaszcza utworów mezozoiku, oraz geologii złóż ropy naftowej i gazu ziemnego.
Młodość.
Urodził się w Liège, w Belgii, w rodzinie polskich emigrantów z połowy lat 1920., jako syn górnika. Po tragicznej śmierci ojca, ciężko poszkodowanego w katastrofie kopalnianej, wraz z matką wrócił w 1935 do rodzinnej wioski Winiary Dolne, Wiślickie, położonej niedaleko ujścia Nidy do Wisły, przy trasie historycznych marszów, bojów i działań Tadeusza Kościuszki i Józefa Piłsudskiego, na dwuhektarowe gospodarstwo rolne.
Siedmioklasową Szkołę Powszechną ukończył w 1941 w Senisławicach w powiecie pińczowskim, a w latach 1941-1944 ukończył Dwuletnią Szkołę Handlową w Opatowie oraz dwie klasy gimnazjalne na tajnych kompletach w Kazimierzy Wielkiej. Z powodu bardzo trudnych warunków materialnych i w obawie przed wywiezieniem na roboty do Niemiec, w styczniu 1942, jako 14-letni chłopiec podjął pracę zarobkową przy Nadzorze Wodnym w Nowym Korczynie, gdzie był zatrudniony do 1944.
W styczniu 1945 opuścił wioskę i jako 17-letni chłopiec rozpoczął samodzielne życie wstępując do 3. klasy gimnazjum A. Mickiewicza w Tarnowie. Po roku nauki przeniósł się do XI Państwowego Liceum im. Józefy Joteyko w Krakowie, gdzie 25 lutego 1947 uzyskał świadectwo dojrzałości w klasie dla dorosłych. Jednocześnie w roku akademickim 1946/1947 studiował matematykę na Wydziale Matematyczno-Przyrodniczym Uniwersytetu Jagiellońskiego jako wolny słuchacz.
W 1947 podjął studia geologiczne w Akademii Górniczo-Hutniczej, na Wydziale Geologiczno-Poszukiwawczym. W zakresie podstawowych dziedzin geologii i geofizyki nauczycielami byli wybitni znawcy przedmiotu, profesorowie: Andrzej Bolewski, Edward Janczewski, Stanisław Jaskólski, Roman Krajewski, Marian Książkiewicz, Józef Poborski, Henryk Świdziński i Julian Tokarski. Studia w Akademii Górniczo-Hutniczej w Krakowie ukończył w 1952 uzyskując dyplom inżyniera geologa i magistra nauk technicznych na podstawie pracy dyplomowej "Kartowanie poziomów kopalnianych w kopalni soli w Inowrocławiu i próba stratygrafii cechsztyńskiej serii solnej", którą wykonał pod kierunkiem prof. Józefa Poborskiego.
Praca w Państwowym Instytucie Geologicznym.
W połowie 1951 rozpoczął pracę w Państwowym Instytucie Geologicznym w Warszawie, w Zakładzie Złóż Soli, skąd w styczniu 1954 roku został przeniesiony do Wydziału Podłoża Niżu przy Zakładzie Zdjęć Geologicznych, w którym w latach 1962-1967 pełnił funkcję kierownika Pracowni Geologii Polski Zachodniej. W 1967, w nowo powstałym Zakładzie Geologii Struktur Wgłębnych Niżu, powierzono mu funkcję zastępcy Kierownika Zakładu i Kierownika Pracowni Regionu Kujawskiego. W wyniku kolejnych reorganizacji Instytutu, z początkiem 1977 objął funkcję zastępcy Kierownika Zakładu Geologii Obszarów Platformowych i Kierownika Pracowni Geologii Platformy Paleozoicznej, a następnie Kierownika Pracowni Geologii Polski Centralnej w Zakładzie Geologii Wgłębnej Niżu; wreszcie w latach 1992-1997 sprawował funkcję Kierownika Pracowni Mezozoiku w nowo utworzonym Zakładzie Geologii i Ropo-gazonośności Niżu. Po przejściu na emeryturę, w okresie od 1 stycznia 1998 do 30 czerwca 1999, był zatrudniony na stanowisku głównego specjalisty.
Tytuł adiunkta uzyskał 26 lutego 1957, a samodzielnego pracownika naukowo-badawczego (zmienionego ustawą na docenta) 1 listopada 1970. Doktoryzował się w zakresie nauk przyrodniczych 15 czerwca 1965 na podstawie pracy "Infrawalanżyn Kujaw", a promotorem był prof. dr Stefan Zbigniew Różycki. Stopień naukowy doktora habilitowanego nauk przyrodniczych w zakresie geologii regionalnej otrzymał 1 grudnia 1975 na podstawie rozprawy "Stratygrafia i paleogeografia utworów kredy dolnej na Niżu Polskim". Tytuł naukowy profesora nadzwyczajnego nadano mu w 1985. na podstawie opinii profesorów Józefa Poborskiego, Stefana Zbigniewa Różyckiego i Jerzego Znoski.
W pierwszym okresie pracy zawodowej, w latach 1951-1957, pełnił funkcję geologa kopalnianego w kopalni soli w Inowrocławiu, następnie w kopalni soli w Kłodawie, gdzie sprawował nadzór nad głębionymi szybami górniczymi. Równocześnie prowadził wiercenia kartujące podłoże kenozoiku i wiercenia strukturalno-poszukiwawcze Przemysłu Chemicznego i Naftowego w obrębie struktur solnych Izbica–Kłodawa–Łęczyca-Ozorków i Rogoźno. Prace te prowadził pod kierunkiem prof. Józefa Poborskiego, a następnie doc. Stanisława Tyskiego oraz prof. S. Z. Różyckiego, ówczesnego Dyrektora Państwowego Instytutu Geologicznego. W latach 1957-1962 kartował osady mezozoiku na całym obszarze Kujaw i rozpoczął kontynuowane do połowy lat 1990. prace w zakresie projektowania geologicznego, nadzoru i opracowywania badań geologiczno-wiertniczych i geofizycznych, mających na celu rozpoznanie wgłębnej budowy geologicznej Niżu Polskiego w aspekcie ogólno-geologicznym i złożowym.
Zainteresowania naukowe.
Głównym kierunkiem działalności naukowej prof. Sylwestra Marka były badania stratygraficzne związane z prowadzonymi przez niego wierceniami kartującymi podłoże kenozoiku i z pracami geologicznymi na Kujawach. Dotyczyły one utworów cechsztynu, triasu górnego, jury dolnej, środkowej i górnej, a także kredy, w szczególności kredy dolnej. Rezultaty tych prac zostały częściowo opublikowane w artykułach dotyczących struktur solnych w strefie Izbica–Kłodawa–Ozorków (1957), Rogoźna i Ozorkowa (1957, 1961), Justynowa (1959) i Wojszyc (1961).
Duży napływ materiałów geologicznych z utworów kredy dolnej i najwyższej jury, dotąd bardzo słabo rozpoznanych, skłonił S. Marka do podjęcia systematycznych badań stratygraficznych i litologicznych tych utworów, początkowo tylko na Kujawach, a potem na całym obszarze Niżu Polskiego. Duża zmienność litologiczna i facjalna osadów kredy dolnej i najwyższej jury oraz słabo zachowany materiał biostratygraficzny wymagały dużego zakresu badań analitycznych dla opracowania szczegółowej stratygrafii tych utworów w różnych regionach basenu polskiego.
W wyniku wieloletnich i żmudnych badań rdzeni z około 300 otworów wiertniczych S. Marek skompletował obfity zbiór fauny także amonitowej, który stał się podstawą nowego schematu stratygraficznego i ujęcia paleogeograficznego najwyższej jury i dolnej kredy na Niżu Polskim. Na podstawie fauny amonitowej S. Marek po raz pierwszy udowodnił występowanie na Niżu Polski morskiego beriasu z fauną "Riasanites" oraz dolnego hoterywu z fauną "Endemoceras" ("Lyticoceras"), (1961).
Prace nad szczegółową stratygrafią i paleogeografią kredy dolnej, rozszerzane sukcesywnie z Kujaw na inne obszary kraju, pozwoliły z czasem S. Markowi na syntetyczne ujęcia stratygrafii tego odcinka na całym Niżu, na korelację tej serii z osadami tego samego wieku w Europie Zachodniej i w Związku Radzieckim, na koniec na odtworzenie paleogeograficzne dolnej kredy w Polsce na tle europejskim. W ścisłym związku z pracami nad stratygrafią i paleogeografią najwyższej jury i dolnej kredy, dużo uwagi poświęcił też problematyce granicy jura–kreda.
Wyniki swoich badań stratygraficzno-paleogeograficznych najwyższej jury i kredy dolnej referował na sesjach, kolokwiach i sympozjach w kraju i zagranicą, m.in. w Moskwie-Tbilisi 1967; Budapeszcie 1969; Londynie 1972; Lyonie 1973, 1980, 1985; Nowosybirsku 1977; Münster 1978; Kijowie 1978; Monachium 1982; Moskwie 1984; Tübingen 1987 i Sankt-Petersburgu 1994.
Drugim kierunkiem działalności S. Marka były badania regionalnej budowy geologicznej i tektoniki. Ich zakres ograniczony był początkowo do wału kujawskiego i obszarów przyległych, gdzie prowadzono badania podłoża mezozoicznego (1957, 1959, 1961). Podsumowaniem wyników tych prac były dwa atlasy map geologicznych wału kujawskiego w skali 1:100 000 (1964, 1965). Dalszy rozwój tych prac na obszarze Polski Centralnej umożliwił mu współuczestniczenie w Atlasie Geologicznym Polski w skali 1:2000 000 (1968). Ujęcia kartograficzne tego obszaru były przez S. Marka stale aktualizowane, co znalazło swój wyraz w Mapie Geologicznej Polski w skali 1:500 000 (1972).
Z biegiem lat, wraz ze wzrostem rozpoznania głębokiego podłoża Niżu Polskiego przy pomocy metod geofizycznych i wierceń, rosło także zaangażowanie S. Marka w studia regionalne i tektoniczne obszaru Polski Centralnej i regionów przyległych. Współpracował on przy tym ściśle z geofizykami, ze względu na konieczność wykorzystania do interpretacji strukturalno-tektonicznych wyników ich badań, prowadzonych przede wszystkim metodą sejsmiczną. Wyniki tych regionalno-tektonicznych badań zawarte są w wielu, głównie zespołowych, monografiach, syntezach i opracowaniach kartograficznych. W pracach tych sformułowane są tezy, co do ogólnej budowy geologiczno-tektonicznej Polski Centralnej i obszarów przyległych, ogólnych praw rządzących tektoniką pokrywy permomezozoicznej z uwzględnieniem tektoniki salinarnej, znaczenia synsedymentacyjnych ruchów pionowych i roli uskoków. Poruszane są także problemy metodyki badań i klasyfikacji jednostek tektonicznych.
Trzecim kierunkiem działalności naukowej S. Marka była geologia poszukiwawcza i złożowa. Wynikało to z faktu, że głównym celem badań wgłębnej budowy geologicznej Niżu jest poszukiwanie złóż ropy naftowej i gazu ziemnego. Począwszy od roku 1957, bezpośrednie zaangażowanie i prowadzenie geofizycznych i geologicznych prac rozpoznawczych nastawionych na ten problem odzwierciedliło się w autorstwie bądź współautorstwie licznych programów i projektów regionalnych badań Instytutu Geologicznego oraz kilku projektów geologiczno-poszukiwawczych wspólnych ze Zjednoczeniem Górnictwa Naftowego. Problematyka geologiczno-poszukiwawcza, poza regionalnymi syntezami obszaru niecki płockiej, wału kujawskiego i niecki mogileńsko-uniejowskiej, przedstawiona została również w wielu publikowanych pracach. W pracach tych wskazano na ścisłą zależność formacji generujących bituminy od ewolucji geologicznej regionu, a szczególnie na zależność starej i młodej tektoniki. Dzięki badaniom S. Marka odkryto złoże gazu ziemnego w otworze Unisław IG 1, a także wody termalne w otworze Koło IG 3 oraz w otworach hydrogeologicznych Uniejowa.
Praca ekspercka.
Począwszy od roku 1957, współpraca S. Marka z Górnictwem Naftowym wyrażała się pracą w charakterze rzeczoznawcy, później w charakterze członka Komisji Oceny Projektów Badań Geologicznych przy Centralnym Urzędzie Geologii, a następnie przy Ministerstwie Ochrony Środowiska, Zasobów Naturalnych i Leśnictwa. W latach 1977-1989 był także członkiem Zespołu ds. Koordynacji Badań Geologicznych, związanych z poszukiwaniem złóż ropy naftowej i gazu ziemnego, powołanego przez Prezesa Centralnego Urzędu Geologii. Ponadto w latach 1964-1973 był członkiem polsko-radzieckiego zespołu ekspertów dla poszukiwań ropy i gazu, a w latach 1965-1971 – członkiem Komisji Geologicznej przy RWPG. W latach 1981-1999 był członkiem International Working Group on the Jurassic–Cretaceous Boundary przy IUGS International Union of Geological Sciences.
W roku 1980 odbył czteromiesięczny staż stypendialny na Uniwersytecie Claude-Bernard w Lyonie oraz w Konsorcjum Naftowym Elf Aquitaine w Paryżu, Pau i Boussens. Tematem stażu była stratygrafia najwyższej jury i dolnej kredy oraz metodyka poszukiwań węglowodorów.
W sumie S. Marek opublikował 150 prac (75 pozycji we współautorstwie) w wydawnictwach polskich, rosyjskich, angielskich, francuskich i niemieckich. Odbył ponad 25 podróży służbowych do różnych krajów europejskich i azjatyckich. Podróże te miały charakter konsultacyjny i oficjalny (udział w międzynarodowych kolokwiach, sympozjach i zjazdach oraz w naradach geologicznych w RWPG i IUGS).
Przez wiele lat S. Marek był aktywnym działaczem Związków Zawodowych Górników i NSZZ Solidarność.
Za pracę zawodową i społeczną otrzymał Srebrny i Złoty Krzyż Zasługi, Krzyż Kawalerski Orderu Odrodzenia Polski, Medal 50-lecia Instytutu Geologicznego, Odznakę Zasłużony Pracownik Instytutu Geologicznego, Złotą Odznakę Zasłużony dla polskiej geologii i Złotą Odznakę Państwowego Instytutu Geologicznego. Otrzymał także Nagrody I i II stopnia Ministra Ochrony Środowiska, Zasobów Naturalnych i Leśnictwa.

</doc>
<doc id="1145790" url="https://pl.wikipedia.org/wiki?curid=1145790" title="AN-Mk 44">
AN-Mk 44

AN-Mk 44 – amerykańska lotnicza bomba głębinowa wagomiaru 350 funtów. Była stosowana podczas II wojny światowej przez lotnictwo US Navy.

</doc>
<doc id="1145793" url="https://pl.wikipedia.org/wiki?curid=1145793" title="Droga krajowa B497 (Niemcy)">
Droga krajowa B497 (Niemcy)

Droga krajowa 497 () – niemiecka droga krajowa przebiegająca na osi północ-południe i jest połączeniem drogi B64 w Holzminden i drogi B241 w Uslar-Schönhagen na południu Dolnej Saksonii.
Droga, jest oznakowana jako B497 od początku lat 70 XX w. a fragment Holzminden – Neuhaus pokrywa się z trasą drogi utwardzonej, wybudowanej w latach 1841-43.

</doc>
<doc id="1145794" url="https://pl.wikipedia.org/wiki?curid=1145794" title="Droga wojewódzka nr 185">
Droga wojewódzka nr 185

Droga wojewódzka nr 185 (DW185) – droga wojewódzka klasy G w środkowej części woj. wielkopolskiego o długości 14,56 km. Droga na całej długości przebiega przez obszar powiatu szamotulskiego (gminy: Obrzycko, Szamotuły oraz przez miasta Obrzycko i Szamotuły).
Historia numeracji i kategorii.
Tuż po II wojnie światowej droga miała oznaczenie "50w" i była uznawana za jedną z dróg wojewódzkich; nieznana jest data końcowa obowiązywania tego numeru. Nieznane są dane dotyczące późniejszych oznaczeń i kategorii, przypisanych do trasy aż do połowy lat 80. Na ówcześnie wydawanych mapach i atlasach drogowych oznaczano ją jako drogę lokalną („drogę inną”), bez numeracji.
14 lutego 1986 roku, w wyniku reformy sieci drogowej, droga otrzymała numer 185. W latach 1985–1998 posiadała kategorię drogi krajowej. Od 1 stycznia 1999 r. jest drogą wojewódzką.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi mogły poruszać się pojazdy o nacisku pojedynczej osi nie przekraczającym 8 ton.
Remont drogi.
W latach 2014 – 2015 przebudowano odcinek Zielonagóra – Obrzycko, wraz z odnową nawierzchni na moście nad Wartą. W październiku 2016 przekazano plac budowy na rozbudowę odcinka Obrzycko – Szamotuły. Wykonawcą prac została firma Strabag. Remont drogi miał być zakończony jesienią 2017 roku, ostatecznie przebudowę sfinalizowano w grudniu 2017 roku. Istniejące skrzyżowanie z drogą nr 182 w Piotrowie zostało przebudowane do postaci ronda . W grudniu 2016 roku zakończono remont drogi na odcinku Zielonagóra – Piotrowo o długości 1,6 km. Wzdłuż drogi znajduje się wydzielony ciąg pieszo-rowerowy.
Na odcinku przebiegającym przez Szamotuły zainstalowano sygnalizację świetlną przy kilku przejściach dla pieszych, nie obejmując nią znajdujących się w bezpośrednim sąsiedztwie skrzyżowań z bocznymi ulicami.

</doc>
<doc id="1145795" url="https://pl.wikipedia.org/wiki?curid=1145795" title="DW185">
DW185



</doc>
<doc id="1145796" url="https://pl.wikipedia.org/wiki?curid=1145796" title="Herb Błonia">
Herb Błonia

Herb Błonia – jeden z symboli miasta Błonie i gminy Błonie w postaci herbu.
Wygląd i symbolika.
Herb przedstawia na niebieskiej tarczy herbowej otoczonej złotą obwódką złotą rohatynę otoczoną listkami koniczyny. Listki koniczyny przedstawiono jako żółte kółka zgrupowane po trzy przy każdym z trzech ostrzy rohatyny.
Historia.
"Herbarz miast polskich" z 1994 podaje, że w herbie Błonia przedstawiał trójząb, oraz że godło herbowe znane było z XVI-wiecznej pieczęci miejskiej. 13 czerwca 2016 uchwalono nowy wzór herbu.

</doc>
<doc id="1145799" url="https://pl.wikipedia.org/wiki?curid=1145799" title="Jan z Jesenice">
Jan z Jesenice

Jan z Jesenice (Johann von Gaßnitz, ? – zm. 1420) – czeski prawnik i kaznodzieja.
W 1397 został bakałarzem nauk wyzwolonych, a w 1408 magistrem. Bakałarzem praw został w 1407.
Był przyjacielem i obrońcą Jana Husa. W 1409 starał się (razem z Janem Husem i 
Krystianem z Prachatic) o uwolnienie Stefana z Palcze i Stanisława ze Znojma.
Bronił dekretu kutnohorskiego. W 1410 studiował prawo w Bolonii i reprezentował Husa przez sądem papieskim. Jednak w trakcie sądu zakazano mu reprezentowania Husa, w 1411 otrzymał zakaz opuszczania Rzymu, a w 1412 został uwięziony. 
Uciekł z więzienia do Bolonii, gdzie go pojmano, ale dzięki przyjaźni z uniwersytetem uwolniono. W tym czasie uzyskał doktorat. Po rzuceniu klątwy 29 lipca udał się do Czech, gdzie zaczął wykazywać nieważność klątwy nałożonej na Jana Husa. W 1413 reprezentował Husa na synodzie i przed komisją zwołaną przez króla Wacława IV.
Radził Husowi udać się na sobór powszechny, gdyż jedynie tak może bronić swe poglądy, a kiedy Husa uwięziono chciał go reprezentować. W październiku 1415 rzucono klątwę a Pragę obłożono interdyktem. W tym czasie nie miało to niemal żadnego znaczenia ani dla Pragi, ani dla Jana z Jesenice. Król Wacław IV dążył do zniesienia interdyktu. Chociaż Jan z Jesenice wyjechał z Pragi, to stale do niej wracał i jeszcze w 1419 żądano jego wyjazdu (26 lutego interdykt zniesiono).
Po podziale husytów opowiedział się przeciw taborytom. Zmarł w więzieniu
Oldrzycha II z Rożmberka.

</doc>
<doc id="1145801" url="https://pl.wikipedia.org/wiki?curid=1145801" title="Oksybutynina">
Oksybutynina

Oksybutynina – organiczny związek chemiczny, lek antycholinergiczny używany głównie do leczenia problemów związanych z pęcherzem i oddawaniem moczu, tj. nietrzymanie moczu związane z nadreaktywnością mięśni wypieracza pęcherza moczowego.Na zachodzie (np. w USA) stosowana także w leczeniu nadpotliwości (wykorzystywane są wówczas jej ogólne właściwości parasympatykolityczne). Jest związkiem chiralnym, produkt farmaceutyczny jest mieszaniną racemiczną obu enancjomerów.
Oksybutynina może być podawana doustnie i w postaci roztworu soli fizjologicznej, we wlewach dopęcherzowych. Podawana doustnie, powoduje szereg stosunkowo uciążliwych skutków ubocznych jak suchość w jamie ustnej, rozszerzenie źrenic, niewyraźne widzenie, tachykardię zatokową, zaparcia stolca, jak również zaburzenia pamięci. Podawana miejscowo (we wlewach) nie wykazuje działań niepożądanych tego typu.
Farmakodynamika.
Oksybutynina jest kompetytywnym antagonistą acetylocholinowych receptorów muskarynowych M1, M2, M3, M4 i M5. Pożądany efekt terapeutyczny (działanie na pęcherz) jest osiągany tylko dzięki blokowaniu receptorów M3 – stosunkowo nieselektywna równoczesna blokada pozostałych typów tych receptorów odpowiada praktycznie wyłącznie za skutki uboczne. Może być to jednak wykorzystane w objawowym leczeniu nadpotliwości, przy zachowaniu stosownej ostrożności.
Jej aktywny farmakologicznie metabolit, N-deetylooksybutynina, może osiągać we krwi poziom 6-krotnie wyższy niż lek macierzysty.
Farmakokinetyka.
Oksybutynina jest metabolizowana przez układ wątrobowego cytochromu P450. Enzymy metabolizujące (na drodze deetylacji) ten lek do równie aktywnego metabolitu, N-deetylooksybutyniny, to CYP3A4 i CYP3A5.Dodatkowo sama oksybutynina hamuje dość wyraźnie enzym CYP2D6, co należy uwzględnić w przypadku przyjmowania leków i innych substancji metabolizowanych przez ten enzym. Po dalszym metabolizmie, kolejne nieaktywne metabolity leku są wydalane z moczem (niezmieniona oksybutynina oraz deetylooksybutynina, wykrywane w moczu, stanowią odpowiednio po mniej niż 0,1% przyjętej dawki leku), po uprzednim przypuszczalnym sprzęganiu z kwasem glukuronowym lub w postaci wolnej.
Działanie psychoaktywne.
W dawkach 10–20 mg (lub nieco wyższych, co jednak wiąże się z ryzykiem poważnego zatrucia antycholinergicznego podobnego do efektów atropiny), przyjmowanych doustnie, oksybutynina może wykazywać działanie psychoaktywne właściwe deliriantom, jak uczucie śnienia na jawie, efekty wizualne (podobne do majaczenia w gorączce – tak jak i w przypadku przyjęcia sporej dawki atropiny), splątanie i depersonalizacja. Część użytkowników nie doświadcza jednak wcale takich efektów, a jedynie rozszerzenia źrenic, wyraźnego osłabienia i uczucia zmęczenia (spowodowanego znacznym przyblokowaniem przekaźnictwa acetylocholinergicznego) i znacznej suchości w ustach.

</doc>
<doc id="1145802" url="https://pl.wikipedia.org/wiki?curid=1145802" title="AN-Mk 53">
AN-Mk 53

AN-Mk 53 – amerykańska lotnicza bomba głębinowa wagomiaru 350 funtów. Była stosowana podczas II wojny światowej przez lotnictwo US Navy.

</doc>
<doc id="1145803" url="https://pl.wikipedia.org/wiki?curid=1145803" title="Szpetal Górny (gmina)">
Szpetal Górny (gmina)

Szpetal Górny (za II RP i do 1954 "Szpetal"; od 1979 "Fabianki") – dawna gmina wiejska istniejąca do 1954 roku oraz w latach 1973–1979 w woj. warszawskim, pomorskim, bydgoskim i włocławskim. Siedzibą władz gminy były do 1954 roku Fabianki, a następnie Szpetal Górny.
Gmina o nazwie "Szpetal" należąca do powiatu lipnowskiego istniała już w XIX wieku. Jej północne i wschodnie granice wyznaczały wsie Winduga, Polichnowo, Brzustowa, Lisek, Łochocin, Popowo, Wichowo, Zbytkowo, Świątkowizna, Chełmica Mała, Skórzno, Urszulewo, Zarzeczewo. Południową i zachodnią granicę wyznaczała rzeka Wisła (w skład gminy Szpetal wchodziły wioski, które w 1927 roku zostały włączone do Włocławka i stanowią obecnie jego dzielnicę Zawiśle).
W okresie międzywojennym gmina Szpetal należała do powiatu lipnowskiego w woj. warszawskim. 1 kwietnia 1938 roku gminę wraz z całym powiatem lipnowskim przeniesiono do woj. pomorskiego. Przez cały okres międzywojnia urząd wójta pełnił Roman Kostkowski.
Po wojnie gmina weszła w skład terytorialnie zmienionego woj. pomorskiego, przemianowanego 6 lipca 1950 roku na "woj. bydgoskie". Według stanu z 1 lipca 1952 roku gmina składała się z 21 gromad: Bogucin, Chełmica Duża, Chełmica Mała, Cyprianka, Fabianki, Lisek, Łęg-Witoszyn, Łochocin, Osiek, Popowo, Rachcin, Szpetal Górny, Świątkowizna, Wichowo, Wilczeniec Bogucki, Wilczeniec Fabianki, Winduga, Witoszyn Nowy, Witoszyn Stary, Zarzeczewo i Zbytkowo. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Szpetal Górny reaktywowano 1 stycznia 1973 roku w powiecie lipnowskim w województwie bydgoskim. 1 czerwca 1975 roku gmina weszła w skład nowo utworzonego woj. włocławskiego. 15 stycznia 1976 roku do gminy Szpetal Górny przyłączono część obszaru znoszonej gminy Bobrowniki (sołectwa Białe Błota, Bobrowniki Osada, Bobrowniki Pole, Bógpomóż, Brzostowo, Gnojno, Lisek, Polichnowo i Rybitwy).
1 września 1979 roku siedziba gminnych organów władzy i administracji państwowej gminy Szpetal Górny została przeniesiona do Fabianek z jednoczesną zmianą nazwy gminy na "gmina Fabianki". Od 1999 roku gmina Fabianki należy do powiatu włocławskiego w woj. kujawsko-pomorskim.

</doc>
<doc id="1145804" url="https://pl.wikipedia.org/wiki?curid=1145804" title="Jan Jenczio">
Jan Jenczio

Jan Jenczio (1797-1884) – ewangelicki gospodarz mazurski w przygranicznej, pruskiej wsi Markowskie pod Oleckiem. Był miłośnikiem polskiej książki i bibliofilem, autorem wierszy i artykułów. Jako uczestnik ruchu gromadkarskiego wcielał w życie chrześcijańskie ideały w swoim najbliższym otoczeniu. Walczył z nałogami i zabobonami wśród Mazurów, w jego działalności widoczne było dążenie do zrozumienia zasad wiary oraz do moralnego udoskonalenia. Mówił tylko po polsku będąc jednocześnie lojalnym poddanym Królestwa Prus. Pisywał artykuły i wiersze do "Kalendarza Królewsko-Pruskiego".
Życiorys.
Był postacią nietuzinkową, doczekał się licznych wzmianek w pracach naukowych i popularnonaukowych. Pozostawił po sobie obszerną korespondencję. Udzielał się na rzecz sanacji Kościoła (ewangelickiego). Miał silnie wykształcone poczucie świadomości państwowej i czuł się Prusakiem. Był lojalnym poddanym monarchii pruskiej – można mówić o pewnego rodzaju patriotyzmie dynastycznym – przywiązaniu do państwa poprzez osobę panującego, obdarzonego sankcją boską „Kto się Królowi sprzeciwia, Bożemu się postanowieniu sprzeciwia”. Swoje poglądy na państwo Jenczio przedstawił w wydanej w 1862 r. broszurze swojego autorstwa, wydrukowanej z okazji wyborów do sejmu („Odezwa do oborców wiejskich” – nakład 1500 egz.). W 1866 r. w Ełku wygłosił do ponad 200 osób („wahlmanów”) na tematy religijne, nawiązując do zbliżających się wyborów. W rezultacie, jak sam napisał „ja prawie wszystkich wyborców przeciągnąłem na prawą stronę, a w następnych wyborach mogliśmy wybrać na posła konserwatystę”. Jego postawa została dostrzeżona i nagrodzona przez przedstawicieli lokalnych władz. 28 października 1866 r. w jego domu odwiedził go prezydent rejencji "von Maurach" oraz landrat z Olecka i w imieniu króla wyrazili mu podziękowania. Otrzymał też Order Czerwonego Orła Klasy IV (w tym czasie odznaczani nim byli zasłużeni urzędnicy, nauczyciele i duchowni).
Dzięki jego działalności (głęboko osadzonej w protestanckim podejściu do pracy) wieś, którą zamieszkiwał, stała się zasobniejsza. Stan budynków wyraźnie się poprawił, poprawa widoczna była także w uprawie roli i hodowli zwierząt gospodarskich. Nawet niezagospodarowane użytki zmieniały się w "kwitnące ogrody". Jego poczynania zwracały uwagę wielu osób i zyskiwały uznanie. Naczelne władze kościelne (ewangelickie), do których wysyłał listy, z powagą traktowały jego starania o to, by Mazurom zapewnić lepszą opiekę duchową. W pewnym sensie był chłopskim kaznodzieją, cieszącym się dużym autorytetem w społeczności lokalnej.
Większość artykułów prasowych o Janie Jenczi i wsi Markowskie, opierało się na sprawozdaniu pastora Fryderyka (Friedricha) Salomo Oldenberga z Centralnego Komitetu do spraw Misji Wewnętrznej w Berlinie. W swoim sprawozdaniu, pozostającym w rękopisie pod tytułem ""Zur Kunde Masurens"," poświęcił on osobny rozdział dokonaniom Jana Jenczi. W podróży z 1865 r. pastorowi pomagał Karol Sembrzycki, nauczyciel i poeta ludowy.
Olsztyński historyk Grzegorz Jasiński poszerzył dotychczasową wiedzę o Janie Jenczio w publikacji ogłoszonej w "Komunikatach Mazursko-Warmińskich" (1992 nr 2), gdzie przytoczył materiały dotychczas nieznane. 
Jenczio podkreślał swoje ścisłe związki z Ewangelickim Kościołem Unii Staropruskiej. Zawsze gorliwie uczęszczał na nabożeństwa. Jego działalność miała także charakter misyjny. Otrzymał zgodę konsystorza królewieckiego i organizował „godziny pobożności” w swoim własnym domu, na które zjawiało się przeciętnie około 60 osób. "Zacny Jan Jenczio" - jak go określał jeszcze za jego życia historyk Max Toeppen - pełnił także rolę świeckiego kaznodziei.
Dzięki powszechnemu uznaniu, mimo młodego wieku, gdy jeszcze jego ojciec prowadził gospodarstwo (nie był więc jeszcze samodzielnym gospodarzem) - wybrany został na przewodniczącego rady parafialnej przy kościele w Wieliczkach. Funkcję tę sprawował do końca życia. Jak wielu Mazurów ze starszego pokolenia, nie znał języka niemieckiego. Nie przeszkodziło mu to jednak, aby od 1840 roku zostać wójtem z wyboru (brak znajomości języka urzędowego bez wątpienia był utrudnieniem w sprawowaniu tej funkcji). Jego działalność musiała spotkać się z aprobatą, skoro po dziesięciu latach stanowisko wójta piastował jego starszy syn. W tym czasie Jan Jenczio kilkakrotnie był wybierany na ławnika w sądzie wiejskim.
Gromadził literaturę religijną w języku polskim. Zebrał 90 różnych tytułów, w tym czternaście zbiorów kazań. Za największy swój skarb uważał postyllę Marcina Lutra (wydanie z 1574 roku w tłumaczeniu Hieronima Maleckiego). Miał również kazania Grzegorza z Żarnowca (z XVI w.), popularne na Mazurach dzieła Jana Arndta "O prawdziwym chrześcijaństwie", kazania Samuela Dambrowskiego oraz Davida Hollaza ""Zbawienny Łaski Ewangeliczney Porządek"." Tę ostatnią pracę w 1859 r. wznowił własnym sumptem w oleckiej drukarni Edwarda Peglaua, w nakładzie 2 tys. egzemplarzy. Udało mu się sprzedać jedynie 540 egz. Przyczyną tego był brak pomocy (i zainteresowania) okolicznych pastorów i nauczycieli oraz bieda mazurskiej wsi.
Dzięki jego staraniom w Markowskich gorzałkę usunięto nawet z karczmy, a karczmarz podawał gościom tylko piwo oraz herbatę - nieznaną dotąd na mazurskiej wsi. 
Uzyskawszy zgodę władz kościelnych w 1867 roku wyruszył w podróż po Mazurach. Spotykał się i prowadził rozmowy z Mazurami. Oprócz wygłaszanych kazań, religijne treści przekazywał też w formie wierszowanej. 
Zdaniem historyków, jego działalność była czym wyjątkowym i zgoła sensacyjnym w skali całych Mazur. Jego śmierć (7 lutego 1884), stała się głośnym wydarzeniem w okolicy. Jeden z ludowych poetów mazurskich, Tobiasz Stullich, uczcił jego pamięć wierszem.

</doc>
<doc id="1145805" url="https://pl.wikipedia.org/wiki?curid=1145805" title="Camelina alyssum">
Camelina alyssum



</doc>
<doc id="1145806" url="https://pl.wikipedia.org/wiki?curid=1145806" title="Gieorgij Makarow">
Gieorgij Makarow

Gieorgij Jemielianowicz Makarow, (ur. w 1883 r. w stanicy Gołubińskaja w Rosji, zm. 14 stycznia 1958 r. w RFN) – rosyjski wojskowy (generał major), przedstawiciel wojskowego atamana Kozaków dońskich w III Rzeszy pod koniec II wojny światowej.
Ukończył kozacką szkołę junkrów w Nowoczerkasku. Od 1903 r. służył w 6 pułku kawalerii Kozaków dońskich, 17 pułku kawalerii Kozaków dońskich, a następnie 39 pułku kawalerii Kozaków dońskich. Brał udział w I wojnie światowej. 22 listopada 1914 r. awansował do stopnia esauła. Do 1917 r. walczył w szeregach 17 pułku kawalerii Kozaków dońskich. W maju 1918 r. przystąpił do kozackich oddziałów wojsk białych, zostając dowódcą kozackiego oddziału sformowanego w stanicy Piatizbianskaja. Od maja tego roku dowodził 5 dywizją kawalerii Kozaków dońskich. 27 grudnia awansował na generała majora. Wiosną 1920 r. został przesunięty do rezerwy oficerskiej Wojska Dońskiego. Po ewakuacji wojsk białych z Krymu do Gallipoli w listopadzie tego roku, zamieszkał na Bałkanach. W okresie II wojny światowej podjął współpracę z Niemcami. Współuczestniczył w formowaniu kozackich oddziałów w służbie armii niemieckiej. Pod koniec wojny przyjechał do Niemiec, gdzie został przedstawicielem wojskowego atamana Kozaków dońskich. Po kapitulacji III Rzeszy 8/9 maja 1945 r., uniknął repatriacji do ZSRR. Zamieszkał w zachodnich Niemczech, gdzie zmarł 14 stycznia 1958 r.
Linki zewnętrzne.
Krótka biografia gen. Gieorgija J. Makarowa 

</doc>
<doc id="1145807" url="https://pl.wikipedia.org/wiki?curid=1145807" title="Campanula barbata">
Campanula barbata



</doc>
<doc id="1145808" url="https://pl.wikipedia.org/wiki?curid=1145808" title="Wojna w Afganistanie (2001–2021)">
Wojna w Afganistanie (2001–2021)

Wojna w Afganistanie – zespół zapoczątkowanych 7 października 2001 roku militarnych i niemilitarnych operacji wojskowych prowadzonych przez Sojusz Północnoatlantycki i niektóre państwa niebędące członkami NATO na terytorium Afganistanu, w działaniach skierowanych początkowo przeciwko kierowanemu przez talibów i uznawanemu jedynie przez Pakistan, Arabię Saudyjską i Zjednoczone Emiraty Arabskie rządowi Afganistanu oraz jego siłom zbrojnym.
Po militarnym rozbiciu sił sprawujących dotychczas faktyczną władzę nad Afganistanem, które zdobyły ją w wojnie domowej z siłami Sojuszu Północnego, oraz po przeprowadzonych wyborach parlamentarnych i prezydenckich, działania ukierunkowane są na stabilizację sytuacji politycznej i społecznej w Afganistanie oraz budowę infrastruktury kraju. Z uwagi na zakłócenia procesu stabilizacji powtarzającymi się zamachami terrorystycznymi na ludność cywilną oraz atakami zbrojnymi na oddziały wojskowe NATO obecny konflikt w Afganistanie jest najdłuższą wojną od czasu wojny wietnamskiej. Sojusz Północnoatlantycki zapowiedział zakończenie swoich operacji militarnych w Afganistanie najpóźniej w 2014 roku. Według szacunków ONZ z 2010, ponad 70% ofiar cywilnych zginęło w wyniku ataków terrorystycznych i egzekucji prowadzonych przez talibów. 29 lutego 2020 roku USA i talibowie podpisali porozumienie pokojowe. Pomimo zawartego porozumienia, 15 sierpnia 2021 roku talibowie przejęli Kabul i większą część Afganistanu.
Geneza.
Pod koniec lat 90. do Afganistanu przybył poszukiwany przez USA w związku z oskarżeniami o terroryzm Usama ibn Ladin, a talibowie, rządzący Afganistanem od 1996, z którymi łączył go radykalizm poglądów, udzielili mu gościny. Już w 1998 r. USA zażądały jego wydania za zamachy w Kenii i Tanzanii. Talibowie odmówili, zapewniając jednocześnie Al-Ka’idzie ochronę i logistykę dla baz szkoleniowych organizacji w tym kraju. W sierpniu 1998 na jeden z obozów należących do organizacji bin Ladina spadły amerykańskie pociski typu Tomahawk. W listopadzie 1999 r. ONZ nałożyła na Afganistan sankcje ekonomiczne, również żądając wydania ibn Ladina. Sankcje wzmocniono w styczniu 2001 r. (m.in. zakazem sprzedaży broni do Afganistanu).
11 września 2001 roku terroryści z organizacji Al-Ka’ida dokonali zaplanowanego i koordynowanego z terytorium Afganistanu ataku na terytorium USA. Następnego dnia – 12 września – Rada Północnoatlantycka, najwyższe ciało decyzyjne NATO, oświadczyła, że jeśli zostanie ustalone, że atak przeciwko Stanom Zjednoczonym był kierowany z zagranicy, zostanie on uznany za działanie spełniające warunki artykułu 5 Traktatu Waszyngtońskiego (Północnoatlantyckiego) – zobowiązującego do kolektywnej obrony państw członkowskich Sojuszu Północnoatlantyckiego, najważniejszego artykułu traktatu powołującego NATO. 2 października 2001 roku, wszystkie państwa członkowskie NATO oficjalnie uznały, że warunki artykułu 5 traktatu zostały spełnione, co z mocy prawa oznaczało wejście w życie wynikającej z traktatu „klauzuli zobowiązaniowej”, co zobowiązało wszystkie kraje sojuszu do udzielenia Stanom Zjednoczonym niezbędnej pomocy.
20 września 2001 r., w trakcie sesji Kongresu, Prezydent Stanów Zjednoczonych George W. Bush postawił władzom Afganistanu ultimatum:
21 września 2001 r. przedstawiciele Talibanu w ambasadzie w Pakistanie odrzucili ultimatum Busha.
Celem inwazji na Afganistan było rozbicie i rozbrojenie wojsk podległych rządowi talibów, ustanowienie kontroli nad krajem, zainstalowanie tam demokratycznego rządu oraz zapewnienie warunków odbudowy kraju.
Przebieg działań.
2001: Inwazja.
Około 16:15 czasu UTC (tj około 20:45 czasu lokalnego) w niedzielę 7 października 2001 amerykańskie oraz brytyjskie siły powietrzne rozpoczęły bombardowanie wyznaczonych celów na terenie zajmowanym przez siły Talibanu oraz Al-Ka’idę. W szczególności atak sięgnął celów położonych w stolicy Kabulu, gdzie zbombardowano elektrownię oraz lotnisko, a także Kandahar (siedziba przywódcy Talibanu – mułły Omara) oraz Dżalalabad (obóz treningowy). Taliban określił ten atak jako atak na islam. O godzinie 17:00 (czasu UTC), Prezydent Bush poinformował w wystąpieniu telewizyjnym o podjętych działaniach.
Bombardowania zapoczątkowane zostały przez lotnictwo działające na dużej wysokości z uwagi na możliwość użycia przez talibów pocisków Stinger. W ciągu kilku dni większość talibskich ośrodków szkoleniowych zostało poważnie uszkodzonych. Zniszczony został też talibski system obrony powietrznej. W następnej fazie inwazji bombardowano za pomocą samolotów McDonnell Douglas F/A-18 Hornet talibskie pojazdy. Na linię obrony talibów zrzucano bomby kasetowe.
Na początku listopada 2001 przeciwko talibom użyto bomby konwencjonalnej BLU-82 oraz samolotów szturmowych Lockheed AC-130. 2 listopada 2001 defensywa talibska została zniszczona, co umożliwiło wojskom Sojuszu Północnego marsz na Kabul. Podczas gdy zdobywano Mazar-i-Szarif na północy kraju i odcinano drogę do stolicy, ekstremiści z Al-Ka’idy brali odpowiedzialność za ochronę afgańskich miast pod administracją talibską, co ukazało brak stabilności rządu talibów. W czasie kiedy Sojusz Północny zdobywał kontrolę nad kolejnymi miastami, USA czyniło starania na rzecz odnalezienia Usamy ibn Ladina.
Akcja lądowa: Mazar-i Szarif.
Od 9 listopada 2001 roku rozpoczęły się działania wokół największego ośrodka miejskiego północnego Afganistanu, tj. Mazar-i Szarif. Atak rozpoczęły bombowce dokonując nalotów dywanowych na pozycje obronne talibów. Ich główne siły skoncentrowane były w rejonie Chesmay-e-Safa ryglując wejście do miasta. O godz. 14. tego dnia siły Sojuszu Północnego zaatakowały miasto od południa i zachodu. Ich celem było opanowania głównych punktów obrony oraz lotniska. Opór talibów był jednak dość mały czego efektem było zdobycie miasta w ciągu 4 godzin od rozpoczęcia szturmu. Mazar-i Szarif będące w rękach talibów od 1998 roku, zostało zdobyte. Następnego dnia siły Sojuszu Północnego przeczesały miasto celem wykrycia i unieszkodliwienia talibskich niedobitków. Około 520 bojowników, w większości ochotników z Pakistanu, znaleziono ukrytych w budynku szkoły.
Po upadku okolicznych wiosek oraz intensywnych bombardowaniach wokół miasta, ostatnie siły talibów wycofały się z miasta. W trakcie walk kilkuset talibów zginęło, a od 500 do 1500 dostało się do niewoli. Część mediów spoza Stanów Zjednoczonych zwróciło uwagę, że nie jest do końca jasne, czy atak Sojuszu Północnego zmusił talibów do wycofania się. Talibowie opuszczali masowo miasta jeszcze na długo przed inwazją. Miasto Mazar-i-Szarif pełniło strategiczną rolę w ochronie linii zaopatrzeniowych oraz zapewniło lotnisko dla amerykańskich samolotów. Zdobycie Mazar-i Sharif spowodowało kompletne załamanie obrony talibów i w szybkim tempie siły Sojuszu Północnego zajęły pięć północnych prowincji.
Zdobycie Kabulu.
W nocy 12 listopada 2001 większość talibów uciekło ze stolicy spodziewając się szturmu wojsk Sojuszu Północnego. Armia weszła do Kabulu 13 listopada 2001. Miasto zostało w pełni wyzwolone w ciągu 24 godzin, w czasie których doszło do niewielkich walk.
Upadek stolicy był końcem rządów talibów w Afganistanie. W czasie kiedy siły Sojuszu Północnego weszły do Kabulu na zachodzie kraju upadł Herat, a w centrum Tirin Kot, co umożliwiło atak na Kandahar, a Pasztuni przejęli Dżalalabad na wschodzie. Rozpoczął się także atak na ostatni bastion na północy Afganistanu – Kunduz.
Tymczasem 13 listopada terroryści z Al-Ka’idy przegrupowali się w kompleksach jaskiń Tora Bora przy granicy z Pakistanem i przygotowywali się na atak USA. W bunkrach i jaskiniach przebywało tam ok. 2 tys. talibów i członków Al-Ka’idy. Bombardowania górskiej twierdzy rozpoczęto 16 listopada 2001.
Atak na Kunduz.
Oblężenie Kunduzu rozpoczęło się zaraz po zdobyciu Mazar-i Szarif. 16 listopada 2001 wojska pod dowództwem Mohammeda Dauda Dauda, podeszły pod Kunduz, zabezpieczając pobliskie miejscowości i rozpoczynając oblężenie. W czasie kiedy Kunduz był oblegany przez Sojusz Północny, lotnictwo amerykańskie stale bombardowało talibów w mieście, osłabiając ich pozycje. Talibowie poddali miasto 26 listopada 2001.
Zdobycie Kandaharu.
Pod koniec listopada Sojusz Północny pod dowództwem Hamida Karzaja zaatakował Kandahar, jedną z ostatnich twierdz talibów. W ataku rozpoczętym 22 listopada 2001 udział wzięło ok. 800 plemiennych antytalibskich bojowników, 800 żołnierzy Sojuszu Północnego, a także blisko tysiąc marines. Na pustyni na południe od Kandaharu żołnierze założyli bazę Camp Rhino, z której wyprowadzano ataki. W wyniku ciężkich walk na przełomie listopada oraz grudnia, część talibów opuściło miasto 4 grudnia, a wojska Sojuszu Północnego ogłosiły wyzwolenie Kandaharu 7 grudnia 2001.
Bitwa o twierdzę Tora Bora.
Silnie ufortyfikowany masyw Tora Bora był areną ciężkich nalotów aliantów, a także oblężenia. Najważniejszą część umocnień Tora Bora stanowił system naturalnych i sztucznych jaskiń, do budowy których przyczynili się podczas radzieckiej interwencji w Afganistanie eksperci z CIA.
Pod koniec inwazji na Afganistan bojownicy Al-Ka’idy wciąż kontrolowali teren, na którym znajdowała się Tora Bora. Anty-talibskie milicje plemienne prowadziły kampanie w tym trudnym terenie, razem z amerykańskimi i brytyjskimi siłami specjalnymi przy wsparciu lotnictwa koalicji.
12 grudnia 2001 walki wybuchły ponownie - rozpoczęte przez tylną straż talibów, kupującą czas potrzebny głównym siłom na ucieczkę poprzez góry do plemiennych obszarów Pakistanu. Po raz kolejny milicje plemienne wspierane przez siły USA oraz lotnictwo rozpoczęły natarcie na jaskinie i bunkry rozrzucone na całym górzystym rejonie. 17 grudnia ostatnia jaskinia została zdobyta. Nie odnaleziono rozległych "podziemnych twierdz", jedynie niewielkie bunkry i placówki oraz kilka drobnych obozów szkoleniowych. Główne założenie operacji – schwytanie Usamy ibn Ladina, nie zostało zrealizowane, gdyż lider Al-Ka’idy zdołał uciec do Pakistanu.
Powołanie wojsk ISAF i ustanowienie nowego rządu.
Jeszcze w czasie trwania walk w Afganistanie w dniach 27 listopada – 5 grudnia w niemieckim Bonn w hotelu Petersburg pod aspiracjami ONZ zorganizowano konferencję poświęconą Afganistanowi. Uczestniczyli w niej członkowie Sojuszu Północnego, delegacja Pasztunów oraz innych plemion afgańskich, także tych powiązanych z Iranem. Konferencja wniosła sprecyzowany plan odbudowy struktur państwowych. Na mocy podpisanego porozumienia, 22 grudnia 2001 powołano rząd tymczasowy Afganistanu na czele z Hamidem Karzajem. Nowy rząd zachował równowagę pomiędzy dominującymi w Afganistanie Pasztunami, a członkami Sojuszu Północnego, którzy odegrali decydującą rolę w obaleniu talibów
20 grudnia 2001 Rada Bezpieczeństwa ONZ powołała do życia Międzynarodowe Siły Wsparcia Bezpieczeństwa (ISAF). Celem ich było wymuszanie pokoju, misja stabilizacyjna, eliminacja grup podejmujących walkę z nowymi władzami Afganistanu oraz wsparcie władz w odbudowie kraju. 11 sierpnia 2003 dowodzenie nad ISAF przejęło NATO. Początkowo formowanie sił ISAF przebiegało powoli i stopniowo, z czasem kontrolowały one większe partie kraju. Od jesieni 2003 zaczęły przejmować od Amerykanów odpowiedzialność za kolejne regiony Afganistanu, a dopiero pod koniec 2006 pod ich kontrolę przeszedł wschód Afganistanu.
2002-2006: Odbudowa kraju i działania przeciwpartyzanckie.
W latach 2002–2006, po rozbiciu i obaleniu reżimu talibów, toczyła się druga faza wojny, w czasie której prowadzono luźno ze sobą powiązane skoordynowane operacje. Na północy kraju prowadzono pokojową operację odbudowy kraju, z kolei na niespokojnym południu trwały kampanie przeciwpartyzanckie. Pokojową operację odbudowy kraju podjęły siły ISAF, z kolei działania wojenne pod kryptonimem „Enduring Freedom” początkowo podjęła anglosaska koalicja pod amerykańskim dowództwem.
Operacja Anakonda.
Mimo operacji aliantów w Tora Bora, talibowie i Al-Ka’ida nie poddali się. W styczniu oraz lutym 2002 przeprowadzili przegrupowanie własnych sił w Dolinie Shah-i-Kot w prowincji Paktija. Ponadto zaczęły się odradzać struktury talibskie. Wywiad amerykański wykrył, iż w Paktiji talibowie tworzą obszar bazowy, z którego zaczną ataki partyzanckie i ewentualnie wielką ofensywę w stylu mudżahedinów, którzy walczyli z wojskami radzieckimi.
Wobec tych doniesień alianci podjęli decyzję o rozpoczęciu operacji pod kryptonimem "Anakonda". 2 marca 2002 USA i afgańskie siły rozpoczęły ofensywę przeciwko Al-Ka’idzie i talibom przebywających w górach Shahi-Kot na południowy wschód od Gardez. Rebelianci używający granatów o napędzie rakietowym i moździerzy, ukrywali się w jaskiniach i bunkrach. Amerykanie bombardowali jaskinie, ruszyła ofensywa lądowa. Szczególnie ciężkie walki stoczono pod Takur Ghar. W operacji udział wzięło wiele jednostek specjalnych krajów sojuszniczych Stanów Zjednoczonych, takich jak Australia, Kanada, Niemcy, Nowa Zelandia, Norwegia. Generał Tommy Franks ogłosił 18 marca 2002 zakończenie operacji, która okazała się sukcesem aliantów. W walkach zginęło ośmiu Amerykanów, siedmiu afgańskich żołnierzy, a także około 800 bojowników.
Mimo sukcesu marcowej operacji nadal istniała infiltracja bojowników na pograniczu afgańsko-pakistańskim. Ponadto talibowie latem 2002 masowo przeniknęli do prowincji Kandahar, Zabol, Helmand i Oruzgan. Wobec tego zwrotu akcji Pentagon poprosił władze brytyjskie, by te rozlokowały tam swoje kontyngenty wojskowe.
W czerwcu 2002 na mocy postanowień z Bonn doszło do Wielkiej Rady, czyli Loja Dżirga, która zatwierdziła nowy rząd tymczasowy i rozpoczęła pracę nad konstytucją.
Talibańska partyzantka.
Odsunięci od władzy talibowie ogłosili dżihad wobec aliantów i wypowiedzieli wojnę nowemu rządowi, zainstalowanemu przez kraje zachodnie. Talibowie prowadzili nabór do swoich bojówek, rozbudowywali bazy w kraju, odtworzyli i zreorganizowali swe siły zbrojne i rozpoczęli działania partyzanckie. Atakowali oni głównie odizolowane górskie posterunki sił paramilitarnych oraz konwoje wojsk afgańskich, a także ISAF. Popularną metodą walki stało się podkładanie improwizowanych min lądowych, przeprowadzano także ataki rakietowe, a z czasem terrorystyczne zamachy samobójcze.
Mohammad Omar, dowódca talibów, powołał 10-osobową radę z sobą na czele. W każdej z pięciu stref okupacyjnych wojsk ISAF mianował swojego namiestnika. Ponadto na wschodzie kraju miał silne wsparcie rebeliantów Al-Ka’idy.
Pierwszy atak talibów nastąpił 23 stycznia 2003 podczas tzw. operacji "Mongoose". Wówczas grupa talibów wraz z grupą Hezb-i-Islami pod przewodnictwem Gulduddina Hekmatjara, zaatakowała Amerykanów w okolicach kompleksu jaskiń Adi Ghar, 24 km na północ od Spin Boldak. Atak został odparty, wojsko amerykańskie zabiło 18 rebeliantów, nie ponosząc przy tym strat. Od tego zdarzenia powtarzały się ataki dużych grup talibskich na wojska zagraniczne.
Wzmożona aktywność talibów została odnotowana latem 2003. Wówczas dziesiątki afgańskich żołnierzy, pracowników organizacji pozarządowych i organizacji humanitarnych, a także żołnierzy USA zginęło w talibskich najazdach, zasadzkach i atakach rakietowych. Ponadto w kolejnych miesiącach talibowie zaczęli wzmacniać swoje siły w prowincjach prowincji Zabol, a przede wszystkim Kandahar, Helmand i Oruzgan. Szczególną rolę odegrały obozy treningowe na pograniczu z Pakistanem. Ataki rebeliantów były coraz częstsze.
W marcu 2004 pakistańscy talibowie, którzy przeprowadzili najazdy na przygraniczne terytoria Afganistanu, rozpoczęli także kampanię partyzancką w swoim kraju. Zdestabilizowało to całe pogranicze afgańsko-pakistańskie. Od tego czasu Amerykanie szukali we władzach Pakistanu wsparcia w walce z terroryzmem.
Wskutek rozbudowy sił zagranicznych w Afganistanie i uciążliwych ataków talibów, alianci wraz z rządem afgańskim podjęli decyzję. Jednak dopiero pod koniec sierpnia 2005, afgańskie siły rządowe, wspierane przez wojska USA rozpoczęły ofensywę przeciwko rebeliantom. Amerykanie przeprowadzili serię ciężkich bombardowań górskich stanowisk talibów. Po tygodniowych walkach zginęło 124 bojowników.
Rola ISAF w południowym Afganistanie.
W 2006 międzynarodowe wojska ISAF zaczęły zastępować wojska amerykańskie na południowym Afganistanie. Misja ISAF rozciągnęła się wówczas na 85% terytorium kraju. W strefę konfliktu początkowo wysłano 3,3 tys. Brytyjczyków, 2,3 tys. Kanadyjczyków, 1,9 tys. Holendrów oraz 300 Australijczyków, 290 Duńczyków, 150 Estończyków. Wsparcia lotniczego dostarczały Stany Zjednoczone, Wielka Brytania, Holandia, Norwegia oraz Francja.
Ponadto w styczniu 2006 powołano Regionalne Zespoły Odbudowy („Provincial Reconstruction Teams”), których głównym zadaniem była stabilizacja i odbudowa Afganistanu. Budowano obiekty, drogi, szkoły, instytucje rządowe. Nieco gorzej szła odbudowa afgańskich sił zbrojnych, gdyż do 2006 udało się zrekonstruować 40–50% armii narodowej, czyli 30 tys. żołnierzy.
Rok 2006 był najtrudniejszym okresem dla sił międzynarodowych od czasu obalenia talibów. Alianci przeprowadzali antytalibskie operacje. Pierwsza z nich to operacja pod kryptonimem Mountain Thrust ("Pchnięcie w góry"). Prowadzona była w czterech prowincjach na południu kraju – Uruzganie, Helmandzie, Kandaharze i Zabolu w dniach 15 maja – 31 lipca 2006. Jednocześnie rozpoczęła się wielka kampania w prowincji Helmand. Był to szereg operacji prowadzonych przez ISAF w afgańskiej prowincji Helmand. Ich celem było przejęcie kontroli nad prowincją, która jest znana jako wielka twierdza talibów, a także centrum produkcji opium.
Wobec rozczarowujących rezultatów drugiego etapu afgańskiej wojny, rozmieszczenie międzynarodowych sił, rozpoczął trzeci „natowski” etap konfliktu. Kluczową rolę odgrywały międzynarodowe siły ISAF w Afganistanie, które podjęły walkę z talibami w całym kraju. Na początku kampanii w prowincji Helmand rozpoczęło się oblężenie Sanginu. Otoczenie stanowisk talibskich trwające niespełna rok od czerwca 2006 do kwietnia 2007 przez brytyjskie wojska wspomagane przez międzynarodowe siły ISAF, zakończyło się zwycięstwem aliantów.
Oprócz walk w Helmand, ISAF prowadziło ofensywę w sąsiedniej prowincji Kandahar. Doszło tam pod koniec roku do bitwy pod Pandżawi, operacji Meduza oraz Sokół. Operacje te powodowały ciężkie straty wśród talibów, jednak nie miały skutków długofalowych. Po czasie rebelianci powracali na utracone ziemie, w związku z czym w 2007 przeprowadzono wiele szeroko zakrojonych działań.
2007: Operacje wojsk koalicji.
Operacja Achilles prowadzona w dniach 6 marca – 30 maja 2007 w afgańskich prowincjach Helmand i Herat przez siły ISAF, przeciwko talibom. Była największą zbrojną akcją dotychczas przeprowadzoną przez NATO w Afganistanie od 7 października 2001. W operacji brało udział 80 polskich komandosów z GROM-u, którzy głównie przeczesywali kryjówki talibów.
Operacja Hoover to akcja sił ISAF kierowanych głównie przez Kanadę w prowincji Kandahar w okręgu Zhari w dniach 24 maja – 25 maja 2007. Celem akcji była ofensywa na 300 zgromadzonych tam talibskich bojowników. Operacja Hoover to część dużej operacji afgańskiej Sokół.
Ta operacja prowadzona była w dniach 30 maja – 14 czerwca 2007 przez siły brytyjskie w ramach NATO w afgańskiej prowincji Helmand, jest kontynuacją operacji Achilles, która zakończyła się tego samego dnia. Jej nazwa pochodzi z języka paszto.
Bitwa pod Chorą odbyła się w dniach 15 czerwca – 19 czerwca 2007, w prowincji Oruzgan pod miejscowością Chora.
Operacja Hammer to operacja prowadzona przez NATO w Afganistanie w południowej prowincji Helmand w dniach 24 lipca 2007 – 1 listopada 2007.
Bitwa pod Oruzganem to starcie wojsk USA, wspomaganych przez armię afgańską z talibami, które miało miejsce 8 sierpnia 2007.
16 sierpnia 2007 polski oddział ostrzelał obiekty cywilne na terenie wioski Nangar Chel w prowincji Paktika. W wyniku ostrzału ucierpiała ludność cywilna.
Operacja Harekate Yolo to wojskowa akcja militarna z udziałem ISAF i afgańskich sił rządowych przeciwko talibom. Pod koniec października 2007 siły ISAF wraz z afgańską armią narodową i afgańskimi narodowymi siłami bezpieczeństwa rozpoczęły swoje pierwsze poważne działania przeciwko wrogim siłom w północnych prowincjach Afganistanu. Operacja zakończyła się pod koniec listopada 2007.
Bitwa pod Musa Qala odbyła się w dniach 7–12 grudnia 2007 w prowincji Helmand w miejscowości Musa Qala.
2008: Zrewidowanie działań w Afganistanie i przejęcie inicjatywy przez talibów.
Wzmocnienie kontyngentu i talibskie operacje.
W ciągu pierwszych pięciu miesięcy 2008 roku liczba amerykańskich żołnierzy w Afganistanie wzrosła o ponad 80%. Do Afganistanu przybyło 21 643 dodatkowych żołnierzy, co zwiększyło amerykański kontyngent z 26 607 żołnierzy w styczniu 2008 do 48 250 w czerwcu 2008. We wrześniu 2008 prezydent Bush ogłosił wycofanie ponad 8000 żołnierzy z Iraku w najbliższych miesiącach i przerzut 4500 żołnierzy do Afganistanu. Do Afganistanu przerzucono też znaczną ilość sprzętu z Iraku. Swój kontyngent wzmocniła także Wielka Brytania, której liczba żołnierzy wynosiła 8030 po dosłaniu nowych wojskowych.
W maju 2008 wojska niemieckie i norweskie wspierane przez siły rządowe w Afganistanie przeprowadziły operację Karez przeciwko talibom w prowincji Kandahar. 13 czerwca 2008 talibowie dokonali zuchwałego ataku na więzienie w Kandaharze, w wyniku czego uwolniono większość z ponad 1200 więźniów. Po tym zdarzeniu doszło do małych potyczek, które doprowadziły do odwetowej bitwy pod Arghandab oraz ofensywy w okręgu Arghandab, trwającej w dniach 18–19 czerwca 2008.
13 lipca 2008 doszło do najbardziej krwawej dla amerykańskich żołnierzy bitwy w czasie wojny. 200 talibów wspomaganych przez terrorystów z Al-Ka’idy zaatakowało pod miejscowością Wanat w prowincji Kunar stanowiska 173rd Airborne Brigade Combat Team armii Stanów Zjednoczonych. Stacjonowało tam 45 żołnierzy, z czego dziewięciu zostało zabitych. Nie był to koniec czarnej passy dla koalicji. 19 sierpnia 2012 doszło bitwy w dolinie Sarobi w prowincji Kabul. Oddział 100 francuskich żołnierzy wraz z elementami afgańskiej armii narodowej i amerykańskich sił specjalnych, wraz ze wsparciem lotniczym i pojazdami pancernymi VAB, zostały zaatakowane przez grupę rebeliantów talibskich. W ciężkich walkach zginęło 10 Francuzów.
Na przełomie sierpnia i września 2008 siły ISAF przeprowadziły dużą operację logistyczną pod kryptonimem „Szczyt Orła” w talibskim bastionie, czyli prowincji Helmand. Operacja polegała na transporcie 220-tonowych turbin do zapory Kajaki przy nieustannych atakach partyzanckich talibów. Żołnierze międzynarodowi w czasie transportu zabili 200 talibów, tracąc przy tym jednego żołnierza. Operacja ta została oficjalnie uznana przez NATO jako znaczące zwycięstwo, będące początkiem końca walk o Helmand. W grudniu 2008 w tej prowincji przygotowywano grunt pod wielkie ofensywy antytalibskie zaplanowane na 2009. W związku z tym uruchomiono operację Czerwony Sztylet, której celem było przejęcie i zniszczenie magazynów i pól, gdzie uprawiano opium, ze sprzedaży którego talibowie czerpali korzyści materialne.
Siódmy rok obecności wojsk amerykańskich w Afganistanie był najkrwawszy zarówno dla USA, jak i całego NATO. Odnotowano największe straty wśród aliantów, a także afgańskiej ludności cywilnej.
Istota lotnictwa amerykańskiego na pograniczu pakistańskim.
W związku z niestabilną sytuacją na pograniczu afgańsko-pakistańskim, po podpisaniu pokoju w maju 2008 przez pakistański rząd z talibami, armia USA przystąpiła pod koniec 2008 do kampanii lotniczej na pakistańskim terytorium. Operacje te miały zniwelować rajdy pakistańskich talibów na bazy i wojska ISAF w Afganistanie.
Pierwszy atak na terytoriom Pakistanu miał miejsce 3 września 2008, kiedy to Amerykanie zaatakowali rebeliantów nieopodal miasta Angoor Ada w prowincji Waziristan. W operacji antytalibskiej wykorzystywano przede wszystkim amerykańskie lotnictwo – trzy śmigłowce Black Hawk. Na pokładach śmigłowców zasiadło 45 żołnierzy USA. Podczas rozpoczęcia walki, jeden ze śmigłowców wylądował i rozładowano z niego żołnierzy, a dwa pozostałe uczestniczyły w walce z powietrza. W walce uczestniczyły również dwa myśliwce F-16, które odegrały główną rolę w ataku na posiadłości aktywisty islamskiego Rehmana Walego.
Pakistan, oprócz problemu partyzantki talibskiej, nie mógł się porozumieć z USA, którzy z powietrza bez zgody Islamabadu ostrzeliwali regularnie talibów, naruszając przy tym przestrzeń powietrzną Pakistanu. Feralną akcją Stanów Zjednoczonych okazało się odpalenie 4 września 2008 z terytorium Afganistanu rakiet, które spadły na wioskę w Pakistanie, zabijając 15 mieszkańców.
16 września 2008 generał wojsk Pakistanu Athar Abbas wydał oświadczenie, z którego wynikało, iż siły pakistańskie miały strzelać do Amerykanów, którzy naruszają terytorium Pakistanu. USA w odpowiedzi oskarżyły władze Pakistanu, iż nie robią one wystarczająco dużo, aby zapobiec przedostawaniu się talibów i bojowników Al-Ka’idy przez granicę pakistańsko-afgańską. Amerykanie się jednak nie podporządkowali tej decyzji. Nazajutrz po wydaniu oświadczenia, Armia Stanów Zjednoczonych kontynuowała operację na pograniczu. Skuteczność nowego rozkazu wydanego przez generała Athara Abbasa została przetestowana 22 września, kiedy to armia pakistańska ostrzelała dwa bezzałogowe samoloty, które naruszały przestrzeń terytorialną Pakistanu. 25 września 2008 doszło do wymiany ognia między armią USA a pakistańską. Rannych zostało kilku żołnierzy. Mimo tych incydentów Stany Zjednoczone do końca 2008 regularnie bombardowały pogranicze obu państw. Według Edwarda Haliżaka i Romana Kuźniara, bombardowanie terytorium Pakistanu było równie „skuteczne jak bombardowanie Kambodży w czasie wojny w Wietnamie” i „pogłębiało brak stabilności” w Pakistanie.
2009: Kampanie aliantów.
Północna Sieć Dystrybucji.
W związku z pogarszającą się sytuacją w Pakistanie i napadami na konwoje wojsk NATO na tamtejszych szlakach, rozpoczęły się prace nad ustanowieniem Północnej Sieci Dystrybucji, która miała być prowadzona przez Rosję i byłe republiki radzieckie. Wstępną zgodę na ustanowienie tego szlaku USA dostały w dniu zaprzysiężenia Baracka Obamy na prezydenta, czyli 20 stycznia 2009. Z kolei pierwszy transport zaopatrzeniowy wyruszył 20 lutego 2009 z Rygi, następnie przez Rosję do Uzbekistanu przy granicy z Afganistanem. Północna Sieć Dystrybucji zapewniała transport 100 kontenerów dziennie z zaopatrzeniem dla wojsk ISAF (w porównaniu do 140 przez pakistańską Przełęcz Chajber), jednak była zdecydowanie bezpieczniejsza. W związku z transportami do Afganistanu, Rosja w lipcu otworzyła swoją przestrzeń powietrzną dla amerykańskich samolotów, co uznano za sukces polityki Obamy, gdyż w niecały rok po rosyjskim ataku na Gruzję stosunki z NATO były bardzo napięte. Jednakże obrońcy praw człowieka wyrazili obawę, że dla własnych korzyści Stany Zjednoczone zaczęły wspierać Uzbekistan, który był oskarżany o powszechne łamanie praw człowieka.
Kampania na północy kraju.
W prowincji Kapisa w marcu 2009, pod Alasaj ciężkie boje toczyli Francuzi, którzy ostatecznie wyparli talibów z regionów, za które byli odpowiedzialni. W kwietniu 2009 połączone siły amerykańskie i niemieckie wsparte przez szwedzkie, belgijskie i norweskie rozpoczęły szeroko zakrojoną kampanię w prowincji Kunduz na północy kraju, w celu wyeliminowania talibów z najbardziej niebezpiecznych regionów na północy Afganistanu. Liczne operacje toczono głównie pomiędzy miastem Chahar Dara i rzeką Kunduz. Kampania składała się z kilku wielkich ofensyw połączonych niezliczonymi potyczkami, w których do grudnia 2009 zginęło ponad 650 rebeliantów i 86 żołnierzy koalicji.
W trakcie operacji nie uniknięto strat cywilnych. 4 września 2009 miał miejsce feralny nalot, w którym zginęło 179 osób w tym ponad 100 cywilów. Stało się to, kiedy niemieckie lotnictwo chciało zbombardować cysterny porwane przez talibów, jednak utknęły one w bagnie na brzegu rzeki. Talibowie pozwolili wtedy okolicznym mieszkańcom wioski na opróżnienie cystern. Kiedy ludność pobierała paliwo, pojazdy zostały zbombardowane.
Operacje na południu kraju.
W 2009 w prowincji Helmand w bastionie afgańskich talibów przeprowadzono kilka wielkich operacji, które miały na celu zwiększyć bezpieczeństwo w prowincji podczas sierpniowych wyborów w Afganistanie. W trakcie przygotowań do wyborów, w dniach 19 czerwca – 27 lipca 2009 armia brytyjska przeprowadziła operację „Pazur Pantery”, z kolei 2 lipca 2009 Amerykanie rozpoczęli operację „Cios Miecza”. Priorytetem operacji było także zniszczenie upraw opium – surowca do produkcji heroiny – którego 90 proc. światowych upraw pochodzi właśnie z Helmand.
Polscy żołnierze także brali udział w operacjach na rzecz przygotowania gruntu pod sierpniowe wybory prezydenckie. W czerwcu 2009 przeprowadzono operację Orle Pióro w prowincji Ghazni. Była to największa akcja zaczepna Polskich Sił Zadaniowych w Afganistanie. Operacja zakończyła się schwytaniem kilkudziesięciu talibów, przejęciem broni i amunicji oraz zniszczeniem systemu łączności z innymi rejonami Afganistanu oraz Pakistanem. W lipcu i sierpniu 2009 polscy żołnierze przeprowadzili podobną operację pod kryptonimem „Over the top”, której epizodem była potyczka w Usmankhel.
Operacja Pazur Pantery (Panchai Palang) rozpoczęła się w nocy z 19 na 20 czerwca 2009. Udział wzięło w niej 3000 żołnierzy brytyjskich, 700 duńskich, 650 afgańskich oraz 140 estońskich. Od początku talibowie stawiali silny opór. Walki toczyły się przede wszystkim w rejonie Babaji na północ od miasta Laszkargah, które jest stolicą prowincji. Celem operacji było zabezpieczenie kanałów, rzek oraz dróg poprzez utworzenie stałej obecności sił ISAF w tym regionie przed wyborami prezydenckimi w Afganistanie 20 sierpnia 2009.
2 lipca 2009 rozpoczęła się operacja Cios Miecza, prowadzona przez amerykańskich marines do czasu wyborów w Afganistanie. Operacja, która kosztowała życie 20 marines, w dużym stopniu zwiększyła bezpieczeństwo w prowincji podczas wyborów, jednak rebelia talibów nie została zachwiana w okolicach Now Zad. W związku z tym w grudniu 2009 podjęto szturm na Now Zad, który zakończył się wycofaniem talibów. Ofensywy te spowodowały śmierć ok. 350 rebeliantów.
Działania talibów.
Talibowie jak co roku uaktywniali się w miesiącach letnich, ogłaszając nowe ofensywy i ataki na wojska koalicji. Ich celem na rok 2009 było zakłócenie sierpniowych wyborów w Afganistanie. Nowy dowódca wojsk amerykańskich i sił ISAF Stanley McChrystal, który zastąpił Davida McKiernana ogłosił, iż talibowie osiągnęli przewagę
W czasie wyborów odnotowano 73 ataki terrorystyczne i 135 incydentów, w których zginęło 9 cywilów i 14 funkcjonariuszy sił bezpieczeństwa. Ogólnie w zamachach, starciach sił bezpieczeństwa z rebeliantami zginęło ponad 50 osób, a kilkadziesiąt zostało rannych, jednak nie zakłóciło to do końca przebiegu wyborów. Frekwencja wyborcza osiągnęła niespełna 40%, jednak w dystryktach kontrolowanych przez talibów nie przekraczała 10%. Tak było między innymi w Helmand, tak więc przeprowadzone tam ofensywy nie odniosły zamierzanych skutków.
30 grudnia 2009 zadano poważny cios służbom CIA w Afganistanie. W bazie Champan w powietrze wysadził się agent Humam al-Balawi, który w zamyśle amerykańskich służb, miał doprowadzić ich do przywódców Al-Ka’idy, w tym do intensywnie wówczas poszukiwanego Usamy bin Ladina. Jordański lekarz okazał się jednak podwójnym agentem i wjechawszy na teren bazy CIA odpalił ładunki wybuchowe umiejscowione w samochodzie, przez co śmierć poniosło dziewięć osób, w tym sześciu agentów CIA. Był to drugi w historii najbardziej krwawy atak na CIA.
2010: Działania w talibskich bastionach.
Perspektywy pokojowe.
W styczniu 2010 rozpoczęły się pierwsze rozmowy pokojowe talibów z władzami przy udziale wysłannika ONZ Kai Eide. 26 stycznia 2010 odbyła się konferencja w Londynie, poświęconej Afganistanowi, na której zgromadzono delegacje z 70 państw. Hamid Karzaj przyznał, że od kilku tygodni prowadzi inicjatywę pokojową. Prezydent Afganistanu ogłosił, iż ustalił ramy do dialogu ogólnonarodowego, wezwał też przywódców talibskich do udziału w Loja Dżirga. Karzaj zwrócił się także do polityków o powołanie organizacji przywracaniu pokoju, nazwanej Krajowa Rady Pokoju.
W marcu 2010 rząd Karzaja odbył wstępne rozmowy z rebeliantami z ugrupowania Hezb-i-Islami, którym przedstawił plan zakładający wycofanie wszystkich obcych wojsk do końca 2010. Talibowie odmówili udziału w dalszych rozmowach, dopóki wojska koalicji będą przebywać na ziemi afgańskiej.
Operacja Musztarak.
13 lutego 2010 w prowincji Helmand rozpoczęła się operacja pod kryptonimem „Musztarak” (Wspólnie) w której zaangażowanych było 15 tys. żołnierzy alianckich - Amerykanów, Brytyjczyków, Kanadyjczyków i Afgańczyków, wspomaganych przez oddziały duńskie i estońskie. Talibowie do obrony miasta Mardża, które było głównym celem misji wysłali 2 tys. bojowników.
W pierwszych dniach żołnierze brytyjscy działali w dystryktach Laszkargah i Nad Ali, natomiast wojska amerykańskie szturmowały miasto Mardżę, które było światowym centrum produkcji opium. Miały być to kolejne zajęte dystrykty i miasto w bastionie talibów po zwycięstwie w Now Zad.
W trakcie walk Brytyjczycy wraz z sojusznikami zajmowali pola uprawy opium, fabryki produkcji broni, narkotyki oraz materiały wybuchowe. 17 lutego 2010 Amerykanie zajęli miasto Mardża, jednak walki trwały tam jeszcze przez kilka dni. Mardża była ostatnim większym miastem posiadanym przez talibów. W czasie tych starć śmierć poniósł tysięczny amerykański żołnierz od początku wojny. Ostatecznie talibowie zostali pokonani w Mardży 25 lutego 2010. Wówczas miała miejsce ceremonia zakończenia operacji, w której zginęło 15 amerykańskich marines, 4 żołnierzy brytyjskich i 120 talibów.
Partyzantka rebeliantów.
Wiosną 2010 talibowie ogłosili początek nowej ofensywy i rozpoczęli serię ataków na siły rządowe i wojska ISAF. W jednym z takich ataków na bazę NATO w stolicy zginęło 18 osób w tym sześciu żołnierzy koalicji. Talibowie dokonywali także ataków na bazy lotnicze Bagram i Kandahar. Często dochodziło do wybuchów bomb-pułapek i zamachów samobójczych. Jednocześnie liczebność sił ISAF wzrosła do lipca 2010 roku do największego poziomu w historii – ponad 130 tysięcy (w tym ponad 90 tysięcy z USA), a wojsk rządowych do 134 tysięcy, nie licząc około stutysięcznej policji. Był to rok wzmożonej działalności talibów i łącznie zginęło w 2010 roku 821 żołnierzy i 1292 policjantów strony rządowej (w poprzednich latach średnio po ok. 300 żołnierzy i 700 policjantów), oraz 711 żołnierzy koalicji. We wrześniu talibowie dokonali 1500 ataków – najwięcej od początku wojny.
Tymczasem w okresie od lipca do października 2010 w działaniach aliantów na terenie Afganistanu zabito 800 partyzantów, wśród których było 300 lokalnych dowódców, gdyż wojska natowskie przyjęły strategię eliminowania talibskich liderów małego i średniego stopnia, by osłabić struktury rebeliantów.
Przecieki z WikiLeaks.
25 lipca 2010 demaskatorski serwis internetowy WikiLeaks opublikowano 91 731 wojskowych dokumentów dotyczących wojny w Afganistanie, obejmujących okres od stycznia 2004 do grudnia 2009 roku. Dokumenty zawierały raporty walk i incydentów z udziałem wojsk koalicji w całym kraju i ukazywały realne straty cywilne nieznane dotąd wśród opinii publicznej. Wśród raportów znalazły się szczegółowe sprawozdania z takich incydentów jak polski ostrzał wioski Nangar Khel czy niemieckie bombardowanie w Kunduz.
Raporty ukazały nie tylko przewinienia aliantów na ziemi afgańskiej, ale także inne kluczowe sprawy o których nie mówiło się oficjalnie. Przede wszystkim chodziło o to, że pakistańskie służby wywiadowcze ISI wspierały afgańskich talibów, podczas gdy Pakistan był de facto sojusznikiem Stanów Zjednoczonych. Po opublikowaniu tych dokumentów, chłodne stosunki między tymi krajami po akcjach amerykańskiego lotnictwa na terytorium Pakistanu, zostały jeszcze poważniej nadszarpnięte. Talibów wspierał także Iran, a Gulbuddin Hekmatjar będący po stronie talibów, zakupił w Korei Północnej rakiety zdalnie sterowane.
Działania w Kandaharze.
Po serii operacji w prowincji Helmand, wiele tamtejszych talibów ewakuowało się do prowincji Kandahar, która pozostała ostatnią talibską twierdza na południu kraju. Początkowo operacja planowana była na lipiec 2010, jednak jej start przełożono do października 2010. Operacja „Hamkari”, nie była jednak typową ofensywą znaną z tych przeprowadzanej w Helmand, gdyż była ona skoordynowaną akcją odwetów na działania rebeliantów. Najważniejszym epizodem tej operacji były działania Kanadyjczyków w grudniu 2010 pod kryptonimem „Baawar”. Akcje te zwiększyły bezpieczeństwo w dystryktach Malajat, Zhari, Arghandab i Pandżawi.
2011: Zabójstwo Osamy bin Ladena i przemiany na afgańskiej scenie politycznej.
Śmierć Osamy bin Ladena.
2 maja 2011 wojska amerykańskie zabiły Osamę bin Ladena w Pakistanie po 40-minutowej wymianie ognia. Osama bin Laden, którego przed rozpoczęciem wojny nie chcieli wydać talibowie, przez lata ukrywał się w swojej rezydencji w miejscowości Abbottabad około 60 km na północny wschód od Islamabadu. Założyciel i lider Al-Ka’idy został zabity przez amerykańskich komandosów z Navy SEALs. Zlecenia zabicia terrorysty nr 1. na świecie zlecił prezydent USA Barack Obama, który jako pierwszy podał informację o zabiciu terrorysty do opinii publicznej. Operacji 24 komandosów sił specjalnych Navy Seals Team Six ST6 nadano kryptonim "Trójząb Neptuna". Operacja odbyła się bez wiedzy władz pakistańskich, co skompromitowało tamtejsze władze i jeszcze bardziej pogorszyło stosunki Pakistanu z NATO, do tego stopnia, iż Pakistan zaczął czynić zwrot ku Chinom.
W dniach 7–9 maja 2011 talibowie przypuścili szturm na miasto Kandahar. Była to część wiosennej ofensywy ogłoszonej 30 kwietnia 2011, jednak także był to odwet za zabójstwo ibn Ladina w Pakistanie. Był to najpoważniejszy atak na południu Afganistanu od czasu upadku rządu talibów. Celem rebeliantów były budynki rządowe. Szturm został odparty po trzech dniach przez afgańską policję. Do połowy 2011 roku nadal kontyngenty ISAF były najsilniejsze i trwały dość intensywne walki, chociaż mniej intensywne, niż w poprzednim roku. Zginęło w tym roku 511 żołnierzy i 569 policjantów strony rządowej, a także, między innymi 15 żołnierzy polskiego kontyngentu.
Program wycofania wojsk koalicji.
22 czerwca 2011 Barack Obama w swoim orędziu ogłosił początek redukcji 90 tys. kontyngentu w Afganistanie. Powiedział, że do końca 2011 wycofanych zostanie 10 tys. żołnierzy, a dodatkowe 23 tys. opuści Afganistan w 2012. W lipcu 2011 Kanada (3 tys. żołnierzy) wycofała swoje bojowe jednostki i przeszła do misji szkoleniowej.
23 czerwca 2011 zdymisjonowany został gen. Stanley McChrystal – dowódca wojsk amerykańskich i sił ISAF. Przyczyną miały być obraźliwe uwagi generała i jego podwładnych pod adresem cywilnych zwierzchników sił zbrojnych, zacytowane przez tygodnik „Rolling Stone”. Na to stanowisko 4 lipca 2011 został powołany gen. David Petraeus, który wczoraj został zatwierdzony przez amerykański senat. Petraeus był trzecim dowódcą sił w Afganistanie za rządów Obamy. Jednak odszedł do CIA i 18 lipca 2011 zaprzysiężony na stanowisko szefa wojsk USA i ISAF został gen. John Allen.
Po deklaracji Obamy, także Wielka Brytania ogłosiła, iż stopniowo będzie redukowała swój kontyngent (9 tys. żołnierzy). Francja z kolei ogłosiła, iż ze swoich 4 tys. żołnierzy do końca 2012 wycofa tysiąc wojskowych. Zmniejszenie o połowę swoich wojsk ogłosiła Belgia (585), wycofywać zaczęły się Norwegia (400) oraz Hiszpania (1,5 tys.). Jako datę wycofania wszystkich wojsk koalicji ustalono na koniec 2014. Decyzja ta zapadła na szczycie NATO w Lizbonie w listopadzie 2010. Wtedy też pełną odpowiedzialność za kraj mająprzejąć afgańskie siły bezpieczeństwa wyszkolone przez aliantów.
Zestrzelenie śmigłowca USA i działania wojsk ISAF.
6 sierpnia 2011 talibowie w prowincji Wardak zestrzelili amerykański śmigłowiec Boeing CH-47 Chinook, w wyniku czego zginęło 30 wojskowych elitarnej jednostki Navy SEALs oraz ośmiu Afgańczyków. Była to największa jednorazowa strata amerykańskich sił podczas wojny afgańskiej.
30 października 2011 podczas patrolu w prowincji Kandahar afgański żołnierz otworzył ogień do australijskich wojskowych. W ataku zginęło 11 osób, w tym trzech australijskich żołnierzy. Incydent ten wywołał pytania o sens misji wojsk ISAF w Afganistanie. Problem zabijania żołnierzy koalicji przez afgańskich wojskowych i policjantów powtarzał się coraz częściej, ponadto w społeczeństwie rosły nastroje antyzachodnie.
26 listopada 2011 o godz. 2:00 czasu lokalnego śmigłowce NATO dokonały nalotu na dwa wojskowe posterunki w Agencji Mohmand w miejscowości Salala, 2,5 km od granicy z Afganistanem. Celem nalotu miały być pozycje pakistańskich talibów, jednak ostrzelane zostały wojskowe punkty. Zginęło w nim 24 pakistańskich żołnierzy. Strona pakistańska uznała atak za nieuzasadniony przejaw agresji, przeprowadzony na oślep. Pakistan postanowił zamknąć szlak zaopatrzeniowy dla sił NATO, przez które do Afganistanu trafiał sprzęt dla stacjonujących tam wojsk. Poruszające się po nim ciężarówki i cysterny z paliwem zostały zatrzymane w pobliżu Peszawaru. W związku z tym siłom NATO pozostała jedynie Północna Sieć Dystrybucji. Pakistan zażądał także, żeby w ciągu 15 dni amerykański personel opuścił bazę sił powietrznych w pakistańskim Shamsi. Rząd Pakistanu zapowiedział również weryfikację stosunków z USA i NATO.
NATO wyraziło ubolewanie i złożyło kondolencje rodzinom ofiar feralnego ataku, który był najtragiczniejszą pomyłką od podjęcia współpracy Pakistanu z koalicją antyterrorystyczną po 2001. Również Sekretarz stanu Hillary Clinton i szef Pentagonu Leon Panetta we wspólnym oświadczeniu przekazali wyrazy współczucia z powodu śmierci pakistańskich żołnierzy. Dowództwo NATO w Afganistanie zapowiedziało śledztwo w związku z omyłkowym nalotem.
6 grudnia 2011 w szyickie święto Aszury miała miejsce seria skoordynowanych zamachów terrorystycznych w Kabulu, Kandaharze i Mazar-i-Shari. Za ataki w których łącznie zginęło 60 cywilów obarczono pakistańską bojówkę Lashkar-i-Jhangvi, która dokonywała podobnych ataków na terytorium Pakistanu. Z większych późniejszych zamachów, 9 czerwca 2012 podczas wesela w Kandaharze doszło do eksplozja ładunku wybuchowego w wyniku czego zginęło 40 osób.
Odnowienie Sojuszu Północnego.
Pod koniec 2011 powołany do życia został Narodowy Front Afganistanu (NFA) co według komentatorów było reaktywacją Sojuszu Północnego, z czasów rządów talibów i początku wojny. NFA został powołany przez wiceprezydenta Ahmada Zia Massuda, szefa sztabu armii afgańskiej Adbula Raszida Dostuma i weterana wojny ze Związkiem Radzieckim Mohammeda Mohaqiqa. Front ten miał przeciwdziałać powrotu talibów do władzy po wycofaniu się wojsk aliantów.
Jednocześnie doszło do zjednoczenia wśród afgańskiej opozycji pod nazwą Narodowa Koalicja na rzecz Afganistanu na czele której stał Abdullah Abdullah, główny rywal niezależnego prezydenta Hamida Karzaja wywodzącego się z Sojuszu Północnego z wyborów z 2009. W maju 2011 były szef wywiadu, Amrullah Saleh, utworzył nowy ruch, Basej-i Milli (Zielony Tren Afganistanu), zrzeszających 10 tys. głównie młodych ludzi, którzy uczestniczyli w demonstracjach antytalibskich.
2012: Wyczerpanie wojną i inicjatywa pokojowa.
Skandale z udziałem armii amerykańskiej.
W 2012 roku w ciągu pierwszych czterech miesięcy doszło do czterech incydentów z udziałem amerykańskich żołnierzy, które nadszarpnęły wizerunek armii w Afganistanie i wpłynęły na stosunki koalicji z Kabulem. Była to seria szkodliwych materiałów i zdarzeń dla amerykańskich wojskowych w Afganistanie z powodu którego wzniecone zostały antyamerykańskie nastroje.
W styczniu 2012 w internecie opublikowany został film video, na którym żołnierze amerykańcy oddawali mocz na ciała zabitych rebeliantów. Dowództwo armii zapowiedziało śledztwo, natomiast Afgańczycy wyrazili swoje zniesmaczenie wywołaną przez Amerykanów sytuacją.
22 lutego 2012 w bazie Bagram pod Kabulem amerykańscy żołnierze spalili egzemplarze Koranu. Incydent ten wywołał oburzenie w afgańskim społeczeństwie i został potępiony przez władze afgańskie talibskich rebeliantów. Incydent ten wywołał masowe demonstracje Afgańczyków w całym kraju. Społeczeństwo domagało się osądzenia sprawców wydarzenia oraz natychmiastowego wycofania Amerykanów z kraju.
24 lutego 2012 Barack Obama przeprosił w rozmowie telefonicznej prezydenta Afganistanu Hamida Karzaja i wyraził głębokie ubolewanie. Wściekli Afgańczycy atakowali bazy wojsk amerykańskich, francuskich, norweskich. Przez pięć dni od wywołania niezadowolenia w całym kraju trwały demonstracje w których zginęło 41 cywilów. Talibowie w odpowiedzi przeprowadzili zamach terrorystyczny na lotnisku w Dżalabadzie (27 lutego) w którym zginęło dziewięć osób.
11 marca 2012 amerykański żołnierz Robert Bales w okolicach Pandżawi w prowincji Kandahar dopuścił się masakry na cywilach. W nocy opuścił bazę i w okolicznych wioskach strzelał do nieuzbrojonych cywilów, zabijając 16 osób. Amerykańskie dowództwo po raz kolejny przepraszało Afgańczyków i zapowiedziało śledztwo oraz ukaranie sprawcy. Masakra uruchomiła kolejną falę antyamerykańskich nastrojów. Społeczeństwo ponownie domagało się opuszczenia przez Amerykanów Afganistanu. Talibowie zaprzysięgli zemstę na Amerykanach. Z kolei odpowiedzialny za masakrę sierżant Bales, został skazany w sierpniu 2013 na dożywocie.
15 kwietnia 2012 talibowie przeprowadzili serię skoordynowanych ataków w stolicy oraz kilku regionach kraju, zapowiadając początek wiosennej ofensywy. Ataki te przeprowadzono w odwecie za spalenie koranu i masakrę pod Pandżawi. Akty terroru zorganizowała siatka Hakkaniego, mająca siedzibę w Pakistanie. W Kabulu szturmowano parlament oraz ambasady Niemiec, Wielkiej Brytanii i USA. W mieście trwała pięciogodzinna wymiana ognia, która rozprzestrzeniła się na centrum miasta. O 13:45 wybuchło dziesięć bomb, a napastnicy zajęli hotel Star. Walki w stolicy trwały 18 godzin i zakończyły się 16 kwietnia 2012. W serii skoordynowanych ataków zginęło 47 osób. Talibowie przypuścili również ataki na placówki sił rządowych i NATO w stolicach prowincji Nangarhar, Logar i Paktia oraz lotnisko w Dżalalabadzie.
18 kwietnia 2012 na jaw wyszły kolejne kompromitujące armię amerykańską materiały. Dziennik „Los Angeles Times” opublikował 18 zdjęć amerykańskich żołnierzy w Afganistanie, pozujących do fotografii ze zmasakrowanymi zwłokami rebeliantów. Jedno ze zdjęć pokazuje grupę żołnierzy trzymających urwane w wybuchu nogi zamachowcy-samobójcy. Na innym zdjęciu widać dwóch żołnierzy trzymających rękę martwego brodatego rebelianta. Zdjęcia zostały wykonane w 2010. Jednakże incydent ten nie był już na tyle poważny co poprzednie, gdyż społeczeństwo gardziło zamachowcami-samobójcami
Partnerstwo strategiczne i kwestia wycofania wojsk koalicji.
W kwietniu 2012 prezydent Hamid Karzaj ogłosił możliwość przeprowadzenia wyborów prezydenckich w 2013, a nie w 2014 jak zaplanowano. Miało zapewnić to bezpieczne przekazanie władzy przed wycofaniem się wojsk międzynarodowych. 2 maja 2012 w pierwszą rocznicę śmierci ibn Ladina, w Kabulu Hamid Karzaj i Barack Obama podpisali porozumienie o strategicznym partnerstwie między oboma krajami. Umowa, która weszła w życie 4 lipca 2012 zapewniała długoterminową współpracę i pomoc dla Afganistanu
Podczas szczytu NATO w Chicago w dniach 20–21 maja 2012 zapadły kluczowe decyzje dotyczące przyszłego zaangażowania NATO w Afganistanie. Mianowicie ISAF w połowie 2013 miała przekazać dowództwu afgańskiemu odpowiedzialność za wszystkie misje bojowe. Ponadto dowództwo afgańskie miała uzyskać przewodnią rolę w zapewnianiu bezpieczeństwa na wszystkich obszarach kraju. Od tego momentu wojska NATO miały pełnić jedynie rolę instruktorów, doradczą i wsparcia. Zdecydowano się wycofać 130 tys. zagranicznych żołnierzy wraz z końcem 2014, po tym terminie miała być prowadzona dalsza misja szkoleniowa afgańskich sił bezpieczeństwa składających się z 352 000 funkcjonariuszy. Spod deklaracji wyłamała się Francja, która ogłosiła wycofanie swojego kontyngentu bojowego do końca 2012, co było spowodowne między innymi zabiciem czterech jej żołnierzy i ranieniem 15 przez członka armii afgańskiej w bazie Gwam w styczniu tego roku. Ostatnie francuskie grupy bojowe z prowincji Kapisa zostały wycofane 15 grudnia 2012. W Afganistanie pozostało 1500 odpowiedzialnych za zabezpieczanie wysyłek sprzętu wojskowego i pomoc w szkoleniu sił afgańskich. Tym samym zrealizowała się obietnica wyborcza tamtejszego prezydenta François Hollande’a. Z kolei we wrześniu 2012 Stany Zjednoczone wycofały 33 tys. żołnierzy z Afganistanu.
8 lipca 2012 odbyła się konferencja w Tokio poświęcona sprawom Afganistanu. Na konferencji społeczność międzynarodowa zdecydowano się przeznaczyć 16 miliardów dolarów na pomoc dla Afganistanu. Kwota ta miała zostać wypłacona w ciągu czterech lat, jednak postawiono władzom warunek przeprowadzenia reform, które przyczynią się do zwalczania korupcji.
15 listopada 2012 rozpoczęły się rozmowy między Waszyngtonem i Kabulem co do statutu amerykańskich wojsk w Afganistanie po 2014. Amerykańska administracja w myśl zalecenia gen. Allena, dowódcy ISAF, chciała pozostawić w Afganistanie 10 tys. żołnierzy. Gen. Allen zaproponował utrzymanie od 6 tys. od 15 tys. żołnierzy amerykańskich w kraju. Afganistan postawił warunek odnoszący się do sądzenia żołnierzy za popełnione przestępstwa w Afganistanie. Po zakończeniu operacji bojowych NATO, amerykańscy wojskowi mieliby szkolić Afgańczyków i prowadzić działania antyterrorystyczne. Ponadto żołnierze mieliby nieść pomoc humanitarną i administracyjną.
Ataki typu „green-on-blue” na żołnierzy koalicji.
W 2012 pojawiła się plaga ataków afgańskich żołnierzy i policjantów na wojskowych ISAF. Przez cały 2012 rok w wyniku skierowania przez afgańskich żołnierzy lub policjantów broni przeciwko swym cudzoziemskim sojusznikom, zginęło 58 żołnierzy. Podsycało to obawy o dalszy przebieg procesu przekazywania Afgańczykom odpowiedzialności za bezpieczeństwo własnego kraju. Mnożące się ataki afgańskich żołnierzy na ich zachodnich sojuszników posiały między nimi nieufność i wrogość, a wiele państw podjęło pod ich wpływem decyzje o wycofaniu swoich kontyngentów z Afganistanu wcześniej niż przed końcem 2014 roku.
W związku z takim obrotem spraw Stany Zjednoczone zawiesiły szkolenie paramilitarnej Afgańskiej Policji Lokalnej (ALP), a każdy z kandydatów na funkcjonariusza został poddany dodatkowej weryfikacji. Tymczasem afgańska armia przeprowadziła śledztwo w sprawie masowych ataków na żołnierzy koalicji. W wyniku niego wydaliła ze służby setki żołnierzy z powodu utrzymywania przez nich kontaktów z talibskimi rebeliantami. Wstrzymano też werbunek nowych rekrutów. W związku z tym były dowody, że ataki wśród sojuszników były inspirowane przez talibów, którzy przekupowali żołnierzy, bądź też wysyłali w formacje armii swoich ludzi. Jednak szacunki Pentagonu wykazały talibowie do ataków typu „green-on-blue” przyczyniają się w 25–30%, a reszta odsetku to ataki spontaniczne, których przyczyną jest głęboka niechęć afgańskich rekrutów do międzynarodowych sojuszników.
W związku z tego typu atakami NATO zawiesiło wspólne patrole i operacje żołnierzy zachodnich z afgańskimi. Wspólne operacje bojowe na szczeblu drużyny, plutonu czy kompanii zostały wstrzymane 18 września 2012. Zawieszenie współpracy oznaczało także wstrzymanie wspólnych patroli i pacyfikacji wiosek, a także obław przeciwko talibom. Utrudniało to też, szkolenie 350-tysięcznego afgańskiego wojska, które ma być gotowe do przejęcia pełnej odpowiedzialności za kraj po 2014, a czystki w wojsku, zawieszenie rekrutacji i misji szkoleniowej niwelowały te założenia. Jednakże część patroli zostało wznowionych 28 września 2012. Spektakularną akcją wiążącą się pośrednio z zaufaniem do armii afgańskiej było zniszczenie w tym roku przez 15 talibów przebranych w mundury afgańskie 6 amerykańskich samolotów AV-8B Harrier w bazie Camp Bastion i uszkodzenie dwóch dalszych.
Według raportów ONZ w 2012 po raz pierwszy od sześciu lat spadła liczba ofiar cywilnych. Zginęło wówczas 2754 cywilów, czyli o 12 proc. mniej niż rok wcześniej. Rannych zostało 4805 cywilów. W raporcie podkreślono, że za ofiary cywilne w 81% odpowiedzialne są siły talibskie, a w 8% alianci. Pozostałe 11% nie zostało przypisane. W 2012 o 700% zwiększyła się liczba zamachów na afgańskich urzędników, również liczba zabitych kobiet w atakach wzrosła (301 zabitych). W 2012 USA używała także częściej samolotów bezzałogowych. Użyteczność dronów (506 razy) wzrosła o 72% w porównaniu z rokiem poprzednim. W ostrzałach prowadzonych przez samoloty bezpilotowe zginęło 16 cywilów.
2013: Negocjacje pokojowe i pakt bezpieczeństwa.
Spotkanie waszyngtońskie Obama-Karzaj.
11 stycznia 2013 w Białym Domu doszło do spotkania Baracka Obamy z Hamidem Karzajem, podczas, którego ustalono, że siły afgańskie przejmą całkowitą kontrolę nad państwem na wiosnę 2013. Oznaczało to że, afgańskie siły zaczęły odgrywać wiodącą rolę w operacjach bojowych, a żołnierze ISAF wycofali się z miast i wiosek do baz. Utrzymano termin wycofania wojsk koalicji do końca 2014, ustalony w Chicago. Obama dodał, że główny cel operacji, czyli demontaż struktur terrorystycznych, do takiego stopnia, by nie mogli ponownie zaatakować stanów Zjednoczonych, został osiągnięty. Zapowiedział, że po 2014 jego amerykańskie wojska będą szkolić, instruować i trenować afgańskie siły bezpieczeństwa, udzielać doradztwa oraz pomagać Afgańczykom w samoobronie indywidualnej.
10 lutego 2013 generał Joseph Dunford przejął dowództwo Międzynarodowych Sił Wsparcia Bezpieczeństwa zastępując na stanowisku generała Johna Allena, który został nowym naczelnym dowódcą połączonych sił zbrojnych NATO w Europie.
Tajne rozmowy w Oslo i rokowania w Dosze.
Po spotkaniu Obama-Karzaj rozpoczęły się negocjacje w sprawie paktu bezpieczeństwa. Ich celem jest określenie zasad amerykańskiej obecności wojskowej w Afganistanie w nadchodzących latach. Z kolei w norweskim Oslo rozpoczęły się kilkumiesięczne tajne negocjacje z talibami, zakończone otwarciem przez afgańskich talibów biura w stolicy Kataru, Dosze. Po informacji o otwarciu biura w Dosze z 18 czerwca 2013, ogłoszono, iż dwa dni później rozpoczną się tam rokowania talibów ze Stanami Zjednoczonymi, a następnie z afgańskim rządem. Talibowie wstępnie zgodzili się na warunki negocjacji oraz na odcięcie się od Al-Ka’idy. Wyznaczyli również swoich przedstawicieli w postaci mułły Omara i aktywistów siatki Hakkaniego.
Jednak 19 czerwca 2013 rząd Karzaja ogłosił, iż Wysoka Rada Pokoju wyłoniona przez Karzaja nie będzie brał udziału w rozmowach z talibami w Dosze. Jako powód podał, że spotkanie nie będzie miało charakteru procesu pokojowego oraz nie przewodzili nim Afgańczycy. Tymczasem talibowie zapowiedzieli, że pomimo rozmów z Amerykanami będą kontynuowali ataki i zamachy w Afganistanie. Innym powodem były kontrowersje związane otwarciem biura. Rozpoczęcie rozmów odroczono z powodu kontrowersji, związanych z wywieszeniem flagi i tablicy mogących sugerować, że jest ono placówką emigracyjnych władz Islamskiego Emiratu Afganistanu. Symbole te zdjęto 24 czerwca 2013, jednak dzień później nastąpił szturm na pałac prezydencki w Kabulu, który mimo zakończenia porażką, oddalił perspektywę rokowań w Dosze i skompromitował siły bezpieczeństwa, które przejęły odpowiedzialność za cały kraj. Biuro w Dosze zostało zamknięte 9 lipca 2013. Powodem było „złamanie złożonych obietnic”. Mimo tego talibowie i emisariusze Karzaja potajemnie spotykali się i negocjowali, by doprowadzić do wznowienia oficjalnych rokowań.
Przekazanie odpowiedzialności za kraj afgańskim siłom bezpieczeństwa.
W międzyczasie zgodnie ze styczniowymi ustaleniami waszyngtońskimi, 18 czerwca 2013 siły ISAF oddały siłom afgańskim odpowiedzialność za bezpieczeństwo całego Afganistanu. Podczas uroczystej ceremonii na obrzeżach Kabulu dowódca Międzynarodowych Sił Wsparcia Bezpieczeństwa gen. Joseph Dunford przekazał afgańskim siłom kontrolę nad ostatnimi 95 okręgami. Wszystkie znajdują się w niespokojnych prowincjach na południu i południowym wschodzie kraju, przy granicy z Pakistanem, gdzie aktywni są talibowie, m.in. w prowincji Kandahar, a także w Nangarhar, Chost, Paktia, Kunar i Helmand.
Od tej pory stacjonujące wciąż w Afganistanie wojska koalicji międzynarodowej rozpoczęły pełnić rolę doradczą. Stopniowo zagraniczne oddziały mają się wycofywać z kraju, a proces ten ma się zakończyć z końcem 2014. Proces przekazywania afgańskim oddziałom wojska i policji odpowiedzialności za zapewnienie bezpieczeństwa w kraju rozpoczął się w 2011 od przekazania prowincji Bamian.
Po przekazaniu pełnej odpowiedzialności za kraj afgańskim służbom bezpieczeństwa, w lipcu i sierpniu 2013 podczas ramadanu doszło do licznych ataków terrorystycznych. Jeden z bardziej krwawych miał miejsce 2 sierpnia 2013, kiedy patrol policjantów i żołnierzy powracający z operacji bojowej w prowincji Nangarhar, podczas której zabito 16 talibów, wpadł w zasadzkę. Zginęło w niej 22 funkcjonariuszy bezpieczeństwa. Atak został jednak odparty, przy czym zginęło kolejnych 60 rebeliantów. Sytuacja po przejęciu odpowiedzialności za wszystkie prowincje w kraju dla sił bezpieczeństwa była bardzo ciężka. Od wiosny do końca sierpnia 2013 zginęło prawie 2 tys. policjantów (tyle, co w ciągu całego roku 2012). O 25% wzrosła również liczba ofiar cywilnych.
Talibowie dokonywali również zuchwałych ataków. 26 sierpnia 2013 rebelianci dokonali szturmu na amerykańską bazę w prowincji Kapisa. Atak został odparty za pomocą lotnictwa. Dwa dni później talibowie zaatakowali polską bazę w prowincji Ghazni. Wjechali w mur silnie ufortyfikowanej bazy ciężarówką wyładowaną materiałami wybuchowymi, po czym zaczęli prowadzić ogień. Po sześciogodzinnych walkach napastnicy zostali odparci, jednak śmiertelnie ranny został polski żołnierz, a 9 innych odniosło lżejsze obrażenia. Zginął także amerykański żołnierz oraz 7 afgańskich żołnierzy i policjantów, wszyscy napastnicy, a także siedmiu cywilów. Z kolei 2 września 2013 partyzanci napadli na amerykańską bazę w Torkham na przejściu granicznym z Pakistanem. Tam również zamachowcy-samobójcy wysadzili ciężarówki po bramami bazy. Po czterogodzinnej bitwie zostali pokonani.
8 września 2013 talibowie wysadzili samochód-pułapkę pod siedzibą wywiadu nieopodal Kabulu. Zginęło czterech żołnierzy afgańskich. Natomiast 13 września 2013 partyzanci zaatakowali amerykański konsulat w mieście Herat. Zamachowcy samobójcy wysadzili się w powietrze w ciężarówce zaparkowanej przed głównym wejściem budynku. Następnie inni napastnicy ostrzelali konsulat karabinami maszynowymi. Zginęło łącznie dziesięć osób, w tym siedmiu atakujących rebeliantów. 15 października 2013 w zamachu w meczecie zginął gubernator prowincji Logar – Arsallah Dżamal.
Bilateralny Pakt Bezpieczeństwa.
12 października 2013 sekretarz stanu USA John Kerry i prezydent Karzaj osiągnęli wstępne porozumienie w sprawie dwustronnego paktu bezpieczeństwa, określającego wielkość kontyngentu amerykańskiego po 2014. Umowa została zatwierdzona przez Loję Dżirgę, która zabrała się w dniach 19–24 listopada 2013, jednak prezydent Hamid Karzaj oświadczył, że nie podpisze go przed wyborami prezydenckimi zaplanowanymi na 5 kwietnia 2014. Karzaj postawił nowe warunki Amerykanom, m.in. wstrzymania operacji militarnych przeciwko domom Afgańczyków oraz zwolnienia obywateli afgańskich z więzienia w Guantanamo. Do tego Gulb ad-Din Hakmatjar ogłosił, ze zakończy walkę, jeśli Karzaj nie podpisze paktu.
15 grudnia 2013 Australia wycofała z prowincji Uruzgan swoje jednostki bojowe, kończąc tym samym swoją misję w ramach ISAF. Około 400 Australijczyków pozostanie w Afganistanie na misji niebojowej, głównie w Kabulu i Kandaharze, polegającej na szkoleniu i doradzaniu afgańskim siłom bezpieczeństwa.
Misja Pomocowa ONZ w Afganistanie (UNAMA) podała w corocznym raporcie, że w 2013 w konflikcie w Afganistanie zginęło co najmniej 2959 cywilów (wzrost w porównaniu z 2012 o 7%), a 5656 zostało rannych (wzrost o 17%).

</doc>
<doc id="1145811" url="https://pl.wikipedia.org/wiki?curid=1145811" title="Sadyba">
Sadyba



</doc>
<doc id="1145813" url="https://pl.wikipedia.org/wiki?curid=1145813" title="Chór Aleksandrowa">
Chór Aleksandrowa

Chór Aleksandrowa (właściwie "Dwukrotnie odznaczony Orderem Czerwonego Sztandaru Akademicki Zespół Pieśni i Tańca Armii Rosyjskiej im. A. W. Aleksandrowa", ros. Дважды Краснознамённый Академический ансамбль песни и пляски Российской армии имени А. В. Александрова) – rosyjski akademicki chór męski Armii Rosyjskiej.
Historia.
Początki i rozwój.
W latach 20. XX wieku w ZSRR nie istniały praktycznie żadne zespoły, które propagowałyby pieśń żołnierską, odpowiadającą potrzebom Armii Czerwonej. Nie istniał jeszcze gatunek profesjonalnej pieśni żołnierskiej, a w oddziałach wykonywano albo stare piosenki, pochodzące jeszcze z czasów carskich, albo nowe, z prymitywnymi tekstami układanymi przez amatorów do muzyki ludowej. Konieczność założenia zespołu odpowiadającego potrzebom chwili dostrzegł Feliks Daniłowicz, jeden z animatorów życia kulturalnego w moskiewskich garnizonach Armii Czerwonej. Z jego inicjatywy rozpoczęło się tworzenie zespołu muzyczno-wokalnego przy Centralnym Domu Armii Czerwonej im. Michaiła Frunzego. Do współpracy Daniłowicz zaprosił doświadczonego reżysera teatralnego Pawła Ilina, a kierownikiem muzycznym został kompozytor i dyrygent Aleksandr Wasiljewicz Aleksandrow, profesor moskiewskiego konserwatorium, późniejszy autor melodii hymnu Związku Radzieckiego i wielu innych pieśni masowych i żołnierskich. Początkowo naczelnikiem zespołu był Ilin, a Aleksandrow sprawował funkcję kierownika artystycznego. Dopiero od grudnia 1937 r. Aleksandrow został zatwierdzony w funkcji naczelnika i kierownika artystycznego.
Pierwotnie w skład zespołu wchodziło 12 artystów: zdublowany kwartet wokalny, dwóch tancerzy, akordeonista oraz deklamator. Pierwszy koncert zespół dał 12 października 1928 roku w Centralnym Domu Armii Czerwonej, a zaprezentowano wówczas montaż słowno-muzyczny „22 Krasnodarska Dywizja w pieśniach”. Koncert okazał się dużym sukcesem: „Wybrany materiał ściśle odpowiada tematowi wystąpienia, wykonanie jest ekspresyjne i wyraźne, całość sprawia wrażenie jaskrawej, interesującej i potrzebnej pracy” – pisano na łamach „Prawdy”. Od grudnia 1928 r. zespół został zaliczony do etatu Centralnego Domu Armii Czerwonej, otrzymując nazwę „Zespół czerwonoarmiejskiej pieśni Centralnego Domu Armii Czerwonej im. M.W. Frunze”; następnie przeszedł pod zarząd Centralnego Teatru Armii Czerwonej (do 1934 r.). 
W 1929 roku chór pojechał na Daleki Wschód, aby dawać występy przed żołnierzami Specjalnej Armii Dalekowschodniej, w momencie konfliktu z Chińczykami o Kolej Wschodniochińską. Na występy artyści dojeżdżali ciężarówkami, wozami, a czasami zmuszeni byli podróżować pieszo. Także w tym roku zespół dokonał pierwszych nagrań na płyty gramofonowe. W latach 1929–1933 zespół dał wiele koncertów na budowach I pięciolatki (m.in. w Magnitogorsku i na budowie Turksibu), odwiedzał również poszczególne okręgi wojskowe. Dla zaspokojenia potrzeb został stworzony zespół-dubler, w takim samym składzie (później oba zespoły zostały połączone). W 1933 r. na jego etacie znajdowało się 30 osób. 
W 1933 roku zespół po raz pierwszy wystąpił przed Józefem Stalinem – odtąd żaden państwowy koncert nie odbywał się bez udziału chóru. Z tego też powodu w połowie 1935 r. znacznie powiększono grupę chórzystów. Nieco wcześniej, w lutym 1935 r. po koncercie z okazji VII Zjazdu Rad została do niego dołączona grupa bałałajkarzy i domrzystów z Wszechzwiązkowego Radiokomitetu, tworząc razem z akordeonistami orkiestrę zespołu, a w 1936 r. dołączono także ukraiński zespół taneczny „Wichr”, który był podstawą do stworzenia pełnowartościowej grupy tanecznej. W grudniu 1935 r. zespół liczył już 135 artystów. W uznaniu zasług na polu propagowania sztuki ludowej i czerwonoarmiejskiej, 26 listopada 1935 r. zespół odznaczono po raz pierwszy Orderem Czerwonego Sztandaru i przyjął nazwę „Odznaczony Orderem Czerwonego Sztandaru Zespół Pieśni i Tańca Armii Czerwonej”. 
W 1937 roku chór po raz pierwszy wyjechał za granicę, aby reprezentować sztukę radziecką na Wystawie światowej w Paryżu. Jego występy we Francji spotkały się z bardzo pozytywnym odbiorem – chór odniósł ogromny sukces, zdobywając Grand Prix wystawy. Podobnie dużym sukcesem okazała się podróż do Czechosłowacji. W 1938 grupa wróciła na Daleki Wschód, gdzie przez pięć miesięcy dawała występy w miastach, garnizonach oraz na okrętach wojennych floty znajdującej się na Pacyfiku. Potem chór został wysłany do żołnierzy walczących z Japończykami w czasie konfliktu nad jeziorem Chasan. W 1939 r. zespół udał się na wystąpienia na Wystawie światowej w Nowym Jorku, jednakże z powodu wybuchu II wojny światowej tournee zostało odwołane.
II wojna światowa.
Okres II wojny światowej był bardzo intensywnym dla zespołu. od 22 czerwca 1941 r. do 9 maja 1945 r. zespół dał ponad 1400 koncertów, w tym 742 na froncie. Zaraz po wybuchu wojny sowiecko-niemieckiej podzielono zespół (liczący wtedy prawie 200 artystów) na cztery grupy, z których trzy zostały wysłane na front, a czwarta pozostała w Moskwie, dając koncerty dla garnizonu, oddziałów udających się na front, w szpitalach polowych oraz w radiu. Wtedy też Aleksandrow napisał pieśń "Święta Wojna", która stała się dla Rosjan symbolem wielkiej wojny ojczyźnianej. Pierwszy raz wykonano ja na Dworcu Białoruskim w Moskwie 28 czerwca 1941 r. W 1942 i 1943 r. zespół występował w Kostromie, Riazaniu, Kalininie, Tule, Gorkim, Kujbyszewie, a także na Froncie Briańskim i Froncie Zachodnim, w 1944 r. zaś – w Leningradzie i na Froncie Karelskim oraz na Ukrainie. Na przełomie stycznia i lutego 1945 r. zespół udał się na występy do Finlandii, z którą kilka tygodni wcześniej ZSRR podpisał pokój. Występy i tu okazały się dużym sukcesem. W Dniu Zwycięstwa, 9 maja 1945 r. artyści występowali na Maneżu i placu Majakowskiego, a wieczorem dając uroczysty koncert w moskiewskim radiu.
Po II wojnie światowej.
Po wojnie chór stał się znany na całym świecie. Zagraniczne wyjazdy rozpoczęły się w 1946 roku występami w Polsce i Czechosłowacji. Jeśli występy w Czechosłowacji okazały się dużym sukcesem (Czesi i Słowacy bardzo ciepło przyjęli artystów), to występy w Polsce już takie nie były (z listu Borysa Aleksandrowa do żony: „Na nasze nieszczęście, wyjazd się przeciąga. Teraz znajdujemy się w Warszawie. Warszawa jest cała zniszczona, żyjemy w ocalałym hotelu. Ruiny tego miasta sprawiają strasznie wrażenie. Mieszkam razem z ojcem. Jazda po Polsce jest nieprzyjemna. Mamy silną ochronę - z automatami i karabinami maszynowymi. Lepiej nie pokazywać się na ulicach wieczorem w mundurze. Po Czechosłowacji jest to jakieś piekło. Koncerty odbierane są znacznie słabiej. Nastrój u wszystkich bardzo kiepski (…) czasem napada nas taka chandra, że nie wiesz, co ze sobą zrobić”). Pod koniec tournee zespół występował w jednostkach niedaleko granicy niemieckiej, i Aleksandr Aleksandrow został zaproszony do Berlina, do kwatery marszałka Wasilewskiego, gdzie niespodziewanie zmarł na atak serca 8 lipca 1946 r. 16 sierpnia 1946 r. najwyższe władze ZSRR wyznaczyły najstarszego syna, Borysa, na naczelnika i kierownika artystycznego zespołu, którym pozostawał do 1987 r.
W II połowie lat 40. i początku lat 50. zespół podróżował do krajów „demokracji ludowej” (Polska, Czechosłowacja, NRD, Rumunia, Węgry, Bułgaria) oraz Chin, a w krajach zachodnich koncerty rozpoczęły się dopiero w okresie „odwilży” (wizyta w Anglii w 1956 r.).
W 1961 roku uzyskał nagrodę Akademii Francuskiej (najlepsza płyta roku). W 1978 roku, z okazji 50-lecia powstania, nadano mu status chóru akademickiego.
W 2004 roku zespół dał koncert w Watykanie z okazji urodzin papieża Jana Pawła II. W styczniu 2005 roku chór wziął udział w obchodach 60. rocznicy wyzwolenia obozu Auschwitz-Birkenau w Oświęcimiu. W maju 2009 roku wystąpił w trakcie interwałów pierwszego półfinału 54. Konkursu Piosenki Eurowizji organizowanego w Moskwie.
Chór Aleksandrowa dość często koncertował w Polsce, odwiedził takie miasta, jak: Warszawa (2010), Białystok (2004, 2017), Koszalin, Bydgoszcz, Łódź, Poznań, Kraków, Legnica (2013), Bielsko-Biała (2014), Elbląg, Lublin, Ostrowiec Świętokrzyski (2011, 2012), Stalowa Wola, Wrocław czy Wałbrzych (2015) oraz trzykrotnie Płock.
Podczas występów w Polsce chór włączył do repertuaru utwory w języku polskim, takie jak: "Hej, sokoły", "Czerwone maki na Monte Cassino", "Róża czerwona…" (z filmu "Jak rozpętałem drugą wojnę światową"), "Brunetki, blondynki", "Nie spoczniemy" Czerwonych Gitar i inne.
Zespół koncertował w 74 krajach, wszędzie budząc podziw i emocje. Do końca 2016 dał około 2 tys. koncertów. Duże uznanie zdobył w Stanach Zjednoczonych, gdzie był stale zapraszany. Wielokrotnie nagradzany i honorowany wieloma wysokimi odznaczeniami państwowymi, cieszył się niesłabnącą popularnością.
Zgodnie z tradycją, zespół daje koncerty w okręgach wojskowych, jednostkach i oddziałach Armii Rosyjskiej, także na obszarach działań bojowych, np. w Afganistanie, Jugosławii, Naddniestrzu, Tadżykistanie, Czeczenii, Syrii, podnosząc tym samym morale żołnierzy.
Wszyscy członkowie mają nadane stopnie wojskowe i są żołnierzami zawodowymi lub kontraktowymi Sił Zbrojnych Federacji Rosyjskiej.
Katastrofa lotnicza.
25 grudnia 2016 doszło do katastrofy rosyjskiego samolotu Tu-154, na pokładzie którego znajdowało się 64 artystów Chóru Aleksandrowa oraz jego dyrektor i kierownik artystyczny gen. Walerij Chaliłow. Lecieli na występ w Latakii w Syrii. Nikt nie przeżył wypadku. Na pokładzie samolotu nie było znanego solisty Wadima Ananiewa. W sumie do Syrii poleciały dwa samoloty z zespołem. W pierwszym (który doleciał do celu) znajdowała się orkiestra, dwóch dyrygentów i kilku solistów. W drugim (który się rozbił) leciał balet, członkowie chóru i również kilku solistów.
Na początku 2017 roku chór został zreaktywowany, a 23 lutego zagrał pierwszy koncert w nowym składzie.
Kompozycja zespołu.
Chór.
Chór, jak wiele innych chórów męskich, składa się z trzech głównych sekcji wokalnych – tenorów, barytonów i basów. W większości wykonywanych numerów są podzieleni na większą liczbę głosów, co daje w sumie 8 różnych linii wokalnych. W repertuarze chóru znajduje się ponad 2 tysiące utworów: od piosenek żołnierskich przez pieśni narodowe, pieśni ludowe, muzykę sakralną po utwory kompozytorów rosyjskich i światowych, a także światową muzykę popularną.
Kierownictwo i dyrygenci.
W różnych latach pracę chórmistrzowską i dyrygencką w zespole prowadzili wyróżniający się muzycy ZSRR i Rosji: K.P. Winogradow, B.G. Sokołow, B.J. Kulikow, E.C. Tytianko, J.B. Pietrow, A.P. Kułygin, B.J. Tusiejew, B.A. Fiedorow (został dyrektorem artystycznym i głównym dyrygentem zespołu), Igor Rajewski, Walerij Chaliłow. Obecnym kierownikiem chóru jest pułkownik Giennadij Saczeniuk.
Orkiestra.
Orkiestra, co stało się później typowe dla orkiestr wojskowych w ZSRR, jest połączeniem zachodnich i narodowych instrumentów, takich jak bałałajka, domra, bajan. W szczytowym okresie chóru w orkiestrze tej grało 38 żołnierzy muzyków.
Grupa taneczna.
Grupa taneczna składa się z 60 tancerzy obojga płci. Wykonują tańce ludowe, jak i napisane specjalnie dla zespołu.
Muzyka rozrywkowa i eksperymentalna.
Chór Armii Rosyjskiej bierze również udział w przedstawieniach związanych z luźniejszym repertuarem. Wykonywanie muzyki rozrywkowej znanej reszcie świata rozpoczął w 1987 roku. Wtedy to ansambl wziął udział w nagraniu elektronicznej „Opery kosmicznej” (Space Opera) Francuza Didiera Marouaniego. Płyta zyskała duży rozgłos, a dzięki niej pewna grupa artystów zainteresowała się pozyskaniem zespołu do podobnych przedsięwzięć. W czasie gdy istniał Związek Radziecki, do kierownictwa zgłosił się lider zespołu Pink Floyd, Roger Waters, który zaprosił artystów do wzięcia udziału w jego „The Wall Live in Berlin”, gdzie wykonywali m.in. „Bring the Boys Back Home” wraz z żeńską częścią chóru Bayerische Rundfunk. I ten występ okazał się sukcesem. Następny miał miejsce w 1993 roku w Helsinkach (Finlandia). Tu zespół wystąpił ze specyficznym zespołem rockowym – Leningrad Cowboys. Show, który przeszedł do historii pod nazwą Total Balalaika Show, był wielokrotnie od tego czasu wznawiany. Na koncercie chór i jego soliści wykonywali standardy takie jak „Yellow Submarine”, „Stairway to Heaven”, „California Girls” i „Knockin’ on Heaven’s Door”.
W roku następnym również wzięli udział w nagraniu albumu „Rouge” Jean Jacques Goldmana, który na co dzień współpracuje z Garou czy Céline Dion.

</doc>
<doc id="1145814" url="https://pl.wikipedia.org/wiki?curid=1145814" title="Droga krajowa B496 (Niemcy)">
Droga krajowa B496 (Niemcy)

Droga krajowa 496 () – niemiecka droga krajowa przebiegająca na osi północ-południe i jest połączeniem drogi B3 w Hann. Münden i autostrady A7 na węźle Hann. Münden/Lutterberg na południu Dolnej Saksonii.
Droga, jest oznakowana jako B496 od początku lat 70. XX w.
Rzeki.
Droga przecina rzekę Fulda.

</doc>
<doc id="1145816" url="https://pl.wikipedia.org/wiki?curid=1145816" title="AN-Mk 54">
AN-Mk 54

AN-Mk 54 – amerykańska lotnicza bomba głębinowa wagomiaru 350 funtów. Była stosowana podczas II wojny światowej przez lotnictwo US Navy.

</doc>
<doc id="1145818" url="https://pl.wikipedia.org/wiki?curid=1145818" title="AN-Mk 47">
AN-Mk 47



</doc>
<doc id="1145819" url="https://pl.wikipedia.org/wiki?curid=1145819" title="Chemnitzer FC">
Chemnitzer FC

Chemnitzer Fussball-Club – niemiecki klub piłkarski z siedzibą w mieście Chemnitz.
Historia.
Klub założony został w 1920 roku pod nazwą Polizei-Sportverein Chemnitz. Po reorganizacji niemieckiego futbolu i utworzeniu 16 lig regionalnych ("gauliga") w czasach Trzeciej Rzeszy Polizei SV Chemnitz grał w "Gauliga Sachsen". Klub spisywał się dobrze i w większości przypadków plasował się w górnej połówce tabeli, a nawet dwukrotnie (w 1935 i 1936) wygrał swoją gauligę. Wygranie gauligi dawało prawo do walki o mistrzostwo Niemiec. Walkę toczyło 16 zwycięzców lig regionalnych podzielonych na 4 grupy. W 1935 roku PSV Chemnitz wygrał także jedną z tych 4 grup i znalazł się wśród 4 najlepszych klubów w Niemczech. W półfinale przegrał jednak z późniejszym mistrzem FC Schalke 04. W 1942 roku klub zmienił nazwę na SG Ordnungspolizei Chemnitz. W okresie II wojny światowej klubowi nie wiodło się najlepiej, aż w końcu w 1943 roku klub zajął 9 miejsce i spadł z "Gauliga Sachsen". Wkrótce potem rozgrywki ligowe zostały całkowicie zdezorganizowane przez toczącą się wojnę.
Po zakończonej wojnie wszystkie organizacje sportowe na terenie Niemiec zostały rozwiązane przez władze okupacyjne. Wkrótce jednak klub został odtworzony w 1945 roku pod nazwą SG Chemnitz Nord. Zgodnie z obyczajem, jaki zapanował we wschodnich Niemczech, klub często zmieniał nazwę. W 1948 roku przyjął nazwę BSG Fewa Chemnitz, w 1951 BSG Chemie, a w 1953, w związku ze zmianą nazwy miasta-siedziby BSG Chemie Karl-Marx-Stadt. W 1956 roku, w związku ze skupieniem wszystkich dyscyplin sportowych w jednym klubie, klub zmienił nazwę na SC Motor Karl-Marx-Stadt, a w 1963 na SC Karl-Marx-Stadt. W 1966 roku sekcja piłkarska ponownie wydzielona została w postaci oddzielnego klubu pod nazwą FC Karl-Marx-Stadt. Przyczyną takiego postępowania była chęć większego skupienia się na wydzielonej dyscyplinie, by skuteczniej można było wyławiać talenty dla reprezentacji narodowej. Gdy w 1991 roku miasto wróciło do swej pierwotnej nazwy, klub przyjął obecną nazwę Chemnitzer FC.
Po awansie do najwyższej ligi NRD (DDR-Oberliga) w 1962 roku klub na ogół zajmował pozycje w dolnej połowie tabeli, dlatego mistrzostwo zdobyte w 1967 roku było dla wszystkich zaskoczeniem. Klub był finalistą pucharu NRD (FDGB Pokal) w 1969, 1983 i 1989 roku. Na arenie międzynarodowej klub zaliczył swój najlepszy występ w pucharze UEFA w sezonie 1988/89, kiedy to wyeliminowany został dopiero w 1/8 finału przez Juventus F.C. W 1990 roku klub zdobył wicemistrzostwo NRD, przegrywając gorszą różnicą bramkową z drezdeńskim Dynamem. Po zjednoczeniu Niemiec w 1990 Chemnitz od 1992 roku zaczął grać w II lidze, z której spadł w 1997 roku. Zespół w 1993 roku dotarł do półfinału Pucharu Niemiec (DFB-Pokal). Po krótkim okresie gry w III lidze ("Regionalliga") klub w 1999 roku wrócił do II ligi. Jednak z biegiem czasu Chemnitz był coraz słabszy i w 2001 roku z powrotem spadł do III ligi, a 2006 roku do IV ligi.

</doc>
<doc id="1145821" url="https://pl.wikipedia.org/wiki?curid=1145821" title="Antonio Pisano">
Antonio Pisano



</doc>
<doc id="1145824" url="https://pl.wikipedia.org/wiki?curid=1145824" title="Poznańskie Towarzystwo Pedagogiczne">
Poznańskie Towarzystwo Pedagogiczne

Poznańskie Towarzystwo Pedagogiczne (PTP) - to organizacja działająca od 1937 do 1939 z siedzibą w Poznaniu. 
Historia.
Utworzone przez wykładowców Uniwersytetu Poznańskiego, m.in.: Stefana Błachowskiego, Piotra Żukowskiego, Jana Sajdaka oraz nauczycieli szkół poznańskich różnego szczebla. PTP uważało się za bezpośredniego spadkobiercę dwóch utworzonych w Poznaniu po I wojnie światowej towarzystw: Towarzystwa Pedagogicznego im. E. Estkowskiego oraz Koła Psychologicznego im. E. Abramowskiego a także dziedzica pierwszego na ziemiach polskich Towarzystwa Pedagogicznego Polskiego działającego w latach 1848-1849 w Poznaniu.
Działalność.
Cele PTP zapisane w statucie to: praca naukowa członków, rozpowszechnianie wiedzy pedagogicznej i psychologicznej oraz wprowadzanie jej w praktykę życiową. 
Towarzystwo wydawało Biuletyn Poznańskiego Towarzystwa Pedagogicznego. Planowało utworzenie poradni psychologiczno-wychowawczej.

</doc>
<doc id="1145825" url="https://pl.wikipedia.org/wiki?curid=1145825" title="Chemnitzer Fussball-Club">
Chemnitzer Fussball-Club



</doc>
<doc id="1145826" url="https://pl.wikipedia.org/wiki?curid=1145826" title="Jakub ze Stříbra">
Jakub ze Stříbra



</doc>
<doc id="1145828" url="https://pl.wikipedia.org/wiki?curid=1145828" title="Betula verrucosa">
Betula verrucosa



</doc>
<doc id="1145831" url="https://pl.wikipedia.org/wiki?curid=1145831" title="FC Karl-Marx-Stadt">
FC Karl-Marx-Stadt



</doc>
<doc id="1145832" url="https://pl.wikipedia.org/wiki?curid=1145832" title="Dzbanecznik assamski">
Dzbanecznik assamski

Dzbanecznik assamski ("Nepenthes khasiana") — gatunek rośliny z rodziny dzbanecznikowatych. Endemit, występuje w Khasi Hills w stanie Meghalaya (północno-wschodnie Indie). Jest to jedyny gatunek dzbaneczników występujący w Indiach. Roślina owadożerna.
Zastosowanie.
Roślina ozdobna. Najłatwiejszy w uprawie gatunek dzbanecznika. W handlu sprzedawany w postaci młodych roślin.

</doc>
<doc id="1145836" url="https://pl.wikipedia.org/wiki?curid=1145836" title="Bay City (Teksas)">
Bay City (Teksas)

Bay City – miasto w Stanach Zjednoczonych, w stanie Teksas w Hrabstwie Matagorda, nad rzeką Colorado.
Geografia.
Miasto zajmuje powierzchnię 8,5 km2, z czego (0,12%) stanowią wody.
Demografia.
Według spisu z 2000 roku miasto zamieszkuje 18 667 osób skupionych w 6912 gospodarstwach domowych, tworzących 4769 rodzin. Gęstość zaludnienia wynosi 2196,0 osoby/km2. Miasto zamieszkuje 61,62% stanowią osoby rasy białej, 17,26% Afroamerykanie, 0,74% rdzenni Amerykanie, 2,59% ludność wywodząca się z dwóch lub więcej ras. Hiszpanie lub Latynosi stanowią 34,74%.
W mieście są 6912 gospodarstw domowych, w których 32,1% stanowią dzieci poniżej 18 roku życia żyjących z rodzicami, 48,0% stanowią małżeństwa, 16,1% stanowią kobiety nie posiadające męża oraz 31,0% stanowią osoby samotne. 27,1% wszystkich gospodarstw domowych składa się z jednej osoby oraz 10,5% żyjących samotnie ma powyżej 65 roku życia. Średnia wielkość gospodarstwa domowego wynosi 2,66 osoby, natomiast rodziny 3,25 osoby.
Przedział wiekowy kształtuje się następująco: 30,9% stanowią osoby poniżej 18 roku życia, 9,8% stanowią osoby pomiędzy 18 a 24 rokiem życia, 28,2% stanowią osoby pomiędzy 25 a 44 rokiem życia, 20,0% stanowią osoby pomiędzy 45 a 64 rokiem życia oraz 11,1% stanowią osoby powyżej 65 roku życia. Średni wiek wynosi 32 lata. Na każde 100 kobiet przypada 95 mężczyzn. Na każde 100 kobiet powyżej 18 roku życia przypada 91,1 mężczyzny.
Średni dochód dla gospodarstwa domowego wynosi 30 446 dolarów, a dla rodziny wynosi 39 281 dolarów. Dochody mężczyzn wynoszą średnio 38 202 dolarów, a kobiet 23 058 dolarów. Średni dochód na osobę w mieście wynosi 15 284 dolarów. Około 18,3% rodzin i 21,4% populacji miasta żyje poniżej minimum socjalnego, z czego 27,7% jest poniżej 18 roku życia i 14,3% powyżej 65 roku życia.

</doc>
<doc id="1145839" url="https://pl.wikipedia.org/wiki?curid=1145839" title="Wojciech Łochowski">
Wojciech Łochowski

Wojciech Łochowski (ur. ?, zm. 1651) – rajca miejski (1634-35), burmistrz (1636-37) i kronikarz miasta Bydgoszczy, kupiec.
Życiorys.
Wywodził się z zamożnej i zasiedziałej w Bydgoszczy rodziny kupców zbożowych, właścicieli kilku kamienic i spichlerza. Był synem Jana (zm. 1630) i jego żony Anny Parkuzzi ze zasymilowanej rodziny włoskiej. Nauki prawdopodobnie pobierał w gimnazjum gdańskim (1646). Posiadał własny księgozbiór, który później za sprawą jego syna, trafił do biblioteki jezuickiej i częściowo bernardyńskiej.
W latach 1634-1635 był rajcą miejskim, a w latach 1636-1637 piastował urząd burmistrza. Jako burmistrz przyczynił się do utworzenia w mieście oddziału zbrojnego, mającego zapewnić porządek i bezpieczeństwo mieszkańców. W 1638 r. przewodniczył kompletowi sędziowskiemu w procesie toczącym się przeciwko mieszczance Katarzynie Paprockiej oskarżonej o czary. Był fundatorem dzwonów, ornatów, sygnaturki i mosiężnej chrzcielnicy dla kościoła farnego pw. św. Marcina i Mikołaja oraz kaplicy kapłańskiej w kościele Klarysek (1646).
Wojciech Łochowski był autorem jedynej zachowanej kroniki miasta Bydgoszczy, doprowadzonej do 1637 r., a której rękopis znajduje się obecnie w Bibliotece Czartoryskich w Krakowie ("Chronicon civitatis bidgostiensis", rkp. 1337; nadbitka kserograficzna znajduje się także w Archiwum Państwowym w Bydgoszczy). Oprócz łacińskiego opisu miasta i jego dziejów zawiera ona również odpisy dokumentów, streszczenia uchwał rady miejskiej i cechów, wykazy burmistrzów, rajców i ławników. Mimo różnych braków Kronika stanowi cenne źródło do poznania dziejów miasta i ówczesnej kultury mieszczańskiej.
Zmarł w 1651 r. w Bydgoszczy. W kościele farnym w Bydgoszczy znajdują się dwie tablice nagrobkowe Wojciecha Łochowskiego z 1651 r. Jedna, ufundowana przez jego rodzinę, wmurowana jest w ścianę południową prezbiterium, a druga ufundowana zapewne przez proboszcza, wmurowana została w ścianę zachodnią prawej nawy kościoła. Jego imię nosi jedna z ulic Bydgoszczy.
Jego syn, również z imienia Wojciech piastował urząd burmistrza Bydgoszczy w 1665 r., a w 1672 r. wchodził w skład rady miejskiej.
Wbrew wieloletnim przypuszczeniom postać ta nie miała nic wspólnego z Łochowem; przypuszcza się natomiast, że ród Łochowskich pochodził ze wsi Łachowo pod Szubinem.

</doc>
<doc id="1145840" url="https://pl.wikipedia.org/wiki?curid=1145840" title="Kulturwehr">
Kulturwehr

Kulturwehr (pol. "Obrona kultury", początkowo "Kulturwille") – gazeta wydawana w języku niemieckim od 1924 roku w Berlinie przez Związek Mniejszości Narodowych w Niemczech. Czasopismo miało charakter naukowy i prenumerowały je biblioteki uniwersyteckie.
Historia.
Pismo powstało w końcu 1924 roku pod nazwą "Kulturwille", jednak wraz z zaostrzaniem się nietolerancji w nazistowskich Niemczech została ona zmieniona w maju 1925 roku na "Kulturwehr". Gazeta była oficjalnym organem prasowym Związku Mniejszości Narodowych w Niemczech, jednak jej wydawcą oraz właścicielem był Stanisław Sierakowski, pierwszy prezes Związku Polaków w Niemczech, w owym czasie prezes Związku Mniejszości Narodowych. Czasopismo drukowane było w Olsztynie przez Seweryna Pieniężnego, redaktora i wydawcę "Gazety Olsztyńskiej".
Redaktorem naczelnym został Łużyczanin – Jan Skala. Miesięcznik zajmował się prezentacją kultury mniejszości narodowych: Serbołużyczan, Duńczyków, Fryzów, Polaków i Litwinów, które zamieszkiwały ówczesne Niemcy, a także problematyką obrony ich praw. W 1925 roku mimo sprzeciwu władz niemieckich "Kulturwehr" wpisany został na międzynarodową listę czasopism naukowych i był prenumerowany przez wszystkie wielkie biblioteki uniwersyteckie na świecie.
Na łamach czasopisma w sierpniu 1924 wydrukowano memoriał w sprawie szkolnictwa Serbołużyczan oraz Duńczyków, a we wrześniu 1927 roku – projekt ustawy o regulacji szkolnictwa mniejszościowego. Wraz ze wzrostem popularności ideologii narodowosocjalistycznej w początku lat 30. pismo zostało zdominowane przez materiały poświęcone łamaniu praw mniejszości.
5 listopada 1937 delegacja Związku Polaków w Niemczech spotkała się w Berlinie z kanclerzem III Rzeszy Adolfem Hitlerem. Na konferencji wręczyła mu Memoriał ludności polskiej w Rzeszy niemieckiej wyliczający przykłady prześladowania Polaków w nazistowskich Niemczech przez narodowych socjalistów. Kanclerz Rzeszy otrzymał również egzemplarze czasopisma "Kulturwehr" opisujący podobne incydenty wobec innych mniejszości.
Nazizm.
Po dojściu do władzy w Niemczech nazistów redakcję czasopisma spotkały szykany oraz prześladowania. Skala był redaktorem pisma do odebrania mu przez władze niemieckie prawa wykonywania zawodu dziennikarskiego w 1936 roku. Wydawcy "Kulturwehr", Stanisławowi Sierakowskiemu, nazistowskie władze nakazały opuszczenie III Rzeszy. W 1933 roku przeniósł się on do Polski i osiadł w majątku osieckim. 20 października 1939 aresztowany przez Volksdeutscher Selbstschutz i więziony w rypińskim więzieniu, gdzie po kilku dniach tortur został zamordowany wraz z żoną Heleną, córką Teresą i jej mężem Tadeuszem Gniazdowskim.
Zamordowany został przez niemieckich nazistów również Seweryn Pieniężny, właściciel redakcji "Gazety Olsztyńskiej", gdzie czasopismo "Kulturwehr" było drukowane.

</doc>
<doc id="1145841" url="https://pl.wikipedia.org/wiki?curid=1145841" title="Florian Hłasko">
Florian Hłasko

Florian Hłasko (ur. w Hubinie, zm. 29 grudnia 1921 w Tczewie) – polski lekarz, oficer, marynarz, pierwszy lekarz Szkoły Morskiej w Tczewie.
Życiorys.
Był synem Franciszka i Weroniki z Hatowskich. Urodził się w Hubinie, powiat lepelski. Do gimnazjum uczęszczał w Witebsku. Ukończył studia na Wydziale Przyrodniczym uniwersytetu w Petersburgu oraz w Wojskowej Akademii Medycznej w Petersburgu. Studia uzupełniał w Pradze i Paryżu. Po studiach został skierowany do pracy na wschodnich wybrzeżach Syberii jako lekarz w marynarce wojennej. Pływał po wodach Oceanu Spokojnego, Kamczatki, Sachalinu, Japonii i Chin. Uczestniczył w wojnie rosyjsko-japońskiej, przeżył jedenastomiesięczne oblężenie Portu Artur, niosąc pomoc rannym, a wśród nich wielu rodakom.
Stacjonując na rosyjskim okręcie, blisko centrum trzęsienia ziemi, jakie miało miejsce na Sycylii, brał aktywny udział w akcji ratowniczej w Messynie, za co został odznaczony przez króla włoskiego Krzyżem Komandorskim orderu Św. Maurycego i Łazarza. Podczas zaburzeń rewolucyjnych w Kronsztadzie (1905) jako pracownik Czerwonego Krzyża przeszedł linię silnego ognia, aby opatrywać rannych powstańców.
W armii rosyjskiej dosłużył się stopnia generał majora. W okresie rewolucji służył jako lekarz admiralski.
W niepodległej Polsce zajął się organizowaniem pierwszej Szkoły Morskiej, w jej strukturach pływał na statku szkolnym „Lwów”. W Polsce uzyskał stopień komandora. Prowadził praktykę lekarską w Tczewie. Zmarł 29 grudnia 1921 w Tczewie na zapalenie płuc. Pochowany na "Starym" Cmentarzu Katolickim w Tczewie.
Jest autorem książki "Morzami ku Polsce – z pamiętnika marynarza" (Nasza Księgarnia, Warszawa 1922).
Bratem komandora był Stanisław Hłasko (1868–1940), prawnik i publicysta.

</doc>
<doc id="1145849" url="https://pl.wikipedia.org/wiki?curid=1145849" title="Lądowisko Korne">
Lądowisko Korne

Lądowisko Korne (kod ICAO: EPKO) – lądowisko położone w Kornem, w województwie pomorskim, ok. 10 km na zachód od Kościerzyny.
Lądowisko posiada dwie trawiaste drogi startowe. Z lądowiska korzystają szybowce i samoloty sportowe do 5700 kg masy startowej. Użytkownikiem lądowiska jest Aeroklub Gdański i Kaszubskie Towarzystwo Lotnicze. 
Kod lądowiska ICAO EPKO używany był wcześniej przez lotnisko Koszalin-Zegrze Pomorskie.

</doc>
<doc id="1145851" url="https://pl.wikipedia.org/wiki?curid=1145851" title="Katastrofa lotu Flash Airlines 604">
Katastrofa lotu Flash Airlines 604

Katastrofa lotu Flash Airlines 604 miała miejsce w sobotę 3 stycznia 2004 o godzinie 4:44 czasu lokalnego, u wybrzeży Egiptu. Samolot Boeing 737-3Q8 SU-ZCF (nr fabr. 26283/2383),
należący do małych egipskich linii Flash Airlines, runął do Zatoki Akaba Morza Czerwonego zaraz po starcie z lotniska w Szarm el-Szejk. Nikt ze 148 osób (135 pasażerów i 13 członków załogi) nie przeżył katastrofy. Przyczyna katastrofy nie została jednoznacznie zidentyfikowana. Samolot leciał do Paryża (lotnisko Charles de Gaulle) z międzylądowaniem w Kairze, skąd – po krótkim postoju i wymianie załogi – miał wyruszyć w rejs do Paryża, gdzie był oczekiwany około godziny 9:00 rano w sobotę. 
Katastrofa ta była największą katastrofą lotniczą pod względem liczby ofiar w Egipcie do czasu katastrofy lotu Kogalymavia w 2015 roku, w której zginęły 224 osoby. 
Przebieg i opinie.
Zgodnie z relacją mediów egipskich, samolot zniknął z radaru 2 minuty po starcie, ok. 15 kilometrów od lotniska i runął do Morza Czerwonego. Ponieważ warunki atmosferyczne były bardzo dobre (świetna widoczność, 17 stopni Celsjusza, lekki wiatr), a wypadek zdarzył się w okresie podwyższonego zagrożenia terroryzmem, pierwsze doniesienia sugerowały, że przyczyną zdarzenia była akcja któregoś z ugrupowań terrorystycznych, występującego przeciwko polityce władz Egiptu. Do zamachu przyznało się jedno z ugrupowań z Jemenu. Głębsza analiza miejsca katastrofy, jak i fakt, że szczątki były rozrzucone na niewielkim obszarze, wykluczyły zamach terrorystyczny. Samolot uderzył w powierzchnię wody w jednym kawałku.
Po starcie Boeing 737-300 rozpoczął wznoszenie na wysokość przelotową, na wysokości około 6000 stóp, samolot zaczął przechylać się w prawo, po czym pogłębił przechył na skrzydło, przeszedł na plecy i runął do morza. Załoga próbowała wyprowadzić samolot z tego położenia, jednak wobec bardzo ciemnej, bezksiężycowej nocy nie było to możliwe w VFR. Przyczyna katastrofy do dziś nie jest jasna. Z zapisów FDR i CVR wynika, że kapitan nie był do końca świadom tego, co dzieje się z maszyną. Wiadomo jednak, że maszyna wystartowała z usterką elektryczną (usterki po dzień dzisiejszy nie zidentyfikowano). Jako powody katastrofy przyjmuje się:
Podczas dochodzenia ustalono, że drugi pilot prawdopodobnie wiedział, co dzieje się z samolotem, jednak nie ośmielił się zabrać głosu z uwagi na relacje panujące w kokpicie (kapitan był generałem wojsk egipskich i bohaterem narodowym, drugi pilot był niższy rangą).
Pomoc.
Po katastrofie Francja wysłała do Egiptu batyskaf, okręt wyposażony w specjalny sonar, statek pomocniczy, samolot i helikopter, a także grupę 16 nurków. Ekipa ta miała pomóc ratownikom egipskim w poszukiwaniach szczątków ofiar i resztek samolotu, m.in. czarne skrzynki samolotu. "Czarną skrzynkę" egipskiego Boeinga 737 wydobył z dna Morza Czerwonego francuski robot głębinowy "Scorpio 2000".
O liniach.
Linie "Flash Airlines" zostały założone w 1996 roku, a ich główną bazą było lotnisko w Kairze. Firma wyspecjalizowała się w obsłudze ruchu turystycznego w oparciu o dwa Boeingi 737-300. "Flash Airlines" wykonywały również loty czarterowe do Warszawy. Jak wykazała inspekcja, linie nie przestrzegały procedur technicznych mających na celu zapewnienie bezpieczeństwa lotów (dlatego m.in. od października 2002 roku miały zakaz przelotów nad terytorium Szwajcarii). Następne zakazy lotów wprowadziła Polska i Norwegia. Linia zbankrutowała 3 miesiące po katastrofie.
Katastrofa lotu Flash Airlines 604 była ostatecznym powodem założenia czarnej listy linii lotniczych, które mają zakaz lądowań w Unii Europejskiej. Jeśli jedno państwo wykryje jakieś nieprawidłowości w funkcjonowaniu danej linii, może zakazać jej samolotom lądowań na swoich lotniskach, a zakaz ten automatycznie obejmie wszystkie kraje Unii.

</doc>
<doc id="1145853" url="https://pl.wikipedia.org/wiki?curid=1145853" title="Droga krajowa B495 (Niemcy)">
Droga krajowa B495 (Niemcy)

Droga krajowa 495 () – niemiecka droga krajowa przebiegająca na osi północ-południe i jest połączeniem drogi B71 w Glinde koło Bremervörde na północy Dolnej Saksonii i drogi B431 w Glückstadt na południu Szlezwika-Holsztynu.
Droga przebiega pomiędzy Lamstedt a Osten po fragmencie drogi lokalnej z 1862 roku.
Rzeki.
Droga przecina rzekę Elba i Oste.

</doc>
<doc id="1145857" url="https://pl.wikipedia.org/wiki?curid=1145857" title="Betula nana">
Betula nana



</doc>
<doc id="1145858" url="https://pl.wikipedia.org/wiki?curid=1145858" title="Alfred Müller-Armack">
Alfred Müller-Armack

Alfred Müller-Armack (ur. 28 czerwca 1901 w Essen, zm. 16 marca 1978 w Kolonii) – niemiecki ekonomista neoliberalny i myśliciel polityczny, związany z freiburską szkołą ekonomii. W latach 1933−45 członek NSDAP, po wojnie jeden z współautorów niemieckiego cudu gospodarczego, wysoki urzędnik w Ministerstwie Finansów, wykładowca akademicki.
Autor terminu społeczna gospodarka rynkowa, jego poglądy wywarły znaczny wpływ na politykę gospodarczą Ludwiga Erharda. Zwolennik własności prywatnej, godzenia ustroju państwowego i gospodarczego (ordoliberalizm) i subsydiarnej roli państwa.

</doc>
<doc id="1145863" url="https://pl.wikipedia.org/wiki?curid=1145863" title="Najdłuższe nazwy geograficzne">
Najdłuższe nazwy geograficzne

Najdłuższe nazwy geograficzne

</doc>
<doc id="1145867" url="https://pl.wikipedia.org/wiki?curid=1145867" title="Operacja Abercrombie">
Operacja Abercrombie

Operacja Abercrombie – dwugodzinny rajd sił brytyjsko-kanadyjskich na francuską nadmorską miejscowość Hardelot przeprowadzony w nocy z 21 na 22 kwietnia 1942 roku.
Plan i przygotowania.
Ze względu na małą odległość od brzegów Wielkiej Brytanii (Pas-de-Calais) i szeroką plażę, miejscowość stanowiła dogodne miejsce do desantu alianckich sił inwazyjnych. Celem rajdu było rozpoznanie podejść na plażę i broniących ich sił nieprzyjaciela, wzięcie jeńców oraz dokonanie jak największych zniszczeń napotkanych wrogich umocnień i instalacji. Desantu miało dokonać 100 brytyjskich komandosów z 4 Commando oraz 50 Kanadyjczyków z Pułku Carlton and York. Całością sił dowodził mjr Lord Lovat (zastępca d-cy 4 Commando).
Podczas operacji po raz pierwszy miano wykorzystać w boju barki desantowe wsparcia (LCS), które mogły operować bardzo blisko brzegu, udzielając bezpośredniej pomocy walczącym żołnierzom ogniem swych dwóch ciężkich karabinów maszynowych oraz moździerza. Ochronę na morzu zapewnić miały ścigacze artyleryjskie MGB.
Pierwotny termin rajdu został wyznaczony na noc z 18 na 19 kwietnia 1942 roku. Akcja została jednak odwołana, gdy ze względu na wzburzone morze szturmowe barki desantowe (LCA) zaczęły nabierać wodę. Złe warunki pogodowe uniemożliwiły desant również w nocy z 20 na 21 kwietnia. Dopiero podjęta następnej nocy trzecia próba lądowania zakończyła się powodzeniem.
Przebieg.
Wiozące Brytyjczyków barki przybiły do brzegu nieco bardziej na północ niż planowano. Lądujący komandosi nie napotkali żadnego oporu, jak się bowiem okazało niemieckie bunkry strzegące plaży były opuszczone. Natomiast barki Kanadyjczyków z powodu błędu nawigacyjnego zboczyły z kursu i oddzieliły się od głównych sił. Gdy wkrótce potem dostały się pod niemiecki ogień z brzegu, zaniechano przeprowadzenia desantu.
Tymczasem komandosi przedostali się z plaży na okalające ją wydmy, gdzie ich marsz został zahamowany przez zapory z drutu kolczastego. Ponadto zostali zauważeni przez 3-osobowy niemiecki patrol, który natychmiast się wycofał i zaalarmował pozostałych obrońców. Komandosi zostali oświetleni flarami i dostali się pod ostrzał ciężkich karabinów maszynowych z obu flank. Z pomocą przyszły im barki wsparcia, które ogniem swych moździerzy zmusiły Niemców do wycofania się.
Następnie Lovat wydzielił 12-osobowy patrol, który otrzymał zadanie zniszczenia baterii reflektorów przeciwlotniczych. Dotarł on do celu, jednak zanim zdołał przeprowadzić atak, została wystrzelona rakieta sygnalizująca odwrót na barki desantowe.
Jeden komandos został zraniony w nogę; straty Niemców pozostają nieznane. W międzyczasie okręty alianckie osłaniające operację napotkały i zaatakowały przepływające w pobliżu niemieckie kutry torpedowe. Zatopiły jeden z nich i uszkodziły kilka pozostałych.

</doc>
<doc id="1145870" url="https://pl.wikipedia.org/wiki?curid=1145870" title="Borynia (kopalnia)">
Borynia (kopalnia)



</doc>
<doc id="1145872" url="https://pl.wikipedia.org/wiki?curid=1145872" title="Droga krajowa B494 (Niemcy)">
Droga krajowa B494 (Niemcy)

Droga krajowa 494 () – niemiecka droga krajowa przebiegająca na osi północny wschód - południowy zachód i jest połączeniem drogi B65 w Berkum koło Peine i drogi B1 w Hildesheim w Dolnej Saksonii.
Droga, jest oznakowana jako B494 od początku lat 70. XX w.

</doc>
<doc id="1145873" url="https://pl.wikipedia.org/wiki?curid=1145873" title="Esbat">
Esbat

Esbat – termin przypisywany brytyjskiej antropolog Margaret Murray, który pojawia się w jej książce "The Witch-cult in Western Europe" (1921). Esbaty to święta lunarne (np. pełnie księżyca) celebrowane przez wiccan. W zależności od kowenu esbaty zwoływane są co miesiąc, ale mogą zbierać się częściej, np. podczas cyklu "Księżyca Rosnącego" lub "Księżyca Malejącego".

</doc>
<doc id="1145874" url="https://pl.wikipedia.org/wiki?curid=1145874" title="Athame">
Athame

Athame lub athamé – ceremonialny, zwykle obusieczny sztylet o czarnej rękojeści, jedno z kilku narzędzi (8 podstawowych) Czarownic, używanych przy ceremoniach i rytuałach do kierowania energią zawartą w kręgu. Athame przyporządkowany jest Ogniowi (według niektórych tradycji Powietrzu). Nazwa jest zniekształconą nazwą rytualnego noża z "Klucza Salomona". Słowo "athame" wymawia się na kilka sposobów. Jako że Athame symbolizuje w rytuale pierwiastek męski, zamoczenie athame w kielichu reprezentuje zjednoczenie pierwiastka męskiego i żeńskiego. Jest podstawowym narzędziem w religii Wicca.
Wygląd Athame może się różnić zależnie od ścieżki magicznej i tradycji którą podąża właściciel.
Etymologia.
Termin "athame" wywodzi się z łacińskiego "artavus" "nóż do piór", które to słowo znajduje się w najstarszych wersjach Klucza Salomonowego. Było to narzędzie służące do temperowania piór używanych do pisania przez skrybów.
Idries Shah, osobisty sekretarz Geralda Gardnera utrzymuje, że słowo pochodzi z arabskiego "al-dhammé", "upuszczacz krwi", rytualny nóż obecny w średniowiecznych kultach Maroka i Andaluzji. Przyjaciel Shaha, Robert Graves sugerował, że źródłosłowem jest raczej "al thame" lub "adh-dhame" czyli "strzała".

</doc>
<doc id="1145877" url="https://pl.wikipedia.org/wiki?curid=1145877" title="Kerstin Ekman">
Kerstin Ekman

Kerstin Lillemor Ekman (ur. 27 sierpnia 1933 w Finspång) – szwedzka pisarka, członkini Akademii Szwedzkiej.
Zarys biografii.
Studiowała na Uniwersytecie w Uppsali. Debiutowała jako autorka popularnych powieści kryminalnych. Późniejsze jej książki przynależą do nurtu prozy psychologicznej. Ich akcja często rozgrywa się w północnej Szwecji, mają mocno zarysowane tło społeczne. Wydana w 1993 "Czarna woda" jest częściowym powrotem do początków kariery literackiej – fabularny szkielet książki tworzy sprawa niewyjaśnionego zabójstwa sprzed lat. Powieść zdobyła Nagrodę Rady Nordyckiej. Utwory Ekman wielokrotnie były filmowane.
W poczet członków Akademii Szwedzkiej została przyjęta w 1978. W 1989 zrezygnowała z brania udziału w jej spotkaniach w związku ze sprawą Salmana Rushdiego. Jej sprzeciw wywołał brak reakcji Akademii na fatwę Chomeiniego, nakazującą każdemu wiernemu muzułmaninowi zabicie pisarza. W 2018 roku oficjalnie wystąpiła z Akademii.

</doc>
<doc id="1145879" url="https://pl.wikipedia.org/wiki?curid=1145879" title="Główny Instytut Górnictwa">
Główny Instytut Górnictwa

Główny Instytut Górnictwa (Instytut Badawczy GIG) – instytut badawczy działający na podstawie ustawy z dnia 30 kwietnia 2010 roku o instytutach badawczych, nadzorowany przez Ministra Aktywów Państwowych.
GIG jest jedną z największych jednostek badawczych w Polsce. Jego działalność obejmuje obszary górnictwa i geoinżynierii, inżynierii środowiska, bezpieczeństwa pracy w przemyśle, certyfikacji wyrobów czy też Czystych Technologii Węglowych. Posiada kategorię naukową A.
Jest Jednostką Notyfikowaną w zakresie trzech dyrektyw Unii Europejskiej:
GIG posiada międzynarodową akredytację IECEx, dzięki czemu certyfikaty według tego schematu wydawane przez GIG, są honorowane w wielu krajach na świecie, bez konieczności dokonywania dodatkowej oceny. Laboratoria badawcze Instytutu posiadają akredytacje takich jednostek jak: Polskie Centrum Badań i Certyfikacji, Lloyd’s Register Quality Assurance, Główny Urząd Miar czy Polski Rejestr Statków.
GIG posiada pełne uprawnienia akademickie do nadawania stopni i tytułów naukowych doktora i doktora habilitowanego nauk inżynieryjno-technicznych w dyscyplinie „inżynieria środowiska, górnictwo i energetyka” oraz ma możliwość występowania o tytuł profesora w tej dyscyplinie naukowej.
Historia.
Historia Głównego Instytutu Górnictwa ma swój początek w roku 1925 i wiąże się z powstaniem "Kopalni Doświadczalnej Barbara – Centrali Ratownictwa Górniczego i Obserwatorium Magnetycznego w Mikołowie". W czasie II wojny światowej kopalnia była nieczynna. Wznowiła pracę tuż po jej zakończeniu jako część powołanego w 1945 roku Instytutu Naukowo-Badawczego Przemysłu Węglowego, którego pierwszym dyrektorem został prof. dr inż. Tadeusz Laskowski. Siedziba Instytutu w latach 1945–1948 mieściła się w Katowicach przy ulicy Stawowej 19. Od 1 kwietnia 1948 roku, w wyniku zarządzenia Ministra Przemysłu i Handlu, instytut wszedł w skład "Głównego Instytutu Paliw Naturalnych (GIPN)" pod nazwą "Instytut Węglowy", a jego siedzibę przeniesiono na rozległe tereny przy ulicy Katowickiej 64 (obecnie plac Gwarków 1), gdzie znajduje się do dzisiaj. Kolejna reorganizacja, która miała miejsce w 1950 roku, spowodowała rozwiązanie "GIPN", a nazwę "Instytutu Węglowego" zmieniono ostatecznie na "Główny Instytut Górnictwa". W latach 1954–1963 infrastrukturę instytutu sukcesywnie powiększano o kolejne hale technologiczne, pracownie i laboratoria, a w 1971 roku oddano do użytku 13-kondygnacyjny biurowiec, któremu w 2020 roku, po gruntownym remoncie, nadano nazwę GIG Office Point.
Kadra zarządzająca.
Obecnie w skład kadry zarządzającej Głównym Instytutem Górnictwa wchodzą:
Struktura.
W strukturze GIG, obejmującej kilkanaście zakładów naukowo-badawczych oraz liczne laboratoria i pracownie, szczególne miejsce zajmują interdyscyplinarne centra badawcze:
Centrum Czystych Technologii Węglowych (CCTW).
Nowoczesny kompleks laboratoryjno-badawczy o ogólnej powierzchni użytkowej wynoszącej ponad 9000 m². Prowadzi się tu prace badawcze oraz doświadczenia w różnych skalach, związane z minimalizacją środowiskowych skutków wykorzystania węgla, rozpoznania potencjału składowania dwutlenku węgla, oceny jakości paliw stałych, efektywności wytwarzania i użytkowania energii. W części technologicznej znajdują się wielkoskalowe instalacje do realizacji prac naukowo-badawczych dotyczących perspektywicznych procesów chemicznego przetwórstwa węgla.
Centrum Inżynierii Środowiska (CIS).
Jednostka powołana do prowadzenia prac badawczo-rozwojowych, a także świadczenia usług w zakresie inżynierii środowiska i zielonej gospodarki. Centrum grupuje szereg specjalistycznych laboratoriów oraz ekspertów różnych specjalności, co pozwala na kompleksowe podejście do działalności, skoncentrowanej na ograniczaniu skutków oddziaływania człowieka na środowisko, ochronie zasobów naturalnych i ich użytkowaniu zgodnie z zasadami zrównoważonego rozwoju, a także gospodarki o obiegu zamkniętym.
Badania obejmują praktycznie wszystkie czynniki mające wpływ na jakość środowiska: od szczegółowych analiz poszczególnych elementów środowiska, poprzez monitoring zdegradowanych terenów poprzemysłowych, ocenę stanu powietrza, gleby, wód, ścieków i osadów, aż po szczegółowe badania produktów rolnych i spożywczych. Kluczowym obszarem działania CIS jest przywracanie walorów użytkowych terenom zdegradowanym – to tutaj realizowane są kolejne etapy tworzenia Ogólnodostępnej Platformy Informacji Terenów Poprzemysłowych (OPI-TPP2.0), czyli bazy danych i portalu wraz z narzędziami analitycznymi wspomagającymi procesy przywracania tych terenów do obiegu gospodarczego i społecznego poprzez świadczenie usług ekosystemowych.
Centrum Badań nad Klimatem i Odnawialnymi Źródłami Energii (CKOZE).
Jednostka prowadząca interdyscyplinarne prace badawcze, analityczne, studialne i pomiarowe związane z ograniczaniem emisji gazów cieplarnianych, technologiami CCS i CCU oraz ochroną powietrza atmosferycznego i eliminowaniem źródeł niskiej emisji. Zakres prowadzonych tu badań obejmuje problematykę konwersji energii chemicznej odpadów i biomasy do energii użytkowej, wykorzystanie wodoru i paliw alternatywnych dla ogniw paliwowych do produkcji energii elektrycznej, magazynowania energii elektrycznej i ciepła oraz wykorzystania odnawialnych źródeł energii, również w układach skojarzonych. Prowadzone są tu także analizy techniczno-ekonomiczne wytwarzania, użytkowania energii, zarządzania popytem i wspomagania inwestycji w źródła odnawialne i niskoemisyjne i certyfikacja wyrobów OZE.
Śląskie Centrum Radiometrii Środowiskowej im. Marii Goeppert-Mayer.
Jednostka powołana do badania promieniotwórczości naturalnej oraz skażeń promieniotwórczych w środowisku pracy, domach mieszkalnych i środowisku naturalnym. Jej działalność badawczo-rozwojowa obejmuje radiometrię, dozymetrię radiacyjną, ochronę radiologiczną i radioekologię, a unikatowy na polskim rynku sprzęt badawczy, umożliwia między innymi kalibrację i wzorcowanie przyrządów mierzących wszystkie rodzaje promieniowania. Prowadzone są tu prace badawcze i usługowe związane między innymi ze stężeniem izotopów promieniotwórczych, dawkami promieniowania jonizującego, badania radonu i aerozoli atmosferycznych, a także ciągły monitoring skażeń promieniotwórczych przyziemnej warstwy powietrza atmosferycznego, w ramach ogólnopolskiej sieci wczesnego wykrywania awarii obiektów jądrowych, nadzorowanej przez Państwową Agencję Atomistyki. Centrum jest członkiem sieci ALMERA, koordynowanej przez IAEA (Międzynarodową Agencję Energii Atomowej), posiada akredytację PCA na wykonywane badania oraz zatwierdzenie Powiatowego Inspektora Sanitarnego w zakresie badań wody przeznaczonej do spożycia.
Jednostka Oceny Zgodności (JOZ).
Jednostka realizująca wszystkie zadania związane z certyfikacją, notyfikacją, akredytacją oraz badania, wykonywane na ich potrzeby. Laboratoria JOZ posiadają akredytację Polskiego Centrum Akredytacji oraz systemu IECEx na wykonywanie badań urządzeń i systemów ochronnych z wykorzystaniem mieszanin wybuchowych gazów i par cieczy palnych. Realizuje się tu badania urządzeń przeznaczonych dla różnych gałęzi przemysłu:
Jednostka Oceny Zgodności posiada akredytację Polskiego Centrum Akredytacji obejmującą:
Powyższe procesy oceny prowadzone są w ramach certyfikacji dobrowolnej.
Certyfikat akredytacji Jednostka Oceny Zgodności Nr AC 145 wydany przez Polskie Centrum Akredytacji, którym zostały potwierdzone kompetencje Jednostki Oceny Zgodności w zakresie spełnienia wymagań normy PN-EN ISO/IEC 17024:2012 „Ocena zgodności. Ogólne wymagania dotyczące jednostek certyfikujących osoby”.
Centrum Rozwoju Kompetencji GIG (CRK).
CRK GIG to znaczący ośrodek szkoleniowy w regionie, który powstał w 1996 roku. Rocznie kształci kilka tysięcy osób na różnego rodzaju kursach, szkoleniach i studiach podyplomowych. Wiele z nich prowadzonych jest we współpracy z renomowanymi uczelniami, takimi jak na przykład Szkoła Główna Handlowa. Zakres działań obejmuje organizację specjalistycznych przedsięwzięć edukacyjno-szkoleniowych oraz rozwój metod dydaktycznych wykorzystujących nowoczesne technologie informatyczne, w tym technologię wirtualnej rzeczywistości VR.
Kopalnia Doświadczalna Barbara.
Powstała w 1925 roku w Mikołowie. Od 1850 do 1921 roku funkcjonowała jako kopalnia „Anna”. Należała do księcia pszczyńskiego Jana Henryka Hochberga i wydobywała węgiel koksujący. W 1924 roku kopalnia Anna/Barbara ostatecznie zaprzestała wydobycia. Nieczynny obiekt w 1925 roku, za 2200 franków szwajcarskich wydzierżawił od księcia pszczyńskiego Górnośląski Związek Kopalń i Hut i przeniósł tam Stację Doświadczalną i Centralę Ratownictwa Górniczego. Pełna nazwa placówki brzmiała wówczas: Kopalnia Doświadczalna Barbara, Centrala Ratownictwa Górniczego i Obserwatorium Magnetyczne w Mikołowie.
KD Barbara była pierwszą w Polsce jednostką prowadzącą badania na rzecz bezpieczeństwa pracy w górnictwie. Jej głównym zadaniem było prowadzenie badań nad wybuchowością pyłów i gazów kopalnianych oraz bezpiecznym stosowaniem materiałów wybuchowych, a także zagadnienia związane z ratownictwem górniczym.
Nowo powołaną Kopalnię Doświadczalną Barbara, wspólnie z Józefem Juroffem organizował Wacław Cybulski, który prowadził tu pionierskie badania, dotyczące zwalczania zagrożenia wybuchami metanu i pyłu węglowego oraz badania materiałów wybuchowych i urządzeń elektrycznych. Wyniki tych badań stanowiły podstawy dla tworzenia przepisów górniczych.
Od 1945 roku Kopalnia Doświadczalna Barbara funkcjonuje w ramach GIG, będąc jednym z kluczowych elementów jego struktury naukowo-badawczej.
Obecnie poligon doświadczalny KD Barbara jest jedynym w Europie, w którym można przeprowadzać badania wybuchów gazów i pyłów w naturalnej skali oraz testować maszyny i urządzenia przeznaczone do pracy w atmosferze wybuchowej w warunkach rzeczywistych dla wszystkich branż przemysłu. Specjalistyczne badania prowadzone są w unikatowych, podziemnych i naziemnych stanowiskach doświadczalnych. Należą do nich m.in. 100-metrowa sztolnia doświadczalna, komory doświadczalne służące do oznaczania parametrów wybuchowości mieszanin pył-powietrze czy sieć podziemnych chodników doświadczalnych umożliwiających badania w dużej skali.

</doc>
<doc id="1145880" url="https://pl.wikipedia.org/wiki?curid=1145880" title="Wróg publiczny numer jeden">
Wróg publiczny numer jeden



</doc>
<doc id="1145884" url="https://pl.wikipedia.org/wiki?curid=1145884" title="Charles Maurras">
Charles Maurras

Charles Marie Maurras (ur. 20 kwietnia 1868 w Martigues, zm. 16 listopada 1952 w Saint-Symphorien-lès-Tours) – francuski myśliciel polityczny i filozof, monarchista, rzecznik autorytaryzmu, krytyk rządów demokratycznych i dyktatury plebiscytarnej. 
Redaktor monarchistycznej "La Gazette de France"; zwolennik rządów Francisco Franco i António de Oliveira Salazara. Przedstawiał alternatywną koncepcję tzw. nacjonalizmu integralnego. Jeden z przywódców skrajnie prawicowej Akcji Francuskiej, założonej przez przeciwników rewizji procesu Dreyfusa.
Życie i poglądy.
W 1926 roku został ekskomunikowany przez papieża Piusa XI, a pisma Maurrasa i Akcji Francuskiej trafiły na Indeks ksiąg zakazanych Kościoła katolickiego. Zdaniem Maurrasa ekskomunika nie miała jednak uzasadnienia doktrynalnego - wskazywał, że jej powodem mogły być przesłanki polityczne. Wszystkie sankcje na Akcje Francuską zostały zdjęte dekretem Św. Oficjum 5 VII 1939 za pontyfikatu Piusa XII; odbyło się to bez żądania odwołania jakichkolwiek tez.
W latach 30. uwięziony przez władze republikańskie za grożenie śmiercią premierowi Léonowi Blumowi. Natomiast 14 lipca 1936 roku rząd wydał dekret delegalizujący Akcję Francuską. Maurras w okresie Vichy gorąco popierał politykę marszałka Pétaina. We wrześniu 1944 został ponownie uwięziony pod zarzutem kolaboracji, a 17 stycznia 1945 skazany na karę dożywotniego pozbawienia wolności (wyszedł jednak z więzienia w 1952 ze względu na sędziwy wiek). Stracił także miejsce w Akademii Francuskiej.
Mimo że był agnostykiem, akcentował silną pozycję Kościoła katolickiego w społeczeństwie i jako instytucji nierozerwalnie złączonej z monarchą, a protestantyzm oskarżał o rozbicie jedności chrześcijańskiej Europy. Określał czterech ewangelistów mianem „czterech ciemnych Żydów”. Tuż przed śmiercią przyjął sakramenty.

</doc>
<doc id="1145885" url="https://pl.wikipedia.org/wiki?curid=1145885" title="AN-Mk 23">
AN-Mk 23

AN-Mk 23 – amerykańska lotnicza bomba ćwiczebna wagomiaru 3 funtów. Była stosowana podczas II wojny światowej przez lotnictwo US Navy i USAAF do szkolenia w bombardowaniu.
Bomba Mk 23 miała kroplowy korpus, w którego wnętrzu znajdował się cylindryczny kanał, w którym umieszczony był nabój wskaźnikowy umożliwiający obserwację punktu upadku bomby. Jeśli bomby były zrzucane nad lądem, stosowano nabój AN-Mk 4. Był on oparty na wydłużonej łusce myśliwskiego naboju kaliber 10. W chwili upadku detonacja ładunku miotającego wyrzucała z bomby ładunek czarnego prochu, który spalając się, wytwarzał duży obłok dymu. Podczas ćwiczebnych ataków na cele nawodne wewnątrz bomby umieszczany był pojemnik z fluoresceiną (pojemnik miał oznaczenie AN-Mk 5), która zabarwiała wodę w miejscu upadku bomby.

</doc>
<doc id="1145887" url="https://pl.wikipedia.org/wiki?curid=1145887" title="Półwysep Apszeroński">
Półwysep Apszeroński

Półwysep Apszeroński – półwysep leżący na zachodnim wybrzeżu Morza Kaspijskiego, na terytorium Azerbejdżanu.
Jest to półwysep nizinny (maksymalna wysokość 165 m n.p.m.), o powierzchni około 600 km². Rozciąga się na około 60 km przy maksymalnej szerokości około 30 km. Klimat półwyspu umiarkowanie ciepły, kontynentalny, wybitnie suchy. Występują na nim słone jeziora, oraz bogate złoża ropy naftowej i gazu ziemnego. Znajdujące się na Półwyspie Apszerońskim wulkany błotne wykorzystywane są w celach balneologicznych. Na południowym wybrzeżu półwyspu leży stolica Azerbejdżanu – Baku. Od półwyspu wziął nazwę rejon Apszeron.

</doc>
<doc id="1145891" url="https://pl.wikipedia.org/wiki?curid=1145891" title="Szypszyniec różany">
Szypszyniec różany

Szypszyniec różany ("Diplolepis rosae" syn. "Rhodites rosae") – błonkówka z rodziny galasówkowatych.
Niewielki, 3–4 mm długości, czarno ubarwiony owad z czerwonymi odnóżami. U samic w tym samym kolorze są ponadto nasada odwłoka oraz dolna część tułowia. Rozpiętość skrzydeł ok. 8 mm. Tułów z boków spłaszczony, odwłok gruszkowaty i ostro zakończony. Czułki długie, nitkowate, 13 członowe. W rozmnażaniu występują pokolenia partenogenetyczne (same samice) i płciowe (samice i samce). Samice składają jaja w pąkach szczytowych dzikiej róży – (szypszyny). Rozwijające się czerwie wydzielają hormony roślinne powodujące zniekształcenie i przerost tkanek żywiciela. Zamiast kwiatów i liści powstają duże, włochate zielono-żółte i zielono-czerwone narośla z kilkoma osobnikami wewnątrz. Czerwie osiągają 5 mm długości. Zimują wewnątrz szypszynowych galasów i po przepoczwarczeniu, jako obupłciowe pokolenie wygryzają się z nich na wiosnę, gdy zaczynają się rozwijać świeże pąki rośliny żywicielskiej.
Szypszyniec różany może stać się ofiarą innych błonkówek np. z rodzaju "Orthopelma". Mają one podobne ubarwienie, lecz czułki z większą liczbą segmentów i wystające z odwłoka niewielkie pokładełko. Tak więc owad opuszczający galas wcale nie musi być szypszyńcem! Prawdopodobnie jest to powód wielu pomyłek i zdecydowanie różniących się opisów tego gatunku.

</doc>
<doc id="1145893" url="https://pl.wikipedia.org/wiki?curid=1145893" title="Głośniki">
Głośniki



</doc>
<doc id="1145894" url="https://pl.wikipedia.org/wiki?curid=1145894" title="Śmierć Ayrtona Senny">
Śmierć Ayrtona Senny



</doc>
<doc id="1145896" url="https://pl.wikipedia.org/wiki?curid=1145896" title="Diplolepis rosae">
Diplolepis rosae



</doc>
<doc id="1145897" url="https://pl.wikipedia.org/wiki?curid=1145897" title="Amazon Standard Identification Number">
Amazon Standard Identification Number

Amazon Standard Identification Number (ASIN) – 10-znakowy alfanumeryczny unikalny identyfikator przypisany przez Amazon.com i jego partnerów do identyfikacji produktu w organizacji Amazon. Kod ASIN nie zawiera cyfry kontrolnej.
Opis.
Pomimo nazwy (ang. "standard" = "norma") użycie ASIN nie jest znormalizowane, ale ASIN jest konsekwentnie używany w serwisie Amazon.com. Słowo "standard" nie oznacza więc tutaj „normy zainicjowanej przez Amazon.com i stosowanej zewnętrznie”, a raczej „wewnętrzną normę Amazon.com”.
Każdy produkt sprzedawany na Amazon.com posiada unikatowy numer ASIN. Dla książek posiadających ISBN numer ASIN jest równoznaczny z kodem ISBN. Dla książek bez ISBN i wszystkich innych produktów jest tworzony przy przesłaniu informacji o produkcie do katalogu i umieszczany na stronie z jego opisem. Nie ma dwóch identycznych numerów ASIN.
Na stronach Amazon.com przeznaczonych na rynek USA podstrona produktu zawsze zawiera ASIN w następującym formacie:
 https://amazon.com/gp/product/TUTAJ-NUMER-ASIN
Zamiast tytułu lub autora numer ASIN (lub ISBN) może być używany do przeszukiwania bazy danych Amazon.com.
Przykładowy kod ASIN: B07KMLC4XY, a link https://amazon.com/gp/product/B07KMLC4XY prowadzi bezpośrednio do strony produktu w katalogu AMAZON. W przeciwieństwie do kodu EAN-13 kod ASIN identyfikuje model, rozmiar i kolor danego produktu, nawet gdy ma tę samą cenę.

</doc>
<doc id="1145901" url="https://pl.wikipedia.org/wiki?curid=1145901" title="Zeitgeist (pojęcie filozoficzne)">
Zeitgeist (pojęcie filozoficzne)

Zeitgeist (wymawiaj ) – niemieckie wyrażenie oznaczające „ducha czasu” lub „ducha epoki”. Wyrażenie to odnosi się do intelektualnego i kulturalnego klimatu epoki. W języku niemieckim słowo to ma więcej płaszczyzn znaczeniowych niż sugerowałoby to tłumaczenie.

</doc>
<doc id="1145903" url="https://pl.wikipedia.org/wiki?curid=1145903" title="Lampa (film)">
Lampa (film)

Lampa – czarno-biała etiuda filmowa Romana Polańskiego z 1959 roku. Film był pracą dyplomową Krzysztofa Romanowskiego, kolegi z roku Polańskiego. Romanowski był autorem zdjęć do tego filmu, Polański – autorem scenariusza i reżyserem.
Premiera filmu odbyła się w listopadzie 1988, na Festiwalu Filmowym w Turynie.
Fabuła.
W 8-minutowej etiudzie Polański ukazuje obskurny sklep z lalkami i kukiełkami. Stary rzemieślnik reperuje lalki w świetle lampy naftowej. Następnie zakłada instalację elektryczną – ta okazuje się wadliwa, wybucha pożar, lalki płoną.
W filmie pojawia się reżyser w roli mężczyzny przechodzącego obok sklepiku, na początku i na końcu filmu.

</doc>
<doc id="1145905" url="https://pl.wikipedia.org/wiki?curid=1145905" title="Flash Airlines">
Flash Airlines

Flash Airlines – egipska prywatna linia lotnicza, działająca w latach 1997-2004, obsługująca linie czarterowe i tanie linie lotnicze z lotnisk Egiptu, należąca do korporacji turystycznej Flash Group. Główny port Kair. Wcześniej działała pod nazwą Heliopolis Airlines.
Firma wyspecjalizowała się w obsłudze ruchu turystycznego w oparciu o flotę składającą się z dwóch Boeingów 737-300. Flash Airlines wykonywały również loty czarterowe do Warszawy.
Katastrofa lotu Flash Airlines 604.
W sobotę 3 stycznia 2004 o godzinie 4:44 czasu lokalnego, samolot Boeing 737-3Q8 SU-ZCF (nr fabr. 26283/2383),
linii lotniczych "Flash Airlines", runął do Zatoki Akaba Morza Czerwonego zaraz po starcie z lotniska w Szarm el-Szejk. Nikt z 148 pasażerów, wracających z wypoczynku (135 Francuzów i 13 osób załogi) nie przeżył. Przyczyną była prawdopodobnie usterka techniczna.
Maszyna, leciała do Paryża (lotnisko Charles de Gaulle) z międzylądowaniem w Kairze. Jak wykazała inspekcja, linie nie przestrzegały procedur technicznych mających na celu zapewnienie bezpieczeństwa lotów. Linie te od października 2002 roku miały zakaz przelotów nad terytorium Szwajcarii, później miały też zakaz lądowania w Polsce, Norwegii, a później również we Francji.
Zaprzestanie działalności Flash Airlines.
Drugi Boeing 737-300 (737-3Q8) (N271LF), 23 listopada 2004 roku został sprzedany Cayman Airways (VP-CAY).

</doc>
<doc id="1145908" url="https://pl.wikipedia.org/wiki?curid=1145908" title="Droga krajowa B493 (Niemcy)">
Droga krajowa B493 (Niemcy)

Droga krajowa 493 () – niemiecka droga krajowa przebiegająca na osi wschód-zachód i jest połączeniem drogi B4 w Uelzen ze Schnackenburgiem na granicy landów we wschodniej Dolnej Saksonii.
Droga jest oznakowana jako B493 od początku lat 70. XX w. Początkowo dotyczyło to tylko fragmentu Schnackenburg – Lüchow (Wendland). Dopiero po kilku latach przedłużono jej oznakowanie do Uelzen.

</doc>
<doc id="1145909" url="https://pl.wikipedia.org/wiki?curid=1145909" title="Betula pubescens">
Betula pubescens



</doc>
<doc id="1145911" url="https://pl.wikipedia.org/wiki?curid=1145911" title="STS-128">
STS-128

STS 128 (ang. "Space Transportation System") – trzydziesty siódmy lot w kosmos promu Discovery i sto dwudziesta ósma misja programu lotów wahadłowców. Głównym celem lotu było dostarczenie na ISS modułu MPLM "Leonardo" i przyłączenie go do stacji. Odbyły się trzy zaplanowane spacery kosmiczne. Na pokładzie były również myszy, na których naukowcy przeprowadzili eksperymenty, mające wyjaśnić wpływ stanu nieważkości na układ kostny organizmów żywych.
Start.
Start przewidziano na 25 sierpnia 2009 o godzinie 5:36 UTC, jednak został przełożony, początkowo na 26 sierpnia, na 05:10 UTC, z powodu złej pogody, a następnie na 28 sierpnia, na godzinę 4:22 UTC, ze względu na możliwą usterkę zaworu w zbiorniku paliwa. Pracownicy NASA podejrzewali, że problem stanowił raczej czujnik badający stan zaworu. Odliczanie wznowiono, jednak ostatecznie postanowiono po raz trzeci przełożyć start, by upewnić się co do poprawnej pracy zaworów. Ostatecznie prom wystartował 29 sierpnia o godzinie 3:59 UTC.

</doc>
<doc id="1145917" url="https://pl.wikipedia.org/wiki?curid=1145917" title="Prom linowy">
Prom linowy

Prom linowy – prom poruszający się wzdłuż liny (najczęściej stalowej) rozciągniętej między przeciwnymi brzegami, która może też stanowić jego napęd. Lina może być rozciągnięta nad powierzchnią wody (prom górnolinowy) lub pod nią (prom dolnolinowy).

</doc>
<doc id="1145918" url="https://pl.wikipedia.org/wiki?curid=1145918" title="Jan Isner">
Jan Isner

Jan Isner (łac. Joannes Isnerus, ur. ok. 1345 w Raciborzu, zm. 25 maja 1411 w Krakowie) – teolog i pierwszy profesor katedry teologii na Uniwersytecie Krakowskim. 
Studiował na uniwersytecie Kazimierza Wielkiego, a następnie w Pradze. Tytuł doktora artium otrzymał w roku 1376. Na odnowionej Akademii Krakowskiej wykładał w latach 1401-1411. Wśród jego uczniów byli m.in. Stanisław ze Skarbimierza, Jakub z Nysy i Mikołaj z Pyzdr. W 1409 ufundował pierwszą Bursę Ubogich na rogu ulic Gołębiej i Wiślnej w Krakowie dla studentów z Litwy i Rusi i przekazał jej swój prywatny księgozbiór. Napisał komentarz do "Fizyki" Arystotelesa, a także kazania i dzieła teologiczne m.in. "Expositio missae".

</doc>
<doc id="1145919" url="https://pl.wikipedia.org/wiki?curid=1145919" title="Autostrada A8/A26 (Włochy)">
Autostrada A8/A26 (Włochy)

Autostrada A8/A26, odgałęzienie Gallarate-Gattico (wł. "Diramazione Gallarate-Gattico") – łącznik autostradowy w północnych Włoszech. Trasa, która stanowi fragment drogi E62 łączy Autostradę Mediolan – Varese z Autostradą A26. Magistrala skraca drogę z Mediolanu do południowo-zachodniej Szwajcarii. Dawniej była częścią historycznej trasy europejskiej E2.

</doc>
<doc id="1145920" url="https://pl.wikipedia.org/wiki?curid=1145920" title="Prom kablowy">
Prom kablowy



</doc>
<doc id="1145921" url="https://pl.wikipedia.org/wiki?curid=1145921" title="Prezydent Kongresu Kontynentalnego">
Prezydent Kongresu Kontynentalnego



</doc>
<doc id="1145924" url="https://pl.wikipedia.org/wiki?curid=1145924" title="Uniwersytet w Calgary">
Uniwersytet w Calgary

Uniwersytet w Calgary (, znany także jako "U of C" lub "UCalgary") – publiczny uniwersytet w kanadyjskim mieście Calgary, w prowincji Alberta. Uczy się na nim około 30 tysięcy studentów. Zaczął swoją działalność w 1944 jako filia Uniwersytetu Alberty, który został założony w 1908. W 1966 stał się oddzielnym, autonomicznym uniwersytetem. Składa się z 14 wydziałów oraz ponad 85 instytutów i ośrodków badawczych. Główny kampus znajduje się w północno-zachodniej części miasta w pobliżu rzeki Bow. Mieści się w nim większość obiektów badawczych i obejmuje około 200 hektarów. Poza tym uniwersytet posiada jeszcze trzy mniejsze kampusy: Foothills Campus (z wydziałem medycznym), Qatar Campus (z wydziałem pielęgniarskim) oraz Spy Hill Campus (z wydziałem weterynaryjnym). 
Jako członek G-13 uniwersytet jest jednym z najlepszych kanadyjskich uniwersytetów badawczych. Jego przychody z badań wynoszą rocznie 380,4 mln USD, a całkowite przychody przekraczają 1,2 mln USD. Uczelnia utrzymuje bliskie powiązania z przemysłem naftowym i geonauki. Uczelnia utrzymuje również kilka innych wydziałów, w tym Cumming School of Medicine, University of Calgary Faculty of Arts, University of Calgary Faculty of Law i Haskayne School of Business.
Szkolnictwo.
Uczelnia oferuje 250 programów w zakresie nauki policealnej, przyznających stopnie: licencjackie, magisterskie i doktoranckie. Uniwersytet opracował szeroką gamę programów studiów licencjackich i magisterskich
Uniwersytet jest akredytowany na mocy Ustawy o kształceniu policealnym i jest uważany za „wszechstronny uniwersytet akademicki i badawczy” [z ang. "comprehensive academic and research university" (CARU)]. 
Rezydencje i domy studenckie.
Uniwersytet oferuje szeroki wybór domów studenckich na kampusie, ponieważ znaczna część studentów i doktorantów mieszka na terenie kampusu. Każdego roku akademickiego mieszka około 2500 do 3000 studentów i wykładowców.

</doc>
<doc id="1145925" url="https://pl.wikipedia.org/wiki?curid=1145925" title="Henschel Hs 124">
Henschel Hs 124

Henschel Hs 124 – niemiecki ciężki samolot myśliwski i lekki samolot bombowy z okresu II wojny światowej
Historia.
Na początku lat trzydziestych niemieckie Ministerstwo Lotnictwa (RLM) opracowało założenia dla nowego typu samolotu niszczyciela bojowego ("Kampfzerstörer"), który mógł spełniać rolę myśliwca eskortowego, jak również zadania rozpoznawcze i szturmowe. 
W wytwórni Henschel Flugzeugwerke A.G. w 1934 roku opracowano projekt dwusilnikowego samolotu, który oznaczono jako "Hs 124". Złożono zamówienie na trzy prototypy tego samolotu. 
Prototyp samoloty oznaczony jako "Hs 124V-1" został zbudowany i oblatany na początku 1936 roku. Samolot był wyposażony w silniki rzędowe "Junkers Jumbo 210". Następnie zbudowano drugi prototyp "Hs 124V-2" wyposażony w silniki gwiazdowe "BMW 132DC". Pracę nad trzecim prototypem przerwano, gdyż okazało się, że samolot "Hs 124" miał gorsze osiągi niż opracowany na podstawie tych samych założeń samolot Messerschmitt Bf 110. 
Ostatecznie zbudowano tylko dwa prototypy samolotu "Hs 124".
Użycie.
Samolot "Henschel Hs 124" był używany tylko do badań i testów w locie. 
Opis konstrukcji.
Samolot "Hs 124" był średniopłatem o konstrukcji całkowicie metalowej. Kabina zakryta, kadłub w przedniej części oszklony. Podwozie klasyczne – chowane w locie. Napęd stanowił 2 silniki umieszczone w gondolach na skrzydłach. 
Uzbrojenie dwóch pierwszych prototypów stanowiły 2 karabiny maszynowe kal. 7,92 mm oraz bomby o wadze do 600 kg, w komorze bombowej i podwieszane pod skrzydłami. W trzecim prototypie planowano zamontować w przodzie kadłuba 2 działka lotnicze kal. 20 mm oraz 1 karabin maszynowy kal. 7,92 mm strzelający do tyłu. 

</doc>
<doc id="1145928" url="https://pl.wikipedia.org/wiki?curid=1145928" title="AN-Mk 43">
AN-Mk 43

AN-Mk 43 – amerykańska lotnicza bomba ćwiczebna wagomiaru 4,5 funta. Była stosowana podczas II wojny światowej przez lotnictwo US Navy i USAAF do szkolenia w bombardowaniu.
Bomba Mk 43 miała kroplowy korpus, wewnątrz którego znajdował się cylindryczny kanał, w którym umieszczony był nabój wskaźnikowy umożliwiający obserwację punktu upadku bomby. Jeśli bomby były zrzucane nad lądem, stosowano nabój AN-Mk 4. Był on oparty na wydłużonej łusce myśliwskiego naboju kaliber 10. W chwili upadku detonacja ładunku miotającego wyrzucała z bomby ładunek prochu czarnego, który spalając się, wytwarzał duży obłok dymu. Podczas ćwiczebnych ataków na cele nawodne wewnątrz bomby umieszczany był pojemnik z fluoresceiną (pojemnik miał oznaczenie AN-Mk 5), która zabarwiała wodę w miejscu upadku bomby.

</doc>
<doc id="1145930" url="https://pl.wikipedia.org/wiki?curid=1145930" title="STS-129">
STS-129

STS 129 (ang. "Space Transportation System") – trzydziesty pierwszy lot w kosmos promu Atlantis i sto dwudziesta dziewiąta misja programu lotów wahadłowców. Głównym celem lotu było dostarczenie na ISS dwóch części modułu ExPRESS Logistics Carrier (ELC-1 i ELC-2).
Misja promu rozpoczęła się 16 listopada 2009 roku. Po blisko 11 dniach lotu, 27 listopada, wahadłowiec wylądował w Centrum Kosmicznym imienia Johna F. Kennedy'ego.
Załoga.
Skład załogi, która wzięła udział w misji ogłoszono 30 września 2008.

</doc>
<doc id="1145931" url="https://pl.wikipedia.org/wiki?curid=1145931" title="Skuter wodny">
Skuter wodny

 
 Skuter wodny – rodzaj motorówki 1-4 osobowej, służącej do uprawiania rekreacji i sportu na wodzie. Cechą charakterystyczną jest pozycja pasażerów, którzy siedzą na wierzchu kadłuba, a nie we wnętrzu. Skuter wodny napędzany jest silnikiem, najczęściej spalinowym o kilkudziesięciu KM mocy, współpracującym z pędnikiem wodnoodrzutowym. Najszybsze modele skuterów osiągają prędkość około 60 węzłów (115 km/h).
W polskim prawie skuter wodny zdefiniowany jest jako: „mały statek o napędzie mechanicznym, przystosowany do przewozu jednej lub więcej osób, przeznaczony do ślizgów lub wykonywania ewolucji na wodzie”.

</doc>
<doc id="1145936" url="https://pl.wikipedia.org/wiki?curid=1145936" title="Margot Adler">
Margot Adler

Margot Adler (ur. 16 kwietnia 1946 w Little Rock, zm. 28 lipca 2014 w Nowym Jorku) – amerykańska pisarka, dziennikarka radiowa, kapłanka i wykładowczyni wikkańska.
Życiorys.
Urodzona w Little Rock, w stanie Arkansas, Adler dorastała głównie w Nowym Jorku. Jej dziadek, Alfred Adler, jest uważany za ojca psychologii indywidualnej.
Na początku 2011 roku zdiagnozowano u niej raka trzonu macicy. Zmarła 3,5 roku później, osieracając 23-letniego syna, Alexa Dylana Gliedmana-Adlera.
Edukacja.
Adler uzyskała tytuł licencjata nauk politycznych Uniwersytetu Kalifornijskiego w Berkeley oraz magistra dziennikarstwa Uniwersytetu Columbia w Nowym Jorku w 1970.
Dziennikarstwo.
Adler rozpoczęła pracę jako dziennikarka radia WBAI, FM 99.5, placówki Radia Pacifica w Nowym Jorku. Stworzyła talk show "Hour of the Wolf" w 1972 (nadal na antenie, choć prowadzony przez Jima Freunda), a później "Unstuck in Time".
Adler dołączyła do radia publicznego National Public Radio (NPR) w 1979 roku jako reporter do spraw ogólnych i od tamtego czasu zajmowała się sprawami tak różnorodnymi, jak kara śmierci, prawo do eutanazji, wojna w Kosowie, gry komputerowe, narkotyki i kultura geeków. Od zamachów 11 września 2001 skupiła się na wyjaśnianiu roli czynnika ludzkiego w Nowym Jorku. Prowadziła talk show "Justice Talking".
Neopogaństwo.
Adler jest autorką "Drawing Down the Moon". Książka ta jest uważana w amerykańskich kręgach neopogańskich za kamień milowy, jako pierwsze w USA kompetentne dzieło rzucające światło na religie bazujące na naturze.

</doc>
<doc id="1145937" url="https://pl.wikipedia.org/wiki?curid=1145937" title="STS-130">
STS-130

STS 130 (ang. "Space Transportation System") – dwudziesty czwarty lot w kosmos promu Endeavour i sto trzydziesta misja programu lotów wahadłowców. Start nastąpił 8 lutego 2010 o godzinie 10:14 (polskiego czasu), a lądowanie 21 lutego 2010 roku. Głównymi ładunkami wahadłowca były: łącznik Node 3 i Cupola, zrobotyzowana stacja kontrolna, która zapewnia członkom załogi widok na całą stację kosmiczną.
Załoga.
Skład załogi NASA ogłosiła w grudniu 2008.
George Zamka zabrał na pokład wahadłowca kopię rękopisu Preludium A-dur op. 28 nr 7 i płytę z muzyką Fryderyka Chopina w wykonaniu Karola Radziwonowicza i Orkiestry Sinfonia Viva.

</doc>
<doc id="1145941" url="https://pl.wikipedia.org/wiki?curid=1145941" title="Franciszek z Brzegu">
Franciszek z Brzegu

Franciszek Kreysewicz z Brzegu (Kreisewicz, Krzysowicz, z Krzyżowic, Kreysowicz) (ur. ok. 1370 w Krzyżowicach koło Brzegu, zm. po 16 października 1432) – filozof, teolog i profesor.
Życiorys.
Studiował na Uniwersytecie w Pradze, gdzie w 1393 uzyskał tytuł bakałarza, a 17 lutego 1396 magistra artium. Na tym samym wydziale był profesorem w latach 1397–1400. Następnie opuścił Pragę i w Krakowie rozpoczął wykłady na Wydziale Artium Uniwersytetu Krakowskiego oraz kontynuował na nim rozpoczęte w Pradze studia teologiczne. Bakałarzem teologii został ok. 1404, a doktorat i katedrę teologii otrzymał w 1409. Był rektorem Uniwersytetu Krakowskiego, dziekanem Wydziału Teologicznego i dożywotnim wicekanclerzem Uniwersytetu, podczas gdy jego kanclerzem był Zbigniew Oleśnicki. Poza godnościami uniwersyteckimi piastował także godności kościelne: był dziekanem w kolegiacie św. Floriana na Kleparzu, kanonikiem w kościele św. Michała na Wawelu, miał prebendę w kościele św. Marii Magdaleny w Krakowie (od 1422), a w 1428 otrzymał godność kanonika w katedrze wawelskiej.

</doc>
<doc id="1145942" url="https://pl.wikipedia.org/wiki?curid=1145942" title="EADS Astrium">
EADS Astrium

EADS Astrium – spółka zależna należąca całkowicie do korporacji European Aeronautic Defence and Space.
Została utworzona w lipcu 2006 w wyniku konsolidacji trzech oddziałów EADS SPACE: EADS Astrium, EADS Space Transportation i EADS Space Services.
20 czerwca 2007 firma ogłosiła otworzenie „EADS Astrium Space Tourism Project”, mającego na celu wejście firmy na rynek turystyki kosmicznej i jej popularyzację. EADS Astrium pragnęła rozpocząć suborbitalne loty turystyczne od 2012 roku. Ich cena jednostkowa miała wynosić około 200 000 euro. Wskutek kryzysu światowego program został niedługo później zawieszony, jednak w styczniu 2011 ogłoszono przyznanie 10 milionów euro na prace projektowe i konstrukcyjne. 
Firma jest podzielona na trzy oddziały:
Jej ośrodki, biura i zakłady mieszczą się:

</doc>
<doc id="1145943" url="https://pl.wikipedia.org/wiki?curid=1145943" title="Astrium">
Astrium



</doc>
<doc id="1145945" url="https://pl.wikipedia.org/wiki?curid=1145945" title="ASTRIUM">
ASTRIUM



</doc>
<doc id="1145946" url="https://pl.wikipedia.org/wiki?curid=1145946" title="Kopalnia Węgla Kamiennego Żory">
Kopalnia Węgla Kamiennego Żory

Kopalnia Węgla Kamiennego "Żory", KWK Żory (dawniej KWK ZMP) – kopalnia węgla koksującego w Żorach (dzielnica Rój) w woj. śląskim, zlikwidowana w ramach restrukturyzacji kopalń. Kopalnia bez zakładu przerobczego, dwa poziomy wydobywcze 580 i 730.

</doc>
<doc id="1145948" url="https://pl.wikipedia.org/wiki?curid=1145948" title="Hanover (New Hampshire)">
Hanover (New Hampshire)

Hanover – miejscowość w stanie New Hampshire, siedziba Dartmouth College.

</doc>
<doc id="1145950" url="https://pl.wikipedia.org/wiki?curid=1145950" title="Przeprawa promowa">
Przeprawa promowa

Przeprawa promowa – sposób przemieszczania ludzi, samochodów, pociągów i ładunków za pomocą urządzeń pływających (promów) pomiędzy stałymi punktami załadunku i wyładunku.

</doc>
<doc id="1145951" url="https://pl.wikipedia.org/wiki?curid=1145951" title="Zentel">
Zentel



</doc>
<doc id="1145952" url="https://pl.wikipedia.org/wiki?curid=1145952" title="Dziobowal skryty">
Dziobowal skryty

Dziobowal skryty, wal Carlhubbsa ("Mesoplodon carlhubbsi") – gatunek ssaka morskiego z rodziny zyfiowatych (Ziphiidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1963 roku amerykański zoolog Joseph Curtis Moore nadając mu nazwę "Mesoplodon carlhubbsi". Holotyp pochodził z La Jolla (), w Kalifornii, w Stanach Zjednoczonych. Okazem typowym był dorosły samiec (numer katalogowy USNM 278031) na którego składał się szkielet, kość gnykowa (krtań), miednica i jedno oko zakonserwowane w alkoholu, płetwa grzbietowa oraz jeden czubek przywry; holotyp pochodził z kolekcji Carla Leavitta Hubbsa.
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Dziobowal skryty występuje w północnym Oceanie Spokojnym, gdzie większość obserwacji pochodzi z zachodniej Ameryki Północnej od 54°18’ do 32°42’ szerokości geograficznej północnej, notowany również na wybrzeżu Oceanu Spokojnego w Japonii od 41°42′ do 35° szerokości geograficznej północnej. Brak zapisów ze środkowego Oceanu Spokojnego, więc mogą istnieć oddzielne populacje zachodnie i wschodnie. Sugerowano, że zasięg jest związany z głębokim systemem prądów subarktycznych.
Morfologia.
Długość ciała 470–532 cm; niepotwierdzona masa ciała około 1000–1500 kg. Dorosłe samce tego gatunku mają białą plamę przed i dookoła otworów nosowych. Czubek górnej szczęki i żuchwy także są białe. Samce posiadają też duże, spłaszczone, podobne do ciosów zęby wystające z żuchwy. Zarówno samice jak i samce mają kolor ciemnoszary do czarnego. Samice są nieco jaśniejsze po bokach i białe po stronie brzusznej.
Ekologia.
Pożywienie.
Kałamarnice i ryby głębokowodne.
Siedlisko.
Zimne wody strefy umiarkowanej.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD ( „brak danych”).

</doc>
<doc id="1145957" url="https://pl.wikipedia.org/wiki?curid=1145957" title="Rajd Francji 2007">
Rajd Francji 2007

Rezultaty Rajdu Francji ("51ème Tour de Corse – Rallye de France"), 13 rundy Rajdowych Mistrzostw Świata w 2007 roku, który odbył się w dniach 12-14 października:
Klasyfikacja po 13 rundach.
Tabele przedstawiają tylko pięć pierwszych miejsc.

</doc>
<doc id="1145960" url="https://pl.wikipedia.org/wiki?curid=1145960" title="STS-131">
STS-131

STS 131 (ang. "Space Transportation System") – sto trzydziesta pierwsza misja programu lotów wahadłowców, rozpoczęta 5 kwietnia 2010 roku. Była to zarazem trzydziesta trzecia misja wahadłowca do Międzynarodowej Stacji Kosmicznej (ISS). Głównym celem lotu było dostarczenie na ISS modułu logistycznego MPLM "Leonardo", dla którego był to siódmy lot oraz LMC (Lightweight Multi-Purpose Equipment Support Structure Carrier).
Był to trzydziesty ósmy lot wahadłowca Discovery (OV-103), na zbudowanie którego zawarto kontrakt w 1979 roku. Pierwszy swój lot odbył 30 sierpnia 1984 jako STS-41-D.

</doc>
<doc id="1145965" url="https://pl.wikipedia.org/wiki?curid=1145965" title="AN-M50">
AN-M50

AN-M50 – amerykańska bomba zapalająca wagomiaru 4 funtów. Była stosowana podczas II wojny światowej przez lotnictwo US Navy i USAAF. Przenoszona w bombach kasetowych AN-M14, AN-M17 i M32.
Bomba AN-M50 miała sześciokątny korpus wykonany z magnezu wypełniony 0,28 kg termatu (mieszaniny termitu z siarką i azotanem baru).

</doc>
<doc id="1145966" url="https://pl.wikipedia.org/wiki?curid=1145966" title="STS-132">
STS-132

STS 132 (ang. "Space Transportation System") – trzydziesty drugi lot w kosmos promu Atlantis i sto trzydziesta druga misja programu lotów wahadłowców. Głównym celem misji był lot na Międzynarodową Stację Kosmiczną (ISS) i dostarczenie modułu MIM-1 Rasswiet oraz palety ICC-VLD ("Integrated Cargo Carrier-Vertical Light Deployable") z anteną SGANT ("Space to Ground Antenna") i innymi elementami wyposażenia dla stacji.
Załoga.
Załogę misji STS-132 stanowiło sześciu astronautów.
Plan lotu.
Promem wysłanym w tej misji w przestrzeń kosmiczną był Atlantis (OV-104) debiutujący w misji STS-51-J 3 października 1985 roku.
Misję zaplanowano na 12 dni.
Start odbył się 14 maja 2010 roku z przylądka Canaveral na Florydzie, z jedynego już dla promów kosmicznych czynnego stanowiska LC-39A.
W czasie misji, po połączeniu z ISS 16.05.2010, zaplanowano trzy spacery kosmiczne (EVA):
Odłączenie od ISS zaplanowano na 24.05.2010, a lądowanie w KSC na 26.05.2010.
Cel misji.
Głównym zadaniem misji było dowiezienie na ISS rosyjskiego modułu badawczego MIM 1 (ros. Малый исследовательский модуль, ang. MRM 1 – Mini-Research Module 1) o nazwie Rasswiet (ros. Рассвет, pol. „Świt”) wraz ze zintegrowanym Cargo Carrier-Vertical Light Deployable (ICC-VLD).
Moduł Świt przeznaczony jest do połączeń ze statkami załogowymi Sojuz. Zbudowany został z wykorzystaniem PGO (hermetycznego przedziału urządzeń) niezrealizowanego elementu rosyjskiej części ISS – modułu naukowo-energetycznego (NEM).
Posiada dwa węzły cumownicze SSWP G4000 – jednym został połączony na stałe z dolnym węzłem modułu Zaria, do drugiego cumują Sojuzy i Progressy. Na powierzchni zamontowano ładunki przeznaczone dla modułu MŁM Nauka – śluzę, radiator, a także zapasowy przegub EJ oraz przenośne stanowisko robocze dla manipulatora ERA o łącznej masie 1,72 tony. Wewnątrz znajdowało się 1,4 tony ładunku dla amerykańskiej części stacji.
Masa startowa modułu wynosiła 7,9 tony, z czego na właściwy moduł przypadało 4,78 tony. Długość – 6,59 metra, średnica maksymalna (startowa) – 4,96 metra, średnica modułu – 2,4 metra, objętość części hermetycznej – 18,1 m³, objętość swobodna – 14,5 m³, z czego 5,5 m³ dla transportu i składowania ładunku. Wewnątrz znajduje się jedno stanowisko robocze do przeprowadzania eksperymentów na powierzchni zewnętrznej modułu. 18 maja 2010 moduł Rasswiet został przyłączony do dolnego węzła modułu Zaria.
W ładowni Atlantisa oprócz MRM-1 na ISS poleciał również Integrated Cargo Carrier – Vertical Light Deployable (ICC-VLD), czyli platforma z zapasowymi elementami: sześć baterii dla elementu kratownicy P6, obsługujących ogniwo fotowoltaiczne 4B na tym elemencie, antena "Space to Ground Antenna" (SGANT) oraz inne elementy zapasowe.
Ciekawostki.
STS-132 był:
STS-132 miał być ostatnim lotem orbitalnym Atlantisa, jednak wahadłowiec poleciał jeszcze w misję STS-135.

</doc>
<doc id="1145967" url="https://pl.wikipedia.org/wiki?curid=1145967" title="Andre Myhrer">
Andre Myhrer



</doc>
<doc id="1145968" url="https://pl.wikipedia.org/wiki?curid=1145968" title="Żorski Park Przemysłowy">
Żorski Park Przemysłowy

Żorski Park Przemysłowy (ŻPP) zajmuje teren o powierzchni 8,6 ha i mieści się w północnej części miasta Żory, przy ulicy Bocznej 8. Park oddalony jest o ok. 1,7 km od centrum miasta i 1 km od trasy nr 81. ŻPP powstał na mocy porozumienia z dnia 29 listopada 2004 r. sygnowanego przez Górnośląską Agencję Przekształceń Przedsiębiorstw SA w Katowicach oraz Gminę Żory. Właścicielem i zarządzającym Parkiem jest Górnośląska Agencja Przekształceń Przedsiębiorstw S.A. 
Park tworzą hale produkcyjno-magazynowe wyposażone w niezbędną infrastrukturę, budynek biurowo-administracyjny, parkingi oraz place manewrowe zlokalizowane w bezpośrednim sąsiedztwie hal. Teren jest uzbrojony w sieć wodociągową, kanalizację sanitarną, kanalizację deszczową, sieć ciepłowniczą, sieć energetyczną oraz sieci teletechniczne.

</doc>
<doc id="1145970" url="https://pl.wikipedia.org/wiki?curid=1145970" title="Izabela Małysz">
Izabela Małysz



</doc>
<doc id="1145973" url="https://pl.wikipedia.org/wiki?curid=1145973" title="Port lotniczy Szark el-Owejnat">
Port lotniczy Szark el-Owejnat



</doc>
<doc id="1145974" url="https://pl.wikipedia.org/wiki?curid=1145974" title="Aura Noir">
Aura Noir

Aura Noir - norweska grupa muzyczna wykonująca black metal z wpływami thrash metalu, powstała w 1993 roku z inicjatywy Carl-Michaela "Aggressora" Eide oraz Ole "Apollyona" Jørgena Moe. Na twórczości grupy miały wpływ takie grupy, jak Slayer, Kreator oraz Sodom. W 1995 roku grupa wydała swój pierwszy studyjny album zatytułowany "Black Thrash Attack" z udziałem znanego z grupy Mayhem gitarzysty Rune "Blasphemera" Eriksena. Dwa lata później ukazał się drugi album grupy pt. "Deep Tracts of Hell".
W 2004 roku grupa podpisała kontrakt płytowy z wytwórnią Tyrant Syndicate Productions należącą do muzyków Teda "Nocturno Culto" Skjelluma oraz Gylve "Fenriza" Nagella znanych z grupy Darkthrone, działającą we współpracy z Peaceville Records. Tego samego roku grupa wydała swój trzeci album zatytułowany "The Merciless" z gościnnym udziałem wokalistów Rogera "Nattefrosta" Rasmussena i Gylve "Fenriza" Nagella.
26 marca 2005 roku Carl-Michael Eide wypadł z czwartego piętra budynku. W wyniku odniesionych obrażeń muzyk podlegał hospitalizacji przez kilka miesięcy. W 2006 roku powrócił do pracy jako muzyk.

</doc>
<doc id="1145975" url="https://pl.wikipedia.org/wiki?curid=1145975" title="Samson Kitur">
Samson Kitur

Samson Kitur (ur. 25 lutego 1966 w Moiben w Prowincji Rift Valley, zm. 25 kwietnia 2003 w Eldoret) – kenijski lekkoatleta specjalizujący się w biegu na 400 metrów.
Lekkoatletykę uprawiali z powodzeniem jego dwaj starsi bracia – David oraz Simon.
Rekordy życiowe.
Kitur, razem z kolegami z reprezentacji, jest także aktualnym rekordzistą kraju w sztafecie 4 x 400 metrów (2:59,63 1992)

</doc>
<doc id="1145976" url="https://pl.wikipedia.org/wiki?curid=1145976" title="Sok brzozowy">
Sok brzozowy



</doc>
<doc id="1145978" url="https://pl.wikipedia.org/wiki?curid=1145978" title="Port lotniczy Belfast-International">
Port lotniczy Belfast-International

Port lotniczy Belfast International (ang.: "Belfast International Airport", irl.: "Aerfort Idirnáisiúnta Bhéal Feirste", kod IATA: BFS, kod ICAO: EGAA) – główne międzynarodowe lotnisko obsługujące Belfast w Irlandii Północnej w Wielkiej Brytanii. Port lotniczy Belfast International jest oddalony 21 km na północny zachód od centrum miasta. Jest także znany jako Aldergrove, od nazwy wsi położonej tuż na zachód od portu. Port Belfast International współużytkuje swoje drogi startowe z bazą lotniczą Royal Air Force RAF Aldergrove. Port posiada dwie utwardzone drogi startowe o długościach 2780 i 1891 metrów i obsługuje m.in. ruch transatlantycki, w tym do Vancouveru na kanadyjskim wybrzeżu Pacyfiku. W 2006 obsłużył nieco ponad 5 mln pasażerów.
Drugim portem lotniczym Belfastu jest port lotniczy Belfast City George Best, położony w centrum miasta.
7 sierpnia 2007 irlandzka linia lotnicza Aer Lingus wybrała port lotniczy Belfast International jako swój trzeci węzeł, pierwszy poza granicami Republiki Irlandii.
Linie lotnicze i kierunki lotów.
Dwie piąte wszystkich lotów to ruch z/do Anglii, Szkocji lub Walii.

</doc>
<doc id="1145981" url="https://pl.wikipedia.org/wiki?curid=1145981" title="Europejska Organizacja Eksploatacji Satelitów Meteorologicznych">
Europejska Organizacja Eksploatacji Satelitów Meteorologicznych

Europejska Organizacja Eksploatacji Satelitów Meteorologicznych (EUMETSAT) – powołana w 1983 międzynarodowa organizacja odpowiedzialna za powołanie, utrzymanie i wykorzystanie europejskich satelitarnych systemów obserwacji meteorologicznych. Organizacja nie stanowi integralnej części Unii Europejskiej.
Do państw współpracujących z EUMETSAT należą: Bułgaria, Estonia, Islandia, Litwa, Serbia.
Od 5 lipca 2012 roku EUMETSAT jest członkiem Międzynarodowej Karty Przestrzeni Kosmicznej i Kataklizmów.
Prawa i składki członkowskie.
Pełnoprawni członkowie organizacji mają pełny, bezpłatny dostęp do obrazów, danych i innych informacji pozyskanych w wyniku działalności EUMETSAT-u. Kraje stowarzyszone płacą zredukowane opłaty za dane, ale mają do nich natychmiastowy i bezpłatny dostęp w wypadku zaistnienia klęsk żywiołowych. Pod tym samym warunkiem, kraje niebędące członkami EUMETSAT-u, a należące do WMO, mogą otrzymać potrzebne dane.
EUMETSAT udostępnia dane meteorologiczne wielu krajom na świecie, których dochód PKB per capita, według szacunków Banku Światowego, jest mniejszy od 3500 USD.
Państwa członkowskie i stowarzyszone są zobowiązane do wnoszenia opłat na statutową działalność organizacji. Składki te są proporcjonalne do produktu PKB danego kraju. Państwa stowarzyszone płacą połowę wysokości składki jaką płaciłyby będąc pełnoprawnymi członkami.
Opłata i siła głosu danego państwa może ulec zmianie, gdy zadeklaruje ono udział w dodatkowych, nie obowiązkowych działaniach podejmowanych przez EUMETSAT, np. misji Jason-2 (w której nie partycypują Austria i Polska).

</doc>
<doc id="1145982" url="https://pl.wikipedia.org/wiki?curid=1145982" title="EUMETSAT">
EUMETSAT



</doc>
<doc id="1145983" url="https://pl.wikipedia.org/wiki?curid=1145983" title="Undercover (album)">
Undercover (album)



</doc>
<doc id="1145985" url="https://pl.wikipedia.org/wiki?curid=1145985" title="Rzeka Deszczowa">
Rzeka Deszczowa



</doc>
<doc id="1145986" url="https://pl.wikipedia.org/wiki?curid=1145986" title="Jezioro Deszczowe">
Jezioro Deszczowe



</doc>
<doc id="1145987" url="https://pl.wikipedia.org/wiki?curid=1145987" title="Baltic Cup 1949">
Baltic Cup 1949

Baltic Cup 1949 – turniej towarzyski Baltic Cup 1949, odbył się w dniach 23 - 25 października 1949 roku na Litwie. Był to trzeci turniej piłkarski po aneksji krajów bałtyckich przez ZSRR. W turnieju tradycyjnie wzięły udział trzy zespoły:drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1949 został zespół Litwy.

</doc>
<doc id="1145990" url="https://pl.wikipedia.org/wiki?curid=1145990" title="Bąk (stacja kolejowa)">
Bąk (stacja kolejowa)

Bąk – stacja kolejowa w Bąku, w gminie Stara Kiszewa, w powiecie kościerskim, w województwie pomorskim. Posterunek zapowiadawczy jest czynny od poniedziałku do piątku od 7 do 15. Według rozkładu jazdy obowiązującego od 9 czerwca 2018r. w każdą sobotę i niedzielę i święta przewidziane są dwie pary pociągów relacji Bydgoszcz Gł. – Kościerzyna – Bydgoszcz Gł.
W roku 2017 stacja obsługiwała 0–9 pasażerów na dobę.
Położenie.
Stacja Bąk znajduje się w lasach, daleko od najbliższej miejscowości.
Historia.
Tło historyczne.
Pierwsza linia kolejowa przechodząca przez Bąk miała zostać zrealizowana w przez państwo pruskie. Decyzja o wytyczeniu w tym miejscu linii kolejowej z Gdańska do Czerska powstała w połowie 1911. W tym czasie zdążono wykonać część prac ziemnych w pobliżu Karsina i zbudować prowizoryczną linię kolejową. W 1914 z powodu wybuchu wojny prac nie dokończono.
W 1918 Polska odzyskała niepodległość. Ze względu na potrzebę dostarczania węgla do portu w Gdyni powstał projekt Magistrali Węglowej, który omijałby Gdańsk, będący Wolnym Miastem. Nowa magistrala miała przebieg jak najbardziej zbliżony do prostego jednakże tak, by oczywiście ominąć terytorium Gdańska. Trasa ze względu na skromne fundusze miała być jednotorowa, co wymuszało budowę mijanek w równych odstępach niezależnie od sieci osadniczej. Z tego powodu powstawały stacje daleko od miejscowości.
1925-1945.
Rozpoczęcie budowy przedłużenia do Bąka linii Laskowice Pomorskiej – Czersk nastąpiło w lipcu 1925 roku. Linia ta w zasadzie wymagała tylko budowy obiektów inżynieryjnych oraz położenia nawierzchni, co skutkowało szybkim zakończeniem budowy i możliwością rozpoczęcia eksploatacji odcinka magistrali węglowej z Bąka do Kościerzyny. Trudności terenowe oraz problemy finansowe spowodowały przerwanie budowy pod koniec roku. Prace zostały wznowione w kwietniu. 1 listopada 1926 torowisko z Czerska do Kościerzyny było przejezdne. Prace wykończeniowe trwały jednak do września 1928. W ramach nich powstały dworce w Karsinie, Bąku i Olpuchu (obecnie Olpuch Wdzydze) wraz z domami mieszkalnymi dla załogi. Dworzec w Bąku był jednak lustrzanym odbiciem obu dworców. Dodatkowym szczegółem architektonicznym była nastawnia, która została dostawiona do najwyższej z brył budynku.
Po 1945.
Do 1954 zarówno wieś Bąk i stacja kolejowa Bąk należały do powiatu chojnickiego w woj. bydgoskim. Jesienią 1954 stację kolejwą Bąk włączono do powiatu kościerskiego w woj. gdańskim, gdzie weszła w skład nowo utworzonej gromady Konarzyny.
Linie kolejowe.
Bąk jest węzłem kolejowym. Do linii nr 201 Nowa Wieś Wielka – Gdynia Port dołącza tu linia kolejowa nr 215 – Laskowice Pomorskie – Bąk. Obie linie są normalnotorowe, niezelektryfikowane, jednotorowe. Z Bąka odchodziła również bocznica do lotniska Borsk, lecz obecnie tory zostały rozebrane.
Pociągi.
Pociągi towarowe.
Trasa przez Bąk od czasu elektryfikacji linii Warszawa – Gdańsk przez Tczew jest trasą alternatywną. Wzmożony ruch pociągów towarowych jest prowadzony tylko podczas zakłóceń w ruchu pociągów na tejże linii.
Infrastruktura.
Budynek dworca.
Dworzec w Bąku mimo iż powstał w ramach budowy magistrali węglowej nie ma typowej architektury, zwanej „Bydgoszcz-Gdynia”. Powodem budowy znacznie skromniejszego dworca było jego oddalenie od miejscowości, a przez to mniejsze potrzeby. Dworzec w Bąku był podobny do dworców w sąsiednich stacjach Olpuchu Wdzydze i Karsinie.

</doc>
<doc id="1145994" url="https://pl.wikipedia.org/wiki?curid=1145994" title="Port lotniczy Belfast">
Port lotniczy Belfast

Odniesienie port lotniczy Belfast może dotyczyć jednego z dwu lotnisk komunikacyjnych obsługujących Belfast:

</doc>
<doc id="1145996" url="https://pl.wikipedia.org/wiki?curid=1145996" title="Podleś (przystanek kolejowy)">
Podleś (przystanek kolejowy)

Podleś – przystanek osobowy w Nowym Podlesiu, w województwie pomorskim, w Polsce. Kursowały tu pociągi relacji Wierzchucin – Kościerzyna - Wierzchucin, oraz Czersk - Kościerzyna - Czersk. W wakacje 2016 roku przejeżdżał bez zatrzymania pociąg TLK Gemini (53260/1 oraz 35260/1) w relacji Hel - Rzeszów Gł. - Hel. Według rozkładu jazdy obowiązującego od 9 czerwca 2018r. w każdą sobotę i niedzielę i święta przewidziane są dwie pary pociągów relacji Bydgoszcz Gł. - Kościerzyna - Bydgoszcz Gł..

</doc>
<doc id="1145997" url="https://pl.wikipedia.org/wiki?curid=1145997" title="Sochaczewska Kolej Muzealna">
Sochaczewska Kolej Muzealna

Sochaczewska Kolej Muzealna (funkcjonująca dawniej pod nazwami "Sochaczewska Kolej Dojazdowa" i "Powiatowa Kolej Sochaczewska") – wąskotorowa kolej turystyczna o prześwicie 750 mm.
Linia.
Tory kolei Sochaczewskiej o łącznej długości około 33 km łączyły Sochaczew z Piaskami Królewskimi i Wyszogrodem. Na trasie funkcjonowało 16 stacji i przystanków. Główną stację stanowił Sochaczew Wąskotorowy (obecnie Sochaczew Muzeum). Stacja Piaski Królewskie stanowiła punkt przeładunkowy dla drewna transportowanego kolejkami leśnymi z Puszczy Kampinoskiej. Stacja Wyszogród położona na końcu odgałęzienia linii z Tułowic została zlokalizowana na lewym brzegu Wisły, po przeciwnej stronie niż miasto.
Linia przebiegała następująco: Sochaczew Muzeum – Sochaczew Miasto – Sochaczew Chodaków – Zwierzyniec koło Sochaczewa – Plecewice – Wólka Smolana – Brochów – Janówek – Tułowice Sochaczewskie – Wilcze Tułowskie – Kromnów – Gorzewnica – Piaski Królewskie. Na stacji Tułowice Sochaczewskie odgałęziała się mająca około 10 km długości linia Przęsławice – Wyszogród.
Historia.
Sochaczewską Kolej Dojazdową rozpoczęto budować w 1921 r., 18 września 1922 rozpoczęto przewozy pasażerskie na odcinku Sochaczew – Tułowice, w 1923 r. przedłużono linię do Piasków Królewskich, a w 1924 r. wybudowano odgałęzienie do Wyszogrodu.
Kolej zaprzestała regularnych przewozów 30 listopada 1984 roku (ostatni pociąg odjechał z Sochaczewa o 15:35), w 1986 r. zorganizowano na stacji Sochaczew muzeum kolei wąskotorowej. 
Stan obecny.
W chwili obecnej na Sochaczewskiej Kolei Muzealnej kursują wyłącznie pociągi turystyczne na odcinku Sochaczew – Wilcze Tułowskie. Odgałęzienie linii do Wyszogrodu i dalszy ciąg głównej linii do stacji Piaski Królewskie są nieprzejezdne.
Pociąg odjeżdża ze stacji Sochaczew Muzeum w godzinach porannych, zatrzymując się na przystankach Sochaczew-Miasto, Sochaczew-Chodaków, Brochów-Kolonia, Tułowice i dojeżdża do stacji Wilcze Tułowskie. Tam pod opieką przewodnika PTTK odbywa się godzinna wycieczka po Kampinoskim Parku Narodowym. Następnie pociąg wraca do Tułowic, gdzie na terenie Osady Puszczańskiej PTTK zorganizowane jest ognisko. Po ognisku następuje powrót do Sochaczewa. Skład zestawiony jest z zabytkowych wagonów i prowadzony jest parowozem Px29 lub spalinowozem Lxd2, albo wagonami motorowymi MBd1.
Lokalizacja.
ul. Towarowa 7, 96-500 Sochaczew
Muzeum znajduje się ok. 200 metrów od stacji PKP Sochaczew.

</doc>
<doc id="1145998" url="https://pl.wikipedia.org/wiki?curid=1145998" title="Powiatowa Kolej Sochaczewska">
Powiatowa Kolej Sochaczewska



</doc>
<doc id="1145999" url="https://pl.wikipedia.org/wiki?curid=1145999" title="Sochaczewska Kolej Dojazdowa">
Sochaczewska Kolej Dojazdowa



</doc>
<doc id="1146000" url="https://pl.wikipedia.org/wiki?curid=1146000" title="Rajd Japonii 2007">
Rajd Japonii 2007

Rezultaty Rajdu Japonii ("4th Rally Japan"), 14 rundy Rajdowych Mistrzostw Świata w 2007 roku, który odbył się w dniach 26-28 października:
Klasyfikacja po 14 rundach.
Tabele przedstawiają tylko pięć pierwszych miejsc.

</doc>
<doc id="1146001" url="https://pl.wikipedia.org/wiki?curid=1146001" title="Osaka Monorail">
Osaka Monorail

Uwagi.
 – kolej jednoszynowa typu siodłowego, funkcjonująca w północno-wschodniej części aglomeracji Osaki, na fragmencie obwodnicy autostradowej.
Osaka Monorail jest koleją „trzeciego sektora”, której udziałowcami są m.in. prefektura Osaka, gminy, które kolej obsługuje, banki, koleje prywatne regionu Kansai, producenci taboru kolejowego.
Sieć.
Sieć składa się z dwóch powiązanych ze sobą dwutorowych linii (w układzie „T”) o łącznej długości 27,0 km (2007). 
Stacje wyposażone są w małe hale peronowe. Na krawędziach peronów zamontowane są niskie ścianki bezpieczeństwa, przerwane na wysokości drzwi wagonów. Perony dostępne są z westybulu umieszczonego na poziomie niższym.
W 2005 r. kolej przewoziła dziennie 87 tys. osób.
Kwestie techniczne.
Pociągi złożone są z czterech wagonów, każdy pociąg ma 494 miejsca. Wagony mają szerokość 2,9 m i długość 14,8 m. Linia jest w stanie przewieźć w każdym kierunku 3952 osoby na godz.
Pudła wagonów opierają się na dwuosiowych wózkach, mających koła główne ogumione, wypełnione azotem. Koła te poruszają się po górnej powierzchni szyny. Każdy wózek ma ponadto dwie pary kół sterujących, poruszających się po górnej części powierzchni bocznej szyny oraz parę kół stabilizujących, poruszających się po dolnej części powierzchni bocznej szyny (każdy wózek ma zatem siedem kół). W płytkich bruzdach po bokach szyny umieszczone są sztywne przewodniki prądu (doprowadzający i powrotny), po których ślizgają się odbieraki przymocowane do konstrukcji wózków. Pociągi zasilane są prądem =1500 V.
Maksymalne nachylenie trasy - 6%. Szyna jest zazwyczaj trójprzęsłową belką ciągłą, zbudowaną z kablobetonu. Rozjazdy zbudowane są z łamanych odcinków szyny, przesuwających się na wózkach.
Eksploatacja.
Pociągi linii głównej kursują co 10 minut (w szczycie porannym co 7–8 minut). Na linii Saito – co 20 min. w ciągu dnia, poza tym co 10 minut. W szczycie pociągi kursują między Senri-chūō i 彩都西 Saito-nishi, przez resztę dnia - tylko wahadłowo bez wjeżdżania na linię główną.
Pociągi eksploatowane są w trybie ATC, obsada pociągu składa się tylko z maszynisty. Prędkość maksymalna pociągu wynosi 75 km/h, średnia (tzw. komunikacyjna) – 35 km/h.
Ceny biletów zależą od odległości i wynoszą od 200円 do 540円.
Rys historyczny.
Linię główną zbudowano w odpowiedzi na rosnącą liczbę podróży między peryferiami aglomeracji Osaki. W 1990 r. uruchomiono odcinek Senri-chūō - Minami-Ibaraki, w 1994 odcinek Senri-chūō - 柴原 Shibahara, a w 1997 ukończono pozostałą część linii. Pierwszy odcinek linii Saito (Banpaku-Kinen-Kōen - 阪大病院前 Handai-Byōin-mae) otwarto w 1998. Ich budowa kosztowała średnio 5,44 mld jenów na kilometr. Przedłużenie linii Saito do Saito-nishi otwarto w 2007 r., a dalszy odcinek znajduje się w budowie.
Kolej Osaka Monorail jest jedną z siedemnastu kolei jednoszynowych, które kiedykolwiek funkcjonowały w Japonii. Była chronologicznie czwartą wśród kolei mających znaczenie w transporcie miejskim, a jednocześnie jest jedną z siedmiu jednoszynowych SKM aktualnie eksploatowanych w tym kraju.

</doc>
<doc id="1146002" url="https://pl.wikipedia.org/wiki?curid=1146002" title="Daniel D. Tompkins">
Daniel D. Tompkins



</doc>
<doc id="1146003" url="https://pl.wikipedia.org/wiki?curid=1146003" title="AN-M54">
AN-M54

AN-M54 – amerykańska bomba zapalająca wagomiaru 4 funtów. Była stosowana podczas II wojny światowej przez lotnictwo US Navy i USAAF. Przenoszona w bombach kasetowych.
Bomba AN-M54 składała się z dwóch części wykonanych z blachy stalowej. Jedna z nich była cylindryczna i mieściła 0,77 kg termatu (mieszaniny termitu z siarką i azotanem baru), druga miała kształt graniastosłupa i pełniła funkcję statecznika.

</doc>
<doc id="1146004" url="https://pl.wikipedia.org/wiki?curid=1146004" title="Adam Politzer">
Adam Politzer

Adam Politzer (ur. 1 października 1835 w Alberti na Węgrzech, zm. 10 sierpnia 1920 w Wiedniu) – lekarz, pionier otologii.
Życiorys.
Medycynę studiował na Uniwersytecie Wiedeńskim. Dyplom lekarza medycyny uzyskał w 1859 roku i rozpoczął pracę w laboratorium Carla Ludwiga. W 1861 roku opublikował metodę przedmuchiwania trąbki Eustachiusza, która obecnie nosi nazwę próby Politzera. W 1863 założył w Wiedniu wraz z Josefem Gruberem pierwszą na świecie klinikę otologiczną (klinikę leczenia chorób uszu) ("Wiener Ohrenklinik"). Tytuł profesora uzyskał w 1870 roku. W 1878 roku napisał pierwszy podręcznik otologii "Lehrbuch der Ohrenheilkunde". Wraz z Antonem von Tröltschem i Hermannem Schwartzem założył pierwsze czasopismo poświęcone problematyce otologicznej, "Archiv für Ohrenheilkunde". W 1893 roku Politzer opisał otosklerozę jako samodzielną jednostkę chorobową. Zajmował się także otopatologią (patomorfologią ucha) i prowadził badania nad patologią perlaka, zapalenia błędnika i głuchoty. W kręgu jego zainteresowań pozostawały także usznopochodne powikłania wewnątrzczaszkowe, które w erze przedantybiotykowej występowały szczególnie często. Politzer wydał także atlas chorób ucha. Pozostawił po sobie liczne preparaty ucha i kości skroniowej, które obecnie są własnością Muzeum Anatomii i Patologii w Wiedniu. Politzer jest autorem wielu publikacji z zakresu otologii, które miały później duży wpływ na dalszy rozwój tej dziedziny otorynolaryngologii.

</doc>
<doc id="1146005" url="https://pl.wikipedia.org/wiki?curid=1146005" title="Autostrada A12 (Włochy)">
Autostrada A12 (Włochy)

Autostrada A12 (Autostrada Lazurowa) (wł. "Autostrada Azzurra") – autostrada we Włoszech biegnąca wzdłuż wybrzeża Morza Tyreńskiego i Morza Liguryjskiego. Stanowiąca fragment trasy E80 autostrada łączy Rzym z Genuą. Arteria jest dwuodcinkowa. Pierwszy etap łączy Rzym z Civitavecchią. Drugi etap zaczyna się ok. 40 kilometrów na południe od Livorno. Lukę między tymi odcinkami wypełnia Strada Statale 1 stanowiąca fragment Via Aurelii. W związku ze swoim położeniem autostrada jest trasą ciekawą dla turystów. Przebiega w pobliżu zabytkowych miast takich jak Civitavecchia, Piza, Rapallo. Na liguryjskim odcinku zbudowano szereg tuneli, które wraz z zapierającymi dech widokami na morze stanowią o atrakcyjności autostrady. Przejazd trasą jest płatny. Operatorami autostrady są spółki Autostrade per l’Italia, SALT oraz SAT.

</doc>
<doc id="1146006" url="https://pl.wikipedia.org/wiki?curid=1146006" title="Powiat Deutschlandsberg">
Powiat Deutschlandsberg

Powiat Deutschlandsberg (niem. "Bezirk Deutschlandsberg ") – powiat w Austrii, w kraju związkowym Styria, przy granicy ze Słowenią. Siedziba powiatu znajduje się w mieście Deutschlandsberg.
Geografia.
Powiat Deutschlandsberg graniczy z następującymi powiatami: na północnym wschodzie z powiatem Graz-Umgebung, na wschodzie z powiatem Leibnitz, na zachodzie z powiayem Wolfsberg (w kraju związkowym Karyntia), na północy z powiatem Voitsberg. Na zachodzie przebiega granica państwa ze Słowenią.
Największymi rzekami powiatu są Sulm i Stainzbach. Powiat leży w Lavanttaler Alpen, których stoki biegną coraz niżej na wschód.
Podział administracyjny.
Powiat podzielony jest na 15 gmin, w tym jedną gminę miejską "(Stadt)", dziesięć gmin targowych "(Marktgemeinde)" oraz cztery gminy wiejskie "(Gemeinde)".
Transport.
Przez powiat przebiegają drogi krajowe B69 ("Südsteirische Grenz Straße"), B74 ("Sulmtal Straße") i B76 ("Radlpass Straße"), na północy (w okolicy Gundersdorfu) biegnie autostrada A2.
Jedyną linią kolejową w powiecie jest linia Graz-Wies, od niej w Wohlsdorfie odchodzi obecnie nieczynna linia do Stainz.
Na granicy państwowej umiejscowiono cztery drogowe przejścia graniczne.

</doc>
<doc id="1146008" url="https://pl.wikipedia.org/wiki?curid=1146008" title="SPV E650">
SPV E650

SPV E650 / HTC S710 – smartfon posiadający platformę Windows Mobile, na polskim rynku dostępny w sieci Orange. E650 występuje pod inna nazwą HTC S710, został wprowadzony na rynek w styczniu 2007. Telefon posiada aparat cyfrowy 2 Mpx, ma wbudowaną klawiaturę QWERTY, posiadającą wszystkie klawisze. Można wgrywać różne programy typu Tlen, Gadu-Gadu i inne.
Posiada Windows Mobile w wersji 6.0 Standard. Nazwa kodowa tego telefonu to HTC Vox.
Główne cechy:

</doc>
<doc id="1146011" url="https://pl.wikipedia.org/wiki?curid=1146011" title="Henry Lee III">
Henry Lee III

Henry Lee III, zwany „Light Horse Harry” (ur. 29 stycznia 1756, zm. 25 marca 1818) – oficer kawalerii Armii Kontynentalnej w czasie amerykańskiej wojny o niepodległość, później gubernator stanu Wirginia i kongresmen. Jego synem był Robert Edward Lee, generał armii Skonfederowanych Stanów Ameryki.
Wczesne lata.
Przyszedł na świat w Dumfries w kolonii Wirginia (obecnie stan Wirginia). Henry był synem generała majora Henry’ego Lee II (1730–1787) z „Leesylvanii” i Lucy Grymes (1734–1792), zwanej „Pięknością z Lawland”. Jego ojciec był kuzynem szóstego prezydenta Kongresu Kontynentalnego, Richarda Henry’ego Lee. Przez swoją prababkę był również spokrewniony z Tomaszem Jeffersonem. Początkowo poszedł śladami karier swojego ojca i dziadka w armii brytyjskiej i ukończył w 1773 College w New Jersey (obecnie Uniwersytet Princeton), ale wkrótce po wybuchu wojny o niepodległość Stanów Zjednoczonych przyłączył się do wojsk zbuntowanych kolonistów.
Kariera wojskowa.
Wojna o niepodległość.
W 1776 został awansowany do stopnia kapitana w oddziale dragonów z Wirginii, którzy wchodzili w skład formacji Pierwszych Lekkich Dragonów Kontynentalnych (ang. "1st Continental Light Dragoons"). W 1778 został mianowany majorem i został dowódcą małego nieregularnego korpusu. Walki, w których uczestniczył z tą jednostką, przyniosły mu sławę znakomitego dowódcy.
Służba w najbardziej wysuniętych placówkach Armii Kontynentalnej sprawiła, że nadano mu przydomek „Light Horse Harry”. Wsławił się 19 sierpnia 1779 roku bohaterstwem w bitwie o Paulus Hook w ówczesnej prowincji New Jersey. Za swój czyn otrzymał od Kongresu Kontynentalnego złoty medal, wyróżnienie, które nie było przyznane żadnemu innemu oficerowi poniżej stopnia generała w czasie całej wojny.
Został awansowany do stopnia podpułkownika (ang. "Lieutenant Colonel") i otrzymał dowództwo nad korpusem dragonów (Legion Lee) oraz został skierowany na południowy front wojny. Jego oddział był częścią wojsk dowodzonych przez generała Nathaneala Greene. Wraz ze swoim oddziałem Lee wykazał się znakomitą postawą w bitwach pod Guilford Court House, Camden i Eutaw Springs.
Na początku maja 1781 roku Greene odkomenderował go do prowadzenia samodzielnych działań. Wraz z partyzantami Francisa Mariona po zdobyciu fortu Watson otoczył fort Motte. Po jego kapitulacji zdobył fort Granby, a następnie wyruszył do Georgii, aby wesprzeć wojska oblegające Augustę. Po jej zdobyciu dołączył 8 czerwca do oddziałów oblegających fort Ninety Six i objął dowództwo lewego skrzydła. Prace inżynieryjne w czasie tego oblężenia prowadził Tadeusz Kościuszko.
Light Horse Harry był obecny w 1781 roku w czasie kapitulacji Cornwallisa pod Yorktown, jednak wkrótce potem, ze względu na stan zdrowia, opuścił armię.
W służbie Stanów Zjednoczonych.
W 1785 w dowód przyjaźni podarował Jerzemu Waszyngtonowi 12 sadzonek kasztanowca. Waszyngton dał później dwa z nich swojemu przyjacielowi, generałowi Robertowi Brownowi; pozostałe dziesięć zasadził w swojej posiadłości w Mount Vernon. Brown zasadził swoje drzewka koło swojego domu w Bath w Pensylwanii, niedaleko gminy East Allen (ang. "East Allen Township"). Jedyne ocalałe drzewko przetrwało 136 lat, aż w 1921 roku zostało zniszczone przez błyskawicę. W 1928 roku, 876 jego ziaren zostało wysłanych do 48 ówczesnych uniwersytetów stanowych oraz do wielu krajów. W ten sposób kasztanowiec "Brown’s Horse" stał się amerykańskim drzewkiem przyjaźni.
Od 1786 do 1788 Lee był delegatem na Kongres Kontynentalny, a pod koniec swojej kadencji na konwencji w Wirginii opowiedział się za przyjęciem Konstytucji Stanów Zjednoczonych. Od 1789 do 1791 był członkiem Zgromadzenia Generalnego Wirginii, a od 1791 do 1794 gubernatorem tego stanu.
W czasie tzw. Buntu Whiskey w 1794 był obok Hamiltona i prezydenta Waszyngtona jednym z dowódców sił federalnych, które przybyły do zbuntowanej Pensylwanii w celu stłumienia rebelii.
W czasie, gdy był gubernatorem, jedno z nowych hrabstw stanu Wirginia od jego nazwiska zostało nazwane hrabstwem Lee.
Od 1798 do 1800 roku służył w Armii Stanów Zjednoczonych w stopniu generała majora. Od 1799 do 1801 był członkiem Izby Reprezentantów Kongresu. Napisał słynne zdanie, którego użył John Marshall w przemówieniu do Kongresu w związku ze śmiercią Jerzego Waszyngtona – „first in war, first in peace, and first in the hearts of his countrymen” ("pierwszy w walce, pierwszy w czasie pokoju, najważniejszy w sercach swoich rodaków").
Małżeństwa i rodzina.
Pomiędzy 8 a 13 kwietnia 1782 roku poślubił, na plantacji Stratford Hall, swoją daleką kuzynkę Matyldę Ludwell Lee (1766–1790). Z tego małżeństwa urodziło się troje dzieci. Po śmierci Matyldy, 13 czerwca 1793 Henry Lee poślubił, na plantacji Shirley, młodszą o 17 lat Anne Hill Carter, z którą miał sześcioro dzieci. Piątym z tych dzieci był syn, Robert Edward Lee, późniejszy generał Armii Skonfederowanych Stanów Ameryki.
Anna pochodziła z rodziny, której pochodzenie niektórzy z badaczy wywodzą od Roberta II Stewarta, króla Szkocji.
Ryzykowne inwestycje, jakie prowadził Henry Lee, podobnie jak wielu innych Ojców Założycieli, doprowadziły jego rodzinę do trudnej sytuacji finansowej. Szczególnie spółki z Aaronem Burrem i Robertem Morrisem okazały się nietrafione. W 1810 roku w obliczu żądań swoich wierzycieli oraz aby wyjść z więzienia dla dłużników, Lee zdecydował się na sprzedaż całego majątku.
Śmierć.
27 lipca 1812 roku w Baltimore, pomagając przeciwnikowi administracji Jeffersona, Alexandrowi Contee Hansonowi, napadniętemu przez tłum zwolenników partii Demokratycznych Republikanów, Henry Lee został dotkliwie pobity. W trakcie wycofywania się, wraz około dwudziestoma innymi federalistami wzięli zakładnika i schronili się w biurach w budynku na Charles Street. Dzięki negocjacjom prowadzonym m.in. przez generała brygady Johna Strickera oraz przedstawicieli władz Baltimore, Lee i jego towarzysze poddali się następnego dnia. Postanowiono o przewiezieniu ich do więzienia hrabstwa. Na drodze konwoju stanął jednak tłum prowadzony przez robotnika, George Woolslagera, który bił uwięzionych federalistów przez ponad 3 godziny. Jeden z pobitych, James Maccubin Lingan, zmarł.
Lee odniósł rozległe obrażenia wewnętrzne, miał także rany na głowie i twarzy. Odniesione obrażenia były także przyczyną problemów z mówieniem. Próbował leczyć się w Indiach Zachodnich, dokąd wyjechał.
Zmarł 25 marca 1818 w letniej posiadłości „Dungeness”, położonej na wyspie Cumberland w Georgii, należącej do córki Nathanaela Greene. Henry Lee został pochowany z pełnymi honorami wojskowymi oddanymi przez amerykańską flotę, stacjonującą w pobliżu ST. Mary’s. Jego szczątki spoczywały na rodzinnym cmentarzu przy posiadłości Greeneów aż do 1913, kiedy to zostały zabrane do rodzinnego grobowca znajdującego się w Kaplicy Lee, w kampusie Uniwersytetu Waszyngtona i Lee w Lexington w Wirginii.
Brat Henry’ego Lee był kongresmenem z Wirginii przez dwie kadencje.

</doc>
<doc id="1146016" url="https://pl.wikipedia.org/wiki?curid=1146016" title="Port lotniczy Lagos">
Port lotniczy Lagos

Port lotniczy Lagos – międzynarodowy port lotniczy położony w Ikeja, w pobliżu Lagos. Jest największym portem lotniczym w Nigerii.

</doc>
<doc id="1146017" url="https://pl.wikipedia.org/wiki?curid=1146017" title="Baltic Cup 1970">
Baltic Cup 1970

Baltic Cup 1970 – turniej towarzyski Baltic Cup 1949, odbył się w dniach 24 - 26 lipca 1970 roku na Litwie. Był to czternasty turniej piłkarski po aneksji krajów bałtyckich przez ZSRR. W turnieju tradycyjnie wzięły udział trzy zespoły:drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1970 został zespół Litwy B.

</doc>
<doc id="1146018" url="https://pl.wikipedia.org/wiki?curid=1146018" title="Droga krajowa B492 (Niemcy)">
Droga krajowa B492 (Niemcy)

Droga krajowa 492 () – niemiecka droga krajowa przebiegająca na osi północ-południe i jej pierwsza część jest połączeniem drogi B28 w Blaubeuren z Ehingen (Donau), a druga przedłużeniem drogi B19 od skrzyżowania z A7 do Hermaringen w Dolnej Saksonii.
Droga, jest oznakowana jako B492 od początku lat 70. XX w. (część 1.). Przebieg części 2. wyznaczono w latach 80. XX w. po ukończeniu prac nad A7.
Planowane jest przedłużenie części drugiej do drogi B16 w Gundelfingen an der Donau.

</doc>
<doc id="1146019" url="https://pl.wikipedia.org/wiki?curid=1146019" title="Ton prosty">
Ton prosty



</doc>
<doc id="1146028" url="https://pl.wikipedia.org/wiki?curid=1146028" title="AN-M78">
AN-M78

AN-M78 – amerykańska bomba chemiczna wagomiaru 500 funtów z okresu II wojny światowej. Na uzbrojeniu lotnictwa US Navy i USAAC.
AN-M78 miała pomalowany na szaro korpus wypełniony BŚT. Wzdłuż osi korpusu przebiegał kanał mieszczący niewielki ładunek wybuchowy, który rozrywał korpus bomby po upadku. Bomba była wyposażona w zapalnik głowicowy i tylny. Jako BST zastosowano fosgen (amerykańskie oznaczenie wojskowe CG).

</doc>
<doc id="1146033" url="https://pl.wikipedia.org/wiki?curid=1146033" title="Mikołaj Sepieński">
Mikołaj Sepieński

Mikołaj Sepieński (Sapieński) z Sepna herbu Nowina (? - zm. ok. 1432) – dziedzic Sokołowa, sekretarz wielkiego księcia Witolda (1413-1424), sędzia ziemski poznański (1426-1430). Był członkiem poselstwa w grudniu 1415 na sobór w Konstancji w imieniu nawróconych na chrześcijaństwo Żmudzinów ze skargą na doznane od Krzyżaków krzywdy.

</doc>
<doc id="1146037" url="https://pl.wikipedia.org/wiki?curid=1146037" title="Locha">
Locha



</doc>
<doc id="1146039" url="https://pl.wikipedia.org/wiki?curid=1146039" title="Virgin Express">
Virgin Express

Virgin Express – nieistniejąca belgijska linia lotnicza z siedzibą w Zaventem. Obsługiwała połączenia głównie do krajów Europy Południowej. Głównym hubem był Port lotniczy Bruksela. W 2006 roku lina połączyła się z SN Brussels Airlines
Flota.
Flota linii Virgin Express w chwili połączenia z SN Brussels Airlines
Po połączeniu z SN Brussels Airlines cała flota Virgin Express stała się własnością Brussels Airlines.

</doc>
<doc id="1146044" url="https://pl.wikipedia.org/wiki?curid=1146044" title="Droga krajowa B491 (Niemcy)">
Droga krajowa B491 (Niemcy)

Droga krajowa 491 () – niemiecka droga krajowa przebiegająca na osi północ-południe i jest połączeniem drogi B14 koło Emmingen-Liptingen z autostradą A81 na węźle Engen i dalej jako droga B31 w Badenii-Wirtembergii.
Droga, jest oznakowana jako B491 od początku lat 70. XX w.
Pierwsza droga na trasie Tuttlingen - Engen powstała w 1752 roku.

</doc>
<doc id="1146045" url="https://pl.wikipedia.org/wiki?curid=1146045" title="AN-M76">
AN-M76

AN-M76 – amerykańska bomba zapalająca wagomiaru 500 funtów z okresu II wojny światowej. Na uzbrojeniu lotnictwa US Navy i USAAC.
AN-M76 miała pomalowany na szaro korpus wypełniony białym fosforem. Wzdłuż osi korpusu przebiegał kanał mieszczący niewielki ładunek wybuchowy, który rozrywał korpus bomby po upadku. Bomba była wyposażona w zapalnik głowicowy i tylny.

</doc>
<doc id="1146046" url="https://pl.wikipedia.org/wiki?curid=1146046" title="Abu Dżirab">
Abu Dżirab



</doc>
<doc id="1146050" url="https://pl.wikipedia.org/wiki?curid=1146050" title="Stephane Antiga">
Stephane Antiga



</doc>
<doc id="1146053" url="https://pl.wikipedia.org/wiki?curid=1146053" title="Powiat Leibnitz">
Powiat Leibnitz

Powiat Leibnitz (niem. "Bezirk Leibnitz") – powiat w Austrii, w kraju związkowym Styria, przy granicy ze Słowenią. Siedziba powiatu znajduje się w mieście Leibnitz.
Geografia.
Powiat Leibnitz graniczy z następującymi powiatami: na północnym zachodzie z powiatem Graz-Umgebung, na zachodzie z powiatem Deutschlandsberg.
Największymi rzekami powiatu są Mura i Sulm.
Powiat leży w Lavanttaler Alpen.
Podział administracyjny.
Powiat podzielony jest na 29 gmin, w tym jedną gminę miejską "(Stadt)", 16 gmin targowych "(Marktgemeinde)" oraz dwanaście gmin wiejskich "(Gemeinde)".
Transport.
Przez powiat przebiega autostrada A9 i drogi krajowe B67 ("Grazer Straße") i B69 ("Südsteirische Grenz Straße"), B73 ("Kirchbacher Straße") i B74 ("Sulmtal Straße").
Jedyną linią kolejową w powiecie jest Południowa Kolej Austriacka "(Südbahn)" łącząca Wiedeń z Grazem i dalej Maribor w Słowenii.
Na granicy państwowej umiejscowiono dziewięć drogowych przejść granicznych i jedno kolejowe.

</doc>
<doc id="1146054" url="https://pl.wikipedia.org/wiki?curid=1146054" title="Steel Wheels">
Steel Wheels

Steel Wheels – album grupy The Rolling Stones. Ostatni album z udziałem Billa Wymana.
Listy przebojów.
Album
Single 

</doc>
<doc id="1146059" url="https://pl.wikipedia.org/wiki?curid=1146059" title="Produkcja potencjalna">
Produkcja potencjalna

Produkcja potencjalna to określenie wielkości produkcji, którą mogłaby wytworzyć gospodarka, gdyby wszystkie czynniki wytwórcze były optymalnie wykorzystane. Ta nieobserwowalna zmienna reprezentuje pożądany lub docelowy poziom jaki powinna osiągnąć produkcja rzeczywista. Niekiedy definiuje się produkcję potencjalną jako produkcję skorygowaną o wahania cykliczne.
Produkcja potencjalna jest niezwykle istotnym czynnikiem kształtującym decyzje organów odpowiedzialnych za politykę gospodarczą. Jej błędny pomiar powoduje błędne postrzeganie warunków cyklicznych (szoki kosztowe i podażowe), co z kolei ma wpływ na politykę pieniężną, inflację i lukę podażową.
Produkcja potencjalna rośnie proporcjonalnie do zwiększania zasobu czynników wytwórczych (np. wzrost populacji to wzrost zasobu siły roboczej, wydatki na szkolenia to inwestycje w kapitał ludzki, zakup nowych maszyn to powiększanie kapitału rzeczowego, zaś postęp techniczny umożliwia efektywniejsze wykorzystanie istniejących zasobów).
Należy jednak pamiętać, że produkcja potencjalna nie jest tożsama z maksymalną. Ludzie zmuszani do pracy na dwie zmiany z pewnością byliby w stanie produkować znacznie więcej. Produkcja potencjalna określa wielkość produkcji możliwej do osiągnięcia przy równowadze na wszystkich rynkach w gospodarce (rynek dóbr i usług, pieniądza i pracy). Oznacza to na przykład, że przy płacy równoważącej rynek pracy, każdy kto chciałby podjąć pracę, znalazłby ją. Jednak nie wszyscy muszą koniecznie chcieć pracować przy danej stawce, ponadto zawsze są osoby, które w danym momencie zmieniają pracę. Okazuje się więc, że produkcja potencjalna nie oznacza zerowej stopy bezrobocia. Przeciwnie, szacuje się, że w krajach Europy Zachodniej, produkcji potencjalnej odpowiada 5-10 procentowe bezrobocie.

</doc>
<doc id="1146060" url="https://pl.wikipedia.org/wiki?curid=1146060" title="Frank Gorshin">
Frank Gorshin

Frank John Gorshin, Jr. (ur. 5 kwietnia 1933 w Pittsburghu, zm. 17 maja 2005 w Burbank) – amerykański aktor charakterystyczny i komik. Był najbardziej znany jako impresjonista, z wieloma gościnnymi występami w "The Ed Sullivan Show" i "Tonight Starring Steve Allen". Jego najbardziej znaną rolą aktorską była postać hipo-maniakalnego, odzianego na zielono Człowieka-Zagadki w serialu telewizyjnym ABC "Batman" (1966-1967), za którą był nominowany do nagrody Emmy.
Życiorys.
Urodził się w Pittsburghu w Pensylwanii w rodzinie rzymskokatolickiej jako syn Frances Prešeren, krawcowej, i Franka Gorshina seniora, kolejarza. Jego rodzina była pochodzenia słoweńskiego. Po ukończeniu Peabody High School, Gorshin uczęszczał do Carnegie Tech School of Drama (obecnie znanej jako Carnegie Mellon University) w Pittsburghu. Występował w lokalnych klubach nocnych. W 1953 został powołany do United States Army i wysłany do Niemiec. Służył przez rok i pomagał jako artysta estradowy w Służbach Specjalnych.
W 1969 debiutował na Broadwayu w tytułowej roli Jimmy’ego Walkera w musicalu "Jimmy". 
Wystąpił w blisko stu produkcjach, z których najpopularniejsze to: "12 małp", "Beethoven 3", "Gdy Księżyc ma barwę krwi", czy seriale: pierwsza seria "Star Treka", "Aniołki Charliego", "Nowe przygody Supermana". Był też bohaterem licznych projektów telewizyjnych – począwszy od filmów fabularnych, a na talk-showach kończąc.
Tuż przed swoją śmiercią wyreżyserował dokument "The Best of Frank Gorshin" poświęcony swojej działalności aktorskiej. 
8 kwietnia 1957 Gorshin poślubił Christinę Randazzo. Mieli jednego syna, Mitchella, a później rozstali się, ale pozostali małżeństwem aż do jego śmierci.
Zmarł 17 maja 2005 w Burbank na raka płuca w wieku 72 lat.

</doc>
<doc id="1146061" url="https://pl.wikipedia.org/wiki?curid=1146061" title="2007 Mixtape">
2007 Mixtape

2007 Mixtape – mixtape Eminema wydany w listopadzie 2007 roku. Na mixtape'ie zostały umieszczone nowe utwory z całego 2007 roku.

</doc>
<doc id="1146062" url="https://pl.wikipedia.org/wiki?curid=1146062" title="Pierścień Mikusińskiego">
Pierścień Mikusińskiego



</doc>
<doc id="1146069" url="https://pl.wikipedia.org/wiki?curid=1146069" title="I liga bośniacka w piłce nożnej">
I liga bośniacka w piłce nożnej



</doc>
<doc id="1146072" url="https://pl.wikipedia.org/wiki?curid=1146072" title="Droga krajowa B489 (Niemcy)">
Droga krajowa B489 (Niemcy)

Droga krajowa 489 () – niemiecka droga krajowa przebiegająca na osi północ-południe i jest połączeniem drogi B257 w Hungen z drogą B455 w Utphe w Hesji.
Droga, jest oznakowana jako B489 od lat 60. XX w.

</doc>
<doc id="1146075" url="https://pl.wikipedia.org/wiki?curid=1146075" title="Premijer liga Bosne i Hercegovine">
Premijer liga Bosne i Hercegovine

Premijer liga Bosne i Hercegovine – najwyższa w hierarchii klasa męskich ligowych rozgrywek piłkarskich w Bośni i Hercegowinie, będąca jednocześnie najwyższym szczeblem centralnym (I poziom ligowy), utworzona w 1994 roku i od samego początku zarządzana przez Związek Piłkarski Bośni i Hercegowiny (N/FSBiH). Zmagania w jej ramach toczą się cyklicznie (co sezon) i przeznaczone są dla 12 najlepszych krajowych klubów piłkarskich. Jej triumfator zostaje Mistrzem Bośni i Hercegowiny, zaś najsłabsze drużyny są relegowane do I liga Bośni i Hercegowiny (II bośniackiej ligi Bośni i Hercegowiny) i I liga Republiki Serbskiej (II serbskiej ligi Bośni i Hercegowiny).
Historia.
Mistrzostwa Bośni i Hercegowiny w piłce nożnej rozgrywane są od 1920 roku jako nieoficjalne, a od 1923 w składzie połączonej Jugosławii.
Po upadku SFR Jugosławii w 1991 roku proklamowano niepodległość Bośni i Hercegowiny. Sezony 1992/93 i 1993/94 nie odbyły się z powodu wojny w Bośni. W tym czasie FK Borac Banja Luka występował w 1. lidze jugosłowiańskiej. Wtedy też wielu bośniackich piłkarzy uciekało za granicę, a wśród nich Hasan Salihamidžić, który Velež Mostar zamienił na Hamburger SV. W sezonie 1993/94 kluby Chorwatów bośniackich utworzyły własną ligę, którą wygrał zespół NK Široki Brijeg, jednak jej wyniki uznane zostały za nieoficjalne. W sezonie 1994/1995 po raz pierwszy startowała "Prva nogometna liga Bosne i Hercegovine". Od 1994 istniały 3 ligi: Bośniaków, Chorwatów bośniackich i Serbów bośniackich, jednak mistrzem kraju aż do 1999 zostawał najlepszy zespół pierwszej z wymienionych. W sezonie 1999/2000 mistrzem Bośni i Hercegowiny zostawał zwycięzca play-offów rozgrywanych wśród najlepszych drużyn z lig bośniackiej i Chorwatów bośniackich. W następnym sezonie 2000/01 obie te ligi połączyły się w "Premijer ligi Bośni i Hercegowiny"' i zwycięzca tych rozgrywek zdobywał mistrzostwo kraju. W sezonie 2002/03 do tej ligi dołączyły się także kluby Serbów bośniackich i dopiero od tego momentu istnieje jedna liga skupiające najlepsze kluby wszystkich głównych nacji w Bośni i Hercegowinie.
System rozgrywek.
Obecny format ligi zakładający podziału rozgrywek na rundy obowiązuje od sezonu 2015/16.
Rozgrywki składają się z 22 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. Po dwóch rundach rozgrywek zespoły z miejsc 1-6 walczą w trzeciej rundzie o mistrzostwo i europejskie puchary, a zespoły z miejsc 7-12 o utrzymanie w lidze. Pierwsza szóstka rozgrywa ze sobą mecze – u siebie oraz na wyjeździe. Dolna szóstka również rozgrywa ze sobą mecze – u siebie oraz na wyjeździe. Od sezonu 2015/16 w lidze występuje 12 zespołów. W przeszłości liczba ta wynosiła od 16 do 22. Drużyna zwycięska za wygrany mecz otrzymuje 3 punkty, 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Bośni i Hercegowiny w piłce nożnej. Mistrz Bośni i Hercegowiny kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Bośni i Hercegowiny startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do I liga Bośni i Hercegowiny i I liga Republiki Serbskiej.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Bośni i Hercegowiny zostało do tej pory zdobyte przez 9 różnych drużyn. 7 z nich zostało mistrzami od wprowadzenia obecnych zasad rozgrywek od sezonu 2000/01.
Stan po sezonie 2016/17.

</doc>
<doc id="1146091" url="https://pl.wikipedia.org/wiki?curid=1146091" title="Gdy Księżyc ma barwę krwi">
Gdy Księżyc ma barwę krwi

Gdy Księżyc ma barwę krwi (ang. "Bloodmoon") – amerykański film akcji klasy B z 1997 r.
Zarys fabuły.
W Nowym Jorku grasuje seryjny morderca. Jego ofiarami padają mistrzowie sztuk walki. Zanim zabójca kogoś zabija, stacza z nim pojedynek na śmierć i życie. Śledztwo w tej sprawie prowadzi detektyw Chuck Baker, a współpracuje z nim psycholog Ken O'Hara.

</doc>
<doc id="1146095" url="https://pl.wikipedia.org/wiki?curid=1146095" title="Kościół Najświętszego Zbawiciela w Ustce">
Kościół Najświętszego Zbawiciela w Ustce

Kościół Najświętszego Zbawiciela w Ustce - jest drugą świątynią oddaną gminie dla dokonywania obrzędów i odbywania nabożeństw. Kościół został poświęcony w 1888 r. jako świątynia protestancka, do kościoła katolickiego włączona została po II wojnie światowej w 1945 r. Obecnym proboszczem jest ks. Marek Mackiw.
Pierwszy kościół w Ustce.
Pierwszy kościół w Ustce to świątynia pw. św. Jana Chrzciciela i św. Mikołaja. Wezwanie to nadano podczas konsekracji w 1356 r. Stał nad Słupią na niewielkim pagórku. Przyczyną jego zastąpienia była niewielka liczba miejsc siedzących (200 miejsc), niedostateczna dla rozrastającej się miejscowości. Poza zasadniczym, sakralnym znaczeniem kościółek ten stanowił też znak nawigacyjny dzienny (przez swoją niepowtarzalną bryłę) i nocny (światła w oknach kościoła). Przed rozebraniem kościoła (proces rozbiórki trwał od 20 III 1889) został już od 1871 stosowany w porcie maszt, na który wciągano wieczorem latarnię naftową z soczewką Fresnela.
Budowa nowego kościoła.
Wybór miejsca nastąpił wcześniej - na granicy osady, w pobliżu cmentarza.
Uroczystość wmurowania kamienia węgielnego odbyła się 18 maja 1885 roku w obecności hierarchów kościelnych. Dokument który został wmurowany mówi o podjęciu budowy nowego kościoła św. Mikołaja w Ustce.
Budowę prowadził warsztat mistrza budowlanego Franza Draheima z Ustki. Organmistrz Völkner z Duninowa zbudował organy. Instrument jeszcze przed oficjalnym otwarciem został sprawdzony 19 stycznia 1888 r. przez organistę z kościoła NMP ze Słupska, organista Kutz uznał te organy za jeden z najlepszych instrumentów, które opuściły warsztat Völknera.
Kościół został zbudowany w stylu neogotyckim.
Uroczystość konsekracji.
Nowy kościół posiadał 800 miejsc siedzących (zupełnie dla Ustki starczało).
Uroczystość konsekracji kościoła odbyła się 10 lipca 1888 roku. Wzięli też udział przyjezdni, z samych władz kościelnych duchowni protestanccy, Wilhelmini ze Szczecina, Pötter.
Uroczystości w nowym kościele rozpoczęły się biciem w dzwony i procesją ze starego kościoła. W tym czasie nauczyciel i młodzież szkolna śpiewali chorał: "Lobe den Herrn". Nastąpiło następnie uroczyste otwarcie wrót kościoła. Regułę wyświęcenia poprowadził konsystorz Wilhelmi, liturgię i kazanie miał pastor Wildberg.

</doc>
<doc id="1146096" url="https://pl.wikipedia.org/wiki?curid=1146096" title="Droga krajowa B488 (Niemcy)">
Droga krajowa B488 (Niemcy)

Droga krajowa 488 () – niemiecka droga krajowa przebiegająca na osi północny wschód - południowy zachód i jest połączeniem drogi B3 w Butzbach z drogą B457 w Lich w Hesji.
Droga, jest oznakowana jako B488 od lat 60. XX w.

</doc>
<doc id="1146097" url="https://pl.wikipedia.org/wiki?curid=1146097" title="Ruggiero Rizzitelli">
Ruggiero Rizzitelli

Ruggiero Rizzitelli (ur. 2 września 1967 w Margherita di Savoia), piłkarz włoski grający na pozycji napastnika.
Kariera klubowa.
Piłkarską karierę Rizzitelli rozpoczynał w AC Cesena. W 1984 roku awansował do kadry pierwszej drużyny, lecz w Serie B zadebiutował w sezonie 1985/1986. W 1987 roku wywalczył z Ceseną awans do Serie A, a swojego premierowego gola na pierwszoligowych boiskach zdobył 1 listopada w przegranym 1:4 wyjazdowym meczu z Sampdorią. W całym sezonie zdobył 5 goli i latem 1988 podpisał kontrakt z drużyną Romy. W swoim pierwszym sezonie w rzymskim zespole był rezerwowym dla pary Rudi Völler – Daniele Massaro, ale już w sezonie 1989/1990 był podstawowym zawodnikiem zespołu i wywalczył pewne miejsce na lewym skrzydle. W sezonie 1990/1991 wystąpił w finale Pucharu UEFA, jednak "giallorossi" przegrali z rywalem z Włoch, Interem Mediolan (zdobył jedynego gola w drugim meczu finałowym). W tym samym sezonie wywalczył swój pierwszy sukces z Romą - zdobył Puchar Włoch. Zarówno w sezonie 1991/1992 jak i 1992/1993 i 1993/1994 także występował w podstawowym składzie Romy, jednak nie odniósł większych sukcesów. Przez 6 sezonów zdobył dla Romy 29 goli w 184 ligowych spotkaniach.
W 1994 roku Rizzitelli przeszedł do Torino Calcio. Przez 2 lata występował na pozycji środkowego napastnika i dwukrotnie był najlepszym strzelcem zespołu. W sezonie 1994/1995 zdobył 19 goli w Serie A, a w 1995/1996 – 11. Pomimo jego skuteczności zespół spadł do Serie B. Ruggiero odszedł wówczas z klubu i wyjechał do niemieckiego Bayernu Monachium. W Bundeslidze zadebiutował 16 sierpnia 1996 w wygranym 2:1 wyjazdowym meczu z FC St. Pauli i w debiucie zdobył gola. W ataku był partnerem Jürgena Klinsmanna oraz Alexandra Zicklera. Zdobył 8 goli i przyczynił się do wywalczenia mistrzostwa Niemiec. W sezonie 1997/1998 był już rezerwowym napasntikiem. Z Bayernem zdobył w nim Puchar Niemiec, Puchar Ligi Niemieckiej oraz wicemistrzostwo kraju.
W 1998 roku Rizzitelli wrócił do Włoch. Został zawodnikiem Piacenzy Calcio, jednak prezentował w niej niską formę przez dwa sezony zdobywając zaledwie jednego gola. W 2000 roku powrócił do Ceseny i przez rok występował w Serie B, a latem 2001 zakończył piłkarską karierę.
Kariera reprezentacyjna.
W reprezentacji Włoch Rizzitelli zadebiutował 20 lutego 1988 roku w wygranym 4:1 towarzyskim meczu z ZSRR rozegranym w Bari. W tym samym roku został powołany do kadry na Euro 88, jednak nie wystąpił w żadnym spotkaniu. W "Squadra Azzurra" wystąpił łącznie w 9 meczach i zdobył 2 gole.

</doc>
<doc id="1146100" url="https://pl.wikipedia.org/wiki?curid=1146100" title="Józef Poborski">
Józef Poborski

Józef Wacław Poborski (ur. 6 kwietnia 1912 w Lusławicach, zm. 21 sierpnia 1998 w Krakowie) – polski geolog, specjalista geologii złóż surowców chemicznych, a zwłaszcza złóż soli oraz geologii gospodarczej.
Życiorys.
Szkołę średnią (Państwowe Gimnazjum Staroklasyczne) ukończył w 1930 w Tarnowie i w tym samym roku rozpoczął wyższe studia matematyczne na Wydziale Filozoficznym Uniwersytetu Jagiellońskiego, skąd przeniósł się na Wydział Górniczy Akademii Górniczo-Hutniczej w Krakowie. W 1938 uzyskał dyplom inżyniera górniczego.
Jeszcze przed skończeniem studiów w 1936 podjął pracę w Państwowym Instytucie Geologicznym prowadząc w sezonach letnich roboty górnicze i wiercenia w poszukiwaniach rud żelaza i fosforytów na obszarze północno-wschodniego obrzeżenia Gór Świętokrzyskich, aż do wybuchu wojny we wrześniu 1939.
Od listopada 1939 do końca stycznia 1945 pracował w Kopalni Soli w Bochni, najpierw na stażu górniczym, potem jako geolog-mierniczy kopalni.
Od chwili powojennego uruchomienia AGH, to jest od lutego 1945 pracował w tej uczelni, początkowo w Katedrze Geologii Stosowanej jako starszy asystent, a po obronie pracy doktorskiej "Złoże solne Bochni na tle geologicznym okolicy" w 1950 – jako adiunkt przy prof. Stefanie Czarnockim, a potem przy jego następcy, prof. Romanie Krajewskim. Nawiązując do przedwojennego Zakładu Halurgii, stworzonego przez prof. Edwarda Windakiewicza, reaktywował ten Zakład na Wydziale Geologiczno-Poszukiwawczym AGH. W 1952 stworzył od nowa Zakład Złóż Soli i od jesieni 1952 był jego kierownikiem, aż do przejścia na emeryturę we wrześniu 1982.
W roku akademickim 1948/49, po długich staraniach, uzyskał stypendium Centralnego Urzędu Planowania przy Ministerstwie Przemysłu i Handlu, dzięki czemu odbył studia uzupełniające na Uniwersytecie Pittsburgh w Pensylwanii, USA.
Pracując nieprzerwanie w AGH, w 1954 otrzymał nominację na profesora nadzwyczajnego, a w 1972 na profesora zwyczajnego.
W okresie powojennym Józef Poborski nadal podtrzymywał swe ścisłe związki z Państwowym Instytutem Geologicznym. W sezonach letnich 1946-1961 prowadził badania geologiczne i geofizyczne w rejonie kujawskim (struktura Izbica Kujawska-Łęczyca, rudonośny dogger rejonu Łęczycy, wysad solny Kłodawa, basen permski na Niżu Polskim). Od 1962 przypisany administracyjnie do Oddziału Karpackiego tegoż instytutu, w większym stopniu zajmował się zagadnieniami miocenu solonośnego na obszarze polskiego Podkarpacia.
Począwszy od lat wojennych, kiedy pracował w kopalni bocheńskiej i badał budowę geologiczną złoża solnego w Bochni, przez kilka lat współpracy z prof. K. Skoczylas-Ciszewską zagadnienia budowy geologicznej złóż solnych tego regionu i ich związek z tektoniką regionalną były przedmiotem jego nieustającego zainteresowania. Do zagadnień tych powrócił na emeryturze, współpracując przez wiele lat z Zakładem Poszukiwań Nafty i Gazu w Krakowie, szczególnie z dr inż. E. Jaworem.
W swej działalności dydaktycznej był opiekunem ponad 100 prac dyplomowych, inżynierskich i magisterskich, oraz promotorem 11 prac doktorskich (Geologia: 1964 – Aleksander Garlicki, 1966 – Zbigniew Werner, 1968 – Maciej Podemski, 1970 – Włodzimierz Charysz, 1971 – Irena Stańczyk, 1973 – Marian Chandij, 1979 – Andrzej Szybist; Górnictwo: 1965 – Jerzy Piekarz, 1970 – Kazimierz Ślizowski, 1974 – Aleksander Stępniowski, 1978 – Aleksander Batko).
Opublikował ponad 100 prac, w większości wyłącznie jego autorstwa. Są to artykuły, opracowania o charakterze monograficznym, rozdziały w podręcznikach, rozprawy, komunikaty itp. Ponadto uczestniczył jako kierownik lub członek zespołów w dziesiątkach ekspertyz i opracowań naukowych. W swej działalności eksperckiej ściśle współpracował z przemysłem solnym i przemysłem surowców chemicznych.
Poza kierowaniem Zakładem Złóż Soli, przemianowanym z czasem na Zakład Złóż Soli i Surowców Chemicznych, Józef Poborski pełnił wiele funkcji: w latach 1954-1956 był prodziekanem Wydziału Geologiczno-Poszukiwawczego AGH, był przewodniczącym Komisji do spraw Budowy Muzeum Geologicznego na Wydziale Geologiczno-Poszukiwawczym AGH, był członkiem Polskiego Towarzystwa Geologicznego, Komisji Nauk Geologicznych PAN, Rady Muzeum Żup Krakowskich w Wieliczce, i wielu innych.
Wyjeżdżał na międzynarodowe sympozja i konferencje, gdzie przedstawiał wyniki swoich prac. Podejmował też za granicą pracę jako samodzielny ekspert lub kierownik zespołu w dziedzinie geologii górniczej. Bywał również profesorem wykładowcą. Przebywał m.in. w Brazylii, Chile, Czechach, Egipcie, Etiopii, Iraku, Jugosławii, Kanadzie, Niemczech, Norwegii, Słowacji, USA i Wenezueli.
Polskiej geologii salinarnej przyswoił wiele światowych osiągnięć, popularyzując prace takich zagranicznych badaczy, jak G. Richter-Bernburg, H. Borchert, L. L. Sloss, R. Kühn, M. Waljaszko i inni.
Życie prywatne.
Jako miłośnik muzyki kameralnej grywał na altówce i skrzypcach. Zdolności plastyczne wykorzystywał przy ilustracji wyników kartowania podziemnego oraz map i przekrojów geologicznych. Najbliższą była mu technika malowania temperami, później chętnie używał akwareli.
Józef Poborski był turystą, który od najmłodszych lat przemierzał Tatry i Karpaty. Ulubionym miejscem jego wycieczek w ciągu roku akademickiego były okolice Krakowa.
Czuł się silnie związany ze stronami, z których pochodził: z okolicami Tarnowa, Rożnowa, z Pogórzem Ciężkowickim. Dał temu szczególnie wyraz już na emeryturze. Był jednym z inicjatorów i współtwórcą Ciężkowicko-Rożnowskiego Parku Krajobrazowego. Podjął badania tamtejszych wód mineralnych i był pomysłodawcą ich eksploatacji. Zajmował się też historią tego regionu. Pochowany został na cmentarzu Batowickim w Krakowie (kw. CCXXXVI-płd.-2).
Odznaczenia i nagrody.
Uzyskał wiele odznaczeń państwowych i resortowych, m.in. Nagrodę Państwową II Stopnia z udział w odkryciu złoża soli potasowych polihalitowych w Zatoce Puckiej (1968), Krzyż Komandorski Orderu Odrodzenia Polski (1982), Stopień Generalnego Dyrektora Górniczego III st.(1981), Złotą Odznakę za Pracę Społeczną dla Miasta Krakowa (1976), Odznakę Zasłużony Działacz Kultury (1977), Odznakę za Zasługi dla Województwa Tarnowskiego (1985) oraz Odznakę honorową za Zasługi dla Ochrony Środowiska i Gospodarki Wodnej (1987).

</doc>
<doc id="1146111" url="https://pl.wikipedia.org/wiki?curid=1146111" title="Atuona (miasto)">
Atuona (miasto)

Atuona – miasto w Polinezji Francuskiej na wyspie Hiva Oa w grupie wysp Markizy. 
8 maja 1903 roku zmarł tam Paul Gauguin, malarz francuski. Utworzono tam muzeum jego imienia. 
Na tym samym cmentarzu pochowany jest także poeta i piosenkarz Jacques Brel. W mieście znajduje się port lotniczy Atuona.
W pobliżu miasta leży góra Temetiu (1213 m n.p.m.)

</doc>
<doc id="1146112" url="https://pl.wikipedia.org/wiki?curid=1146112" title="Gary Daniels">
Gary Daniels

Gary Edward Daniels (ur. 9 maja 1963 w Londynie) – brytyjski aktor i producent filmowy, występujący w amerykańskich filmach akcji.
Kariera sportowa.
Urodzony w prowincjonalnym Woking, nieopodal Londynu. Po rozwodzie rodziców zamieszkał w Chiswick. Od dziecka interesował się sportem, w szczególności upodobał sobie piłkę nożną. Wygrywał liczne turnieje piłkarskie i na poważnie myślał o karierze sportowca. Jako ośmiolatek zobaczył film "Wejście smoka" z Bruce'em Lee w roli głównej i nim zainspirowany, zaczął trenować sztuki walki: początkowo kung fu i taekwondo, potem kick-boxing. W 1980 wyjechał do USA startować w tamtejszych turniejach kick-boxerskich. W 1990 zdobył Mistrzostwo Kalifornii WKBA w wadze półciężkiej, wkrótce potem również Mistrzostwo Świata PKA w wadze półciężkiej. Sportową karierę zakończył w 1993, legitymując się bilansem walk 22 (21 KO) zwycięstwa – 4 porażki.
Kariera aktorska.
Po przyjeździe do Ameryki, zafascynowany branżą filmową, zapisał się na Florydzie na kurs aktorski. Wystąpił w kilku reklamówkach telewizyjnych oraz epizodycznie w znanych serialach, w tym "Policjanci z Miami" (1986) jako striptizer. Nie zaprzestał trenować, wciąż doskonalił swoje ciało. Zadebiutował pierwszoplanową rolą w wydanym na rynku VHS filmie "Final Reprisal" (1988), gdzie wcielił się w domniemanie homoseksualnego weterana wojennego Davida Callahana. Wystąpił w wielu filmach sensacyjnych klasy „B”.

</doc>
<doc id="1146113" url="https://pl.wikipedia.org/wiki?curid=1146113" title="Nagroda im. Artura Rojszczaka">
Nagroda im. Artura Rojszczaka

Nagroda imienia Artura Rojszczaka – wyróżnienie ustanowione przez Klub Stypendystów Zagranicznych Fundacji na rzecz Nauki Polskiej ku pamięci tragicznie zmarłego filozofa Artura Rojszczaka, jednego z założycieli klubu. 
Nagroda im. Artura Rojszczaka jest indywidualną nagrodą pieniężną (5.000 zł) przyznawaną corocznie (w drodze konkursu) młodym doktorom, którzy obronili pracę doktorską w ciągu ostatnich pięciu lat od czasu złożenia wniosku i wyróżniają się humanistyczną postawą, umiejętnością przełamywania barier i przekraczania ram wąskich specjalizacji naukowych, uczciwością i pasją naukową. Laureat musi być uczonym prowadzącym rzetelną działalność naukową (w dowolnej dziedzinie), dydaktyczną i społeczną, umiejącym przekraczać granice swojej specjalizacji. Fundatorami Nagrody są Klub Stypendystów Zagranicznych FNP (KZS FNP) oraz i FNP.
Laureaci Nagrody im. Rojszczaka:
Linki zewnętrzne.
Szczegółowe informacje o nagrodzie: www.klub-fnp.pl

</doc>
<doc id="1146114" url="https://pl.wikipedia.org/wiki?curid=1146114" title="Zygmunt Hofmokl-Ostrowski">
Zygmunt Hofmokl-Ostrowski

Zygmunt Hofmokl-Ostrowski (ur. 6 grudnia 1873 w Wiedniu, zm. 1963) – major artylerii Wojska Polskiego, adwokat.
Życiorys.
Ukończył prawo na Uniwersytecie Lwowskim, następnie odbył aplikację adwokacką i otworzył kancelarię w Wiedniu. Na stopień podporucznika został mianowany ze starszeństwem z 1 stycznia 1902 roku, a na stopień porucznika ze starszeństwem z 1 listopada 1914 roku w korpusie oficerów rezerwy. Jego oddziałem macierzystym był Pułk Piechoty Obrony Krajowej Nr 25 w Kromieryżu. W czasie I wojny światowej walczył w szeregach c. i k. Obrony Krajowej, a następnie w Wojsku Polskim.
8 stycznia 1924 roku został zatwierdzony w stopniu majora ze starszeństwem z 1 czerwca 1919 roku i 10. lokatą w korpusie oficerów rezerwy artylerii. Posiadał przydział w rezerwie, a następnie w pospolitym ruszeniu do 4 Dywizjonu Artylerii Konnej w Suwałkach. W 1934 roku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas „w dyspozycji dowódcy Okręgu Korpusu Nr I”.
Po wojnie otworzył kancelarię w Krakowie, jednak niedługo potem przeniósł jej siedzibę do Warszawy, gdzie zyskał sławę jako obrońca karny, obdarzony niezwykłym talentem oratorskim, ale także wybuchowym temperamentem. M. in. strzelał na sali sądowej do por. kanc. Antoniego Jędruszaka z PKU Suwałki, ważnego świadka obciążającego głównego oskarżonego Borysa Sulimowa, byłego pułkownika armii Wrangla, bronionego przez Hofmokl-Ostrowskiego. Sąd uznając, że nastąpiło to pod wpływem silnych emocji, skazał go na tydzień aresztu. Z kolei podczas procesu redaktora Piaseckiego Hofmokl-Ostrowski został skazany na miesiąc aresztu i dwa lata zawieszenia w wykonywaniu zawodu za nadużycia słowa. W okresie międzywojennym mieszkał w Milanówku pod Warszawą.
Autor popularnego przed wojną wydania Kodeksu Karnego z Orzecznictwem Sądu Najwyższego, często stosowanego przez adwokatów.
W czasie II wojny światowej mecenas był więziony w aresztach gestapo w Milanówku i na Zamku Lubelskim. Po wojnie kontynuował wykonywanie zawodu, słynna była jego obrona wielokrotnego zabójcy z Krakowa Mazurkiewicza, gdzie mecenas zgodnie z aksjologią tamtego okresu wykazywał, iż zabite zostały osoby niepełnowartościowe w socjalistycznym społeczeństwie oraz posługiwał się tezą, że Mazurkiewicz jest urodzonym mordercą, typem o skłonnościach zbrodniczych. Pomimo błyskotliwej obrony, Mazurkiewicz został skazany na karę śmierci.
Zmarł w roku 1963 w wieku dziewięćdziesięciu lat. Pochowany na cmentarzu Powązkowskim w Warszawie (kwatera 154-6-26).
Zawód adwokata wykonywali też jego brat, Stanisław Jerzy, syn Zygmunt i córka Gabriela (od 1946 zamężna ze Stanisławem Mycielskim).

</doc>
<doc id="1146126" url="https://pl.wikipedia.org/wiki?curid=1146126" title="Port lotniczy Wadi al Dżandali">
Port lotniczy Wadi al Dżandali



</doc>
<doc id="1146130" url="https://pl.wikipedia.org/wiki?curid=1146130" title="Port lotniczy As Salija">
Port lotniczy As Salija



</doc>
<doc id="1146133" url="https://pl.wikipedia.org/wiki?curid=1146133" title="Port lotniczy As-Salija">
Port lotniczy As-Salija



</doc>
<doc id="1146140" url="https://pl.wikipedia.org/wiki?curid=1146140" title="Mistrzynie olimpijskie w tenisie ziemnym w grze pojedynczej">
Mistrzynie olimpijskie w tenisie ziemnym w grze pojedynczej



</doc>
<doc id="1146141" url="https://pl.wikipedia.org/wiki?curid=1146141" title="Ziphiidae">
Ziphiidae



</doc>
<doc id="1146143" url="https://pl.wikipedia.org/wiki?curid=1146143" title="Port lotniczy El Mensura">
Port lotniczy El Mensura



</doc>
<doc id="1146147" url="https://pl.wikipedia.org/wiki?curid=1146147" title="El Mensura">
El Mensura



</doc>
<doc id="1146157" url="https://pl.wikipedia.org/wiki?curid=1146157" title="Kazimierz Piotr Staszewski">
Kazimierz Piotr Staszewski



</doc>
<doc id="1146159" url="https://pl.wikipedia.org/wiki?curid=1146159" title="Strrraszna historia">
Strrraszna historia

Strrraszna historia – seria książek dla dzieci i młodzieży londyńskiego wydawnictwa Scholastic Ltd., wydawana w Anglii od 1993. W Polsce wydawana od 1997 przez wydawnictwo Egmont. Seria z humorem opisuje historię świata i Polski. Przeznaczona głównie dla czytelników w wieku 8-14 lat.
Wspólna nazwa "Strrraszna historia", używana w Polsce, obejmuje książki, które w oryginale w języku angielskim były wydawane w kilku seriach:

</doc>
<doc id="1146163" url="https://pl.wikipedia.org/wiki?curid=1146163" title="Cudownie ocalony">
Cudownie ocalony

Cudownie ocalony – polska komedia telewizyjna z 2004 roku w reżyserii Janusza Zaorskiego, oparta na reportażu Andrzeja Mularczyka o tym samym tytule. 
Akcja filmu rozgrywa się na początku lat 60. na Mazurach. Film kręcony w Pasymiu, pałacu w Drogoszach i nad jeziorem Kalwa.
Fabuła.
Akcja pełnometrażowej komedii lirycznej "Cudownie ocalony" rozgrywa się w latach 60. na polskiej prowincji. Jego bohaterem jest wdowiec Mikołaj Biesaga (Marian Opania). Udało mu się w sposób cudowny ujść z życiem podczas niemieckiej nawałnicy w 1939 roku. Wtedy poprzysiągł, że za uratowanie życia zbuduje kapliczkę. Zabiera się za to w czasach kiedy stosunki państwo-Kościół są, delikatnie mówiąc, napięte. Na dodatek syn Mikołaja jest członkiem PZPR. W tych okolicznościach decyzja o budowie kapliczki jest niczym kij włożony w mrowisko – powiedział nam Janusz Zaorski.

</doc>
<doc id="1146165" url="https://pl.wikipedia.org/wiki?curid=1146165" title="Niedzielne igraszki">
Niedzielne igraszki

Niedzielne igraszki – polski film psychologiczny z 1983 roku w reżyserii Roberta Glińskiego, nakręcony na podstawie scenariusza napisanego wraz z Grzegorzem Torzeckim. Jego premiera odbyła się dopiero w 1988 roku. Był to pełnometrażowy debiut fabularny Glińskiego.
Fabuła.
Jest rok 1953. Pierwsza niedziela po śmierci Stalina. Grupa dzieci bawiąca się w podwórku starej i remontowanej kamienicy jest pozbawiona nadzoru. Dzieci naśladują brutalne życie dorosłych. Chłopiec mający wyjechać na wypoczynek zmyśla, że jego celem podróży jest uroczystość pogrzebowa Stalina. Przyozdabia się w medale ojca, zabiera inne medale koledze. Medale zwracają uwagę kierowcy, który ma zawieźć dzieci na dworzec kolejowy, a który okazuje się donosicielem UB. W obecności funkcjonariuszy UB niczego nie świadome dzieci brną w dalsze kłopoty. Skutkiem tego rodzice chłopca, któremu marzyło się uczestnictwo w pogrzebie Stalina, znikają w więzieniu, a on sam trafi do domu dziecka.
Na tle tej tragedii dzieci znęcają się nad chorą umysłowo kobietą, znęcają się nad małym kotkiem, który w końcu ginie z rozciętym brzuszkiem. Podczas „pogrzebu” kotka dzieci żywcem zakopują razem z kotkiem dziewczynkę, sprawczynię śmierci małego zwierzęcia.
Produkcja.
Film zrealizowano w kamienicy przy ul. Noakowskiego 10 w Warszawie.

</doc>
<doc id="1146168" url="https://pl.wikipedia.org/wiki?curid=1146168" title="STS-134">
STS-134

STS-134 – sto trzydziesta czwarta, przedostatnia misja programu kosmicznego wahadłowców STS, ostatnia misja promu Endeavour. Termin startu został przesunięty z powodu opóźnienia wcześniejszej misji STS-133. Start 29 kwietnia 2011 roku został ponownie przesunięty ze względu na problemy z jednostkami APU. Prom ostatecznie wystartował 16 maja 2011 roku o godzinie 12:56:28 UTC.

</doc>
<doc id="1146180" url="https://pl.wikipedia.org/wiki?curid=1146180" title="US Open 1998 (gra pojedyncza kobiet)">
US Open 1998 (gra pojedyncza kobiet)



</doc>
<doc id="1146183" url="https://pl.wikipedia.org/wiki?curid=1146183" title="Jakub Zonszajn">
Jakub Zonszajn

Jakub Zonszajn ( "Jankew Zonszajn"; ur. 10 stycznia 1914 w Łukowie, zm. 7 lutego 1962 w Warszawie) – polski poeta, prozaik, eseista i dramaturg żydowskiego pochodzenia, piszący głównie w języku jidysz.
Przez pierwsze lata życia mieszkał w Łukowie, gdzie kształcił się w chederze i następnie w jesziwie. W 1928 przeprowadził się wraz z rodzicami do Żychlina. Od 1930 mieszkał w Warszawie. Okres II wojny światowej spędził w Związku Radzieckim, skąd w 1947 wrócił do Polski i osiadł we Wrocławiu. Później ponownie przeprowadził się do Warszawy.
Jakub Zonszajn jest pochowany na cmentarzu żydowskim przy ulicy Okopowej w Warszawie (kwatera 64, rząd 3).
Twórczość.
Jakub Zonszajn po raz pierwszy zadebiutował w 1932 wierszami w prasie literackiej. Jego największa aktywność literacka przypada na okres powojenny. Jego wiersze na język polski przekładali m.in. Arnold Słucki i Jerzy Ficowski.
Dramat "Herszele z Ostropola" był wielokrotnie wystawiany przez Państwowy Teatr Żydowski w Warszawie.
Tomiki wierszy
Dramaty

</doc>
<doc id="1146195" url="https://pl.wikipedia.org/wiki?curid=1146195" title="Tadeusz Andersz">
Tadeusz Andersz

Tadeusz Andersz (ur. 27 września 1918 w Hoensbroek, zm. 29 października 2007 w Londynie) – generał brygady pilot Wojska Polskiego, major dyplomowany (ang. "Squadron Leader") Królewskich Sił Powietrznych.
Życiorys.
Ukończył Gimnazjum im. Gotthilfa Bergera w Poznaniu, gdzie podczas nauki należał do Poznańskiej Czarnej Trzynastki. w 1937 rozpoczął naukę w Szkole Podchorążych Lotnictwa w Dęblinie, przerwaną przez wybuch II wojny światowej. Po ewakuacji do Rumunii został wraz z kolegami internowany w rumuńskim obozie w Slatinie, skąd uciekł do Francji, gdzie służył w polskim lotnictwie wojskowym.
Po klęsce Francji w 1940 znalazł się w Wielkiej Brytanii w dalszym ciągu w składzie polskiego lotnictwa myśliwskiego (nr służbowy P-0374). W okresie od lata 1941 do listopada 1943 pilot, a potem także dowódca eskadry 315 dywizjonu myśliwskiego „Dęblińskiego”. Po okresie służby instruktorskiej, od marca 1944 znów w działaniach bojowych, tym razem w 61 dywizjonie myśliwskim 56 Grupy Myśliwskiej 8 Armii Powietrznej Stanów Zjednoczonych (za wiedzą i akceptacją polskich władz). Od sierpnia 1944 do kwietnia 1945 dowódca dywizjonu 315, następnie w sztabie 12 Grupy Myśliwskiej. W czasie służby zanotował 167 lotów bojowych, dwa zestrzelenia pewne i jedno prawdopodobne.
Po wojnie został kursantem Wyższej Szkoły Lotniczej Weston-super-Mare ukończonej w kwietniu 1946, po czym aż do rozformowania w 1947 był dowódcą 306 dywizjonu myśliwskiego „Toruńskiego”. Następnie służył w Royal Air Force, m.in. był pilotem VIP-ów, a później kontrolerem ruchu lotniczego. Od 1973 na emeryturze. Po 1973 był wiceprezesem Stowarzyszenia Lotników Polskich i adiutantem kolejnych prezydentów RP na uchodźstwie. 9 września 1985 został mianowany podsekretarzem stanu w Ministerstwie Informacji w czwartym rządzie Kazimierza Sabbata. W maju 2005 awansowany na stopień generała brygady.
Został pochowany na cmentarzu Powązkowskim w Warszawie (kwatera 167-1-7/8).
W 2009 powstał film dokumentalny o Tadeuszu Anderszu pt. "Latający Holender. Tadeusz Andersz" (scenariusz i reżyseria Grzegorz Gajewski).
Zestrzelenia.
Na liście Bajana sklasyfikowany został na 140 pozycji z 2 zestrzeleniami pewnymi, 1 prawdopodobnym.
Chronologiczny wykaz zwycięskich walk powietrznych

</doc>
<doc id="1146197" url="https://pl.wikipedia.org/wiki?curid=1146197" title="Slatero Quirrell">
Slatero Quirrell



</doc>
<doc id="1146206" url="https://pl.wikipedia.org/wiki?curid=1146206" title="Arianta arbustorum">
Arianta arbustorum



</doc>
<doc id="1146212" url="https://pl.wikipedia.org/wiki?curid=1146212" title="Bithynia tentaculata">
Bithynia tentaculata



</doc>
<doc id="1146221" url="https://pl.wikipedia.org/wiki?curid=1146221" title="Rozstajne drogi">
Rozstajne drogi



</doc>
<doc id="1146222" url="https://pl.wikipedia.org/wiki?curid=1146222" title="Campo Testaccio">
Campo Testaccio

Campo Testaccio - nieistniejący obecnie stadion piłkarski w Rzymie, wybudowany niegdyś w dzielnicy Testaccio. Był to drugi stadion po Motovelodromo Appio zespołu AS Roma. Rozgrywki Serie A zainaugurowano na nim 3 listopada 1929 roku, a Roma pokonała 2:1 Brescię Calcio. Ostatni mecz miał miejsce 30 czerwca 1940 roku - "giallorossi" wygrali wówczas 2:1 z zespołem AS Livorno Calcio. Łącznie na tym stadionie Roma rozegrała 161 meczów, z czego 103 wygrała, 32 zremisowała i 26 przegrała.
Stadion został wybudowany w 1929 roku. Jego projektantem był Silvio Sensi, ojciec byłego prezesa klubu Franco i dziadek obecnej prezes, Roselli. Posiadał drewnianą konstrukcję i mógł pomieścić około 25 tysięcy widzów. 21 października 1940 został zburzony, a Roma przeniosła się na obiekt o nazwie Stadio Flaminio.

</doc>
<doc id="1146225" url="https://pl.wikipedia.org/wiki?curid=1146225" title="Autostrada A11/A12 (Włochy)">
Autostrada A11/A12 (Włochy)

Autostrada A11/A12 - łącznik autostradowy w nadmorskim rejonie Toskanii. Arteria łączy autostradę A11 z Autostradą A12. Dzięki systemowi tras łącznik skraca drogę z południowej Francji, a także z Ligurii do centrum Toskanii oraz nad wybrzeże Morza Adriatyckiego.

</doc>
<doc id="1146227" url="https://pl.wikipedia.org/wiki?curid=1146227" title="Alfred Wiślicki">
Alfred Wiślicki

Alfred Tadeusz Wiślicki (ur. 12 lutego 1913, zm. 19 listopada 1995 w Warszawie) – polski profesor nauk technicznych żydowskiego pochodzenia, wieloletni pracownik Politechniki Warszawskiej i Instytutu Mechanizacji Budownictwa i Górnictwa Skalnego; założyciel Polskiego Towarzystwa Historii Techniki i jego prezes, od rozpoczęcia działalności PTHT (1984) do śmierci. W roku 1957 pełnił również funkcję dyrektora Muzeum Techniki w Warszawie.
Życiorys.
Syn Wacława Wiślickiego (1882–1935) i Natalii z domu Oryng (1885–1967). Pochowany jest obok żony Cesi Janiny z domu Królikowskiej (1916–1995) na cmentarzu żydowskim przy ulicy Okopowej w Warszawie (kwatera 8, rząd 14).
Na jesieni 1939 przedostał się na Wschód, gdzie pracował m.in. jako mechanik w miejscowości Marks pod Saratowem. Był przypuszczalnie (jak podaje Bolesław Orłowski) autorem pierwszej odezwy do utworzenia polskiego wojska przy Armii Czerwonej, zamieszczonego w „Nowych Widnokręgach”. Następnie służył w 1 Warszawskiej Dywizji Piechoty i jako inspektor w stopniu kapitana w Zarządzie Politycznym Wojska Polskiego przy 1 Armii WP w ZSRR. Od lipca 1944 podlegały mu wszystkie Grupy operacyjne, jakie formował Komitet Ekonomiczny RM PKWN i Ministerstwa Przemysłu na terenie kraju w celu zabezpieczenia mienia przemysłowego przed dewastacją i wywózką do ZSRR.
Twórczość.
Alfred Wiślicki wydał kilkanaście książek z dziedziny mechaniki i mechanizacji budownictwa:

</doc>
<doc id="1146230" url="https://pl.wikipedia.org/wiki?curid=1146230" title="News">
News



</doc>
<doc id="1146237" url="https://pl.wikipedia.org/wiki?curid=1146237" title="Naf Naf">
Naf Naf

Naf Naf – francuska firma odzieżowa, założona w 1973 roku przez Patricka Pariente.
Pierwszy sklep o nazwie "Influance" powstał w Paryżu. Pierwsza kolekcja firmy Naf Naf powstała w 1978 r. Magazyn "Naf Naf" był rozprowadzany wraz z magazynem "Elle" i dostępny w sklepach w 1989 roku.
"Naf Naf" sprzedaje przede wszystkim odzież i perfumy.

</doc>
<doc id="1146242" url="https://pl.wikipedia.org/wiki?curid=1146242" title="Drugi rząd Neville’a Chamberlaina">
Drugi rząd Neville’a Chamberlaina

Wojenny rząd Neville’a Chamberlaina powstał 3 września 1939 r. i przetrwał do 10 maja 1940 r.

</doc>
<doc id="1146243" url="https://pl.wikipedia.org/wiki?curid=1146243" title="Rondo NSZZ „Solidarność” w Zamościu">
Rondo NSZZ „Solidarność” w Zamościu

Rondo Niezależnego Samorządnego Związku Zawodowego „Solidarność” – rondo w Zamościu, które powstało najprawdopodobniej przed 1976 rokiem – ukazane jest na mapie miasta z tego roku. Położone jest na terenie osiedla Karolówka (zachodnia część miasta) i jest częścią Obwodnicy Zachodniej oraz Obwodnicy Śródmiejskiej. Po raz pierwszy nazwę nadano mu 26 czerwca 2006 roku poprzez uchwałę Rady Miejskiej, jako rondo Solidarności. Zapewne miała nawiązywać do związku Solidarność. Obecną nazwę Rada Miejska uchwaliła 28 stycznia 2008 roku (pierwotnie zamierzano obecną nazwę nadać rondu na os. Rataja).
Rondo łączy ulice:
Rondo NSZZ „Solidarność” jest jednym z największych rond w Zamościu, obok ronda Honorowych Dawców Krwi i ronda Kardynała S. Wyszyńskiego.

</doc>
<doc id="1146245" url="https://pl.wikipedia.org/wiki?curid=1146245" title="Wacław Wiślicki">
Wacław Wiślicki

Wacław Wiślicki (ur. 30 grudnia 1882 w Warszawie, zm. 3 października 1935 tamże) – polski polityk, działacz społeczny i gospodarczy, przemysłowiec żydowskiego pochodzenia. Poseł na Sejm II RP I, II, III i IV kadencji. Obrońca praw ludności żydowskiej, walczył z narastającym w latach 30. XX wieku antysemityzmem.
Życiorys.
Ukończył studia na wydziale prawa i ekonomii uniwersytetu w Brukseli. W 1907 aresztowany przez władze carskie za działalność polityczną w rewolucyjnej organizacji młodzieżowej. Działał w licznych organizacjach gospodarczych, był prezesem Centrali Związków Kupców Żydowskich, wiceprezesem Izby Przemysłowo-Handlowej w Warszawie oraz członkiem zarządu Rady Państwowego Instytutu Eksportowego. Po 1926 związany z sanacją.
W latach 1922–1935 posłował na Sejm: w pierwszych dwóch kadencjach z listy Bloku Mniejszości Narodowych, w dwóch kolejnych jako przedstawiciel Bezpartyjnego Bloku Współpracy z Rządem. Był członkiem Polsko-Palestyńskiej Izby Handlowej i Związku Kupców Wyznania Mojżeszowego. Na jego miejsce w Sejmie IV kadencji wszedł Joszua Gotlieb.
Wacław Wiślicki jest pochowany na cmentarzu żydowskim przy ulicy Okopowej w Warszawie (kwatera 10, rząd 6), autorem jego nagrobka jest Abraham Ostrzega. Obok niego spoczywa jego żona, Natalia z domu Oryng (1885–1967), z którą miał syna Alfreda (1913–1995).

</doc>
<doc id="1146246" url="https://pl.wikipedia.org/wiki?curid=1146246" title="Fuck Me Jesus">
Fuck Me Jesus

Fuck Me Jesus - album demo wydany przez grupę blackmetalową Marduk. Z początku była to tylko demo, lecz w roku 1995 pod nakładem Osmose Productions została wyprodukowana wersja CD.
Lista utworów.
Opracowano na podstawie materiału źródłowego. 
Twórcy.
Opracowano na podstawie materiału źródłowego.

</doc>
<doc id="1146249" url="https://pl.wikipedia.org/wiki?curid=1146249" title="Aały Tokombajew">
Aały Tokombajew

Aały Tokombajew, pseud. Bałka (ur. 7 listopada 1904 w dzisiejszym rejonie Kemin, zm. 19 czerwca 1988 we Frunze) – kirgiski pisarz, członek Akademii Nauk Kirgiskiej SRR.
Urodził się w biednej rodzinie chłopskiej. Po wybuchu powstania w Azji Środkowej, 1916–1918 przebywał z rodziną w Chinach (w 1917 zmarli tam z głodu i na tyfus wszyscy członkowie jego rodziny poza nim samym), 1922–1923 uczył się w szkole w Taszkencie, w 1927 ukończył Środkowoazjatycki Uniwersytet Komunistyczny im. Lenina (obecnie Narodowy Uniwersytet Uzbekistanu) i objął kierownictwo oddziału edukacji narodowej w jednym z kantonów Kirgizji. Od 1923 należał do Komsomołu, a od 1927 do WKP(b), był sekretarzem odpowiedzialnym gazety „Kyzył Kyrgyzstan” („Czerwony Kirgistan”) w mieście Frunze (obecnie Biszkek), 1930-1931 pracował jako redaktor sektora kirgiskiego Centralnego Wydawnictwa w Moskwie, później redaktor naczelny Państwowego Wydawnictwa Kirgiskiej ASRR i pierwszy redaktor naczelny pisma literackiego „Czabuuł”. Należał do kręgu postępowych pisarzy, związanych z pierwszą gazetą w języku kirgiskim, założoną w 1924, "Erkin too". Tworzył poezje liryczne, bajki, poematy (m.in. zbiór 'Ajał ajnegi' 'zwierciadło niewieście' 1929 – o sytuacji kobiet kirgiskich), zbiór wierszy „O Leninie” (1927), także pierwsze w literaturze kirgiskiej realistyczne opowiadania i powieści. W 1934 został przewodniczącym zarządu nowo powstałego Związku Pisarzy Kirgiskiej ASRR, był też redaktorem naczelnym pisma „Sowettik Kyrgyzstan” („Radziecki Kirgistan”) i dyrektorem Instytutu Języka, Literatury i Sztuki Kirgiskiej Filii Akademii Nauk ZSRR, w 1937 podczas wielkiego terroru został zwolniony z pracy i 16 października 1937 aresztowany przez NKWD jako oskarżony o „burżuazyjny nacjonalizm”, przynależność do rzekomej „Socjalistycznej Partii Turańskiej”, kontrrewolucyjną działalność wywrotową i szpiegostwo na rzecz Japonii. Poddany śledztwu, nie przyznał się i nikogo nie obciążył, w końcu 4 czerwca 1939 został wypuszczony i w 1940 ponownie objął szefostwo zarządu Związku Pisarzy Kirgiskiej SRR (do 1944); po raz trzeci zajmował to stanowisko w latach 1946-1949. Dwukrotnie był deputowanym do Rady Najwyższej Kirgiskiej SRR (wcześniej był członkiem Centralnego Komitetu Wykonawczego (CIK) Kirgiskiej ASRR), działał też w Towarzystwie Przyjaźni Chińsko-Kirgiskiej.
Odznaczenia.
I medale.

</doc>
<doc id="1146258" url="https://pl.wikipedia.org/wiki?curid=1146258" title="Sześcioszparowate">
Sześcioszparowate

Sześcioszparowate (Hexanchidae) – rodzina drapieżnych, morskich ryb z rzędu sześcioszparokształtnych (Hexanchiformes), występujących we wszystkich gorących i ciepłych wodach Oceanu Atlantyckiego, Indyjskiego i Pacyfiku, nad szelfem i stokiem.
Cechy charakterystyczne.
Ciało wysmukłe. Płetwa grzbietowa położona przy nasadzie ogona, nad płetwą odbytową. Silnie rozwinięta płetwa ogonowa zajmuje ok. 1/3 długości całkowitej. Duże płetwy piersiowe, w kształcie trójkąta. Zęby górnej szczęki różnią się od zębów żuchwy.
Ryby z rodzaju "Hexanchus" mają sześć, a z rodzajów "Heptranchias" i "Notorynchus" – siedem par szczelin skrzelowych. Osiągają od 140 do 480 cm długości. Największe rozmiary osiąga sześcioszpar szary ("Hexanchus griseus").
Klasyfikacja.
Rodzaje zaliczane do tej rodziny:
Rodzaje wymarłe:
"Heptranchias" jest czasem umieszczany we własnej rodzinie Heptranchiidae (siedmioszparowate), a "Notorynchus" w Notorynchidae.

</doc>
<doc id="1146262" url="https://pl.wikipedia.org/wiki?curid=1146262" title="Droga krajowa B487 (Niemcy)">
Droga krajowa B487 (Niemcy)

Droga krajowa 487 () – niemiecka droga krajowa, przebiegająca na osi wschód - zachód i jest połączeniem drogi B83 w Melsungen z drogą B7 w Hessisch Lichtenau w Hesji.
Droga, jest oznakowana jako B487 od połowy lat 60. XX w.

</doc>
<doc id="1146268" url="https://pl.wikipedia.org/wiki?curid=1146268" title="Bolesław Milewicz">
Bolesław Milewicz

Bolesław Milewicz (ur. 15 listopada 1907, zm. 25 listopada 1982 w Warszawie) – polski działacz oświatowy żydowskiego pochodzenia.
Bolesław Milewicz jest pochowany obok żony Ernestyny (1910–2002) na cmentarzu żydowskim przy ulicy Okopowej w Warszawie (kwatera 8, rząd 3).
Odegrał główną rolę, obok Aleksandra Lewina, w szkoleniu kadry Progresywnego Więzienia dla Młodocianych w Jaworznie – wzorowanego na łagrach zakładu karnego dla więźniów politycznych, którzy nie ukończyli 21 roku życia.

</doc>
<doc id="1146270" url="https://pl.wikipedia.org/wiki?curid=1146270" title="Leopold Galocz">
Leopold Galocz

Leopold Galocz (ur. 31 marca 1904 w Rychwałdzie, Austro-Węgry, Księstwo G. i D. Śląska, zm. 2 sierpnia 1975) – pułkownik Wojska Polskiego, uczestnik I powstania śląskiego i kampanii wrześniowej.
Życiorys.
Jako 15-letni uczeń gimnazjalny, harcerz., wstąpił do POW i brał udział w pierwszym powstaniu śląskim. Walczył w miejscowościach Gorzyczki, Gorzyce, Pszów, Rybnik. Po upadku powstania, w czasie najazdu Czechów na Śląsk Cieszyński działał w oddziałach partyzanckich na terenie Orłowej, Dąbrowy, Lutyni i Skrzeczenia.
W 1923 wstąpił na stałe do Wojska Polskiego. Najpierw służył w Pucku w marynarce wojennej, jako bosmanmat. Następnie w 10 pułku artylerii ciężkiej w Przemyślu, a w latach 1926–1932 w 6 pułku artylerii ciężkiej we Lwowie. W czasie służby ukończył gimnazjum matematyczno-przyrodnicze. Został przyjęty do Szkoły Podchorążych dla Podoficerów w Bydgoszczy. Na stopień podporucznika został mianowany ze starszeństwem z dniem 15 października 1935 i 63. lokatą w korpusie oficerów artylerii. Służył w 1 pułku artylerii ciężkiej w Modlinie. Na stopień porucznika został awansowany ze starszeństwem z dniem 19 marca 1939 i 62. lokatą w korpusie oficerów artylerii. W tym czasie zajmował stanowisko oficera zwiadowczego 1 pac. Był wszechstronnym sportowcem. W 1937 w konkursie hippicznym o puchar Prezesa Rady Ministrów Sławoja Składkowskiego zdobył I nagrodę. Wiosną 1939 został przeniesiony do Korpusu Ochrony Pogranicza i przydzielony do batalionu fortecznego „Sarny”. W sierpniu tego roku został przeniesiony do 151 kompanii fortecznej „Węgierska Górka” na stanowisko dowódcy tradytora „Waligóra”. 
Po trzydniowej obronie fortu, wycofał się ze swoją jednostką po linii Andrychów, Kąty, Wadowice. Jako dowódca 7. baterii 21 pułku artylerii lekkiej wziął udział w bitwach na trasie Leżajsk, Mogilany, Kłaj, Oleszyce. Po rozbiciu jednostek przedarł się z baterią pod Tomaszów Lubelski, gdzie wspierał w walkach Warszawską Brygadę Pancerno-Motorową pułkownika Roweckiego.
23 września, po 23 dniach walki, dostał się do niewoli. Porucznik Galocz znalazł się w Oflagu XI B Braunschweig, gdzie przebywał do czerwca 1940 roku. Następnie aż do wyzwolenia, w Oflagu II C Woldenberg
31 stycznia 1945, po wyzwoleniu obozu przez wojska radzieckie, powrócił do kraju. W lipcu tego roku został powołany do Wojska Polskiego. Dowodził m.in. jednostkami artylerii w Skwierzynie, Sulechowie, Skierniewicach i w Elblągu. Pełnił służbę na stanowisku dowódcy artylerii 8 Dywizji Zmechanizowanej w Koszalinie skąd w stopniu pułkownika został przeniesiony w stan spoczynku. Na emeryturze zajął się pracą społeczną w kole Powstańców Śląskich przy ZBoWiD. Pracował również jako korektor w "Głosie Koszalińskim". Pracował także jako kierownik szkoły podstawowej w Lisewie, koło Płońska.

</doc>
<doc id="1146272" url="https://pl.wikipedia.org/wiki?curid=1146272" title="Stanisław Nalaskowski">
Stanisław Nalaskowski

Stanisław Ludwik Nalaskowski (ur. 20 marca 1923 w Papowie k. Torunia, zm. 11 listopada 2007 w Toruniu) – polski pedagog, myśliciel, nauczyciel i dyrektor w szkołach podstawowych i średnich oraz nauczyciel akademicki, docent Uniwersytetu Mikołaja Kopernika w Toruniu. Specjalista w dziedzinie pedagogiki ogólnej, metodologii badań pedagogicznych oraz praktyki i teorii kierowania szkołą.
Życiorys.
Młodość.
Urodził się 20 marca 1923 roku w Papowie. W wieku sześciu lat rozpoczął naukę w szkole powszechnej. W tym czasie rozwijać się u niego zaczęły zainteresowania filozofią i logiką, które wpłynęły na późniejsze jego ukształtowanie jako naukowca. W roku 1937 rozpoczął naukę w Gimnazjum im. Mikołaja Kopernika w Toruniu, którą przerwał wybuch wojny w 1939 roku. W 1944 roku udało mu się przeniknąć do Wojska Polskiego w Anglii, z której powrócił w 1946 roku, odznaczony medalem „The War Medal 1939–1945”. Wkrótce podjął naukę w Liceum Pedagogicznym w Toruniu, a w 1948 roku zdał maturę. Pod kierunkiem prof. Kazimierza Sośnickiego ukończył pracą magisterską studia na Uniwersytecie Mikołaja Kopernika w Toruniu (1952). Jego ówczesne zainteresowania skupiały się przede wszystkim na problemach psychologicznych i filozoficznych związanych z pedagogiką.
Działalność naukowa i nauczycielska.
Pracę zawodową rozpoczął jako nauczyciel w szkole podstawowej w Czarnym Błocie. W 1947 roku przeniesiony do siedmioklasowej szkoły podstawowej w Brąchnowie, gdzie uczył między innymi języka polskiego, matematyki i języka francuskiego. Lata 1950–1952 spędził jako nauczyciel w szkole podstawowej w Świerczynkach. Równolegle ukończył studia na Uniwersytecie Mikołaja Kopernika w Toruniu, lecz likwidacja przez władze PRL pedagogiki jako kierunku studiów, uniemożliwiła mu drogę do naukowej kariery na ponad dwadzieścia lat. Spędził je w Chełmży, gdzie pracował w szkole nr 1 (z-ca kierownika), nr 2 (kierownik pedagogiczny), nr 3 (dyrektor), w Liceum Ogólnokształcącym, Szkole Przysposobienia Zawodowego (dyrektor) i w Domu Kultury. W 1957 roku został powołany na stanowisko kierownika Wydziału Pedagogicznego Zarządu Okręgu ZNP w Toruniu. W latach 1964–1972 był kierownikiem jednostki budżetowej dla szkół podstawowych i liceum ogólnokształcącego w Chełmży. Od roku 1972 pracował jako wizytator ds. kadry kierowniczej w Wydziale Oświaty i Wychowania w Toruniu, prowadził konferencje metodyczne dla dyrektorów szkół średnich. Przez cały ten okres kontrolowany był przez władze komunistyczne ze względu na swój opór i sprzeciw wobec ideologii socjalizmu, przez lokalne kierownictwo PZPR określany był mianem „reakcjonisty”. 1 września 1973 roku rozpoczął pracę w charakterze wykładowcy na Uniwersytecie Mikołaja Kopernika w Toruniu, najpierw w Katedrze Pedagogiki, która następnie przekształciła się w Instytut Pedagogiki i Psychologii. W 1976 roku doktoryzował się na podstawie rozprawy "„Modele warunków planowej działalności dydaktyczno-wychowawczej w szkole”", której promotorem była doc. dr hab. Maria Lipowska. W 1986 roku otrzymał nominację na docenta. W latach 1977–1989 kierował Zaocznym Studium Pedagogiki, w latach 1978–1984 oraz 1987–1989 był zastępcą dyrektora Instytutu Pedagogiki i Psychologii. Od roku 1983 do 1989 kierował Zakładem Pedagogiki Ogólnej i Dydaktyki. Wypromował około 200 magistrów pedagogiki. W roku 1992 przeszedł na emeryturę, nie przestając jednak wykładać.
W swoich rozważaniach naukowych wielokrotnie podkreślał niezwykle duże znaczenie godności ludzkiej i humanistycznych wartości przypisanych człowiekowi jako osobie. Zwracał szczególną uwagę na wykorzystywanie prawidłowości psychologicznych w procesie kierowania szkołą. W swoim dorobku naukowym skupiał się głównie na pedagogice ogólnej i dydaktyce oraz metodologii nauk o wychowaniu. Napisał około 20 książek i opublikował ponad 40 artykułów. Odznaczony Medalem za Zasługi położone dla rozwoju Uczelni, Krzyżem Kawalerskim Orderu Odrodzenia Polski oraz Medalem Komisji Edukacji Narodowej.
Zmarł 11 listopada 2007 roku w Toruniu.

</doc>
<doc id="1146282" url="https://pl.wikipedia.org/wiki?curid=1146282" title="Droga krajowa B486 (Niemcy)">
Droga krajowa B486 (Niemcy)

Droga krajowa 486 () – niemiecka droga krajowa przebiegająca na osi wschód-zachód i jest połączeniem drogi B43 w Rüsselsheim am Main z drogą B45 koło Eppertshausen w południowej Hesji.
Droga, jest oznakowana jako B486 od połowy lat 60. XX w.

</doc>
<doc id="1146284" url="https://pl.wikipedia.org/wiki?curid=1146284" title="Bertrand Gachot">
Bertrand Gachot

Bertrand Jean Louis Gachot (ur. 23 grudnia 1962 w Luksemburgu) – belgijsko-francuski kierowca wyścigowy, przedsiębiorca. W latach 1989–1992 oraz 1994–1995 uczestnik wyścigów Formuły 1.
Karierę rozpoczynał w kartingu w wieku piętnastu lat. W 1983 roku uczęszczał do szkoły wyścigowej Winfield School. W 1985 roku wygrał mistrzostwa EFDA Euroseries Formuła Ford 1600, a rok później – Brytyjskiej Formuły Ford 2000. W 1987 roku ścigał się w Brytyjskiej Formule 3 w zespole West Surrey Racing i zdobył tytuł wicemistrzowski tej serii. W sezonie 1988 zadebiutował w Międzynarodowej Formule 3000 w zespole Spirit Racing.
W roku 1989 z finansowym wsparciem Jeana-Pierre’a Van Rossema zadebiutował w Formule 1 w zespole Onyx, ale po wygłoszeniu negatywnych opinii na temat tego zespołu został z niego zwolniony i stracił wsparcie Van Rossema. W 1990 roku jeździł w zespole Coloni, ale nie zakwalifikował się wówczas do żadnego wyścigu. W sezonie 1991 ścigał się dla debiutanckiego zespołu Jordan, kilkukrotnie zdobywając punkty, a latem wygrał wyścig 24h Le Mans. W sierpniu tego roku został jednak skazany na karę pozbawienia wolności za niedozwolone użycie gazu łzawiącego zimą 1990 roku, wskutek czego został zastąpiony w Jordanie przez Michaela Schumachera. Po wyjściu z więzienia, pod koniec 1991 roku przeszedł do Larrousse’a, dla którego ścigał się również w sezonie 1992, zdobywając szóste miejsce w Grand Prix Monako. Po sezonie 1992 został zwolniony z Larrousse’a i w roku 1993 nie rywalizował w Formule 1, okazjonalnie ścigając się samochodami turystycznymi. Na rok 1994 powrócił do Formuły 1, zostając zawodnikiem Pacific Grand Prix. Nie ukończył wówczas ani jednego wyścigu, kwalifikując się jedynie do pięciu. W sezonie 1995 był kierowcą i współudziałowcem Pacifika.
W latach 1996–1997 ścigał się w serii All-Japan GT. Po 1997 roku zaprzestał ścigania. Od roku 2000 jest właścicielem firmy Hype Energy, produkującej napoje energetyczne.
Niższe formuły.
Gachot urodził się w mieście Luksemburg jako syn Niemki i francuskiego urzędnika Komisji Europejskiej. Wychował i uczył się w Brukseli. W wieku piętnastu lat rozpoczął ściganie się gokartami, gdzie nauczono go, by nigdy nie odpuszczać zakrętów, nawet za cenę rozbicia się.
W 1983 roku zakwalifikował się do programu Volant Elf. W finale zajął trzecie miejsce, za Jeanem Alesim i zwycięzcą, Érikiem Bernardem. W tym okresie Gachot podjął studia, ale już w 1984 roku zdecydował się z nich zrezygnować i rozpoczął ściganie się w Formule Ford 1600, osiągając trzecie miejsce w Festiwalu Formuły Ford pod koniec roku. W 1985 roku po rekomendacji przyjaciela, Norwega Haralda Huysmana dołączył do zespołu Keitha Wigginsa, Pacific Racing, w serii EFDA Euroseries Formuła Ford 1600. Wygrał wówczas cztery wyścigi i zdobył tytuł. Osiągnięcie to potwórzył rok później w Brytyjskiej Formule Ford 2000 samochodem Reynard po rywalizacji z Markiem Blundellem. Zdobył także wicemistrzostwo Europejskiej Formuły Ford.
W 1987 roku Gachot startował w Formule 3. W Brytyjskiej Formule 3 został zawodnikiem zespołu West Surrey Racing, w barwach którego wcześniej ścigali się między innymi Ayrton Senna i Nelson Piquet. Belg w 18 wyścigach wygrał trzykrotnie, tyle samo razy zdobył pole position, osiem razy stawał na podium, ustanowił dwa najszybsze okrążenia i zdobył 64 punkty, dzięki czemu zakończył sezon na drugim miejscu, za Johnnym Herbertem. Wystartował również w jednym wyścigu serii Formuła 3 Euro Series (zdobywając podium), a także w wyścigu o Puchar Europejskiej Formuły 3 (trzecie miejsce) oraz Grand Prix Makau (nie ukończył).
W sezonie 1988 ścigał się w Międzynarodowej Formule 3000 Reynardem 88D w zespole Spirit Racing. Do pierwszego wyścigu, na torze Jerez, Gachot startował z trzeciego miejsca, ale nie ukończył zawodów. Jednakże już w drugim wyścigu, na torze Vallelunga stanął na podium, zajmując drugie miejsce. Wyścigu w Pau nie ukończył, ale na torze Silverstone startował z pierwszego pola i po raz drugi w sezonie finiszował na drugim miejscu. Trzech następnych wyścigów Gachot nie ukończył, ale w Birmingham punktował, dojeżdżając do mety na piątym miejscu. Punkty zdobył także w trzech ostatnich wyścigach sezonu: na torach Bugatti i Dijon był czwarty, a w Zolder zajął szóstą pozycje. Sezon Gachot ukończył, uzyskawszy 21 punktów, co zaowocowało piątym miejscem w klasyfikacji kierowców. Wyższe pozycje zajęli Roberto Moreno, Olivier Grouillard, Martin Donnelly i Pierluigi Martini. Sezon 1988 Gachot zakończył wyścigiem o Grand Prix Makau w barwach zespołu Theodore Racing, którego jednak nie ukończył.
Debiut w Formule 1.
Onyx (1989).
Gachot chciał zadebiutować w Formule 1, ale skończyły mu się pieniądze, którymi mógłby płacić za starty. Belg zdołał jednak zyskać finansowe wsparcie firmy Moneytron, należącej do ekscentrycznego belgijskiego milionera, Jeana-Pierre’a Van Rossema. Wysokość tego finansowego wsparcia wynosiła sto milionów franków belgijskich, dzięki czemu w 1989 roku Gachot mógł zadebiutować w Formule 1 w zespole Onyx.
Onyx Grand Prix, podobnie jak Gachot, debiutował w Formule 1, ale wcześniej odnosił sukcesy jako Onyx Race Engineering w Formule 2 i Międzynarodowej Formule 3000. We wrześniu 1988 roku większość udziałów w zespole nabył Paul Shakespeare, ale później odkupił je od niego Jean-Pierre Van Rossem. Zespół podpisał na sezon 1989 umowę z Fordem na dostarczanie silników, a z Goodyearem – na dostawę opon. Projektantem został Alan Jenkins, dawny pracownik McLarena i Penske, a drugim kierowcą, obok Gachota, został Stefan Johansson, wcześniej kierowca m.in. Ferrari i McLarena. Onyx był jedynym debiutującym zespołem w roku 1989, ale mimo stawki 39 samochodów w sezonie 1989 mógł oczekiwać dobrego sezonu. Zaprojektowany przez Jenkinsa Onyx ORE-1 był jednak samochodem ukończonym późno, "de facto" o piątej rano w dniu prezentacji.
Zgodnie z regulaminem, zarówno Johansson jak i Gachot musieli wziąć udział w prekwalifikacjach w pierwszej połowie sezonu. W związku z ograniczoną ilością testów zespołu obaj kierowcy Onyksa podczas Grand Prix Brazylii nie zdołali się prekwalifikować, przy czym Gachot stracił do Johanssona 2,7 sekundy i zajął ostatnie miejsce. Gachot nie zdołał się także prekwalifikować podczas Grand Prix San Marino i Grand Prix Monako. W Grand Prix Meksyku prekwalifikował się tylko Johansson. Do dwóch północnoamerykańskich Grand Prix (Stanów Zjednoczonych i Grand Prix Kanady) ponownie Gachot się nie prekwalifikował, Johansson natomiast zdołał się zakwalifikować do wyścigów.
W trakcie treningów do Grand Prix Francji Gachot musiał skorzystać z zapasowego samochodu. Mimo to Belg wygrał prekwalifikacje z przewagą pięciu setnych sekundy nad drugim Johanssonem i po raz pierwszy w karierze mógł wziąć udział we właściwych kwalifikacjach w Grand Prix Formuły 1. W kwalifikacjach tych zajął jedenaste miejsce i wystartował w wyścigu. W wyścigu Gachot awansował na szóste miejsce, ale w jego samochodzie awarii uległ akumulator i Belg spadł na szesnaste miejsce. Gachot ukończył wyścig na trzynastym miejscu, ale Johansson finiszował piąty, zapewniając Onyksowi dwa punkty; oznaczało to, że na tamtą chwilę obaj kierowcy zespołu po Grand Prix Wielkiej Brytanii nie musieliby brać udziału w prekwalifikacjach.
Gachot wygrał także prekwalifikacje do Grand Prix Wielkiej Brytanii. Następnie zakwalifikował się do wyścigu na 21 pozycji. Na początku wyścigu Gachot spadł na 24. miejsce. Problemy ze sterownością samochodu spowodowały, że Belg ukończył wyścig na ostatniej, dwunastej pozycji. Fakt ukończenia przez kierowców Minardi tego wyścigu na piątym i szóstym miejscu oznaczał jednak, że kierowcy Onyx Grand Prix byli zmuszeni brać udział w prekwalifikacjach do końca sezonu.
Gachot wygrał również prekwalifikacje do Grand Prix Niemiec, ale do wyścigu się nie zakwalifikował. W prekwalifikacjach do Grand Prix Węgier Belg był czwarty, ale pozwoliło mu to na wzięcie udziału we właściwych kwalifikacjach, gdzie był 21. Na starcie Gachot awansował na siedemnastą pozycję, ale na 39 okrążeniu wycofał się z powodu awarii skrzyni biegów. Prekwalifikacje do Grand Prix Belgii 1989 Gachot zakończył na trzecim miejscu, a w kwalifikacjach właściwych zajął 23. miejsce. W wyścigu podążał przed Philippem Alliotem i Luisem Pérezem-Salą, gdy na 22 okrążeniu wpadł w poślizg i zakończył wyścig. Do Grand Prix Włoch Gachot zdołał się prekwalifikować, a we właściwych kwalifikacjach był 22. Belg nie ukończył jednak trzeciego wyścigu z rzędu, kiedy to jadąc na ostatnim, 15 miejscu, awarii w jego samochodzie na 39 okrążeniu uległa chłodnica.
W tym czasie Gachot narzekał prywatnie na zespół, między innymi na brak testów i niedostateczne wsparcie. Te wyznania pojawiły się w prasie bez zgody Gachota. Onyx i Van Rossem wiedzieli, że Gachot nie udzielił zgody na publikację, ale zespół zawiesił kierowcę na jeden wyścig, zastępując go JJ Lehto. Później Gachot został całkowicie zwolniony z Onyx Grand Prix.
Rial, Coloni (1989–1990).
Dysponując odpowiednimi funduszami, pod koniec sezonu 1989 Gachot przeszedł do zespołu Rial Racing, zastępując Gregora Foiteka. Wystawiany przez zespół samochód Rial ARC2, napędzany silnikami Ford Cosworth DFR był niekonkurencyjnym, przestarzałym modelem. W tych warunkach Gachot nie zdołał zakwalifikować się do dwóch ostatnich wyścigów sezonu. W kwalifikacjach do Grand Prix Japonii zajął ostatnie, trzydzieste miejsce, tracąc do premiowanego zakwalifikowaniem się do wyścigu 26 miejsca ponad trzy i pół sekundy, a do zespołowego partnera Pierre’a-Henriego Raphanela 0,135 sekundy. Kwalifikacje do Grand Prix Australii Belg ukończył z kolei na 29 pozycji, do 26 tracąc prawie dwie sekundy; Gachot był jednak nieznacznie szybszy od Raphanela. Sezon 1989 Gachot ukończył bez punktów i został sklasyfikowany na 32 miejscu w klasyfikacji generalnej kierowców. Po sezonie 1989 Rial został rozwiązany.
W sezonie 1990 Gachot został kierowcą Coloni. Ten włoski zespół zadebiutował w Formule 1 w sezonie 1987 i nie odnosił większych sukcesów, a jego kierowcy wielokrotnie nie kwalifikowali się do wyścigów. W sezonie 1989 Coloni po raz pierwszy wystawiło dwa samochody, ale żaden z kierowców nie ukończył wyścigu. Jednakże przed sezonem 1990 Coloni zrezygnował ze stosowanych dotychczas silników Forda, podpisując kontrakt na wyłączność z Subaru. Subaru chciało w ten sposób dołączyć do Formuły 1, podążając drogą Hondy i Yamahy i w tym celu zleciło firmie Motori Moderni budowę silnika B12; pierwotnie silniki te miały w roku 1990 napędzać Minardi, ale ostatecznie Subaru zdecydowało się na wykupienie połowy udziałów w Coloni i dostarczanie silników temu zespołowi. Silniki Subaru dysponowały jednak mocą jedynie 500 KM (silniki Honda dysponowały mocą około 700 KM) i były za ciężkie o około 110 kg. Ponadto w celu dostosowania samochodu do nowego silnika z Coloni C3B usunięto airboks i zwiększono sekcje boczne, co w połączeniu ze złym rozkładem masy powodowało, że samochód bardzo źle się prowadził. W tych warunkach Gachot – jedyny kierowca Coloni w 1990 roku – nie odnosił sukcesów, ani razu się nie prekwalifikując. W prekwalifikacjach do Grand Prix USA i Grand Prix Francji Gachot nie ustanowił żadnego szybkiego okrążenia z powodu odpowiednio pęknięcia linki zmiany biegów i awarii silnika. Z kolei w prekwalifikacjach do Grand Prix Brazylii, Grand Prix Monako i Grand Prix Kanady Gachot tracił do premiowanego awansem miejsca ponad dziesięć sekund. Z drugiej strony prekwalifikacje do Grand Prix Meksyku zakończył z czasem o 1,3 sekundy gorszym od czasu zwycięzcy.
Po Grand Prix Wielkiej Brytanii Subaru postanowiło zakończyć współpracę z Coloni. Już po Grand Prix Brazylii zespół opuścił menedżer Alvise Morin, niezadowolony z faktu, że Enzo Coloni nie płacił jego pracownikom i nie przeznaczał pochodzących od Subaru pieniędzy na rozwój samochodu i silnika B12. W tych warunkach Subaru postanowiło przejąć pełną kontrolę nad Coloni. Enzo Coloni zgodził się na sprzedaż, ale nie chciał zrezygnować z kierownictwa swoim zespołem. Podczas Grand Prix Kanady na prośbę Coloniego z zespołu odszedł szef inżynierów Paul Burgees. Po Grand Prix Francji Subaru ogłosiło, że po następnym wyścigu – tj. Grand Prix Wielkiej Brytanii – wycofuje się z Formuły 1.
W tych warunkach Coloni postanowił skorzystać z silników Ford DFR, przygotowanych przez firmę Langford and Peck; przygotowano też unowocześnioną wersję „C” modelu Coloni C3, z niskimi sekcjami bocznymi i airboksem. Mimo zmiany silnika nadal był to samochód, który się trudno prowadził, i Gachot ponownie nie prekwalifikował się podczas Grand Prix Niemiec i Grand Prix Węgier. Po Grand Prix Węgier z rywalizacji wycofał się zespół Onyx, a to oznaczało, że aby dostać się do właściwych kwalifikacji, Gachot musiał pokonać tylko trzech kierowców. Istotnie, samochody Life i EuroBrun nie były konkurencyjne, i do końca sezonu Gachot uczestniczył już we właściwych kwalifikacjach. Mimo to nie zdołał nigdy uzyskać lepszego czasu niż ostatni, trzydziesty. Do zakwalifikowania się do Grand Prix Włoch brakło mu jednak tylko sekundy.
Jordan (1991).
W 1991 Gachot był zawodnikiem Jordana, wnosząc do zespołu półtora miliona dolarów. Jego partnerem zespołowym był doświadczony włoski kierowca, Andrea de Cesaris. Zespół Eddie Jordan Racing został założony w 1980 roku i odnosił sukcesy w Formule 3 i Formule 3000, a w 1991 roku z finansowym wsparciem 7 Up jako Jordan Grand Prix debiutował w Formule 1. Zaprojektowany przez Gary’ego Andersona i napędzany klienckimi silnikami Forda Jordan 191 z założenia miał być tak prostym samochodem, jak to możliwe. Mimo tego okazał się udaną konstrukcją, która umożliwiła Gachotowi zdobycie kilku punktów i utrzymanie szybkości de Cesarisa
Kwalifikacje do Grand Prix Stanów Zjednoczonych Gachot zakończył z czternastym rezultatem. Na starcie zyskał jedną pozycję, a po dziewięciu okrążeniach był już jedenasty. Gachot regularnie zyskiwał pozycje i na 50 okrążeniu był siódmy. Jednak na 76 okrążeniu, jadąc na ósmej pozycji, w jego samochodzie zepsuł się silnik i został on sklasyfikowany na dziesiątej pozycji.
Do Grand Prix Brazylii Gachot startował z 10 miejsca. Kierowca Jordana ponownie nie ukończył wyścigu: gdy jechał na ósmym miejscu, to na 64 okrążeniu w jego samochodzie doszło do usterki układu paliwowego. Gachot został sklasyfikowany jako trzynasty.
W kwalifikacjach do Grand Prix San Marino Gachot był dwunasty. Na starcie wyścigu padało, ale później tor zaczął przesychać. Na starcie Gachot awansował na dziewiąte miejsce. Na czwartym okrążeniu Gachot wypadł w zakręcie Tamburello i uszkodził nos swojego samochodu, po czym został jeszcze uderzony przez Maurício Gugelmina w Leyton Housie. Kierowca Jordana powrócił do rywalizacji na przedostatnim, 20 miejscu. Na 38 okrążeniu ostatni wówczas Gachot wycofał się z wyścigu wskutek wypadku, po którym uszkodził zawieszenie.
Do Grand Prix Monako Gachot zakwalifikował się z 24 rezultatem. Na starcie awansował na 20. miejsce, a wyścig ukończył na ósmym miejscu.
Sesje kwalifikacyjne do Grand Prix Kanady kierowca Jordana ukończył z czternastym czasem. Po wczesnym odpadnięciu Gerharda Bergera i Roberto Moreno Gachot jechał na dziewiątym miejscu. W dalszej części wyścigu z rywalizacji odpadli także m.in. Ayrton Senna, Alain Prost, Jean Alesi, a na ostatnim okrążeniu także Nigel Mansell. Korzystając z niepowodzeń rywali, Gachot finiszował w wyścigu na piątym miejscu, co było najlepszym jego rezultatem podczas startów w Formule 1.
W kwalifikacjach do Grand Prix Meksyku Belg był dwudziesty. Już po pierwszym okrążeniu Gachot jechał na piętnastej pozycji. Na 45 okrążeniu zawodnik znajdował się już w punktowanej szóstce. Po nieporozumieniu Roberto Moreno drogą radiową z zespołem Belg wyprzedził Brazylijczyka i jechał na piątym miejscu, dopóki na 52 okrążeniu wpadł w poślizg i wycofał się z zawodów.
Tydzień po Grand Prix Meksyku odbył się wyścig 24h Le Mans, w którym Gachot wystartował Mazdą 787B wraz z Johnnym Herbertem i Volkerem Weidlerem. Gachot ścigał się między innymi w deszczowych warunkach w nocy po tym, gdy przejął samochód od Weidlera. Załoga wygrała rywalizację, pokonując 362 okrążenia. Było to pierwsze i jedyne zwycięstwo w Le Mans samochodu z silnikiem Wankla, a także pierwsza wygrana japońskiego konstruktora.
Do Grand Prix Francji Gachot zakwalifikował się z dziewiętnastym czasem, jednak już na pierwszym okrążeniu zakończył wyścig po tym, gdy wpadł w poślizg. Kwalifikacje do Grand Prix Wielkiej Brytanii Gachot zakończył jako siedemnasty. Na starcie spadł na 24. miejsce, ale stopniowo odrabiał straty i po dziewięciu okrążeniach był siedemnasty, a po 22 – siódmy. Po wypadku Jeana Alesiego w połowie wyścigu Gachot zdołał obronić się przed Stefano Modeną i zakończył zawody na szóstym miejscu, z przewagą 0,2 sekundy nad Włochem. Do Grand Prix Niemiec kierowca startował z jedenastej pozycji, a wyścig ukończył ponownie na punktowanym, szóstym miejscu. W kolejnym wyścigu – Grand Prix Węgier – Gachot był dziewiąty, ale ustanowił najszybsze okrążenie.
Pobyt w więzieniu.
10 grudnia 1990 roku Gachot jadąc Alfą Romeo swojej dziewczyny na spotkanie zarządu zespołu Jordan Grand Prix oraz firmy 7 Up w hotelu Carlton Towers musiał w okolicach Hyde Park Corner (Londyn) ustąpić taksówkarzowi Erikowi Courtowi, który zmienił pas ruchu tuż przed samochodem Gachota. Taksówkarz zaczął następnie gwałtownie hamować i przyspieszać, co zirytowało Gachota, który celowo wjechał w tył samochodu Courta. Court wysiadł z samochodu i zaczął grozić Gachotowi śmiercią, wskutek czego Gachot opryskał go gazem łzawiącym, który miał w schowku samochodu. Następnie Gachot postanowił zadzwonić na policję, ponieważ wokół zebrało się wielu taksówkarzy, którzy chcieli dokonać samosądu na Gachocie. Policja zabrała Gachota na komisariat, ale po pół godzinie puściła go, a Belg następnie pojechał na spotkanie.
Mimo to sprawa trafiła do sądu, ponieważ w Wielkiej Brytanii posiadanie gazu łzawiącego było wówczas zabronione. Gachot był jednakże pewny, że sąd nałoży na niego grzywnę i zapewniał Eddiego Jordana, że nie zostanie uwięziony. Takie samo zapewnienie Gachot otrzymał od swoich prawników, którzy powiedzieli mu, że to „mała rzecz”. Jednakże 15 sierpnia 1991 roku sąd odrzucił możliwość zapłacenia kaucji i skazał Gachota na karę sześciu miesięcy pozbawienia wolności za posiadanie gazu łzawiącego oraz osiemnastu miesięcy za napaść – mimo zapewnień Belga, że działał w obronie koniecznej. Po zapadnięciu wyroku dziewczyna Gachota, Kate Palmer, zorganizowała protesty w obronie Belga, które miały miejsce w Belgii, Francji i Luksemburgu, ponadto powstało stowarzyszenie o nazwie „Gachot, why?”, które 20 sierpnia próbowało uwolnić Gachota za kaucją. W trakcie Grand Prix Belgii została zorganizowana akcja polegająca na wypisywaniu haseł i wręczaniu ulotek związanych z uwięzieniem Gachota. Podczas tego Grand Prix kibice nosili koszulki z napisami „Uwolnić Gachota”, „Dlaczego Gachot” oraz „Boże, błogosław Anglię oraz Gachota”, ponadto umieścili na torze hasło: „Gachot, Belgia jest z tobą, nie jesteś chuliganem”. Gachot został w Jordanie zastąpiony przez Michaela Schumachera.
Belg został początkowo uwięziony w jednym z najcięższych brytyjskich więzień – Brixton Prison. W swoich wspomnieniach po wyjściu na wolność kierowca mówił, iż został zamknięty w jednej celi z mordercą. W więzieniu tym Gachot siedział w celi 23 godziny na dobę, a w celi nie było stolika ani toalety. Z drugiej strony kierowca widział pozytywne strony tego okresu, wliczając w to poznanie wielu fanów Nigela Mansella oraz możliwość robienia rzeczy, na które nie miał wcześniej czasu, tj. czytanie książek i naukę gry w szachy. Następnie Gachot został przeniesiony do łagodniejszego więzienia Ford Prison. Więźniowie umieszczeni w tym zakładzie mogli wykonywać drobne prace w ogrodzie oraz trenować. W trakcie pobytu w więzieniu jeden ze współwięźniów zaproponował Gachotowi, aby ten po wyjściu z więzienia podjął się pracy wraz ze złodziejami, dzięki czemu mógłby zarobić więcej aniżeli kierowca Formuły 1. Podczas uwięzienia Gachot był wspierany przez kierowców – między innymi Ayrtona Sennę (który ponadto napisał list do sędziego w sprawie Gachota) – którzy paradowali w koszulkach z napisem „Gachot, dlaczego?” otrzymywał także listy od kibiców z całego świata (szczególnie z Belgii, Francji i Wielkiej Brytanii).
Po osadzeniu w zakładzie karnym Gachot odwołał się od wyroku i sąd wyższej instancji uznał, że poprzednia kara była zbyt surowa, redukując ją do dziewięciu miesięcy, a jednocześnie natychmiastowo – po dwóch miesiącach – zwalniając Belga za dobre sprawowanie. W tym czasie krążyły pogłoski, że Eddie Jordan naciskał, by uwięzić Gachota, ponieważ pieniądze, które Gachot wniósł do zespołu, w przypadku odejścia kierowcy z Jordana nie przepadłyby tylko w wypadku uwięzienia Gachota, na którym Jordan skorzystał jeszcze w ten sposób, że mógł zatrudnić innego kierowcę płacącego za starty. Podobnie uważał sam Gachot.
Powrót do Formuły 1.
Larrousse (1991–1992).
Jednym z pierwszych kierowców, którzy odwiedzili Gachota po wyjściu z więzienia, był Michael Schumacher. W dniu, w którym został wypuszczony na wolność, Gachot poleciał na Grand Prix Japonii w nadziei, że odzyska miejsce w Jordanie, tym bardziej, że w trakcie pobytu w więzieniu pozostawał w kontakcie z Jordanem. Jordan jednak zakontraktował już Alessandro Zanardiego i nie mógł przyjąć Gachota. W Grand Prix Australii Gachot, po wpłaceniu pieniędzy, ścigał się w Larroussie w miejsce Érika Bernarda, który miał kontuzję nóg. Belg nie zdołał się jednak zakwalifikować, tracąc sekundę do premiowanego awansem miejsca. W całym sezonie 1991 Gachot uzyskał cztery punkty, co dało mu trzynaste miejsce w klasyfikacji kierowców.
Gachot pozostał kierowcą Larrousse’a na sezon 1992, a jego nowym partnerem zespołowym został Japończyk Ukyō Katayama. W porównaniu do sezonu 1991 w zespole nastąpiły zmiany własnościowe: 65% udziałów zostało sprzedanych firmie Venturi. Ponadto model LC92 napędzany był silnikami Lamborghini. Samochód ten był jednak nieudany. Sam Gachot natomiast zmienił licencję wyścigową i rozpoczął ściganie jako Francuz.
Pierwszą eliminacją sezonu było Grand Prix RPA. W kwalifikacjach Gachot był 22, ustępując o 0,4 sekundy debiutującemu w Formule 1 partnerowi zespołowemu. Na samym początku wyścigu kierowca awansował na szesnaste miejsce, ale później tracił pozycje, aby po ośmiu okrążeniach wycofać się wskutek problemów ze sterowaniem samochodu.
Do Grand Prix Meksyku Gachot zakwalifikował się jako trzynasty. W początkowej części wyścigu Francuz jechał w środku stawki, jednak od 38 okrążenia jechał na trzecim od końca miejscu, wyprzedzając jedynie Katayamę i Michele Alboreto. Tak też kierowca Larrousse’a ukończył wyścig, finiszując jako jedenasty.
Do Grand Prix Brazylii kierowca Larrousse’a startował z osiemnastego pola. W trakcie wyścigu Gachot stopniowo zyskiwał pozycje, ale na 24 okrążeniu jadący na dwunastym miejscu Francuz odpadł z dalszej rywalizacji na skutek uszkodzenia tylnego zawieszenia.
Kwalifikacje do Grand Prix Hiszpanii Gachot zakończył z 24 czasem, ale jego zespołowy partner w ogóle nie zakwalifikował się do wyścigu. Francuz nie zdołał ukończyć tego wyścigu po awarii silnika, do której doszło po 35 okrążeniach rywalizacji. Grand Prix San Marino było trzecim z rzędu nieukończonym wyścigiem przez Gachota. Po starcie z 19 pozycji Francuz spadł na koniec stawki, a na 33 okrążeniu wpadł z poślizg i zakończył zawody.
Podczas kwalifikacji do Grand Prix Monako Gachot blokował Riccardo Patrese, co tak zirytowało Włocha, że próbował uderzyć Francuza. Kwalifikacje Gachot zakończył na 15 miejscu. Na początku wyścigu awansował o dwie pozycje. Po odpadnięciu Andrei de Cesarisa, Johnny’ego Herberta, Jeana Alesiego, Miki Häkkinena, Gerharda Bergera i Ivana Capellego Gachot ukończył Grand Prix Monako na szóstym miejscu, dzięki czemu uzyskał jedyny w sezonie punkt dla siebie (w klasyfikacji kierowców) oraz Venturi (w klasyfikacji konstruktorów).
Do Grand Prix Kanady Gachot zakwalifikował się na dziewiętnastym miejscu. Na trzecim okrążeniu Francuz miał wypadek, wskutek którego spadł na ostatnie miejsce, ale był w stanie kontynuować jazdę. Po przejechaniu kolejnych dwunastu okrążeń Gachot ponownie uległ wypadkowi i próbował uruchomić samochód na pych, za co został zdyskwalifikowany i musiał powrócić do boksów. Gachot nie ukończył także kolejnej eliminacji – Grand Prix Francji (do którego startował z 13 miejsca), zderzając się z Agurim Suzukim w mokrym wyścigu.
W kwalifikacjach do Grand Prix Wielkiej Brytanii Gachot był jedenasty. Na starcie spadł jednak na trzynastą pozycję, na której jechał przez ponad dwadzieścia okrążeń, po czym po wyprzedzeniu Érika Comasa awansował na dwunaste miejsce. Na 33 okrążeniu Gachot odpadł z rywalizacji po uszkodzeniu łożyska tylnego koła. Francuz ukończył natomiast następny wyścig. W Grand Prix Niemiec, po starcie z 22 miejsca, zajął czternaste miejsce.
Kwalifikacje do Grand Prix Węgier Gachot zakończył z piętnastym czasem. Na początku wyścigu doszło jednak do odpadnięcia czterech samochodów, dzięki czemu kierowca Larrousse’a przesunął się na dziesiąte miejsce, które jednak stracił na rzecz Miki Häkkinena. Na 14 okrążeniu Gachot zderzył się jednak z Agurim Suzukim, co zakończyło jego jazdę.
W Grand Prix Belgii Gachot zakwalifikował się jako dwudziesty. Na 41 okrążeniu jadący na jedenastej pozycji Francuz wpadł w poślizg i zakończył wyścig, w którym został jednak sklasyfikowany na osiemnastym miejscu.
Podczas Grand Prix Włoch samochód Gachota był wyposażony w nową generację silnika Lamborghini V12. Pozwoliło to Francuzowi na zajęcie dziesiątego miejsca w sesjach kwalifikacyjnych, a tym samym wyrównanie najlepszego osiągnięcia w kwalifikacjach w swojej karierze. Na starcie Gachot stracił jednak tę pozycję, a po jedenastu okrążeniach odpadł z rywalizacji wskutek uszkodzonego silnika. Silnik w pojeździe Gachota uległ awarii również w Grand Prix Portugalii, kiedy to na 26 okrążeniu Francuz (startujący z 13 miejsca) musiał wycofać się z wyścigu.
Grand Prix Japonii Gachot rozpoczynał startem z 18 miejsca. Na 24 okrążeniu kierowca Larrousse’a jechał na szóstej pozycji, po czym zjechał na pit-stop i wyjechał za Ukyō Katayamą. Na 40 okrążeniu Francuz zderzył się z zespołowym kolegą i zakończył rywalizację.
Ostatnią eliminacją sezonu 1992 było Grand Prix Australii. Gachot startował doń z 21 pozycji. Nie zdołał jednak ukończyć zawodów, kiedy to na 52 okrążeniu, jadąc na 12 miejscu, w jego samochodzie zepsuł się układ paliwowy.
W całym sezonie Gachot zdobył zatem jeden punkt, co dało mu dziewiętnaste miejsce w klasyfikacji kierowców.
Pacific (1993–1995).
Na sezon 1993 Larrousse ogłosił zupełnie nowy skład, z Philippem Alliotem i Érikiem Comasem. Gachot natomiast związał się z Pacifikiem, dla którego ścigał się w niższych formułach na początku kariery. Keith Wiggins założył bowiem we wrześniu 1992 roku Pacific Grand Prix i planował start w Formule 1 w sezonie 1993 z silnikami Ford. Wskutek problemów finansowych projekt został zawieszony; w 1993 roku Pacific przygotowywał się do debiutu w sezonie 1994, a Gachot pomagał zespołowi w tych przygotowaniach. W roku 1993 wziął także udział w kilku wyścigach samochodów turystycznych, wygrywając Peugeotem 405 Mi16 w barwach Peugeot Belgique jeden z wyścigów Mistrzostw Belgii Samochodów Turystycznych. Uczestniczył ponadto w jednym wyścigu serii CART – w rundzie na torze Toronto Exhibition Place Street Circuit ścigał się Lolą T93/06 w zespole Dick Simon Racing. Po starcie z piętnastego miejsca finiszował jako dwunasty i uzyskał jeden punkt do klasyfikacji.
Mimo niskiego budżetu Pacific Grand Prix zdołał zadebiutować w 1994 roku, korzystając ze starych silników Ilmor oraz samochodów zaprojektowanych przez Reynarda. Drugim kierowcą zespołu został Paul Belmondo. Z powodu awaryjności silnika przedsezonowe testy nie wypadły udanie. Mimo to do Grand Prix Brazylii Gachot zakwalifikował się z 25 czasem, wyprzedzając obu kierowców drugiego nowego zespołu, Simteka. W wyścigu odpadł jednak już na drugim okrążeniu po kolizji z Olivierem Berettą.
Gachot nie zdołał zakwalifikować się do Grand Prix Pacyfiku, mając jednak pół sekundy przewagi nad Belmondo. Po wypadku Rubensa Barrichello podczas piątkowych kwalifikacji do Grand Prix San Marino Gachot uzyskał w sobotę 25 czas, wyprzedzając Rolanda Ratzenbergera, który zginął później tego dnia. Na starcie wyścigu Gachot uniknął zderzenia z Pedro Lamym, ale nie ukończył zawodów, kiedy to na 24 okrążeniu awarii uległ silnik.
W kwalifikacjach do Grand Prix Monako uczestniczyło 24 kierowców, co dawało gwarancję udziału w wyścigu obu kierowcom Pacifika. Gachot startował z 23 miejsca po tym, jak uzyskał w sesjach kwalifikacyjnych przewagę 3,5 sekundy nad Paulem Belmondo. W wyścigu Gachot cały czas utrzymywał się przed zespołowym kolegą, dopóki – jadąc na 13 miejscu – nie odpadł na 50 okrążeniu z powodu uszkodzenia skrzyni biegów.
Do Grand Prix Hiszpanii Sauber wystawił tylko jednego kierowcę. W piątek Gachot był szybszy od Belmondo i debiutanta, Andrei Monterminiego. W sobotę Montermini po poważnym wypadku został odwieziony do szpitala. Gachot startował do wyścigu z 25 pozycji, osiągając w kwalifikacjach dwusekundową przewagę nad zespołowym partnerem. Po 33 okrążeniach Francuz nie jechał już w wyścigu – uszkodzeniu w jego pojeździe uległ tylny spojler.
Podczas Grand Prix Kanady w Simteku ścigał się tylko David Brabham. Wykorzystał to Gachot, kwalifikując się na 26 miejscu, chociaż nad Belmondo miał jedynie 0,2 sekundy przewagi. Gachot jechał w zawodach na ostatnim miejscu, ale po 47 okrążeniach wycofał się wskutek awarii silnika.
Po Grand Prix Hiszpanii stawka liczyła z powrotem 28 kierowców, jako że do Simteka przeszedł Jean-Marc Gounon. Było to powodem, dla którego Gachot nie zakwalifikował się już do żadnego innego wyścigu sezonu. Najbliżej był tego w Grand Prix Francji, tracąc do Gounona 0,1 sekundy, ale w innych Grand Prix te różnice były większe, sięgając dwóch sekund. Ułatwieniem nie był fakt częstych zmian w składach zespołów i Gachot w kwalifikacjach do Grand Prix Europy i Japonii tracił około półtorej sekundy do debiutantów, odpowiednio Domenico Schiattarelli i Takiego Inoue. Sytuacji nie poprawiły zmiany wprowadzone w Pacifiku PR01, który był tak niekonkurencyjny, że podczas Grand Prix Australii Gachot powiedział, że jest to jeden z najszczęśliwszych dni w jego życiu, ponieważ nigdy nie będzie już musiał jeździć tym modelem.
Gachot pozostał w Pacifiku na sezon 1995 i został jednym z udziałowców zespołu. W obliczu niekonkurencyjności Pacifika PR01 prace nad modelem PR02 rozpoczęto relatywnie wcześnie; samochód znacznie różnił się od poprzednika, korzystał także z innych silników (Ford). Paula Belmondo zastąpił Andrea Montermini. Na początku sezonu w stawce było trzynaście zespołów, przez co każdy kierowca był pewien startu w wyścigu.
Do Grand Prix Brazylii Gachot zakwalifikował się z dwudziestym czasem. Na starcie stracił wprawdzie swoje miejsce na rzecz Monterminiego i Roberto Moreno, ale na szóstym okrążeniu jechał już przed tymi kierowcami. Na 24 okrążeniu musiał jednak wycofać się z powodu awarii skrzyni biegów. Podczas kwalifikacji do Grand Prix Argentyny Gachot był 23, ale w wyścigu nie przejechał ani jednego okrążenia, zderzając się z Karlem Wendlingerem na pierwszym. Do Grand Prix San Marino Francuz startował z 22 miejsca. Na 37 okrążeniu, jadąc między innymi przed oboma kierowcami Minardi, zakończył rywalizację wskutek awarii skrzyni biegów. W kwalifikacjach do Grand Prix Hiszpanii Gachot był 24. Podczas wyścigu, po pit-stopie na 43 okrążeniu jego samochód się zapalił, co uniemożliwiło mu kontynuowanie jazdy. Kwalifikacje do Grand Prix Monako kierowca Pacifika zakończył jako 21. W trakcie wyścigu szybko został wyprzedzony przez Mikę Salo, po czym walczył z Monterminim. Był to jednak kolejny nieukończony przez Gachota wyścig – na 43 okrążeniu zepsuła się skrzynia biegów. Sesje kwalifikacyjne do Grand Prix Kanady francuski kierowca zakończył z dwudziestym rezultatem. Podczas wyścigu jechał przed Inouem, Moreno i Dinizem, jednak na dziewiątym okrążeniu spadł na ostatnie miejsce. Następnie wyprzedził Diniza, a później – Moreno. Gachot nie dojechał jednak do mety – na 37 okrążeniu zepsuł się akumulator. Do wyścigu o Grand Prix Francji Francuz startował z 22 pozycji. Gachot w wyścigu cały czas utrzymywał się przed Moreno i Monterminim, ale na 25 okrążeniu jego samochód przestał posiadać napęd na jakimkolwiek biegu, co zmusiło kierowcę do wycofania się. Kwalifikacje do Grand Prix Wielkiej Brytanii Gachot zakończył na 21 miejscu, za Pedro Dinizem. Na starcie wyścigu wyprzedził jednak Diniza i utrzymywał się przed Monterminim i kierowcami Forti. Gachot finiszował w zawodach na dwunastym miejscu, co oznaczało pierwszy jego ukończony wyścig w barwach Pacifika.
W tym okresie sytuacja finansowa Pacifika pogorszyła się, co zaowocowało wstrzymaniem rozwoju samochodu, ograniczeniem przebiegu, nadmierną eksploatacją skrzyń biegów oraz wkroczeniem komornika. W tej sytuacji Gachot postanowił oddać miejsce w zespole kierowcy, który wniósłby odpowiednie środki finansowe. Początkowo był to Giovanni Lavaggi, a następnie Jean-Denis Délétraz. Kiedy Délétraz przestał płacić za starty, Wiggins postanowił na trzy ostatnie Grand Prix sezonu zastąpić go innymi kierowcami płacącymi za starty, tj. Katsumim Yamamoto i Oliverem Gavinem. Kierowcy ci nie uzyskali jednak superlicencji i podczas Grand Prix Pacyfiku Gachot powrócił w charakterze kierowcy.
Do Grand Prix Pacyfiku Gachot startował z ostatniego, 24 miejsca. Francuz nie jechał w wyścigu już po dwóch okrążeniach – przyczyną odpadnięcia była uszkodzona skrzynia biegów. W kwalifikacjach do Grand Prix Japonii Gachot był 22, ale stracił do Monterminiego prawie dwie sekundy. Na starcie wyprzedził kierowców Forti oraz Wedlingera, który jednak z powodzeniem skontrował. Uszkodzona na siódmym okrążeniu półoś uniemożliwiła jednak kierowcy dalszą rywalizację. Podczas kwalifikacji do Grand Prix Australii Gachot był 23, wyprzedzając jedynie Mikę Häkkinena, który uległ poważnemu wypadkowi i nie uczestniczył w wyścigu. Gachot cały wyścig podążał na ostatniej pozycji, ale wskutek odpadnięcia wielu kierowców zdołał finiszować jako ósmy.
Gachot miał zostać kierowcą Pacifika trzeci sezon, partnerując Gavinowi w 1996 roku. Jesienią 1995 roku zespół podpisał umowę na dostarczanie silników Judd do modelu Pacific PR03. Wskutek braku pieniędzy oraz wprowadzenia reguły 107% Wiggins postanowił jednak wycofać zespół ze startów w nowym sezonie.
Po Formule 1.
Nie mając opcji zostania w Formule 1 na 1996 rok, Gachot przeszedł do serii All-Japan GT, gdzie ścigał się w drugiej połowie sezonu. Francuz współdzielił samochód z Tomem Kristensenem, rywalizując Toyotą Suprą w klasie GT500 w barwach zespołu FET Racing. W pierwszym swoim wyścigu – Special GT Cup Fuji – załoga zakwalifikowała się jako piąta, a wyścig ukończyła na czwartym miejscu. Podczas rundy na torze Sugo kierowcy zostali sklasyfikowani na 25 miejscu. Na torze Mine zawodnicy zajęli siódme miejsce. W klasyfikacji generalnej Gachot uzyskał 14 punktów i został sklasyfikowany na trzynastym miejscu.
W 1996 roku Gachot założył także własny zespół pod nazwą PGM/Bertrand Gachot, w ramach którego wystawił samochód WR LM94 z eksperymentalnym silnikiem SsangYong, powstałym w kooperacji z Peugeotem. Kierowca nie zdołał się prekwalifikować tym pojazdem do wyścigu 24h Le Mans. Samochód ten ponownie został wystawiony we wrześniu na zawody 4h Le Mans, w których Gachot ścigał się wraz z Emmanuelem Clérico. Załoga zajęła w kwalifikacjach trzecie miejsce, ale w wyścigu przejechała jedynie 77 okrążeń i nie została sklasyfikowana.
W 1997 roku wziął już udział w pełnym cyklu All-Japan GT, tym razem w zespole Cerumo. Partnerem Gachota był Paul Belmondo. Najlepszymi rezultatami załogi było piąte miejsce podczas Special GT Cup Fuji oraz ósma pozycja na torze Sendai. Gachot w klasyfikacji kierowców zajął z 12 punktami piętnaste miejsce.
Na 24h Le Mans 1998 firma SsangYong planowała wystawić model Solo Le Mans, powstały przy współpracy z Welter Racing i używający silnika turbo opartego na dwulitrowej jednostce Mercedes M111. Zamiary te nie zostały jednak zrealizowane, co skłoniło Gachota do całkowitego zarzucenia sportów motorowycb.
W 1998 roku z Gachotem skontaktował się dawny sponsor Pacific Grand Prix – produkująca napoje energetyzujące firma Hype, dzięki czemu Francuz rozpoczął dystrybucję wyrobów Hype na terenie Francji. Dwa lata później Gachot przejął tę firmę, a następnie rozbudował ją oraz zaangażował w sporty motorowe, między innymi w sponsoring Michaela Annetta (w serii NASCAR), André Lotterera (który ścigał się w Grand Prix Belgii Formuły 1 2014) oraz zespołu Formuły 1 Force India. Prowadzi ponadto stronę F1i.com.
Narodowość i rodzina.
Gachot jest jedynym kierowcą Formuły 1 urodzonym w państwie Luksemburg, ale nigdy nie ścigał się jako Luksemburczyk. Mimo faktu, iż jest synem Francuza i Niemki, to początkowo ścigał się na licencji belgijskiej. Cały czas dysponował jednak francuskim paszportem i od 1992 roku Gachot ścigał się na francuskiej licencji. Gachot jednak na swoim kasku miał umieszczoną flagę europejską i utrzymywał, że jest Europejczykiem. Był także pierwszym kierowcą ścigającym się pod flagą europejską. W wywiadzie z 1991 roku powiedział:
Od 2000 roku mieszka w Marbelli (Hiszpania) z brytyjską żoną, Amandą z d. Brady. z którą ma troje dzieci: Louisa (ur. 1999), Grace (ur. 2001) i Lucię (ur. 2004). Amanda zajmuje się hipnoterapią, natomiast Louis jest kierowcą wyścigowym – w 2015 roku ścigał się we Francuskiej Formule 4.
Gachot w kulturze.
Postać Gachota pojawia się w powieści "Zablokowany" niemieckiego pisarza Wolfa Haasa. W powieści tej, przybierającej postać literatury sensacyjno-kryminalnej, w formie teorii spiskowych analizowane są różne zdarzenia z historii Formuły 1. Wśród nich znajduje się sprawa ataku Gachota na londyńskiego taksówkarza w 1990 roku. W "Zablokowanym" pojawia się twierdzenie, że wokół uwięzienia kierowcy narosło zbyt wiele wątpliwości, co mogło być związane z chęcią umieszczenia przez Mercedesa w kokpicie Jordana Michaela Schumachera. Miało to mieć związek z brakiem niemieckich mistrzów świata w Formule 1, naprzeciwko czemu chciał wyjść Mercedes, promując Schumachera. Stąd też pojawiła się hipoteza, jakoby kluczowym dla uwięzienia Gachota świadkiem sądowym nie był Eric Court, a mafioso bądź dyrektor Mercedesa, dzięki czemu tak uzyskany wakat w Jordanie mógł przejąć Schumacher. Narrator powieści odrzuca jednak możliwość, jakoby Schumacher miał coś wspólnego z uwięzieniem Gachota.

</doc>
<doc id="1146286" url="https://pl.wikipedia.org/wiki?curid=1146286" title="Ekstraliga polska w rugby union">
Ekstraliga polska w rugby union

Ekstraliga polska w rugby union (dawniej I Liga, Seria A) – najwyższy poziom męskich rozgrywek ligowych rugby union drużyn piętnastoosobowych w Polsce. Zmagania toczą się cyklicznie (co sezon, od jesieni do wiosny) systemem kołowym jako mistrzostwa kraju i przeznaczone są dla najlepszych polskich klubów rugby. Organizowane są przez Polski Związek Rugby. Zwycięzca finału Ekstraligi zostaje jednocześnie mistrzem Polski, zaś najsłabsza drużyna walczy o utrzymanie ze zwycięzcą I ligi (dawniej II ligi).
Historia rozgrywek.
Pierwsze próby organizacji rozgrywek ligowych w rugby w Polsce pojawiły się w okresie międzywojennym, w 1925. Na przeszkodzie stanęły jednak niepowodzenie w organizacji Polskiego Związku Rugby oraz przewrót majowy, w wyniku którego część drużyn, tworzonych głównie przy jednostkach wojskowych, przestała działać. Do projektu powrócono w 1927, jednak start rozgrywek kilkakrotnie przekładano. Dopiero w maju 1929 zdołano przeprowadzić zawody o tytuł mistrza Polski w formie turnieju rozegranego pomiędzy trzema drużynami z Warszawy, których zwycięzcą została drużyna Oficerskiej Szkoły Sanitarnej. Kolejne próby zorganizowania rozgrywek o mistrzostwo Polski jednak się nie powiodły z uwagi na brak drużyn (ostatnia została rozwiązana w 1931).
Po oficjalnej reaktywacji rugby w Polsce w 1955 powrócono do idei rozgrywania mistrzostw Polski. W 1956 rozegrano ogólnokrajowy Puchar Sportowca, w którego finale zwyciężyła drużyna AZS AWF Warszawa, który jednocześnie stanowił eliminacje do I ligi. Oficjalne rozgrywki ligowe zostały zainaugurowane w 1957. Powstała I liga licząca 8 zespołów oraz liga okręgowa licząca 13 drużyn grających w trzech grupach. Rozgrywki odbywały się od wiosny do jesieni. Pierwszym mistrzem została drużyna AZS AWF Warszawa. Organizatorem rozgrywek była początkowo Sekcja Rugby Głównego Komitetu Kultury Fizycznej, a od września 1957 powstały wówczas Polski Związek Rugby. W 1958 pozostało już tylko 10 drużyn i wszystkie wystąpiły w I lidze. W 1959 zapoczątkowano rozgrywki o mistrzostwo Polski także w młodszych grupach wiekowych. W pierwszej połowie lat 60. nastąpił kryzys ligi wywołany uznaniem rugby przez Główny Komitet Kultury Fizycznej i Turystyki za sport nierozwojowy. Malała liczba drużyn uczestniczących w rozgrywkach ligowych, w 1963 w I lidze grały tylko 4 zespoły (a w 1962 rozgrywki odbywały się w składach trzynastosobowych), a w 1964 5 zespołów, które toczyły rozgrywki systemem turniejowym. Od 1965 sytuacja stopniowo się poprawiała, a liczba drużyn rosła. W okresie tym dominowała w lidze Skra Warszawa, która zdobyła sześć tytułów mistrzowskich z rzędu, a w 1970 w lidze grało już 9 drużyn.
W 1971 dokonano reformy rozgrywek. Stawkę drużyn podzielono na dwie grupy: silniejszą, liczącą 6 drużyn i słabszą, liczącą 4 drużyny, w której mogły uczestniczyć m.in. drużyny nowo powstające, wprowadzono także zasady spadku i awansu pomiędzy tymi grupami. Zmieniono też okres organizowania rozgrywek i od 1971 toczyły się one od jesieni do wiosny. Wiosną 1971 odbył się przejściowy, półroczny sezon w formie rozgrywek o Puchar Polski, którego zdobywca został jednocześnie mistrzem Polski. Klasyfikacja w tym sezonie zadecydowała o poziomie drużyn na grupy. W 1972 przemianowano grupy na I i II ligę, a od 1975 zwiększono liczbę drużyn w I lidze do ośmiu. W 1983 powrócono do rozgrywek w okresie wiosna – jesień (sezon 1981/1982 trwał półtora roku), w 1986 powiększono liczbę drużyn w I lidze do dziesięciu. W 1987, aby obniżyć koszty udziału w lidze, przeprowadzono rozgrywki w formacie grupowym, jednak po roku powrócono do rozgrywek ligowych. W 1989 zdecydowano o zmniejszeniu liczby drużyn w I lidze do ośmiu – w tym sezonie ponownie zorganizowano rozgrywki w formacie grupowej, a do pierwszej fazy dopuszczono wszystkie drużyny, łącznie z tymi, które uprzednio uczestniczyły w II lidze. Kolejność końcowa zadecydowała o ponownym podziale na ligi w kolejnym sezonie. W 1992 I ligę rozegrano w podziale na dwie grupy (mistrzowską i spadkową), a o przydziale do poszczególnych grup zadecydowały dwumecze na początku sezonu. Od 1993 do 1997 dzielono rozgrywki na dwie rundy: w pierwszej grało sześć drużyn (jako seria A), z których cztery najlepsze w drugiej części sezonu walczyły o mistrzostwo, a dwie najsłabsze wraz z dwoma najlepszymi drużynami serii B walczyły o dwa miejsca w serii A w kolejnym sezonie. W 1998 powrócono do systemu jesień – wiosna i w związku z tym mistrzostwo za rok 1998 przyznano po krótkim, wiosennym sezonie z udziałem sześciu drużyn. W kolejnym sezonie brało udział już osiem ekip, a w 2000 powiększono liczbę drużyn do dziesięciu. W części sezonów rozgrywki dzielono na dwie rundy – w drugiej dzielono drużyny na grupę walczącą o mistrzostwo i grupę broniącą się przed spadkiem. Zmieniała się także liczba drużyn w II lidze.
Od sezonu 2002/2003 o medalach mistrzostw Polski decyduje nie tabela ligowa (lub grupy mistrzowskiej), ale mecz finałowy i mecz o trzecie miejsce stanowiące zwieńczenie fazy play-off, w której uczestniczą najlepsze drużyny rundy zasadniczej. W 2005 zrezygnowano z półfinałów, a od 2007 ponownie je przywrócono. W 2009 zmniejszono liczbę drużyn I ligi do ośmiu. W 2008 zainaugurowano trzeci poziom rozgrywek, tzw. ligi regionalne. Wkrótce potem przekształcone one zostały w II ligę. Ponownie zmieniono okres rozgrywek na wiosnę – jesień od 2016 (w związku z czym sezon 2016/2017 trwał półtora roku) oraz z powrotem na jesień – wiosnę od 2019 (w związku z czym sezon 2019 trwał pół roku). Od 2018 także ponownie powiększono Ekstraligę do 10 drużyn. Sezon 2019/2020 został nieukończony i nie przyznano w nim tytułu mistrzowskiego z powodu pandemii COVID-19.
Format rozgrywek.
W sezonie 2021/2022 rozgrywki Ekstraligi odbywają się w dwóch fazach: zasadniczej i finałowej. W rozgrywkach uczestniczy 10 drużyn. W fazie zasadniczej drużyny rozgrywają mecze systemem każdy z każdym, mecz i rewanż, w fazie finałowej odbywają się finał i mecz o trzecie miejsce. Z kolei ostatnia drużyna z tabeli rozgrywa mecz barażowy o prawo gry w Ekstralidze w kolejnym sezonie ze zwycięzcą I ligi. Kolejność w tabeli sezonu zasadniczego ustalana jest na podstawie liczby zdobytych punktów: za zwycięstwo drużyna otrzymuje 4 punkty, za remis 2 punkty, a za porażkę 0 punktów. Ponadto może otrzymać w każdym meczu 1 punkt bonusowy – za zdobycie co najmniej 4 przyłożeń lub za porażkę nie więcej niż siedmioma punktami. Pierwsza trójka drużyn z Ekstraligi (na podstawie wyników meczów fazy finałowej) zostaje medalistami mistrzostw Polski. Organizatorem rozgrywek jest Polski Związek Rugby.
Drużyny uczestniczące w rozgrywkach.
Drużyny grające w Ekstralidze w sezonie 2021/2022: Arka Gdynia, Edach Budowlani Lublin, Juvenia Kraków, Lechia Gdańsk, Ogniwo Sopot, Orkan Sochaczew, Awenta Pogoń Siedlce (dawniej VIS, MOSiR), Posnania, Master Pharm Rugby Łódź (dawniej Budowlani SA), Up Fitness Skra Warszawa.
Inne drużyny grające w Ekstralidze (dawniej I lidze) w latach wcześniejszych: AZS Gdańsk, AZS Lublin, AZS Szczecin, AZS AWF Warszawa (wcześniej AZS, Folc AZS), AZS-AWFiS Gdańsk, AZS-WSWF Poznań, Bałtyk Gdynia, Bobrek Karb Bytom, Budowlani Łódź, Budowlani Olsztyn, Czarni Bytom, Czarni Pruszcz Gdański, Czarni Szczecin, Dębica-Lincer Pruszcz Gdański (wcześniej Lotnik), Górnik Dymitrow, Górnik Katowice, Górnik Kochłowice, Grochów Warszawa, Lotnik Warszawa, Mazovia Mińsk Mazowiecki, Orzeł Warszawa, Pionier Szczecin, Polonia Poznań, Rozwój Katowice, Spójnia Gdańsk, Start Łódź, Sparta Jarocin, Śląsk Ruda Śląska, Włókniarz Łódź, WMPD Olsztyn.
Medaliści mistrzostw Polski.
Medaliści mistrzostw Polski w okresie międzywojennym (turniej o Puchar Ajencji Wschodniej w 1929):
Medaliści mistrzostw Polski w sezonach od 1957 do 2001/2002 (w tym okresie nie rozgrywano fazy play-off, z wyjątkiem sezonu 1989):
Medaliści mistrzostw Polski od sezonu 2002/2003 (wyniki finałów i meczów o trzecie miejsce):
Statystyka.
Lista medalistów mistrzostw Polski w okresie organizowania rozgrywek ligowych (od 1957).

</doc>
<doc id="1146287" url="https://pl.wikipedia.org/wiki?curid=1146287" title="Maneki-neko">
Maneki-neko

 – figurka kota z krótkim ogonem przedstawianego w pozycji siedzącej z podniesioną łapą, lewą lub prawą, w geście przywoływania, zachęcania do podejścia. Kot z podniesioną prawą łapą zaprasza „pieniądze”, a wzywający lewą łapą przywołuje „ludzi, klientów i szczęście”. W japońskim języku gestów podniesiona ręka z opuszczoną w dół i poruszaną dłonią zaprasza rozmówcę, osobę w oddali do przyjścia, podejścia bliżej.
W XXI wieku "maneki-neko" są szczególnie popularne w Japonii, Chinach i Tajlandii. Ustawia się je przy wejściach do sklepów, restauracji, punktach sprzedaży losów. Mają za zadanie przyciągać klientów swoim skinieniem. Umieszczanie ich na placach targowych albo wystawach ma mieć pozytywny wpływ na powodzenie finansowe i handlowe. Chętnie stawia się je także w prywatnych domach, aby przyciągały dobrobyt i oddalały nieszczęścia. Współczesne figurki przypominają koty rasy bobtail, ale według tradycji "maneki-neko" jest wcieleniem bogini miłosierdzia i litości Kannon. Legendy i anegdoty o przynoszących szczęście kotach są przekazywane w Japonii już od początku okresu Edo (1603–1867).
Charakterystyka.
Figurki "maneki-neko" są oparte na rasie japońskiego bobtail, nazywanej popularnie w Japonii "kazoku-neko" („kot rodzinny“). Rzadko spotykana, trójkolorowa odmiana nazywana jest "mike-neko" (dosł. „trójfuterkowy kot“). Podobnie jak pierwowzór, "maneki-neko" ma krótki ogon i wyraźne, pionowo stojące uszy.
Dla "maneki-neko" typowa jest także chusta, przeważnie czerwona, ze złotym dzwoneczkiem albo płytką ozdobioną rzeźbą lub wygrawerowanym określeniem tego, co ma przyciągać kot (np. „szczęście”, „klientela”, „pieniądze“).
Figurki "maneki-neko" wyrabiano początkowo z malowanej i glazurowanej ceramiki; dziś przeważa produkcja masowa z tworzyw sztucznych. O ile ich kształt jest mało zróżnicowany, o tyle kolorystyka jest różnorodna, a zakres rozmiarów – szeroki. Istnieją nawet modele pozłacane.
Kolor kota ma duże znaczenie: trójkolorowe koty w hodowli są stosunkowo rzadkie, dlatego też trójkolorowy "maneki-neko" zapewnia szczególnie dużo szczęścia i bogactwa. Biała figurka oznacza czystość i niewinność, a czarna – popularna zwłaszcza wśród kobiet – przyczynia się do dobrego zdrowia, odstrasza złośliwe, duchy, demony i dręczycieli. Złoty "maneki-neko" sprowadza bogactwo, niebieski lub zielony sprzyja powodzeniu w nauce, różowy lub czerwony przyciąga adoratorów, wzmacnia relacje i miłość.
Istotny jest także gest wykonywany przez "maneki-neko". Jeśli podnosi lewą łapkę, przywołuje klientów i gości; jeśli prawą – zapewnia szczęście i dobrobyt. Im wyżej – tym więcej. Można spotkać figurki z podniesionymi obydwoma łapkami, traktowane lekceważąco zwłaszcza przez Japończyków, którzy taki gest uważają za przesadzony, ujawniający zachłanność, a w konsekwencji są mało popularne.
Tradycja.
Mityczna postać "maneki-neko" ma swoje źródła w chińskiej i japońskiej tradycji. Koty były odbierane niejednoznacznie – z jednej strony oddawały nieocenione usługi jako czujne zwierzęta domowe i pogromcy myszy, a więc przynosiły korzyści, z drugiej strony przypisywano im umiejętność przemiany w demony, np. w bakeneko i nekomata.
Z tradycji chińskiej pochodzi przesąd, że jeśli kot myje sobie pyszczek, to zacznie padać. Ponieważ gest mycia przypomina machanie, wierzono, że kot przywołuje ludzi (a także klientów) do domu. Tymczasem w Japonii machanie niekiedy tłumaczy się jako ostrzeżenie przed zbliżającym się niebezpieczeństwem, dlatego czczono i czci się je jako reinkarnację bogini miłosierdzia Kannon.
Z okresu Edo i wczesnego Meiji (1868–1912) wywodzą się liczne legendy, które mogły się przyczynić do kultu "maneki-neko". Jedna z nich opowiada o przepięknej i majętnej gejszy, która w toalecie została zaatakowana przez ukochanego kota. Zwierzę drapało i piszczało tak strasznie, jakby było wściekłe, więc wezwany na pomoc właściciel domu odciął mieczem kotu głowę. Głowa kota w locie zdążyła ugryźć jadowitego węża, który wyłaniał się akurat z toalety i w ten sposób kot uratował gejszę. Ta jednak była niepocieszona po stracie ulubionego zwierzęcia, więc właściciel na otarcie łez podarował jej ceramiczną figurkę ustylizowaną na kształt nieżyjącego już kota.
Inna popularna anegdota opowiada o grupie ciężkozbrojnych samurajów na koniach, którzy dotarli do buddyjskiej świątyni Gōtoku-ji () w pobliżu Edo (dziś tokijska dzielnica Setagaya) i ujrzeli przy wejściu małego kota. Kot właśnie czyścił sobie pyszczek i ruchy łapkami koło uszu wyglądały, jak machanie do samurajów, na co oni weszli do świątyni bez rozlewu krwi i nie uczynili krzywdy mieszkańcom.
Jeszcze inne podanie mówi o seniorze rodu Ii, który w XVII wieku wybrał się do świątyni Gōtoku-ji. Według podania, Naosuke Ii spotkał się tam z cesarskim sokolnikiem i gdy powracał do domu, zaskoczyła go ulewa. Schronił się pod wielkim, starym drzewem i w pewnym momencie zauważył w pobliżu starą i podupadłą świątynię. Przed wejściem przysiadł kot i wyglądał, jakby machał do podróżnego. Kiedy pospieszył w stronę zwierzęcia, piorun uderzył w drzewo za nim, omijając go. Z wdzięczności Naosuke Ii wyłożył na świątynię dużo pieniędzy, przez co ocalił ją od zamknięcia. Do dzisiaj żywa jest tradycja grzebania popiołów pupili w sąsiedztwie świątyni Gōtoku-ji, do której przylgnęła nazwa "maneki-neko no miya" („chram zapraszającego kota“).
Czwarta historia opowiada o dobrodusznej, starej miłośniczce i posiadaczce kotów, która popadła w nędzę. Była zmuszona do sprzedaży swych kotów, ale nie uzyskała wystarczającej ilości pieniędzy, więc zaczęła wypalać realistyczne figurki swoich ulubieńców. Gliniane figurki cieszyły się taką popularnością wśród nabywców, że ich posiadanie stało się modne wśród bogatych, a „kociara” mogła spłacić swoje długi.
Kult.
Kult "maneki-neko" rozpoczął się wraz z popularyzacją kotów rasy japoński bobtail, które od około 1600 roku hodowano na japońskim dworze cesarskim. Koty z kopiowanymi ogonami trafiały wcześniej do Japonii jako prezenty chińskiego cesarza. Spodobały się na tyle, że rozpoczęto hodowlę nakierowaną na uzyskanie kotów o skróconym ogonie, a wkrótce potem rozkwitły wierzenia w ich cudowne właściwości. Obrazki i figurki były spotykane jednak rzadko, aż do nastania okresu Meiji. Wtedy też powiązano wygląd "maneki-neko" z kotami japoński bobtail. Ceramiczne figurki opanowały dzielnice rozrywkowe i handlowe, a stamtąd ich współczesna postać trafiła poza Japonię.
Kultura popularna.
W Seto w prefekturze Aichi mieści się muzeum ceramiki, posiadające jedną z największych kolekcji figurek "maneki-neko" w Japonii. Wystawianych jest ponad tysiąc eksponatów z różnych epok i krajów, z których część pochodzi z przemysłowej produkcji. W okresie Meiji maskotki "maneki-neko" licznie wystawiano przy wejściach do domów publicznych. W późniejszym okresie w Japonii, Chinach i Tajlandii zaczęto je masowo ustawiać w restauracjach – przede wszystkim fast foodach oraz w kolekturach. Figurki stają się coraz popularniejsze także w Ameryce Północnej i Europie. "Maneki-neko" był inspiracją w tworzeniu maskotki firmy Sanrio w postaci „Hello Kitty”, której „Hello” nawiązuje do machającego na powitanie kotka. "Maneki-neko" był inspiracją także dla pokémonowej postaci Meowth.
Tokoname.
W pobliżu Nagoi znajduje się miasto Tokoname, które jest znane z produkcji wyrobów ceramicznych, w tym figurek "maneki-neko" w powszechnie znanej i popularnej postaci prezentowanej na zdjęciu „kota giganta” o wysokości 7 metrów. 

</doc>
<doc id="1146288" url="https://pl.wikipedia.org/wiki?curid=1146288" title="Anton Kaufmann">
Anton Kaufmann

Anton Kaufmann (ur. 23 października 1907, zm. 27 maja 1947 w Landsberg am Lech) – zbrodniarz hitlerowski z pochodzenia Austriak, urzędnik administracji obozowej w kompleksie obozowym Mauthausen-Gusen oraz SS-Unterscharführer.
W skład personelu Gusen należał od roku 1941 do 5 maja 1945. Początkowo jako pracownik cywilny w kamieniołomach obozowych, a następnie (od lutego 1942, gdy wstąpił do Waffen-SS) jako kierownik magazynu żywnościowo-zaopatrzeniowego. Na obu tych stanowiskach nieustannie znęcał się nad więźniami. Kaufmann okazjonalnie brał również udział w egzekucjach, które miały miejsce w kamieniołomach w latach 1942–1945.
Po zakończeniu wojny został osądzony przez amerykański Trybunał Wojskowy w procesie załogi Mauthausen-Gusen (US vs. Johann Altfuldisch i inni) i skazany na karę śmierci. Wyrok na Antonie Kaufmannie wykonano przez powieszenie w więzieniu Landsberg 27 maja 1947.

</doc>
<doc id="1146293" url="https://pl.wikipedia.org/wiki?curid=1146293" title="Christian Chávez">
Christian Chávez

Christian Chávez, właśc. José Christian Chávez Garza (ur. 7 sierpnia 1983 w Reynosa) – meksykański aktor, piosenkarz i autor tekstów. W latach 2004–2009 członek jednego z najpopularniejszych zespołów muzycznych Ameryki Łacińskiej, RBD. Znany z roli Giovanniego Méndeza Lópeza w telenoweli "Zbuntowani" i Patricio „Pato” Lascuráina w serialu Netflixa "Dom kwiatów".
Życiorys.
Początki.
Urodził się w rodzinie José Luis Cháveza i Olivii Garza. Ma starszą siostrę przyrodnią, Jazmín Pérez Garza.
Ukończył studia aktorskie w Centro de Educación Artística de Televisa (CEA).
2002–2009: "Klasa 406", "Zbuntowani" i RBD.
W latach 2002–2003 zagrał rolę Fernando „Fercho” Lucena w telenoweli młodzieżowej Televisy "Klasa 406" ("Clase 406") wraz z trójką jego przyszłych kolegów z zespołu RBD, Dulce Maríą, Anahí i Alfonso Herrerą. W trakcie nagrywania serialu odkryto jego talent wokalny, był jednym z wykonawców piosenek na album telenoweli, w tym piosenki „Dos enamorados” wraz z Dulce Maríą.
W latach 2004–2006 Chávez zagrał jednego z głównych bohaterów w młodzieżowej telenoweli Televisy "Zbuntowani", Juana „Giovanniego” Méndeza Lópeza. Serial był transmitowany w ponad 16 państwach, w tym Polsce, Stanach Zjednoczonych, Rumunii czy Izraelu, i trwał trzy sezony. W fabule telenoweli sześcioro głównych bohaterów gra w zespole o nazwie RBD łącząc pasję do muzyki z perypetiami życia licealnego. To sprawiło, że Christian tak jak pozostali główni aktorzy zaczęli równolegle do grania w serialu, nagrywać kolejne piosenki. Zespół RBD, stworzony przez reżysera Pedro Damiana, zaczął nagrywać kolejne płyty i koncertować. W składzie zespołu oprócz niego znaleźli się Anahí, Dulce María, Maite Perroni, Alfonso „Poncho” Herrera i Christopher von Uckermann. Artyści występowali pod własnymi nazwiskami, jednak bywali utożsamiani z bohaterami fikcyjnymi z serialu.
W latach 2004–2009 Chávez wraz z RBD nagrali sześć albumów studyjnych ("Rebelde", "Nuestro Amor", "Celestial", "Rebels", "Empezar Desde Cero", "Para Olvidarte de Mí") i kilka albumów koncertowych. Śpiewali w języku hiszpańskim, angielskim i portugalskim. Sprzedali ponad 15 milionów płyt, przez co ich albumy wielokrotnie okrywały się złotem, platyną i diamentem, a także odbyli trzy międzynarodowe trasy koncertowe. Oprócz Meksyku zgromadzili rzesze fanów na całym świecie, szczególnie w Brazylii, Hiszpanii, Kolumbii, Chile, a nawet w Stanach Zjednoczonych i Japonii. Oficjalnie RBD działało od 4 października 2004 roku do 2009 roku. Rozpad grupy ogłosili 14 sierpnia 2008 roku i zakończyli wspólne występy podczas pożegnalnej trasy "Gira Del Adiós" promując ostatni wspólny album. W 2007 roku członkowie RBD, w tym Christian, zagrali w sitcomie "", którego fabułą było fikcyjne życie członków odnoszącego sukcesy zespołu muzycznego.
2009–2010: rozwój kariery muzycznej.
Odrzucił propozycję zagrania w "Verano De Amor". W dniach od 26 września do 1 października 2009 roku miała miejsce seria promocyjnych występów Christiana w Brazylii, tzw. Pocket Shows, podczas których zaprezentował takie utwory jak "I wanna be the rain/Quisiera ser", "Tu amor", "Pedazos", "Quiero volar", "A tu lado" oraz "Una cancion".
Wspomniana płyta została w niewyjaśnionych okolicznościach wykradziona z wytwórni, a jej zawartość trafiła do sieci, co go załamało.
Życie prywatne.
Coming out.
W 2007 roku Chávez otrzymał anonimowy mail z groźbą upublicznienia zdjęć z jego uroczystości ślubnej na której wymienia się obrączkami z partnerem. Zdjęcia pochodziły z 2005 roku z Kanady. Do tego czasu Chávez zaprzeczał pogłoskom o jego homoseksualizmie m.in. w wywiadzie dla People En Espanol z października 2006 roku: „Jeśli jesteś tym, kim jesteś, to zrób to, powiedz to, wykrzycz to, ale nie jestem gejem i nikt nie ma prawa wymyślać o mnie rzeczy”. Zdjęcia zostały upublicznione w marcu 2007 roku, a Chávez w tym czasie poprosił o pomoc Pedro Damiana w przygotowaniu oficjalnego komunikatu prasowego w którym dokonał coming outu. W wiadomości na oficjalnej stronie RBD przyznał, że „nie chce już dalej kłamać i okłamywać siebie”, a z upublicznieniem tej wiadomości zwlekał ze strachu przed konsekwencjami. Stał się jednym z pierwszych członków meksykańskiej elity show-biznesu, który „ujawnił się” publicznie, co wywołało poruszenie w konserwatywnym kraju katolickim jakim był w tamtym czasie Meksyk.
Chávez stwierdził, że był świadomy swojej orientacji seksualnej od wczesnych lat, a swojej najbliżej rodzinie wyjawił ją po skończeniu 16. roku życia. Jego rodzina zaakceptowała to, choć problemy miała z tym wyznaniem jego matka. Na długo przez publiczną informacją wiedzieli o tym również pozostali członkowie zespołu RBD i Pedro Damian.
Małżeństwo.
Chávez potwierdził, że swojego przyszłego męża Williama „BJ” Murphy'ego, który z zawodu był fryzjerem, poznał w grudniu 2003 roku w sklepie spożywczym w Kanadzie, gdzie nagrywali telenowelę "Zbuntowani". Po wyjeździe Christiana z Kanady załatwił on Murphy'emy dokumenty imigracyjne i zaprosił go do Meksyku, gdzie wkrótce wspólnie zamieszkali. Pobrali się w 2005 roku w Kanadzie w otoczeniu najbliżej rodziny. W późniejszych latach małżeństwo rozstało się, choć jeden z kolejnych partnerów Cháveza, Ben Kruger wyjawił, że Chávez nie rozwiódł się oficjalnie z mężem pomimo rozstania.
Uzależnienia i problemy osobiste.
30 kwietnia 2013 roku Chávez i jego ówczesny partner Ben Kruger zostali aresztowani za przemoc domową. Obydwoje mieli widoczne rany po bójce i zostali zwolnieni po wyjaśnieniu sprawy. Niedługo potem rozstali się, a Kruger wydał obszerne oświadczenie w którym opisał swój związek z Christianem i wieczór aresztowania twierdząc, że Christian groził mu nożem. Przyznał, że Chávez miał problemy finansowe oraz borykał się z niepowodzeniami w karierze muzycznej, co doprowadziło do ataków agresji, pogłębiającego się uzależnienia od narkotyków i innych substancji odurzających, zaś kontrowersje związane z aresztowaniem i ich burzliwym związkiem przekształcił w promowanie muzyki obarczając Krugera winą.
Chávez wyznał, że borykał się z depresją, uzależnieniem od różnych substancji odurzających i ma za sobą próbę samobójczą. W październiku 2013 roku opublikował na swoim Twitterze zdjęcia z ranami ciętymi na nadgarstku i inne fotografie, które wzbudziły zaniepokojenie fanów. W 2015 roku potwierdził, że zdjęcia były prawdziwe, a od kolejnej próby samobójczej odwiodła go wtedy interwencja Anahí, która wraz z innymi osobami odwiedziła go i wsparła w walce z problemami osobistymi.
W 2020 roku Chávez został oskarżony przez holenderskiego makijażystę Maico Kempera o przemoc domową. Opublikowano zdjęcia z obrażeniami Kempera, który twierdził, że Chávez rozbił na jego głowie butelkę tequilli co doprowadziło do utraty świadomości zaraz po tym jak w trakcie awantury Kemper zakończył ich związek. Chávez wszystkiemu zaprzeczył i oskarżył byłego partnera o pomówienie.
Dyskografia.
Z RBD.
Albumy studyjne

</doc>
<doc id="1146294" url="https://pl.wikipedia.org/wiki?curid=1146294" title="Powiat Radkersburg">
Powiat Radkersburg

Powiat Radkersburg (niem. "Bezirk Radkersburg") – dawny powiat w Austrii, w kraju związkowym Styria, przy granicy ze Słowenią. Siedziba znajdowała się w Bad Radkersburg. W 2013 roku powiat został zlikwidowany i wraz z powiatem Feldbach wszedł w skład nowo utworzonego powiatu Südoststeiermark.
Geografia.
Powiat graniczył jedynie z dwoma powiatami: na północy Feldbach i na zachodzie Leibnitz, na południu i wschodzie powiat Radkersburg graniczył ze Słowenią.
Południowa granica państwa przebiega na rzece Mura.
Miasta i gminy.
Powiat podzielony był na 19 gmin, wliczając w to 2 miasta i 6 gmin targowych.
Transport.
Przez powiat przebiegały drogi krajowe B66 ("Gleichenberger Straße") i B69 ("Südsteirische Grenz Straße"), na granicy państwowej znajdowało się 9 drogowych przejść granicznych.
Na linii kolejowej Graz-Spielfeld-Bad Radkersburg zlokalizowano 8 stacji kolejowych.

</doc>
<doc id="1146295" url="https://pl.wikipedia.org/wiki?curid=1146295" title="Traktat Brzeski">
Traktat Brzeski



</doc>
<doc id="1146303" url="https://pl.wikipedia.org/wiki?curid=1146303" title="Łukasz Szczurek">
Łukasz Szczurek

Łukasz Szczurek (ur. 1 kwietnia 1988 w Sanoku) – polski biathlonista.
Życiorys.
Absolwent Gimnazjum Sportowego w Iwoniczu oraz Liceum Ogólnokształcącego Mistrzostwa Sportowego w Zakopanem. Łukasz Szczurek pochodzi z Iwonicza-Zdroju i reprezentuje barwy klubu BKS Wojsko Polskie w Kościelisku. Jest żołnierzem Wojska Polskiego.
Kariera sportowa.
Swoją karierę rozpoczął w Iwonickim Klubie Narciarskim „Górnik Iwonicz-Zdrój”. Jego pierwszymi trenerami byli Jan Murdzek oraz Edward Jakieła (ojciec reprezentantki polski juniorek Katarzyny Jakieły).
W 2007 roku zdobył złoty medal na Biatlonowych Mistrzostwach Świata Juniorów Młodszych w biegu indywidualnym na dystansie 12,5 km we włoskim Martello. Miał zadebiutować w Pucharze Świata w Pokljuce, lecz IBU nie wyraziło zgody. Znalazł się w kadrze na MŚ w Östersund 2008, gdzie wystąpił na trzeciej zmianie w sztafecie 4x7,5 km i razem z (Adamem Kwakiem, Krzysztofem Pływaczykiem i Tomaszem Sikorą) zajął 17. miejsce w stawce 24 startujących reprezentacji.
W sezonie 2007/2008 zajął piąte miejsce w klasyfikacji generalnej Pucharu Europy juniorów w Biathlonie, zajmując również drugie miejsce w klasyfikacji końcowej sprintu.
Zadebiutował w Pucharze Świata 2008/2009 w inauguracyjnych zawodach w Östersund, zajmując 94. miejsce w biegu indywidualnym.

</doc>
<doc id="1146304" url="https://pl.wikipedia.org/wiki?curid=1146304" title="Jan II Bal">
Jan II Bal

Jan II Bal herbu Gozdawa – syn Matjasza III, szlachcic polski z Hoczwi, ożeniony z Anną Sienieńską z Sienna, protestant wyznania kalwińskiego. 
Studiował w Padwie, w roku 1592 był jednym z pierwszych ofiarodawców wystawienia ołtarza i kaplicy pod wezwaniem św. Stanisława w tumie św. Antoniego w Padwie. Nazwisko Jana Bala figuruje w księdze darczyńców przechowywanej w archiwum uniwersyteckim w Padwie. Z akt grodzkich i sądowych dowiadujemy się również, że rodzina ta prowadziła spory z Adamem Mieleckim Wierzbiętą oraz Andrzejem Herburtem z Felsztyna. W roku 1598 poza rodzinną Hoczwią odziedziczył Srednią Wieś, Dziurdziów, Żerdenka i Żernicę, oraz górskie wsie Bystre, Kalnica, Jabłonki i Żubracze. 
W roku 1629 Magnus Nijowski "cantor et officialis premisliensis, samboriensis et lescensis praepositus" jezuita w imieniu kurii przemyskiej pozywa Jana Bala przed sąd grodzki w Sanoku o zwrot zagarniętego (napad) kościoła w Hoczwi. Wyrok zasądzający potwierdza następnie trybunał lubelski. Nie dochodzi jednak do egzekucji wyroku z powodu śmierci Nijowskiego. Mimo orzeczenia trybunału wyrok na Balu pozostał w zawieszeniu. 
Rodzeństwo Jana: bracia Piotr, Samuel i Matjasz. Potomstwo Jana II: syn Maciej, Piotr i córka Halszka. 

</doc>
<doc id="1146305" url="https://pl.wikipedia.org/wiki?curid=1146305" title="Powiat Graz-Umgebung">
Powiat Graz-Umgebung

Powiat Graz-Umgebung (niem. "Bezirk Graz-Umgebung") – powiat w Austrii, w kraju związkowym Styria. Siedziba powiatu znajduje się w mieście Graz, które jednak do powiatu nie należy.
Geografia.
Powiat Graz-Umgebung leży w środkowej Styrii, część zachodnią stanowią Lavanttaler Alpen, na północy i północnym wschodzie znajduje się region Grazer Bergland i liczne grupy górskie na wschód od rzeki Mura. Południe powiatu leży w regionie Grazer Becken. Najwyższym punktem jest Speikkogel (1 988 m n.p.m.).
Powiat Graz-Umgebung graniczy z następującymi powiatami: na północy z powiatem Bruck an der Mur, na wschodzie z powiatem Weiz, na południowym wschodzie z powiatem Feldbach, na południu z powiatem Leibnitz, na południowym zachodzie z powiatem Deutschlandsberg, na zachodzie z powiatem Voitsberg, na północnym zachodzie z powiatem Leoben i z powiatem Knittelfeld.
Najmniejszą gminą jest Werndorf (powierzchnia 6,23 km²), największą zaś Frohnleiten (127,62 km²).
Najwyżej położona miejscowością gminną jest Gratwein-Straßengel położone na wysokość 769 m n.p.m. Najniżej leży Werndorf, w dolinie Mury na wysokości 309 m n.p.m.
Demografia.
Powiat Graz-Umgebung zamieszkuje najwięcej osób z całego kraju związkowego. W latach 1951-2001 liczba mieszkańców wzrosła o około 60% przy czym w tym samym okresie w Styrii jedynie o 7%. Tak duży wzrost spotęgowała bliskość drugiego co do wielkości miasta Austrii - Grazu, oraz szybki rozwój infrastruktury.
Podział administracyjny.
Powiat podzielony jest na 36 gmin, w tym jedną gminę miejską "(Stadt)", 21 gmin targowych "(Marktgemeinde)" oraz 14 gmin wiejskich "(Gemeinde)"; liczba ludności: 2022 rok.
Polityka.
Wyniki wyborów samorządowych do rad gmin:
Komunikacja.
Z powodu otoczenia przez powiat Grazu ma on bardzo dobrze rozwinięty transport. Przez powiat przebiega na osi wschód-zachód autostrada A2 oraz w kierunkach północ-południe autostrada A9 i droga ekspresowa S35. W skład systemu dróg krajowych wchodzą: B64, B65, B67, B70, B72, B73 i B76.
Głównymi liniami kolejowymi są: Południowa Kolej Austriacka "(Südbahn)" (północ-południe, Wiedeń-Graz-Słowenia) i Wschodnia Kolej Styryjska "(Steirische Ostbahn)" (wschód-zachód, Graz-Szombathely). Liniami o mniejszym znaczeniu są linie Graz-Voitsberg-Köflach, Graz-Deutschlandsberg-Wies i Peggau-Übelbach.
Na południe od Grazu, przy węźle autostradowym usytuowano port lotniczy Graz. Jest on 3. lotniskiem co do ilości obsługiwanych pasażerów w Austrii.

</doc>
<doc id="1146307" url="https://pl.wikipedia.org/wiki?curid=1146307" title="Lista planetoid z grupy damokloidów">
Lista planetoid z grupy damokloidów

Lista obiektów zaliczanych do damokloidów. Do 25 maja 2012 znanych było 40 obiektów o dobrze określonych orbitach (obserwowanych przez ponad 30 dni) należących do tej grupy. 42 inne obiekty prawdopodobnie również należą do niej, ale były obserwowane krócej.

</doc>
<doc id="1146311" url="https://pl.wikipedia.org/wiki?curid=1146311" title="Christian Chavez">
Christian Chavez



</doc>
<doc id="1146312" url="https://pl.wikipedia.org/wiki?curid=1146312" title="Lado Gurgenidze">
Lado Gurgenidze

Wladimer „Lado” Gurgenidze, gruz. ვლადიმერ (ლადო) გურგენიძე (ur. 17 grudnia 1970) – gruziński ekonomista i polityk. Premier Gruzji od 22 listopada 2007 do 1 listopada 2008. Wcześniej, od maja 2006 był szefem rady nadzorczej Banku Gruzji.
Życiorys.
Gurgenidze urodził się w Tbilisi, posiada podwójne obywatelstwo, Gruzji oraz Wielkiej Brytanii. Ukończył Państwowy Uniwersytet Tbilisi oraz Middlebury College w USA. Zdobył również dyplom MBA na Emory University w USA.
Od 1997 do 1998 pracował jako dyrektor "ABN AMRO Corporate Finance" w Rosji i WNP. W 1998 przeniósł się do Londynu, gdzie zajmował różne stanowiska w kompanii ABN AMRO Corporate Finance. Od 1998 do 2000 był dyrektorem Wydziału ds. europejskich rynków wschodzących. W latach 2001–2002 pełnił funkcję dyrektora Wydziału Technologii. W lipcu 2003 jako dyrektor zarządzający i europejski menedżer regionalny dołączył do "Putam Lovell NBF", znanej bankowej firmy inwestycyjnej.
Po rewolucji róż w Gruzji w listopadzie 2003, Gurgenidze wrócił do Tbilisi. Od 2004 do 2006 był szefem kadry wykonawczej Banku Gruzji (bank centralny Gruzji). W maju 2006 został mianowany przewodniczącym rady nadzorczej Banku Gruzji. Poprzez swoją działalność zapewnił Bankowi Gruzji pozycję wiodącego banku w kraju.
Gurgenidze w 2006 zyskał również znaczną popularność w kraju dzięki udziałowi w gruzińskiej wersji popularnego reality show "The Apprentice".
Lado Gurgenidze był postrzegany jako osoba, mająca dobry kontakt z władzami, szczególnie z prezydentem Saakaszwilim. 16 listopada Saakaszwili mianował go następcą premiera Zuraba Nogaideli. Jego powołanie na urząd szefa rządu miało służyć złagodzeniu nastrojów w kraju i ułatwieniu rozmów z, protestującą do niedawna, opozycją. 22 listopada 2007 został oficjalnie zaprzysiężony na stanowisku i otrzymał poparcie parlamentu.
27 października 2008 prezydent Saakaszwili zdymisjonował Lado Gurgenidze i mianował nowym szefem rządu Grigola Mgalobliszwiliego. 1 listopada 2008 parlament zatwierdził go na stanowisku.

</doc>
<doc id="1146314" url="https://pl.wikipedia.org/wiki?curid=1146314" title="Associazione Calcio Perugia">
Associazione Calcio Perugia



</doc>
<doc id="1146318" url="https://pl.wikipedia.org/wiki?curid=1146318" title="Kistnik malinowiec">
Kistnik malinowiec

Kistnik malinowiec, kistnik maliniak ("Byturus tomentosus") – gatunek niewielkiego, palearktycznego chrząszcza z rodziny kistnikowatych (Byturidae), pospolicie występującego w Europie.
Budowa.
Owad dorosły ma szaroczarne lub brązowe ubarwienie z żółtymi włoskami. Osiąga długość 4 mm.
Biologia.
Zimują w stadium poczwarki w kokonach, w glebie, trawie, szczelinach kory. Wiosną przenoszą się na krzewy. Loty odbywa latem. Żywią się kwiatami różowatych (w tym jabłoni) i jaskrowatych. Samica składa jaja na zdrowych owocach malin, a szarobrązowe, beznogie larwy wgryzają się i żerując na dnie kwiatowym uszkadzają jego powierzchnię. Następnie żywią się rozwijającym się owocem. W dojrzałych owocach malin larwy są już wyrośnięte. Larwy przeobrażają się w drugiej połowie lata.
Szkodliwość i zwalczanie.
Przyczynia się do zawiązywania owoców przez zapylanie kwiatów jabłoni i malin. Mimo tego uważany jest za poważnego szkodnika. Podstawowym sposobem zwalczania na plantacjach produkcyjnych jest ochrona chemiczna za pomocą insektycydów, z grupy pyretroidów. W uprawie amatorskiej zaleca się wysiewanie pomiędzy krzewami malin niezapominajek, które mają działanie odstraszające na szkodnika.

</doc>
<doc id="1146319" url="https://pl.wikipedia.org/wiki?curid=1146319" title="Drôme (dopływ Rodanu)">
Drôme (dopływ Rodanu)

Drôme (oksyt.: "Droma") – rzeka w południowo-wschodniej Francji, lewy dopływ Rodanu.
Średni przepływ wieloletni u ujścia Drôme do Rodanu wynosi ok. 20 m³/s. Od nazwy rzeki pochodzi nazwa francuskiego departamentu Drôme.
Źródła rzeki znajdują się na wysokości ok. 1060 m n.p.m. na południowym skraju grupy górskiej Vercors, na południowy wschód od przełęczy Col de Cabre, w maleńkiej wiosce La Bâtie-des-Fonds w departamencie Drôme, w regionie Rodan-Alpy.
W swym górnym biegu rzeka ma charakter wybitnie górski. Spływa w kierunku północno-wschodnim, pomiędzy grupami górskimi Vercors na północy i Diois na południu. Ok. 2 km na południe od wsi Luc-en-Diois w departamencie Drôme, w miejscu zwanym Le Claps, przebija się między potężnymi blokami skalnymi będącymi pozostałością po dawnym osuwisku: w latach 1442-1804 przegradzało ono rzekę, tworząc naturalny zbiornik zaporowy. Pomiędzy Die i Saillans jej koryto tworzy dwa zakola w formie litery „S”, po czym opuszcza tereny górskie. Poniżej miejscowości Crest rzeka osiąga płaską dolinę Rodanu, do którego wpływa deltowatym ujściem.
Reżim hydrologiczny rzeki jest mieszany, deszczowo-śnieżny, ze znaczącymi fluktuacjami sezonowymi. Średnia wieloletnia opadów w dorzeczu Drôme wynosi 492 mm. W miejscowości Saillans, powyżej której znajduje się 1150 km² (tj. ok. 70%) dorzecza Drôme, pomiary stanu wód rzeki prowadzi się od 1911 r. Średni przepływ z tego okresu wynosi 17,9 m³/s. Wysokie stany wód wypadają w zimie i wiosną (od listopada do maja włącznie) z maksimum 30,7 m³/s przypadającym na kwiecień i maj, niskie zaś – latem i wczesną jesienią, z minimum 4,2 m³/s przypadającym na sierpień. 3 grudnia 2003 r. zanotowano w Saillans maksymalny przepływ chwilowy wynoszący 692 m³/s oraz maksymalny przepływ dzienny wynoszący 403 m³/s.
Drôme jest jedną z niewielu większych rzek w zachodniej części Europy, której biegu nie przegradza żadna zapora wodna. Zwłaszcza w górnym biegu stanowi ulubiony teren dla rekreacji i sportów wodnych, często odwiedzany przez amatorów kajakarstwa górskiego czy też raftingu.

</doc>
<doc id="1146324" url="https://pl.wikipedia.org/wiki?curid=1146324" title="Gernrode (Quedlinburg)">
Gernrode (Quedlinburg)

Gernrode – dzielnica miasta Quedlinburg w Niemczech, w kraju związkowym Saksonia-Anhalt, w powiecie Harz. Do 31 grudnia 2013 jako miasto siedziba wspólnoty administracyjnej Gernrode/Harz. Leży u podnóża Harzu.
Historia.
Początki miejscowości wiążą się z założeniem w 960 r. przez margrabiego Gero żeńskiego klasztoru św. Cyriaka, wraz z obwarowaniami. W 961 roku, klasztor został objęty protektoratem cesarza Ottona I. Dwa lata później Gero przyniósł z Rzymu do klasztoru relikwie św. Cyriaka. Sam margrabia został tu pochowany.
W roku 1188 w obrębie Gernrode konsekrowano drugi kościół - pw. św. Szczepana. Z danych źródłowych wiemy, iż w tym samym roku był obecny w Gernrode cesarz Fryderyk Barbarossa, który ufundował dzwon dla nowego kościoła.
Od XV wieku miasto znalazło się w obrębie księstwa Anhalt. W 1545 r. Gernrode wzniesiono browar, piwo warzono w tym mieście do XIX wieku, Od XI do XVIII wieku w pobliskich okolicach wydobywano srebro. Ponadto, w XIX w. w mieście znajdowały się ośrodki produkcji zapałek oraz pistoletów.
W 1887 roku Gernrode zostało połączone z Quedlinburgiem wąskotorową linią kolejową ("Selketalbahn"), która funkcjonuje do dnia dzisiejszego. Prowadzi dalej przez miasto Harzgerode do Hasselfelde.
Do 31 grudnia 2010 burmistrzem był Detlef Kunze. 1 stycznia 2011 miasto przyłączono do Quedlinburga i stało się automatycznie jego dzielnicą. 19 lutego 2013 sąd "Landesverfassungsgericht" w Dessau-Roßlau uznał jego przyłączenie za sprzeczne z konstytucją.
1 stycznia 2014 przyłączone do Quedlinburga.
Zabytki i atrakcje.
Głównym zabytkiem dzielnicy jest dawny zespół klasztorny z kościołem Świętego Cyriaka "(St. Cyriacus)", reprezentujący styl przedromański, najwcześniejszy zachowany przykład architektury ottońskiej w Niemczech. Oprócz kościoła zachowały się także pozostałości zabudowań klasztornych (północne skrzydło krużganków). Zachowała się również fragmentarycznie jedna z bram - kamienny łuk, na którego kluczu znajduje się płaskorzeźba w postaci maski.
Z dawnego kościoła farnego Świętego Szczepana zachowała się jedynie wieża z dzwonem fundowanym przez cesarza Barbarossę. Zespół zabudowań o konstrukcji szkieletowej reprezentuje przede wszystkim:
oraz przykład miejscowej sztuki ludowej - budynek fabryki zegarów z kukułką. W swojej architekturze przypomina dawny zegar z kukułką. Na bocznej elewacji o wysokości 14,5 m (wraz z wieżyczką) znajduje się duża tarcza zegarowa, powyżej okno w którym co kwadrans pojawia się kukułka.
Przy zabytkowych budynkach stacji kolejowej z XIX wieku znajdują się zabytkowe modele parowozów, oraz wagonów kolei wąskotorowej.

</doc>
<doc id="1146325" url="https://pl.wikipedia.org/wiki?curid=1146325" title="Muhammad Mian Soomro">
Muhammad Mian Soomro

Muhammad Mian Soomro (urdu محمد میاں سومرو; ur. 19 sierpnia 1950 w Karaczi) – pakistański polityk, premier Pakistanu od 16 listopada 2007 do 25 marca 2008, przewodniczący Senatu w latach 2003–2007 oraz od marca 2008 do marca 2009, gubernator prowincji Sindh (2000–2002), od 18 sierpnia do 9 września 2008 pełnił obowiązki prezydenta Pakistanu.
Edukacja.
Muhammad Mian Soomro pochodzi ze znanej pakistańskiej rodziny z prowincji Sindh o długich tradycjach politycznych. Jego ojciec był wiceprzewodniczącym Zgromadzenia Pakistanu Zachodniego oraz zasiadał w pakistańskim Senacie.
Soomro jest absolwentem fizyki Uniwersytetu Punjabu oraz absolwentem zarządzania Northrop University w USA.
Kariera zawodowa.
Bankowość.
Soomro początkowo związał swoją pracę zawodową z bankowością. Zajmował różne stanowiska w licznych bankach i organizacjach międzynarodowych. Pracował w Bank of America. Był generalnym menedżerem w "International Bank of Yemen". Oprócz tego pracował także w "Faysal Islamic Bank of Bahrain", "Muslim Commercial Bank", Narodowym Banku Pakistanu, Pakistańskim Banku Rozwoju Rolnictwa oraz "Federal Bank of Cooperatives". Zasiadał również w radzie nadzorczej "Shell Pakistan Ltd."
Gubernator.
25 maja 2000 Soomro został mianowany gubernatorem prowincji Sindh. W czasie swoich rządów podejmował kroki zmierzające do przyspieszenia tempa rozwoju ekonomicznego prowincji. Jego działania zdobyły uznanie w społeczności międzynarodowej i krajowej. Prowincja Sindh została pierwszą prowincją w Azji Południowej wspomaganą z funduszy restrukturyzacyjnych Banku Światowego.
Senator.
26 grudnia 2002 Soomro zrezygnował z funkcji gubernatora, by móc wziąć udział w wyborach do Senatu zaplanowanych na 23 lutego 2003. Uzyskał miejsce w Senacie, a następnie 12 marca 2003 objął stanowisko jego przewodniczącego. Zajmował je do czasu objęcia funkcji premiera.
Premier.
15 listopada 2007 został mianowany nowym szefem rządu. Zastąpił na stanowisku Shaukata Aziza, którego konstytucyjny termin sprawowania władzy upłynął wraz z zakończeniem prac parlamentu. 16 listopada 2007 Soomro został oficjalnie zaprzysiężony przez prezydenta generała Perveza Musharrafa. Funkcję premiera sprawował do 25 marca 2008, kiedy w następstwie wyborów parlamentarnych wyłoniono nowy rząd pod przewodnictwem Yousafa Razy Gilaniego. 25 marca 2008 ponownie objął mandat senatora oraz stanowisko przewodniczącego Senatu.
P.o. prezydenta.
Na skutek ustąpienia z urzędu prezydenta Muszarafa, w obliczu przygotowywanego przez opozycję procesu impeachmentu, 18 sierpnia 2008 Mian Soomro, jako przewodniczący Senatu, przejął obowiązki głowy państwa. Pełnił je do 9 września 2009, kiedy zaprzysiężony został nowy prezydent, Asif Ali Zardari. Stanowisko przewodniczącego Senatu zajmował do 12 marca 2009.

</doc>
<doc id="1146335" url="https://pl.wikipedia.org/wiki?curid=1146335" title="Von Thronstahl">
Von Thronstahl

Von Thronstahl to niemiecki zespół muzyczny założony w 1995 przez Josefa Maria Klumb, rozwiązany w 2010.
Dyskografia.
Poza regularnymi płytami, zespół zamieszczał swoje utwory na kompilacjach poświęconych postaciom historycznym, takim jak Leni Riefenstahl, Julius Evola, Josef Thorak, Corneliu Zelea Codreanu, Hermann Hendrich i Arno Breker.

</doc>
<doc id="1146342" url="https://pl.wikipedia.org/wiki?curid=1146342" title="Zwartnica">
Zwartnica

Zwartnica ("Hippeastrum" Herb.) – rodzaj roślin z rodziny amarylkowatych. Istnieje około 80 gatunków rosnących w tropikalnym i subtropikalnym klimacie Ameryki Południowej – od Argentyny aż po Meksyk i Karaiby. 
Morfologia.
Rośliny cebulowe. Cebulki mają średnicę 5-12 cm i wytwarzają kilka zimozielonych liści. Łodyga jest prosta, pusta w środku, wysokości do 60 cm, dźwiga zwykle do czterech (wyjątkowo do 6) dużych kwiatów o średnicy do 30 cm, mających 6 dużych płatków. Kwiaty są na ogół koloru czerwonego, różowego, białego lub pomarańczowego i pojawiają się przed rozwojem liści. Niektóre mają kolorowe paski na płatkach. Zwartnice często mylone są z inną rośliną z rodziny amarylkowatych – amarylis ("Amaryllis belladonna") rosnącą w Afryce Południowej. Najłatwiej rozróżnić je po liczbie kwiatów (zwartnica ma ich do 4, amarylis do 12) i łodydze pustej w środku (u zwartnicy), lub pełnej (u amarylis). Ponadto uprawiane w Polsce zwartnice kwitną wczesną wiosną, zaś amarylis późnym latem.
Systematyka.
Rodzaj należy do rodziny amarylkowatych ("Amaryllidaceae" J. St.-Hil.), która wraz z grupę siostrzaną czosnkowatych "Alliaceae" tworzą grupę siostrzaną agapantowatych "Agapanhaceae". Wszystkie trzy rodziny stanowią jedną z linii rozwojowych grupy określanej pomocniczo rangą rzędu jako szparagowce "Asparagales" w obrębie kladu jednoliściennych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd amarylkowce ("Amaryllidales" Bromhead), rodzina amarylkowate ("Amaryllidaceae" J. St.-Hil.), podrodzina "Hippeastroideae" Herb. ex Sweet, plemię "Hippeastreae" Herb. ex Sweet, podplemię "Hippeastrinae" (Kunth) Walp. rodzaj zwartnica ("Hippeastrum" Herb.).
Zastosowanie.
W Europie zwartnice są uprawiane jako rośliny ozdobne. W krajach o cieplejszym klimacie są uprawiane w gruncie, w Polsce tylko jako rośliny pokojowe. Odmiany uprawiane w Europie są z reguły mieszańcami. Mają one dużo większe kwiaty od dziko rosnących form typowych. Największą liczbę odmian wyhodowali Holendrzy. Przy użyciu specjalnych doniczek zwartnice mogą być uprawiane metodą hydroponiczną.
Uprawa.
Zwartnice muszą do okresu kwitnienia mieć dużo światła i temperaturę 20-23oC. Gdy rozwijają się pierwsze pąki kwiatowe roślinę przenosi się do chłodniejszego pomieszczenia, co pozwala na lepsze wybarwienie się kwiatów i dłuższe kwitnienie. Jako podłoże wystarczy zwykła ziemia kwiatowa, na dnie doniczki powinien być drenaż zapobiegający gniciu cebul. Początkowo po zasadzeniu cebuli roślinę podlewa się obficie, później umiarkowanie, a gdy pojawią się pędy kwiatostanowe, znów podlewa się obficiej. Przez okres wegetacji nawozi się co 3-4 tygodnie nawozem wieloskładnikowym. Po przekwitnięciu rośliny i zżółknięciu liści przechodzi ona okres spoczynku. Wówczas należy zaprzestać podlewania i przez 2-3 miesiące przetrzymywać doniczkę z suchą ziemią i cebulą w chłodnym i ciemnym miejscu. Rozmnaża się głównie przez cebule przybyszowe, które sadzi się pojedynczo do doniczek (wskazane jest zaprawienie ich środkiem grzybobójczym).
Zwartnice są atakowane przez choroby grzybowe i szkodniki – zwalcza się je jak u innych roślin pokojowych.

</doc>
<doc id="1146350" url="https://pl.wikipedia.org/wiki?curid=1146350" title="Puchar Bośni i Hercegowiny w piłce nożnej">
Puchar Bośni i Hercegowiny w piłce nożnej

Puchar Bośni i Hercegowiny w piłce nożnej () – cykliczne rozgrywki piłkarskie o charakterze pucharu krajowego w Bośni i Hercegowinie. Organizowane co sezon przez Związek Piłki Nożnej Bośni i Hercegowiny (N/FSBiH) i przeznaczone są dla krajowych klubów piłkarskich. Najważniejsze po Premijer lidze piłkarskie rozgrywki w kraju. Zwycięzca otrzymuje prawo do grania w pierwszej rundzie kwalifikacyjnej Ligi Konferencji Europy.
Historia.
Puchar Bośni i Hercegowiny w piłce nożnej rozgrywany od 1994 roku (wcześniej od 1947 bośniackie kluby uczestniczyli w Pucharze Socjalistycznej Federacyjnej Republiki Jugosławii). Historia rozgrywek pucharowych na terenie niepodległej Bośni i Hercegowiny rozpoczyna się w sezonie 1993/94, kiedy został rozegrany pierwszy Puchar Republiki Serbskiej w piłce nożnej. Od następnego sezonu 1994/95 startowały kolejne dwie rozgrywki pucharowe - Puchar NS BiH i Puchar Herceg-Bośni. Związek Piłki Nożnej Bośni i Hercegowiny uznał za oficjalny jedynie turniej Pucharu NS BiH, a pierwszym triumfatorem rozgrywek w 1995 został NK Čelik Zenica, który pokonał 1:0 FK Sloboda Tuzla.
Do sezonu 1999/2000 organizowano trzy oddzielne turnieje pucharowe. W 1998 roku Bośnia i Hercegowina po raz pierwszy zdobyła oficjalnego zwycięzcę Pucharu po "superfinale" pomiędzy zwycięzcami dwóch różnych pucharów (Pucharu NS BiH i Pucharu Herceg-Bośni), w którym FK Sarajevo wygrał z HNK Orašje (0:0, 1:0 pd.). W sezonie 1999/2000 w Federacji Bośni i Hercegowiny zorganizowano wspólny format pucharu (kluby z Pucharu Herceg-Bośni dołączyli do Pucharu NS BiH). Od sezonu 2000/01 po raz pierwszy w Pucharze rywalizują kluby z całego kraju (w tym kluby z Republiki Serbskiej). Nadal są kontynuowane regionalne rozgrywki o Puchar Federacji Bośni i Hercegowiny oraz Puchar Republiki Serbskiej.
Format.
Format rozgrywek był wiele razy zmieniany. W rozgrywkach uczestniczą kluby występujące w Mistrzostwach Bośni i Hercegowiny. Obecnie wszystkie rywalizacje od rundy pierwszej do finału składają się z jednego meczu, jedynie w półfinale rozgrywane są dwie gry. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Rozgrywki składają się z 5 etapów: rundy pierwszej i drugiej eliminacyjnej, ćwierćfinałów, półfinałów i finału.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Bośni i Hercegowiny na podium oficjalnie stawało w sumie 16 drużyn. Liderem klasyfikacji jest FK Sarajevo, który zdobył 7 Pucharów.

</doc>
<doc id="1146351" url="https://pl.wikipedia.org/wiki?curid=1146351" title="Stadio Flaminio">
Stadio Flaminio

Stadio Flaminio – stadion wieloużytkowy leżący w Rzymie, leżący przy Via Flaminia, 3 km na północny zachód od centrum miasta, w pobliżu Parco di Villa Glori.
Stadion może pomieścić 24.973 widzów, w tym 8 tysięcy na trybunie krytej. Swoje mecze rozgrywa tutaj grający w Serie C/2 klub piłkarski A.S. Cisco Roma, ale także Reprezentacja Włoch w rugby. Rozgrywane są tu także mecze rugby w Pucharze Sześciu Narodów. Zaplecze klubu posiada basen kryty, pomieszczenia do szermierki, zapasów, podnoszenia ciężarów, boksu i gimnastyki.
Historia.
Pierwszy Stadio Flaminio został wybudowany w 1927 roku na miejscu starego obiektu z 1911 roku, zbudowanego z okazji 50. rocznicy Zjednoczenia Włoch. W latach 30. i 40. XX wieku nosił nazwę "Stadio Partito Nazionale Fascista" czyli Stadion Narodowej Partii Faszystowskiej. W latach 1940-1957 swoje domowe mecze rozgrywała tutaj drużyna piłkarska AS Roma. W lipcu 1957 powstał nowy Stadio Flamino na miejscu ruin starego. Został on zaprojektowany przez braci Pierluigiego i Antonia Nervich.
16 lutego 1946 roku na stadionie Flaminio został rozegrany mecz piłkarski pomiędzy reprezentacją Żandarmerii 2 Korpusu Polskiego, a reprezentacją brytyjskiej Military Police okręgu w Rzymie. Polscy żandarmi zwyciężyli brytyjskich kolegów w stosunku 6:0. Mecz obserwował dowódca 2 Korpusu generał Władysław Anders w towarzystwie brytyjskiego brygadiera Low.

</doc>
<doc id="1146353" url="https://pl.wikipedia.org/wiki?curid=1146353" title="Rzekotki">
Rzekotki



</doc>
<doc id="1146354" url="https://pl.wikipedia.org/wiki?curid=1146354" title="Monkey Business (polski zespół muzyczny)">
Monkey Business (polski zespół muzyczny)

Monkey Business – polski zespół rock 'n' rollowy, założony w 1982 roku przez Wojciecha Misiaszka i Ryszarda Philipsa – studentów Akademii Ekonomicznej w Krakowie. Pierwszy skład występujący w krakowskich klubach studenckich tworzyli:
W roku 1983 do zespołu dołączyli: basista Jacek Chruściński, pianista Wojciech Groborz i perkusista Benedykt Radecki. Wkrótce grupę objęła patronatem Agencja Koncertowa PSJ w Krakowie. Ówczesny skład zespołu Monkey Business tworzyli:
Kolejny skład kierowanego wówczas przez Jacka Chruścińskiego zespołu to:
Po odejściu w 1985 roku Jacka Chruścińskiego do Waweli nowym leaderem zostaje Tadeusz Pocieszyński. Na lata stabilizuje się skład:
Zespół wydał albumy "Goin' to Chicago" oraz "Dancing Blues". Wystąpił kilkakrotnie na głównej scenie festiwalu Rawa Blues oraz na licznych fetiwalach w kraju i za granicą (ZSRR). Koncertował wspólnie m.in. z Koko Taylor, Shemekią Copeland i Peterem Greenem. Jan Chojnacki zamieścił dwa utwory w wykonaniu grupy na albumie "Bielszy odcień bluesa". W latach 90. z zespołem współpracowali również Sławomir Wierzcholski i Piotr Lubertowicz. Dla ośrodka TVP w Katowicach zespół zrealizował 30-minutowy program telewizyjny.

</doc>
<doc id="1146355" url="https://pl.wikipedia.org/wiki?curid=1146355" title="Pierścień aromatyczny">
Pierścień aromatyczny



</doc>
<doc id="1146356" url="https://pl.wikipedia.org/wiki?curid=1146356" title="Pięć zasad protestantyzmu">
Pięć zasad protestantyzmu

Pięć zasad protestantyzmu – podstawowe zasady teologii protestanckiej wyrażone w języku łacińskim w formie haseł: "Sola scriptura („Tylko Pismo”)", "Sola fide („Tylko wiara”)", "Sola gratia („Tylko łaska”)", "Solus Christus („Tylko Chrystus”)", "Soli Deo gloria ("Tylko Bogu chwała")". Pojawiły się one w XVI wieku podczas reformacji i do dziś pozostają podstawą teologiczną protestantyzmu. Podsumowują one zasadnicze różnice teologiczne z katolicyzmem i wskazują na podstawowe zasady, jakie powinien wyznawać chrześcijanin, aby osiągnąć zbawienie. Uznawanie powyższych zasad jest podstawowym wyznacznikiem uznania danego wyznania chrześcijańskiego za protestanckie.
Sola scriptura (Tylko Pismo).
Hasło "sola scriptura" oznacza, że Biblia jest źródłem doktryny chrześcijańskiej o najwyższym autorytecie (nie jedynym). W tej perspektywie Biblia jest niezrównanym normatywnym przesłaniem Boga dla ludzi. Wszelkie doktryny i praktyki przyjęte w Kościele powinny pozostawać z Pismem Świętym w relacji zgodności. Wyznania przyjmujące tę zasadę, odrzucają, co do zasady, pozabiblijną tradycję jako normatywne źródło wiary. Zasada "sola scriptura" tłumaczy posługiwanie się Biblią jako instrumentem bezpośredniego kontaktu człowieka i Boga. To twierdzenie jest przeciwne naukom prawosławia, anglikanizmu i katolicyzmu, które głoszą, że Biblia może być autentycznie interpretowana tylko przez tradycję apostolską i sobory Kościoła.
Sola fide (Tylko wiara).
"Sola fide" jest podstawą teologii usprawiedliwienia przez wiarę i zasadą uznawaną przez protestantów za ustanowioną bezpośrednio przez Boga (Rz 3, 28). Tylko wiara, a nie dobre uczynki, są podstawą do usprawiedliwienia człowieka przed Bogiem, chociaż dobre uczynki są postrzegane jako konieczny skutek autentycznej wiary. Do 1999 doktryna wyrażona w słowach "Wiara przynosi usprawiedliwienie i dobre uczynki" była uznawana za przeciwną doktrynie katolickiej wyrażoną w słowach "Wiara i dobre uczynki przynoszą usprawiedliwienie". Jednakże w 1999 Kościoły Rzymsko-Katolicki i Luterańskie podpisały dokument, który głosi: "My katolicy i luteranie, wierzymy, że tylko dzięki łasce, przez wiarę w zbawcze dzieło Chrystusa, a nie ze względu na jakikolwiek wysiłek po naszej stronie, jesteśmy przyjęci przez Boga i przyjmujemy Ducha Świętego, który odnawia nasze serca i wyposaża nas i powołuje do dobrych czynów".
Usprawiedliwienie tradycyjnie jest rozumiane w protestantyzmie jako przypisanie (imputacja) zasług Chrystusa grzesznikom. Zasada "Sola fide" neguje wrodzoną prawość człowieka, która bez wiary w Chrystusa i bez udziału jego prawości jest bezskuteczna. Marcin Luter uznał tę zasadę za "artykuł, od którego zależy trwanie lub upadek Kościoła" ("articulus stantis et cadentis ecclesiae").
Sola gratia (Tylko łaska).
"Sola gratia" to fraza odnosząca się do zasady, że zbawienie przychodzi tylko z łaski Boga jako "niezasłużony dar", a nie jako nagroda za jakiekolwiek zasługi grzesznika (Ef 2, 8). Zbawienie jest więc w perspektywie protestanckiej niezasłużonym darem Boga danym człowiekowi poprzez Jezusa Chrystusa. Chociaż zasadniczo ta doktryna nie sprzeciwia się doktrynie katolickiej, to jednak zawiera istotne różnice: Bóg jest jedynym źródłem łaski, a człowiek w żaden sposób nie może skłonić Boga do dania mu tej łaski lub zwiększenia jej zakresu (Ps 49,8-10). Bóg działa sam dla zbawienia człowieka.
Podczas gdy arminianizm głosi, że ta zasada nie oznacza ograniczenia łaski Boga, która przeznaczona jest dla wszystkich ludzi ("gratia universalis"), to tradycyjny kalwinizm uznaje, że oznacza ona suwerenną decyzję Boga, komu przyznać łaskę, konieczną do zbawienia, a komu jej odmówić (predestynacja), zaś ortodoksyjny luteranizm naucza o ofiarowaniu łaski zbawienia wybranym, jednocześnie nie poruszając kwestii tych, którzy tej łaski nie dostępują.
Solus Christus (Tylko Chrystus).
"Solus Christus" oznacza, że tylko Jezus Chrystus jest pośrednikiem między Bogiem i ludźmi. Zbawienie jest niemożliwe za innym pośrednictwem. Wyrażane jest to często jako "solo Christo" (tylko przez Chrystusa). Tradycyjny luteranizm, odrzucając pośredników między Bogiem a ludźmi, czci jednak pamięć o Marii i o wybitnych świętych. Ta zasada odrzuca katolickie pojęcie kapłaństwa jako urzędu ofiarniczego pod przywództwem papieża. Luter głosił "powszechne kapłaństwo wszystkich ochrzczonych", później zmodyfikowane jako "powszechne kapłaństwo wszystkich wierzących". Luter przyznawał jednak kapłanom ograniczone uprawnienia, np. do spowiedzi i odpuszczenia grzechów, jednak nie jako pośrednikom między wierzącymi i Bogiem. Takie pojmowanie roli kapłana jest odrzucane przez większość pozostałych wyznań protestanckich, nie istnieje tam ani kapłaństwo, ani spowiedź indywidualna, ani absolucja kapłańska.
Soli Deo gloria (Tylko Bogu chwała).
"Soli Deo gloria" to zasada, że wszelka chwała należna jest jedynie Bogu, ponieważ zbawienie dokonuje się tylko przez Boga, przez Jego wolę i działanie. Nie jest to wynik wyłącznie ofiary Jezusa na krzyżu, lecz także wynik wiary w tę ofiarę (Rz 10,9-10). Wiara ta powstaje z działania Ducha Świętego. Odrzucony został kult aniołów i świętych, a także relikwii czy wizerunków (Wj.20,3-6). Niektóre wyznania protestanckie, np. kalwinizm, tradycyjnie odrzucają nawet obecność rzeźb czy obrazów w miejscach kultu.

</doc>
<doc id="1146358" url="https://pl.wikipedia.org/wiki?curid=1146358" title="(15504) 1999 RG33">
(15504) 1999 RG33

(15504) 1999 RG33 – planetoida z grupy centaurów okrążająca Słońce w ciągu blisko 29 lat w średniej odległości 9,4 j.a. Została odkryta 4 września 1999 roku w programie Catalina Sky Survey. Nazwa planetoidy jest oznaczeniem tymczasowym.
Jest to obiekt należący do grupy damokloidów, cechujący się najprawdopodobniej kometarnym pochodzeniem.

</doc>
<doc id="1146362" url="https://pl.wikipedia.org/wiki?curid=1146362" title="Haltikozaur">
Haltikozaur

Halticosaurus – rodzaj dwunożnyego, mięsożernego teropoda, prawdopodobnie z rodziny celofyzów (Coelophysidae).
Wielkość.
Haltikozaur miał około 5,5 m długości i 2,2 m wysokości.
Występowanie.
Haltikozaur występował w epoce późnego triasu (wiek noryk, około 211 -205 milionów lat temu) na obszarze Europy (Niemcy).
Historia odkryć.
Nazwa haltikozaur został użyta po raz pierwszy w 1908 przez Fredricha von Huene. Znaleziony okaz został nazwany "Halticosaurus orbitoangulatus". Ostatecznie okazało się, że był krokodylomorfem z podobnym do rodzaju "Saltoposuchus" – (Rauhut and Hungerbuhler, 2000).
Inne skamieniałości opisane w 1934 przez von Huene, które zostały zaklasyfikowane jako gatunek "Halticosaurus liliensterni", okazały się być wymieszane z kośćmi zauropodomorfa "Sellosaurus gracilis", który uważany był przez niektórych za synonim gatunku "Liliensternus liliensterni", ale Welles w 1984 znalazł istotne różnice pomiędzy tymi okazami.
Obecnie nazwa rodzajowa haltikozaur została zarezerwowana dla znalezionego w Badenii-Wirtembergii w Strombergu i nazwanego w 1908 roku przez Fryderyka von Huene niepewnego i wymagającego rewizji gatunku "Coeolophysis posthumus", który przemianowano na "Halticosaurus longotarsus".
Materiał kopalny.
Typowy gatunek – "Halticosaurus longotarsus" – znany jest z holotypu (SMNS 12353) na który składają się: części żuchwy i zębów, niekompletne kręgi, kość udowa, kość ramienna, kości śródstopia i fragment kości biodrowej. Materiał jest źle zachowany i pochodzi od małego teropoda lub prozauropoda (na którego wskazuje budowa kości biodrowej). Szczątki te odnaleziono razem z pozostałościami prozauropoda nazwanego "Sellosaurus gracilis".

</doc>
<doc id="1146366" url="https://pl.wikipedia.org/wiki?curid=1146366" title="Hippeastrum">
Hippeastrum



</doc>
<doc id="1146368" url="https://pl.wikipedia.org/wiki?curid=1146368" title="Stanisław Dulewicz">
Stanisław Dulewicz

Stanisław Dulewicz (ur. 24 kwietnia 1893 w Słomnikach, zm. 13 września 1963) – polski nauczyciel, działacz polityczny i niepodległościowy, pierwszy polski burmistrz Darłowa po II wojnie światowej (od maja 1945 do 1 stycznia 1947).
Młodość.
Urodził się 24 kwietnia 1893 w Słomnikach jako syn Antoniego i Elżbiety z domu Mrożkiewicz. Po ukończeniu szkoły powszechnej w Słomnikach uczęszczał w latach 1903–1908 do Gimnazjum Księży Misjonarzy w Krakowie. Następnie przeniósł się do Kalisza, gdzie zdał maturę w 1912 w Klasycznym Gimnazjum Męskim.
Aktywność zawodowa.
Od czerwca 1912 pracował jako nauczyciel w majątkach prywatnych w Działoszycach i w Skalbmierzu w woj. kieleckim. W 1917 został członkiem Polskiej Organizacji Wojskowej i ukończył w Kielcach konspiracyjną szkołę podchorążych POW i, równolegle z pracą zawodową, prowadził niepodległościową pracę oświatową z dorosłymi i harcerzami. Aby uniknąć aresztowania za udział w starciu z żandarmerią austriacką przeniósł się do Pilicy gdzie uczył w Progimnazjum Ogólnokształcąco-Koedukacyjnym. W 1920, po likwidacji pilickiej szkoły, zapisał się na wydział filozoficzny Uniwersytetu Poznańskiego, skąd przeniósł się do Lublina na tworzący się Katolicki Uniwersytet Lubelski na wydział prawa i nauk ekonomicznych. W 1920 na ochotnika wstąpił do Wojska Polskiego i wziął udział w wojnie w zapasowym szwadronie medyków 1. Pułku Ułanów Krechowickich z Tarnowa.
Okres międzywojenny.
Po wojnie wrócił do Lublina, gdzie uczył łaciny, języka polskiego, przyrody, historii i matematyki w gimnazjach żeńskich: Sobolewskiej, Sióstr Urszulanek, Radzikowskiej oraz w Szkole Rzemieślniczej. Dodatkowo, w latach 1924–1929, uczył wieczorowo historii na Wojskowych Kursach Maturalnych. Od 1 sierpnia 1928 został zatrudniony jako nauczyciel łaciny w Szkole Lubelskiej przemianowanej w 1934 na Prywatne Męskie Gimnazjum im. Stefana Batorego. Nadmiar obowiązków spowodował przerwanie studiów na KUL-u i przystąpienie do egzaminu nauczycielskiego przed Komisją Egzaminacyjną w Warszawie. Dyplom nauczyciela szkół średnich uzyskał 13 marca 1931. W Lublinie udzielał się w Towarzystwie Nauczycieli Szkół Średnich i Wyższych, gdzie był sekretarzem zarządu okręgu lubelskiego, w Towarzystwie Pomocy Polonii Zagranicznej gdzie również był sekretarzem. Był prezesem Szkolnych Kół PCK. Dodatkowo, jako prelegent Polskiego Związku Zachodniego prowadził wykłady w miejscowościach województw lubelskiego i wołyńskiego. W latach 30. był prezesem Towarzystwa Miłośników Ogrodnictwa w Lublinie oraz członkiem rady Miłośników Ogródków Działkowych w Warszawie. W latach 1938–1939 był przewodniczącym komisji odczytowej Związku Pracy Kulturalnej na okręg lubelski. Był również sekretarzem Diecezjalnego Komitetu Lubelskiego. Za pracę pedagogiczną i działalność niepodległościową został uhonorowany w 1936 Srebrnym Krzyżem Zasługi, a następnie Krzyżem Polskiej Organizacji Wojskowej i Medalem Niepodległości. Otrzymał również Honorową Odznakę PCK. W roku szkolnym 1938/39 uczył w gimnazjum w Radziejowie Kujawskim i podpisał kontrakt na naukę łaciny w Gimnazjum i Liceum im. Marszałka Piłsudskiego w Łodzi. Pracy tej nie podjął ze względu na wybuch wojny.
II wojna światowa.
Zatrudnił się w sklepie Volksdeutscha jako księgowy. W 1940 zmarła mu żona Maria z domu Pławińska. Wraz z córką Anną prowadził tajne nauczanie. 12 czerwca 1944 wraz z dwiema córkami Anną i Marią–Weroniką oraz synem Andrzejem został aresztowany i wywieziony do obozu przejściowego w Poznaniu skąd trafiają do obozu w Pile. Chory na czerwonkę, dzięki znajomości języka niemieckiego, został z dziećmi wywieziony na przymusowe roboty do Darłowa. W Rügenwalde na rynku rozdzielono rodzinę. Osłabiony obozem i przebytą chorobą S. Dulewicz nie mógł wykonywać ciężkich prac i dlatego bauer przekazał go do Arbeitsamtu, skąd przydzielono go do gospodarstwa obejmującego rozległe ogrody warzywne i sady owocowe. Na początku marca 1945 odnalazł swoje dzieci. W nocy z 6 na 7 marca 1945 z Darłowa zostały wyparte oddziały niemieckie.
Praca w powojennym Darłowie.
Dulewicz oprócz łaciny, francuskiego i greki znał język rosyjski oraz niemiecki został więc tłumaczem przy Komendanturze Wojennej. Obowiązki pierwszego burmistrza Józef Czarnecki – starosta sławieński powierzył 10 czerwca 1945 Stanisławowi Dulewiczowi. Dulewicz był także tłumaczem z łaciny na polski ewangelii, jaką wygłaszał w kościele Św. Gertrudy zaprzyjaźniony z nim ksiądz Krauze. Władze powiatowe namawiały burmistrza Darłowa do wstąpienia do partii. Dlatego S. Dulewicz wstąpił do PPS. Dulewicz został wybrany pierwszym przewodniczącym Komitetu Miejskiego PPS i funkcję tę pełnił aż do połączenia PPS i PPR. W sierpniu 1945 został członkiem i prezesem Spółki Rybackiej, która prowadziła połowy sześcioma łodziami na jeziorach Kopań i Wicko. Gdy Darłowo przystąpiło do Związku Gospodarczego Miast Morskich Stanisław Dulewicz został członkiem rady tego stowarzyszenia zwanego Hanzą miast polskich. Na posiedzeniu, które odbyło się 13–15 maja 1946 wybrano go burmistrzem. Na początku sierpnia delegacja miasta z burmistrzem na czele przebywała w Gdańsku u Delegata Rządu RP ds. Wybrzeża w celu uzyskania pożyczki na rozwój miasta. Uzyskano pożyczkę 2 miliony zł., dzięki której udało się uruchomić m.in.: szpital, stocznię, transport kolejowy i nieco później port. Burmistrz utworzył gospodarstwo miejskie, liczące 80 krów i ponad 60 koni. Zasługą pierwszego włodarza miasta jest również namówienie franciszkanina o. Damiana Tynieckiego do objęcia probostwa w kościele Mariackim. W kwietniu 1947 został wybrany wiceprzewodniczącym rady nadzorczej Gminnej Spółdzielni Samopomoc Chłopska w Darłowie. Chociaż rządził niecałe dwa lata ma dla miasta wielkie zasługi. Za jego kadencji odbudowano linię linię kolejową Darłowo–Sławno, utworzono Bank Ludowy, w którym został przewodniczącym Rady Nadzorczej i założono spółdzielnię rybacką. Przyczynił się też do założenia w Darłowie Domu Dziecka. Utworzył Towarzystwo Ogródków Działkowych. Był nie tylko energicznym gospodarzem miasta, ale również działaczem Polskiej Partii Socjalistycznej, która w Darłowie zdystansowała komunistyczną PPR. Po sfałszowanym referendum 30 czerwca 1946 represje spotykają nie tylko opozycyjny PSL, ale wkrótce także dotychczasowych sojuszników PPS. Z końcem 1946 z przyczyn politycznych złożył rezygnację. We wniosku złożonym do starosty tłumaczył się jednak nadmiernym obciążeniem pracami w szkolnictwie, w PPS, w Związku Gospodarczym Miast Morskich oraz sprawami osobistymi. Uroczyste pożegnanie I burmistrza odbyło się w sali gimnastycznej 28 grudnia 1946.
W latach 1949–1953 pracował jako nauczyciel w Darłowie i w Sławnie. 
Zmarł w wieku 70 lat 13 września 1963 r.
Upamiętnienie.
Doceniając zasługi pierwszego burmistrza Miejska Rada Narodowa 30 czerwca 1981 nazwała jego imieniem ulicę. Rada Miejska w Darłowie uchwałą z dnia 22 lutego 1997 przyznała mu pośmiertnie medal „Zasłużony dla miasta Darłowo”.
Za zasługi głównie na polu oświatowym Miejskie Gimnazjum w Darłowie na swoje dziesięciolecie przyjęło imię Stanisława Dulewicza. Tablicę pamiątkową na budynku gimnazjum została odsłonięta 8 października 2009. Umieszczono na niej słowa, które często powtarzał patron szkoły: „Bez przeszłości nie ma przyszłości”. Na budynku gdzie w latach 1945–1963 mieszkał pierwszy powojenny burmistrz Darłowa została odsłonięta pamiątkowa tablica ufundowana przez samorząd.

</doc>
<doc id="1146371" url="https://pl.wikipedia.org/wiki?curid=1146371" title="Soli Deo gloria">
Soli Deo gloria



</doc>
<doc id="1146372" url="https://pl.wikipedia.org/wiki?curid=1146372" title="Zmywacz do paznokci">
Zmywacz do paznokci

Zmywacz do paznokci – płyn służący do zmywania lakieru z paznokci. Zazwyczaj zawiera rozpuszczalniki organiczne, np. aceton, octan etylu lub octan butylu oraz dodatki, którymi mogą być wyciągi z ziół (np. szałwii) lub witaminę F. Obecnie wiele zmywaczy ma w składzie także oleje i inne substancje tłuste, które pielęgnują płytkę, ale powinny być usunięte z paznokci przed ich pomalowaniem za pomocą odtłuszczacza (cleanera).
W dawnych zmywaczach mógł się znajdować także benzen, którego stosowanie jest obecnie zakazane.

</doc>
<doc id="1146376" url="https://pl.wikipedia.org/wiki?curid=1146376" title="Droga krajowa B485 (Niemcy)">
Droga krajowa B485 (Niemcy)

Droga krajowa 485 () – niemiecka droga krajowa przebiegająca na osi północ- południe i jest połączeniem drogi B251 w Waldeck-Sachsenhausen z drogą B3 w Bad Zwesten w północnej Hesji.
Droga, jest oznakowana jako B485 od połowy lat 60. XX w.

</doc>
<doc id="1146384" url="https://pl.wikipedia.org/wiki?curid=1146384" title="Samuel Tenenblatt">
Samuel Tenenblatt

Samuel Tenenblatt (jid. שמאול טענענבלאט; ur. 1933, zm. 1982 w Warszawie) – polski dziennikarz i działacz społeczności żydowskiej.
Życiorys.
W latach 1969-1982 redaktor naczelny jedynego w PRL-u tygodnika żydowskiego "Fołks Sztyme". W latach 1959-1968 organizator obozów i kolonii żydowskich dla dzieci członków Towarzystwa Społeczno-Kulturalnego Żydów w Polsce. 
Jest pochowany na cmentarzu żydowskim przy ulicy Okopowej w Warszawie (kwatera 8, rząd 15).

</doc>
<doc id="1146385" url="https://pl.wikipedia.org/wiki?curid=1146385" title="Ivan Woods">
Ivan Woods

Ivan Woods (ur. 31 grudnia 1978 w Toronto, Kanada) – maltański piłkarz występujący na pozycji napastnika. Obecnie gra w zespole Sliema Wanderers w maltańskiej lidze piłkarskiej. W piłkarskiej reprezentacji Malty zadebiutował 11 grudnia 2003 roku w meczu z Polską.

</doc>
<doc id="1146386" url="https://pl.wikipedia.org/wiki?curid=1146386" title="Hnúšt'a">
Hnúšt'a



</doc>
<doc id="1146387" url="https://pl.wikipedia.org/wiki?curid=1146387" title="Kickers Offenbach">
Kickers Offenbach

Kickers Offenbach – niemiecki klub piłkarski grający w Regionallidze Südwest. Siedzibę ma w mieście Offenbach am Main. Wicemistrz Niemiec w latach 1950 i 1959 oraz zdobywca Pucharu Niemiec w roku 1970.

</doc>
<doc id="1146393" url="https://pl.wikipedia.org/wiki?curid=1146393" title="Piszcz, jeśli wiesz co zrobiłem w ostatni piątek trzynastego">
Piszcz, jeśli wiesz co zrobiłem w ostatni piątek trzynastego

Piszcz, jeśli wiesz co zrobiłem w ostatni piątek trzynastego (tytuł oryginalny "Shriek If You Know What I Did Last Friday the Thirteenth") – amerykański film fabularny (komedia) z 2000 roku, który jest parodią popularnych horrorów – głównie slasherów takich, jak "Krzyk", "Koszmar minionego lata", "Piątek trzynastego" czy "Halloween". Film przeznaczono do dystrybucji domowej.
Fabuła.
Zostaje zabita Screw (Aimee Graham) – młoda, niegrzesząca rozumem dziewczyna. Wkrótce szczęście odwraca się także od grupki nastolatków, uczniów prowincjonalnego Bulimia Falls High School. Młodzi, w szczególności buntownicza Martina (Majandra Delfino), chcą zejść z drogi cieszącemu się złą sławą zbrodniarzowi, co nie jest łatwe, bowiem psychopata zna sekret, który połączył grupę minionego lata. Martina będzie musiała wykazać się intelektem, jeśli zechce ujść z życiem ze śmiertelnej gry. Musi też uratować przyjaciół, którzy nie przejawiają jakiejkolwiek objawy posiadania komórek mózgowych. Jakby problemów było mało, w mieście zjawia się natrętna dziennikarka Hagitha Utslay (Tiffani Thiessen), chcąca za wszelką cenę wzbogacić się na niecodziennym wydarzeniu.
Zasady.
W klimakterycznym momencie filmu główna heroina, Martina, burzy czwartą ścianę, tłumacząc pozostałym bohaterom, iż biorą oni udział w sytuacjach rodem z filmowej parodii. Podobnie jak w trylogii Wesa Cravena "Krzyk" tłumaczono zasady horroru, tak w tym filmie Martina wyjaśnia reguły, którymi rządzą się filmy parodystyczne.
Te reguły to:

</doc>
<doc id="1146397" url="https://pl.wikipedia.org/wiki?curid=1146397" title="(65407) 2002 RP120">
(65407) 2002 RP120

(65407) 2002 RP120 – planetoida z grupy obiektów transneptunowych, zaliczana też do grupy damokloidów.
Odkrycie.
Została odkryta 4 września 2002 roku w programie LONEOS przez Briana Skiffa. Planetoida nie ma jeszcze nazwy własnej, a jedynie oznaczenie tymczasowe i stały numer.
Orbita.
(65407) 2002 RP120 obiega Słońce w ciągu około 405 lat w średniej odległości 54,78 j.a., po orbicie o bardzo dużym mimośrodzie wynoszącym ponad 0,95. Dlatego w peryhelium (2,4759 j.a.) swojej orbity przecina orbitę Marsa, a w aphelium (107,08 j.a.) znajduje się wewnątrz obszaru typowego dla obiektów dysku rozproszonego.
Jest to obiekt należący również do grupy damokloidów, cechujący się najprawdopodobniej kometarnym pochodzeniem.

</doc>
<doc id="1146398" url="https://pl.wikipedia.org/wiki?curid=1146398" title="Załogowe loty kosmiczne 1961-1965">
Załogowe loty kosmiczne 1961-1965



</doc>
<doc id="1146401" url="https://pl.wikipedia.org/wiki?curid=1146401" title="XVII Mistrzostwa Świata w Lataniu Precyzyjnym 2006">
XVII Mistrzostwa Świata w Lataniu Precyzyjnym 2006



</doc>
<doc id="1146404" url="https://pl.wikipedia.org/wiki?curid=1146404" title="Beckie Scott">
Beckie Scott

Rebecca "Beckie" Scott-Wadsworth (ur. 1 sierpnia 1974 w Vegreville) – kanadyjska biegaczka narciarska, dwukrotna medalista olimpijska.
Kariera.
Scott urodziła się w Vegreville, Alberta, ale dorastała w Vermilion, w prowincji Alberta. Biegi narciarskie zaczęła uprawiać w wieku pięciu lat. Jej pierwszymi oficjalnymi zawodami były mistrzostwa Kanady juniorów w 1988 r.
Na igrzyskach olimpijskich zadebiutowała w 1998 r. podczas igrzysk w Nagano, gdzie jej najlepszym indywidualnym wynikiem było 45. miejsce w biegu pościgowym 5+10 km. Na igrzyskach olimpijskich w Salt Lake City Scott pokazała się z lepszej strony dobiegając do mety biegu łączonego na 10 km na trzeciej pozycji, ale na skutek dyskwalifikacji Olgi Daniłowej, która była pierwsza oraz Larisy Łazutiny, która dobiegła na drugim miejscu, Beckie zdobyła złoty medal. Jednak nie otrzymała medal od razu, dostała go dopiero w czerwcu 2004 r., dwa lata po igrzyskach. W ten sposób została pierwszą kanadyjką oraz pierwszą kobietą pochodzącą z Ameryki Północnej, która zwyciężyła na igrzyskach w biegach narciarskich. Na amerykańskich igrzyskach była ponadto czwarta w biegu na 10 km techniką klasyczną oraz piąta w sprincie stylem dowolnym. Również na igrzyskach olimpijskich w Turynie Beckie zaprezentowała się z bardzo dobrej strony zdobywając wraz z Sarą Renner srebrny medal w sprincie drużynowym techniką klasyczną oraz zajęła czwarte miejsce w sprincie stylem dowolnym. Igrzyska w Turynie były ostatnimi w jej karierze.
Jej pierwszymi międzynarodowymi mistrzostwami były mistrzostwa świata w Thunder Bay w 1995 r. Zajmowała tam jednak miejsca w piątej dziesiątce. Również na mistrzostwach w Trondheim oraz mistrzostwach w Ramsau zajmowała odległe miejsca, jej najlepszym wynikiem w tym okresie było 24. miejsce w biegu na 5 km techniką klasyczną w Trondheim. Podczas mistrzostw świata w Lahti po raz pierwszy przebiła się do pierwszej dziesiątki zajmując 9. miejsce w sprincie stylem dowolnym. Na mistrzostwach świata w Val di Fiemme Scott była bardzo blisko medalu zajmując czwarte miejsce w sprincie techniką dowolną. Dwa lata później, na mistrzostwach świata w Oberstdorfie ponownie otarła się o podium zajmując czwarte miejsce w biegu łączonym na 30 km. Na późniejszych mistrzostwach już nie startowała.
Najlepsze wyniki w Pucharu Świata osiągnęła w sezonie 2005/2006, kiedy to zajęła drugie miejsce w klasyfikacji generalnej, a w klasyfikacji biegów dystansowych i w klasyfikacji sprintu była trzecia. Odniosła cztery zwycięstwa w zawodach Pucharu Świata.
Życie prywatne.
Obecnie Scott mieszka w Canmore w prowincji Alberta i studiuje anglistykę. 29 marca 2005 r. dołączyła do Światowej Organizacji Antydopingowej. Od 23 lutego 2006 r. jest członkinią Międzynarodowego Komitetu Olimpijskiego. W 2001 r. pozowała nago do kalendarza zatytułowanego "Nordic Nudes", aby wspomóc pieniężnie kanadyjską narciarską drużynę.
Beckie Scott jest żoną byłego amerykańskiego biegacza narciarskiego Justina Wadswortha. We wrześniu 2007 r. urodziła pierwsze dziecko – syna imieniem Teo, a drugie, córkę Brynn Jasmin w marcu 2010 r.

</doc>
<doc id="1146408" url="https://pl.wikipedia.org/wiki?curid=1146408" title="Rondo Kardynała Stefana Wyszyńskiego w Zamościu">
Rondo Kardynała Stefana Wyszyńskiego w Zamościu

Rondo Kardynała Stefana Wyszyńskiego – położone w Zamościu na terenie osiedla J. Zamoyskiego, które powstało po 1980 roku i jest częścią Obwodnicy Śródmiejskiej. Nazwa ronda jest uhonorowaniem zmarłego przyjaciela Jana Pawła II.
Rondo łączy ulice:
Na rondzie tym (i terenach wokół niego), w roku 1999, ok. 200 tys. pielgrzymów wysłuchiwało liturgii słowa Jana Pawła II, podczas jego VII Pielgrzymki do Polski.

</doc>
<doc id="1146409" url="https://pl.wikipedia.org/wiki?curid=1146409" title="Monarcha Bahamów">
Monarcha Bahamów

Bahamy należą do grupy członków Wspólnoty Narodów o statusie Commonwealth realms, co oznacza, iż są powiązane unią personalną z Wielką Brytanią. Monarcha brytyjski jest jednocześnie i automatycznie monarchą Bahamów. Od uzyskania przez ten kraj niepodległości w 1973 do 2022, na jego tronie zasiadała Elżbieta II, po której śmierci tron przejął Karol III. Jego oficjalna tytulatura jako króla Bahamów brzmi następująco: "Karol III, Z Bożej łaski, Król Wspólnoty Bahamów oraz Jego innych Królestw i Terytoriów, Głowa Wspólnoty Narodów."
Na co dzień reprezentantem króla jest gubernator generalny Bahamów, formalnie pochodzący z jego nominacji, ale faktycznie ze wskazania premiera Bahamów, którego kadencja trwa 4 lata. Sama Elżbieta II odwiedziła Bahamy pięciokrotnie, z czego raz jeszcze w czasach, gdy były one wciąż kolonią. Wizyty te miały miejsce w latach 1966, 1975, 1977, 1985 i 1994.

</doc>
<doc id="1146411" url="https://pl.wikipedia.org/wiki?curid=1146411" title="Droga krajowa B484 (Niemcy)">
Droga krajowa B484 (Niemcy)

Droga krajowa 484 () – niemiecka droga krajowa przebiegająca na osi północ-południe i jest połączeniem drogi B55 w Overath z autostradą A3 koło Lohmar w Nadrenii Północnej-Westfalii.
Droga, jest oznakowana jako B484 od początku lat 60. XX w.
Wjazd na autostradę A3 koło Lohmar możliwy jest tylko w kierunku Frankfurtu nad Menem.

</doc>
<doc id="1146418" url="https://pl.wikipedia.org/wiki?curid=1146418" title="Krásno nad Kysucou">
Krásno nad Kysucou

Krásno nad Kysucou – miasto w środkowej Słowacji, w kraju żylińskim, w powiecie Czadca, w historycznym regionie Kysuce.
Krásno nad Kysucou leży na wysokości 392 m n.p.m., w dolinie rzeki Kisucy, między Jawornikami a Beskidem Żywieckim. W 2011 roku miasto liczyło 6920 mieszkańców. Powierzchnia miasta wynosi 27,77 km².
Po raz pierwszy miejscowość wzmiankowana w 1325 jako "Krasna", a później jako Crassna (1352), Krasno (1508), Kysucké Krásno (1808). Pierwsi osadnicy pochodzili z Małopolski i z Orawy. Należała najpierw do żylińskiego mieszczaństwa, potem do państwa Strečno. W 1598 miejscowość liczyła 30 domów, 253 rodzin 1420 mieszkańców. Znaczenie zaczęło rosnąć pod koniec XVIII wieku, kiedy to do miejscowości przybyli franciszkanie z Żyliny i zorganizowali pierwszą parafię rzymskokatolicką. W 1825 Krasno liczyło już 325 domów i 2346 mieszkańców. Kolejnym bodźcem do rozwoju było otwarcie Kolei Koszycko-Bogumińskiej w 1871.

</doc>
<doc id="1146419" url="https://pl.wikipedia.org/wiki?curid=1146419" title="Estádio da Serrinha">
Estádio da Serrinha

Estadio Beira-Rio (oficjalna nazwa Estádio Hailé Pinheiro) – stadion piłkarski w Goiânia, Goiás, Brazylia, na którym swoje mecze rozgrywa klub Goiás EC.
Stadion był przebudowywany w latach 2003–2004.

</doc>
<doc id="1146420" url="https://pl.wikipedia.org/wiki?curid=1146420" title="Peter Senge">
Peter Senge

Peter Michael Senge (ur. w 1947) – amerykański teoretyk zarządzania, twórca i propagator idei rozwijania organizacji uczących się, za wkład w rozwój nauk o zarządzaniu tytułowany "Strategiem Wieku".
Publikacje.
obszerna lista ważniejszych publikacji

</doc>
<doc id="1146429" url="https://pl.wikipedia.org/wiki?curid=1146429" title="Partie polityczne Bahamów">
Partie polityczne Bahamów

W czasach, gdy Bahamy były brytyjską kolonią, ugrupowaniem o największym wpływie na ich życie polityczne była zdominowana przez białych Zjednoczona Partia Bahamska (UBP), z której liderów najważniejszym był Sir Roland Symonette. Począwszy od połowy lat 60. przewagę zdobyły partie szukające swego elektoratu wśród osób pochodzenia afrykańskiego, stanowiących większość mieszkańców Bahamów. Z czasem ukształtował się system dwupartyjny, którego filarami są:
Tylko te dwa ugrupowania uzyskują od lat miejsca w parlamencie i wymieniają się władzą. Najważniejszym stronnictwem o charakterze opozycji pozaparlamentarnej jest Bahamski Ruch Demokratyczny (BDM). W kraju działają także Bahamska Partia Narodowa (BNP) i Bahamska Partia Demokratyczna (BDP).

</doc>
<doc id="1146431" url="https://pl.wikipedia.org/wiki?curid=1146431" title="Maprotylina">
Maprotylina

Maprotylina – czterocykliczny organiczny związek chemiczny, pochodna dibenzo-[b,e]-bicyklo-[2.2.2]-oktadienu zawierająca łańcuch boczny z drugorzędową grupą aminową, stosowana jako lek przeciwdepresyjny. Należy do preparatów starej generacji (wypierana jest przez nowsze leki).
Maprotylina daje silny efekt, jako inhibitor zwrotnego wychwytu (tj. stymulant) noradrenaliny z tylko słabym zwrotnym wychwytem serotoniny i dopaminy.
 Jest również silnym antagonistą receptora (histaminy) H1, umiarkowanym antagonista receptora 5-HT2 i receptora α1-adrenergicznego, oraz słabym antagonistą receptorów D2-dopaminy i muskarynowych. Związek ten jest również mocnym antagonistą receptora 5-HT7, co odgrywa potencjalnie ważną rolę w efektywności antydepresyjnej.
Maprotylina wykazuje silny antagonizm względem indukowanej rezerpiną hipotermii u myszy, podobnie jak inne klasyczne leki przeciwdepresyjne. Uważa się, że leki starej generacji (trój- i czterocykliczne), dzięki szerszemu spektrum działania, są w leczeniu ciężkiej depresji prawdopodobnie skuteczniejsze od leków bardziej selektywnych, na przykład SSRI.
Preparaty dostępne w Polsce:
Maprotylina była podawana również parenteralnie.

</doc>
<doc id="1146435" url="https://pl.wikipedia.org/wiki?curid=1146435" title="Šaštín-Stráže">
Šaštín-Stráže

Šaštín-Stráže (niem. "Schoßberg-Strascha", węg. "Sasvár-Morvaőr") – miasto na Słowacji w kraju trnawskim. W 2011 roku liczyło 5107 mieszkańców.

</doc>
<doc id="1146441" url="https://pl.wikipedia.org/wiki?curid=1146441" title="Intel Penryn">
Intel Penryn



</doc>
<doc id="1146443" url="https://pl.wikipedia.org/wiki?curid=1146443" title="Antoni Malczyk">
Antoni Malczyk

Antoni Malczyk (ur. 31 marca 1902 w Krakowie, zm. 19 grudnia 1972 tamże) – polski piłkarz, bramkarz.
Rozegrał jeden mecz w reprezentacji Polski. 1 listopada 1925 Polska przegrała 2:6 ze Szwecją w meczu towarzyskim. Był wówczas zawodnikiem Cracovii.

</doc>
<doc id="1146445" url="https://pl.wikipedia.org/wiki?curid=1146445" title="Postępowa Partia Liberalna">
Postępowa Partia Liberalna

Postępowa Partia Liberalna ("Progressive Liberal Party", PLP) – bahamska partia polityczna, jedno z dwóch głównych ugrupowań działających w tym kraju i reprezentowanych w jego parlamencie. Jej zabarwienie ideologiczne określane jest mianem populistycznego liberalizmu.
PLP powstała w 1953, na 20 lat przed uzyskaniem przez Bahamy niepodległości od Wielkiej Brytanii. Po zwycięstwie w wyborach do autonomicznego parlamentu ówczesnej kolonii w 1967 na 25 lat stała się dominującą siłą w bahamskiej polityce. Jej liderem był w tym okresie premier Lynden Pindling. Przeszła do opozycji dopiero w 1992, oddając władzę swej głównej konkurencji – Wolnemu Ruchowi Narodowemu. W 2002 powróciła do steru rządów, zaś urząd szefa rządu objął Perry Christie. W wyborach z kwietnia 2007 PLP nie zdołała jednak wywalczyć reelekcji i ponownie znalazła się w opozycji. W wyborach w maju 2012 odniosła zwycięstwo i Christie ponownie objął urząd premiera. Jednakże w wyborach w maju 2017 uzyskała tylko 5 mandatów w parlamencie i znalazła się w opozycji. W wyborach w 2021 roku pod wodzą Philipa Davisa partia znowu zwyciężyła, a jej lider objął funkcję premiera.

</doc>
<doc id="1146452" url="https://pl.wikipedia.org/wiki?curid=1146452" title="Stacey Kent">
Stacey Kent

Stacey Kent (ur. 27 marca 1968 w South Orange, New Jersey) – amerykańska wokalistka jazzowa.
Ukończyła komparatystykę literacką na Sarah Lawrence College w Nowym Jorku, po czym zamieszkała w Anglii, gdzie studiowała w Guildhall School of Music and Drama. Poznała wówczas swojego męża, saksofonistę Jima Tomlinsona, którego poślubiła 9 sierpnia 1991 r. Ich współpraca artystyczna jest bardzo owocna, nagrali wspólnie wiele płyt.
Jej pierwszy album, "Close Your Eyes" ukazał się w 1997 roku. Od tego czasu nagrała wiele płyt, a także pojawiała się gościnnie na płytach Tomlisona – ostatnio na płycie "The Lyric" (2005), która w roku następnym otrzymała nagrodę BBC Jazz Awards w kategorii: Album of the Year.
Stacey Kent pojawiła się w filmie Richarda Loncraine'a z 1995 roku – "Ryszard III", śpiewając jazzową wersję utworu Christophera Marlowe'a "The Passionate Shepherd to His Love".

</doc>
<doc id="1146453" url="https://pl.wikipedia.org/wiki?curid=1146453" title="Rondo Rady Europy w Zamościu">
Rondo Rady Europy w Zamościu

 
Rondo Rady Europy – rondo w Zamościu, położone na terenie osiedla Planty, jakie wybudowano w roku 1997. Jest ono częścią Obwodnicy Śródmiejskiej i jest umiejscowione między Cmentarzem Parafialnym a wiaduktem nad linią normalnotorową.
Rondo to łączy ulice:

</doc>
<doc id="1146456" url="https://pl.wikipedia.org/wiki?curid=1146456" title="Rzecznik Praw Pacjenta Szpitala Psychiatrycznego">
Rzecznik Praw Pacjenta Szpitala Psychiatrycznego

Rzecznik Praw Pacjenta Szpitala Psychiatrycznego – polska instytucja powołana w celu zapewnienia realizacji praw osób korzystających ze świadczeń zdrowotnych udzielanych przez szpitale psychiatryczne, a także przeciwdziałania nadużyciom wobec tych osób. Instytucja Rzecznika została wprowadzona 13 sierpnia 2005 nowelizacją ustawy o ochronie zdrowia psychicznego. Rozporządzenie określające szczegółowy zakres działania Rzecznika zostało wydane 13 stycznia 2006.
Do zadań Rzecznika Praw Pacjenta Szpitala Psychiatrycznego należy w szczególności:
W zakresie realizacji swoich zadań Rzecznik współpracuje z Rzecznikiem Praw Obywatelskich, Rzecznikiem Praw Dziecka, konsultantem krajowym i konsultantami wojewódzkimi w dziedzinie psychiatrii.
Rzecznik.
Rzecznicy Praw Pacjenta Szpitala Psychiatrycznego są pracownikami Biura Rzecznika Praw Pacjenta utworzonego przez ministra właściwego do spraw zdrowia w formie jednostki budżetowej i wykonują swoje zadania przy pomocy tego Biura. Rzecznicy przedstawiają właściwemu dyrektorowi Biura Rzecznika Praw Pacjenta okresowe informacje dotyczące przestrzegania praw pacjenta oraz działań podejmowanych w tym zakresie nie rzadziej niż 2 razy w roku, a także w przypadku zażądania informacji przez dyrektora Biura Rzecznika Praw Pacjenta.
Rzecznikiem Praw Pacjenta Szpitala Psychiatrycznego może być osoba, która:
Rzecznik Praw Pacjenta Szpitala Psychiatrycznego nie może być:
Uprawnienia.
W celu realizacji swoich zadań Rzecznik ma prawo do:
Kierownik zakładu opieki zdrowotnej, na terenie którego Rzecznik wykonuje swoje obowiązki, jest obowiązany zapewnić ku temu warunki.
Rzecznik, informując przed wszczęciem postępowania wyjaśniającego skarżącego pacjenta o swoich uprawnieniach, realizuje swoje zadania w szczególności poprzez:
Rzecznik wykonuje powyższe czynności w oddziałach psychiatrycznych w szpitalach ogólnych, klinikach psychiatrycznych, sanatoriach dla osób z zaburzeniami psychicznymi i innych zakładach opieki zdrowotnej sprawujących całodobową opiekę psychiatryczną lub odwykową, przy czym swoim działaniem obejmuje obszar terytorialny nie większy niż województwo.
Rzecznik prowadzi dokumentację skarg pacjenta oraz podjętych działań i wykonywanych czynności, dzielącą się na indywidualną, odnoszącą się do skarg lub pytań poszczególnych pacjentów, oraz zbiorczą, dotyczącą poszczególnych rodzajów skarg lub pytań. Przechowywanie i ochrona dokumentacji odbywa się zgodnie z przepisami o dokumentacji medycznej. Rzecznik dokonuje też z własnej inicjatywy oceny przestrzegania praw pacjentów, w szczególności w odniesieniu do pacjentów:
Działalność informacyjno-edukacyjna.
Rzecznik prowadzi działalność informacyjno-edukacyjną poprzez organizowanie we współpracy z samorządem pacjentów spotkań mających na celu informację o prawach przysługujących pacjentowi oraz wyjaśnianie pacjentowi, jego rodzinie, przedstawicielowi ustawowemu lub opiekunowi prawnemu lub faktycznemu wątpliwości, w szczególności związanych ze skierowaniem i przyjęciem do szpitala psychiatrycznego, stosowaniem środków przymusu oraz postępowaniem leczniczym.
Rzecznik umieszcza na tablicach informacyjnych, w izbie przyjęć oraz w oddziałach szpitala psychiatrycznego informację o możliwości korzystania z pomocy Rzecznika przez pacjenta, jego przedstawiciela ustawowego lub osobę sprawującą faktyczną opiekę nad pacjentem. Na tablicach informacyjnych umieszcza się dni, godziny i miejsca przyjęć Rzecznika.

</doc>
<doc id="1146460" url="https://pl.wikipedia.org/wiki?curid=1146460" title="Szum akustyczny">
Szum akustyczny

Szum akustyczny – dźwięk, którego widmo jest w większości zakresu słyszalności zrównoważone, tzn. nie występują w nim gwałtowne „peaki” (maksima), które słyszalne mogłyby być jako dźwięczące rezonanse o określonej wysokości tonu.
Przez analogię dla widma optycznego fali elektromagnetycznej, szum o całkowicie płaskim widmie sygnału akustycznego nazywa się szumem białym (światło białe to de facto szum elektromagnetyczny mieszaniny wszystkich możliwych barw o całkowicie płaskim widmie w zakresie widzialnym), natomiast szumy o widmie z przewagą częstotliwości niskich nazywa się szumem różowym (światło o przewadze niskich częstotliwości też jest różowe) lub niekiedy szumem 1/f. Szum o jeszcze większej przewadze częstotliwości niskich nazywa się szumem czerwonym (znowu przez analogię do światła, które nabiera barwy czerwonej, gdy ma dużą przewagę niskich częstotliwości).
Szum biały znajdujący zastosowanie w wielu dziedzinach nauki, w akustyce ma ograniczone zastosowanie – ze względu na charakterystykę ludzkiego ucha postrzegany jest jako dźwięk wysoki, stąd wprowadzenie szumu różowego, który wydaje się ludzkiemu uchu bardziej równomierny.

</doc>
<doc id="1146462" url="https://pl.wikipedia.org/wiki?curid=1146462" title="Obwodnica Śródmiejska w Zamościu">
Obwodnica Śródmiejska w Zamościu

Obwodnica Śródmiejska - obwodnica (nazywana także Małą Obwodnicą) przebiegająca przez środek miasta Zamość, ale omijająca jego ścisłe centrum.
Obwodnica ta powstawała po II wojnie światowej, jednak jej niewielka część istniała już dużo wcześniej. Już wówczas stanowiła małą obwodnicę, którą omijano Twierdzę Zamość od północy i wschodu (ul. Lubelska - ul. Lwowska), później również od strony zachodniej (ul. Szczebrzeska). Najważniejsze fragmenty tej obwodnicy powstawały po uzyskaniu przez miasto statusu miasta wojewódzkiego.
Obwodnicę Śródmiejską stanowią ulice:
Na całej obwodnicy są cztery sygnalizacje świetlne, cztery ronda ułatwiające płynność ruchu i wiadukt nad torami, który jest jedyną tego typu konstrukcją w pobliżu centrum (wybudowany ok. 1980 r. w związku z planowanymi wówczas krajowymi dożynkami, jakie jednak się tu nie odbyły; dwa wiadukty są także na północy miasta, tuż przy jego granicach).

</doc>
<doc id="1146468" url="https://pl.wikipedia.org/wiki?curid=1146468" title="Zofia Książek-Bregułowa">
Zofia Książek-Bregułowa

Zofia Książek-Bregułowa (ur. 14 marca 1920 w Kielcach, zm. 1 czerwca 2014 w Katowicach) – polska aktorka, poetka, łączniczka AK.
Życiorys.
W 1938 zdała maturę w liceum w Kielcach. W listopadzie 1939 rozpoczęła studia aktorskie na tajnych kompletach Państwowego Instytutu Sztuki Teatralnej w Warszawie. Ostatnie egzaminy zdała przed wybuchem powstania warszawskiego. Była łączniczką w zgrupowaniu AK Krybar. 5 września 1944 została ranna – jeden z pocisków eksplodował przed nią raniąc jej nogi, klatkę piersiowa, głowę i oczy, odbierając wzrok. 10 października 1944 znalazła się wraz z innymi członkiniami powstania w Stalagu XI A w Gross Lübbars. Przed świętami Bożego Narodzenia w 1944 przewieziono ją wraz z innymi do Stalagu VI C w Oberlangen, gdzie stopniowo zebrano ok. 2000 kobiet i dziewcząt biorących udział w powstaniu warszawskim. Po wyzwoleniu obozu przez II Pułk I Polskiej Dywizji Pancernej gen. Maczka rozpoczęła walkę o odzyskanie wzroku. Znalazła się w Szkocji, w Edynburgu w szpitalu im. I.J. Paderewskiego, gdzie po operacji odzyskała częściowo wzrok w prawym oku (około 3% widzenia).
W 1947 wróciła do kraju i wyszła za mąż za poznanego w Szkocji skrzypka Włodzimierza Bregułę. Pracę rozpoczęła w Polskim Radiu w Warszawie, a pierwszy angaż do teatru otrzymała w Teatrze Ziemi Opolskiej, w którym pracowała w latach 1949–1951. Grała m.in. Zośkę-Wariatkę w adaptacji "Placówki" B. Prusa, Hankę w "Moralności pani Dulskiej" G. Zapolskiej, Dewotkę w "Czarującej szewcowej" F. Garcíi Lorki, Marietie w "Pieją koguty" J. Bałtuszisa, Ślusarzową w "Rewizorze" N. Gogola i dwa epizody wokalno-taneczne w "Wodewilu Warszawskim" Gozdawy i Stępnia.
W 1967 zagrała na Małej Scenie Teatru Śląskiego w Katowicach monodram "Podróż do zielonych cieni" F. Methlinga, a w 1968 "Tabu" J. Bocheńskiego, a na Scenie Literackiej Teatru Nowego w Zabrzu w 1974 "Dasz mi trzech synów" E. Sniegiriowa i "Życie" E. Brylla.
Jest autorką kilku tomików wierszy i tomu opowiadań.
Zofia Książek-Bregułowa jest także bohaterką wydanej w 1995 książki B. Czajkowskiej pt. "Będziesz jedna, jedyna...", a jej życie jest tematem filmu nakręconego przez K. Miklaszewskiego w 1978. W 1999 powstał film autorstwa M. Makaruk pt. "Poezja utkana z jej życia", a w 2003 drugi film o niej pt. "Zamiast świateł rampy".
Była członkiem Związku Ociemniałych Żołnierzy RP, Światowego Związku Żołnierzy AK oraz St Dunstan’s – brytyjskiego stowarzyszenia ociemniałych w służbie wojskowej. W 2001 otrzymała tytuł Weterana Walk o Wolność i Niepodległość.
Od 8 października 2010 roku jest patronką Specjalnego Ośrodka Szkolno-Wychowawczego dla Dzieci i Młodzieży Niepełnosprawnej w Dąbrowie Górniczej.

</doc>
<doc id="1146470" url="https://pl.wikipedia.org/wiki?curid=1146470" title="Wolny Ruch Narodowy">
Wolny Ruch Narodowy

Wolny Ruch Narodowy ("Free National Movement", FNM) – jedna z dwóch głównych partii politycznych działających na Bahamach, obecnie pełniąca rolę partii rządzącej w tym kraju. Prezentuje konserwatywne poglądy na gospodarkę przy jednoczesnym liberalnym podejściu do kwestii społecznych.
FNM powstał w 1971 z połączenia grupy rozłamowców z rządzącej wówczas Postępowej Partii Liberalnej (PLP) ze Zjednoczoną Partią Bahamską, która choć dominowała w bahamskiej polityce przez większość XX wieku, zupełnie nie mogła się odnaleźć po przegranych wyborach z 1967. Nowa partia szybko znalazła się w parlamencie, jednak przez wiele lat nie była w stanie pokonać w wyborach PLP, za którą przemawiała legenda stronnictwa, które doprowadziło kraj do niepodległości. Sytuacja FNM zmieniła się po objęciu jej przywództwa przez Huberta Ingrahama, co nastąpiło w 1990. Już dwa lata później partia po raz pierwszy zwyciężyła w wyborach i utworzyła rząd, z Ingrahamem jako premierem. Lata 2002–2007 spędziła w opozycji, jednak w wyborach z kwietnia 2007 udało jej się odzyskać władzę, a jej lider powrócił na stanowisko szefa rządu. W wyborach w maju 2012 ponownie utraciła władzę. Jej nowym liderem został wówczas Hubert Minnis, który zwyciężył z partią wybory parlamentarne w maju 2017 i objął urząd premiera. Funkcję tę pełnił do wyborów w 2021 roku, kiedy znowu partia utraciła władzę.

</doc>
<doc id="1146473" url="https://pl.wikipedia.org/wiki?curid=1146473" title="Stanisław Malczyk (piłkarz)">
Stanisław Malczyk (piłkarz)

Stanisław Malczyk (ur. 28 lutego 1910 w Krakowie, zm. 13 lutego 1973 tamże) – polski piłkarz występujący na pozycji napastnika, reprezentant Polski w latach 1932–1935, trener piłkarski.
Kariera.
Grę w piłkę nożną rozpoczął w 1924 roku w klubie Olsza Kraków. W 1927 roku przeniósł się do Cracovii. W barwach tego zespołu trzykrotnie zdobył tytuł mistrza Polski (1930, 1932, 1937). W pierwszej połowie lat 30. należał do grupy wiodących zawodników Cracovii. W reprezentacji Polski zadebiutował 2 października 1932 w meczu przeciwko Rumunii, ostatni raz zagrał w 1935 roku. Łącznie w drużynie narodowej rozegrał 3 oficjalne spotkania i strzelił jedną bramkę.
Życie prywatne.
Brat Antoniego Malczyka.
Sukcesy.
Trenerskie.
Cracovia

</doc>
<doc id="1146474" url="https://pl.wikipedia.org/wiki?curid=1146474" title="Flashpoint">
Flashpoint

Flashpoint – piąty album w USA a czwarty album koncertowy w Wielkiej Brytanii grupy Rolling Stones.
Listy przebojów.
Album
Single

</doc>
<doc id="1146477" url="https://pl.wikipedia.org/wiki?curid=1146477" title="Bitwa pod Kowalem">
Bitwa pod Kowalem

Bitwa pod Kowalem – starcie pomiędzy wojskami krzyżackimi i płockimi a siłami polskimi, stoczone w lipcu 1327.
Przed starciem.
W 1327 roku Władysław I Łokietek rozpoczął realizowanie planu uzależnienia Mazowsza od Polski. Pomyślna realizacja planów dawała Łokietkowi szansę zjednoczenia kolejnych ziem polskich, zwiększenie dostępu do granic krzyżackich oraz polepszenie kontaktów ze sprzymierzoną Litwą. Podzielonym Mazowszem władali wtedy: książę rawski Siemowit II, książę czerski Trojden I oraz książę płocki Wacław, którzy 2 stycznia 1326 w Brodnicy zawarli układ obronny z Krzyżakami. Układ był wymierzony przeciwko agresywnej i roszczeniowej polityce króla polskiego oraz miał gwarantować ze strony zakonu niezależność i integralność Mazowsza. Fakt paktowania z Krzyżakami nie spodobał się Władysławowi Łokietkowi. Po odmowie złożenia królowi polskiemu hołdu przez władców Mazowsza, w lipcu 1327 wojska polskie najechały księstwo płockie Wacława, natomiast Litwini Giedymina ziemie Siemowita II. Zgodnie z zawartym sojuszem Krzyżacy wysłali odsiecz księciu płockiemu.
Bitwa.
Rycerze zakonni pod dowództwem komtura ziemi chełmińskiej Ottona von Luaterberga i komtura toruńskiego Hugona Almenhausena, wspomagani rycerstwem mazowieckim księcia Wacława, uderzyli na wojsko polskie oblegające Gostynin. Nie dysponujące wystarczającymi siłami na przeciwdziałanie oddziały polskie rozpoczęły odwrót na Kujawy w celu połączenia się z głównymi siłami Władysława Łokietka stacjonującymi w okolicach Brześcia Kujawskiego. Idące w ślad za wycofującymi się wojskami polskimi wojska zakonu zdobyły gród Kowal. Na drodze między Kowalem a Brześciem Kujawskim doszło do bitwy z głównymi siłami Władysława Łokietka. Bitwa była zażarta, a Krzyżacy ponieśli dotkliwe straty. Podczas walk zginął komtur toruński Hugo Almenhausen, a z pola bitwy miał uciec wraz ze swoim wojskiem książę płocki Wacław.
Skutki.
W zaistniałej sytuacji Krzyżacy poprosili o wstrzymanie działań wojennych. W obliczu możliwości przybycia posiłków krzyżackich i niepewności co do akcji Giedymina, Władysław Łokietek rozejm przyjął. Lipcowa kampania Łokietka nie dała pożądanego sukcesu. Książęta mazowieccy nie uznali zwierzchnictwa królestwa polskiego i zacieśnili współpracę z wrogim Polsce zakonem krzyżackim.

</doc>
<doc id="1146483" url="https://pl.wikipedia.org/wiki?curid=1146483" title="Waldau">
Waldau

Geografia.
Polska.
Dawne nazwy miejscowości:
Rosja.
Dawna nazwa miejscowości:

</doc>
<doc id="1146484" url="https://pl.wikipedia.org/wiki?curid=1146484" title="Jacques Foccart">
Jacques Foccart

Jacques Koch-Foccart (ur. 31 sierpnia 1913 w Ambrières-les-Vallées, zm. 19 marca 1997 w Paryżu) – francuski doradca polityczny, sekretarz generalny ds. afrykańskich w kancelarii prezydenta Francji, nazywany „Panem Afryką”. Architekt geopolitycznej konstrukcji pod nazwą „Françafrique”.

</doc>
<doc id="1146488" url="https://pl.wikipedia.org/wiki?curid=1146488" title="Kowary (ujednoznacznienie)">
Kowary (ujednoznacznienie)

2 miejscowości w Polsce:
Oraz:

</doc>
<doc id="1146502" url="https://pl.wikipedia.org/wiki?curid=1146502" title="Deng Gai">
Deng Gai

Deng Gai (ur. 22 marca 1982 w Wau) – południowosudański koszykarz występujący na pozycjach silnego skrzydłowego lub środkowego, posiadający także amerykańskie obywatelstwo.
Gai grał na Uniwersytecie Farfield, gdzie trzykrotnie zdobył nagrodę obrońcy roku. 22 stycznia 2005 zanotował 13 bloków podczas spotkania z Siena Saints. Zablokował co najmniej 13 rzutów w jednym meczu, jako 12 zawodnik w historii rozgrywek NCAA.
Deng startował do draftu NBA w 2005 roku lecz nie został wybrany przez żadną z drużyn. Po paru miesiącach został graczem Philadelphi 76ers. 
W sezonie 2007/2008 reprezentował Śląska Wrocław.
Jest kuzynem uczestnika meczu gwiazd NBA i byłego koszykarza – Luola Denga.

</doc>
<doc id="1146506" url="https://pl.wikipedia.org/wiki?curid=1146506" title="Abel-Mechola">
Abel-Mechola

Abel-Mechola (potok tańca) – starożytna miejscowość położona w Dolinie Jordanu, dokładna lokalizacja nie jest znana. Według Biblii należała do pokolenia Issachara, a jej nazwa została poświadczona przez Sdz 7,22, 1 Krl 4,12 oraz 1 Krl 19,16.
W Księdze Sędziów 7,22 nazwa Abel-Mechola pojawiła się w kontekście ucieczki Midianitów przed wojskiem Gedeona (XI wiek p.n.e.). Księga Królewska 4,12 lokowała miejscowość w piątym okręgu państwa Izraela z czasów króla Salomona (X wiek p.n.e.), zaś 1 Krl 19,16 wskazywała ją jako rodzime miasto Elizeusza. W czasach rzymskich miejsce urodzin proroka utożsamiano z miejscowościami Abelmeą lub Abelmain, gdzie biły gorące źródła. Pisarz z IV wieku, Euzebiusz z Cezarei, w swoim dziele "Onomasticon" (34,23) lokalizował Abel-Mechola ponad 15 km na południe od Bet-Szan, utożsamiając ją z Betmaleą.

</doc>
<doc id="1146508" url="https://pl.wikipedia.org/wiki?curid=1146508" title="Krzysztof Popczyński">
Krzysztof Popczyński

Krzysztof Popczyński (ur. 8 marca 1969 w Krakowie) – polski piłkarz, występował na pozycji pomocnika, po zakończeniu kariery zawodniczej trener piłkarski. 
Życiorys.
Kariera klubowa.
Wychowanek Borku Kraków, grał także w Garbarni Kraków, Hutniku Kraków w I lidze (139 występów, 19 bramek), Kirunie FF (Szwecja), Panioniosie GSS (Grecja), a potem ponownie w Borku Kraków i Esbjerg fB. Od 1998 roku na Wyspach Owczych, jako piłkarz grał tam w VB Vágur, GÍ Gøta, HB Tórshavn i TB Tvøroyri (z VB Vágur zdobył mistrzostwo, z GÍ Gøta puchar kraju).
Kariera trenerska.
Po zakończeniu kariery piłkarskiej został trenerem Vágs Bóltfelag. Następnie szkoleniowiec klubów: GÍ Gøta, Havnar Bóltfelag, Tvøroyrar Bóltfelag, Aarhus Fremad, FC Djursland i Horsens Freja.
12 grudnia 2018 duński klub Kjellerup IF z 2. division poinformował o zatrudnieniu Popczyńskiego na stanowisko trenera.

</doc>
<doc id="1146511" url="https://pl.wikipedia.org/wiki?curid=1146511" title="Boogie Woogie Bugle Boy">
Boogie Woogie Bugle Boy

Boogie Woogie Bugle Boy – amerykańska piosenka z czasów II wojny światowej opowiadająca o wirtuozie trąbki wcielonym do armii. Wielki hit grupy wokalnej The Andrews Sisters.
Piosenkę napisali Don Raye i Hughie Prince. Została nagrana w wytwórni Decca, w studiu w Hollywood, 2 stycznia 1941 r., krótko przed przystąpieniem USA do II wojny światowej. Piosenka była nominowana do nagrody Academy Award w kategorii Best Song. 
Opowiada o młodym, uzdolnionym i powszechnie podziwianym trębaczu z Chicago. Kiedy zostaje wcielony do armii, by odgrywać pobudki, czuje się bardzo nieszczęśliwy, a jego talent marnuje się. W końcu zostaje utworzony zespół, który staje się radością całej kompanii.
Piosenka bazuje na wcześniejszym hicie Raye'a i Prince'a "Beat Me Daddy, Eight to the Bar", która z kolei opowiada o wirtuozie fortepianu grającym boogie-woogie.
W wywiadzie telewizyjnym dla telewizji CNN z 3 czerwca 2006 roku weteran Bill Arter opowiada o tym, jak często grywał w jam sessions z czarnym człowiekiem z Company C, który otrzymał pseudonim Bugle Boy from Company B. Arter był medykiem biorącym udział w D-Day. Nie udowodniono, że wspomniany przez niego człowiek był rzeczywistą inspiracją do napisania piosenki, zwłaszcza dlatego, że powstała ona przed przystąpieniem USA do wojny.
Piosenka z czasem stała się standardem muzyki pop i była wykonywana przez takich wykonawców jak: Bette Midler (1973), Earl Wilson (1976), En Vogue (1990), The Puppini Sisters (2006) i Christina Aguilera (2007).

</doc>
<doc id="1146513" url="https://pl.wikipedia.org/wiki?curid=1146513" title="William Morton">
William Morton

William Thomas Green Morton (ur. 9 sierpnia 1819 w Charlton, w stanie Massachusetts, zm. 15 lipca 1868 w Nowym Jorku) – amerykański dentysta, prekursor anestezjologii.
William Morton, jako absolwent Baltimore College of Dental Surgery, rozpoczął w 1842 r. praktykę dentystyczną. Przez rok współpracował z Horacym Wellsem, podobnie jak on zainteresowanym problemem bólu podczas zabiegów dentystycznych. Następnie już sam przeprowadzał doświadczenia z wykorzystaniem podtlenku azotu, jako środka znieczulającego i stosował go potem w czasie zabiegów dentystycznych. Ciągle jednak poszukiwał mocniejszego środka, a zarazem bardziej skutecznego w poważniejszych zabiegach chirurgicznych. Jeden z naukowców i lekarzy Charles T. Jackson zaproponował zastosowanie eteru. Znany ze swych własności znieczulających, odkryty przez Paracelsusa, nie był jednak nigdy wykorzystany przy operacji chirurgicznej. Morton przeprowadzał doświadczenia najpierw na zwierzętach, potem na sobie. W końcu, 30 września 1846 r., wykonał pierwszy zabieg usunięcia zęba z użyciem eteru. Pacjent po przebudzeniu potwierdził, że nie czuł żadnego bólu; obecni byli też świadkowie. Jednak dopiero pokaz zabiegu dla lekarzy i studentów z bostońskiego szpitala Massachusetts General Hospital, przeprowadzony miesiąc później, okazał się wielkim sukcesem. W czasie operacji, po podaniu przez Mortona środka znieczulającego, jeden z chirurgów usunął pacjentowi guz z karku. Morton i Jackson opatentowali wynalazek, jednak przez wiele lat toczyły się procesy sądowe o pierwszeństwo. Zyski z wynalazku były w rezultacie niższe niż koszty sądowe, ponieważ szpitale stosowały eter nie wnosząc opłat z tytułu patentu. Morton zmarł, mając zaledwie czterdzieści dziewięć lat, nie doczekawszy się sukcesu i sławy, na które liczył za życia.
William Morton, Horace Wells, Charles Jackson i Crawford W. Long (lekarz, który stosował eter w operacjach już w 1842 r., ale opublikował ten fakt dopiero trzy lata po pokazie Mortona) to najważniejsze osoby, które przyczyniły się do wprowadzenia narkozy w chirurgii, wynalazku, który jest jednym z ważniejszych w dziejach ludzkości, kończącym niewyobrażalne cierpienia człowieka. Spośród nich to Morton rozsławił skuteczność eteru, który przez prawie sto lat był najczęściej używanym środkiem znieczulającym.

</doc>
<doc id="1146515" url="https://pl.wikipedia.org/wiki?curid=1146515" title="Job for a Cowboy">
Job for a Cowboy

Job for a Cowboy – amerykańska grupa powstała w Glendale w Arizonie.
Życiorys.
Po nagraniu dema zespół wydał debiutancki album minialbum "Doom" w 2005. Pierwotnie wydawaniem płyt Job for a Cowboy zajmowała się wytwórnia King of the Monsters. Potem jednak zainteresowanie wyraziła wytwórnia Metal Blade Records. Po podpisaniu z nią kontraltu grupa wydała w 2006 roku reedycję minialbumu z bonusowym utworem.
Po pewnym czasie z zespołu usunięty został Andrew Arcurio. Powodem było rzadki udział w życiu zespołu oraz małe zainteresowanie nim. Na jego miejsce wstąpił Bobby Thompson. Następnym członkiem, który opuścił grupę był Elliot Seller, który odszedł po nagraniu debiutanckiej płyty w Metal Blade pt. "Genesis" (15.05.2007). Jego miejsce zajął Jon Rice.
W 2007 roku zespół zagrał parę świetnie przyjętych koncertów. Chodzi tu głównie o Download Festival oraz Sound of the Underground, gdzie zagrał obok takich wykonawców jak Amon Amarth, Shadows Fall, Goatwhore oraz wielu innych.

</doc>
<doc id="1146517" url="https://pl.wikipedia.org/wiki?curid=1146517" title="Krzysztof (Pulec)">
Krzysztof (Pulec)

Krzysztof, imię świeckie Radim Pulec (ur. 29 czerwca 1953 w Pradze) – prawosławny metropolita Ziem Czeskich i Słowacji.
Życiorys.
Święcenia diakońskie i kapłańskie przyjął w 1974. Służył w soborze Świętych Cyryla i Metodego w Pradze. Studiował teologię husycką w Pradze. Ostatecznie ukończył studia na wydziale teologicznym Uniwersytetu w Preszowie (1979), a następnie Moskiewską Akademię Teologiczną (1984). W 1987 uzyskał doktorat na wydziale filozofii Uniwersytetu w Atenach. Zna języki rosyjski, grecki, niemiecki i angielski.
Przed wstąpieniem do stanu mniszego miał dwie córki. W 1985 złożył śluby monastyczne w ławrze Troicko-Siergijewskiej w Zagorsku koło Moskwy. W 1987 w soborze w Pradze podniesiony do godności archimandryty.
W 1988 odbyła się jego chirotonia na biskupa ołumuniecko-brneńskiego. Od 2000 był arcybiskupem praskim i ziem czeskich. W 2006, po śmierci metropolity Mikołaja, objął urząd metropolity ziem czeskich i słowackich, zostając tym samym piątym zwierzchnikiem Cerkwi Prawosławnej Ziem Czeskich i Słowacji od czasu przyznania jej autokefalii w 1951.
W kwietniu 2013 metropolita Krzysztof został suspendowany przez Synod Kościoła Prawosławnego Czech i Słowacji z powodu wysuwanych pod jego adresem oskarżeń o złamanie ślubu czystości poprzez utrzymywanie związków z kilkoma kobietami; ze związków tych przyjść miało na świat dziesięcioro dzieci. Zapowiedziano wówczas, że jeśli duchowny do połowy maja nie dostarczy dowodów swojej niewinności, zostanie postawiony przed sądem duchownym. Hierarcha twierdził, że oskarżenia są bezpodstawne. 12 kwietnia 2013 metropolita Krzysztof dobrowolnie zrezygnował z urzędu. Jako przyczynę podał chęć zachowania jedności Cerkwi. Duchowny miał zamieszkać w monasterze Przemienienia Pańskiego w Tešovie, zachowując tytuł arcybiskupa w stanie spoczynku. Zapowiedział, że zajmie się działalnością pedagogiczną.
19 kwietnia 2013 "locum tenens" Kościoła Czech i Słowacji biskup ołomuniecko-brneński Symeon podał, iż kobieta oskarżająca metropolitę o romans wycofała się ze swoich twierdzeń. Część wiernych rozpoczęła zbiórkę podpisów pod petycją z prośbą o przywrócenie duchownego na sprawowany wcześniej urząd, jednak, jak twierdzi kanclerz eparchii archimandryta Marek (Krupica), nie jest to możliwe, gdyż wobec metropolity Krzysztofa wysunięto, oprócz powszechnie znanych, także inne zarzuty. 29 maja 2013 Synod Kościoła poinformował, że metropolita Krzysztof nie weźmie udziału w wyborach nowego zwierzchnika Kościoła. Ostatecznie w styczniu 2014 na czele Kościoła Prawosławnego Czech i Słowacji stanął arcybiskup preszowski Rościsław, jednak jego wybór nie został uznany przez wszystkie Cerkwie autokefaliczne. Kryzys i podziały w Kościele trwały do 2016, kiedy Patriarchat Konstantynopolitański ostatecznie uznał kanoniczność wyboru Rościsława na metropolitę ziem czeskich i Słowacji.

</doc>
<doc id="1146525" url="https://pl.wikipedia.org/wiki?curid=1146525" title="Hikonojō Kamimura">
Hikonojō Kamimura

 – admirał Japońskiej Cesarskiej Marynarki Wojennej.
Życiorys.
Urodził się w Kagoshimie w domenie Satsuma, w rodzinie samurajskiej. Służył w wojsku podczas domowej wojny boshin (1868–1869). Wkrótce po utworzeniu Cesarskiej Marynarki Wojennej podczas restauracji Meji, w 1871 wstąpił do Akademii Cesarskiej Marynarki Wojennej, którą ukończył w 1882 (4. promocja). Podczas nauki, od 1873, służył na różnych okrętach, poczynając od korwety „Tsukuba”. W 1877 uzyskał stopień podchorążego, a w 1879 pierwszy stopień oficerski – podporucznika. 
W 1887 w stopniu kapitana objął stanowisko zastępcy dowódcy korwety „Yamato”, a w 1891 w stopniu komandora podporucznika pierwsze dowództwo – kanonierki „Maya”, następnie kanonierki „Chōkai” (1893) i nowego krążownika pancernopokładowego „Akitsushima” w 1894. Okrętem tym dowodził podczas wojny japońsko-chińskiej, podczas której odznaczył się w bitwie u ujścia Yalu 17 września 1894. 
Zajmował następnie głównie stanowiska sztabowe. W latach 1899–1900 przebywał w Wielkiej Brytanii, nadzorując budowę okrętów dla Japonii. W tym czasie, w 1899 awansował do rangi kontradmirała. W latach 1900–1902 był szefem Biura Spraw Morskich w Ministerstwie Marynarki. W 1903 awansował na stopień wiceadmirała i 28 grudnia tego samego roku, w toku reorganizacji floty japońskiej przed planowaną wojną, został dowódcą 2. Floty. 
Dowodzona przez niego 2. Flota, a zwłaszcza wchodzący w jej skład 2. Dywizjon Krążowników Pancernych, odegrały istotną rolę w działaniach morskich wojny rosyjsko-japońskiej 1904–1905. Brały udział w działaniach pod Port Artur, bitwie pod Ulsan 14 sierpnia 1904 (w której wydzielona grupa 2. Floty pod jego dowództwem odniosła zwycięstwo nad rosyjskim władywostockim zespołem krążowników) i w bitwie pod Cuszimą. Jego okrętem flagowym był wówczas krążownik pancerny „Izumo”. 
Po zakończeniu wojny, 20 grudnia 1905 został dowódcą Dystryktu Morskiego Yokosuka. Funkcję tę pełnił do 1 grudnia 1909, kiedy został dowódcą 1. Floty. W 1907 nadano mu tytuł barona ("danshaku"), a w 1910 awansował na stopień admirała. 1. Flotą dowodził do 1 grudnia 1911, kiedy objął stanowisko doradcy morskiego Najwyższej Rady Wojennej. 1 maja 1914 przeszedł do rezerwy.
Zmarł 8 sierpnia 1916 w Tokio w wieku 67. lat. Został pochowany w świątyni Myōhon-ji w Kamakurze.

</doc>
<doc id="1146526" url="https://pl.wikipedia.org/wiki?curid=1146526" title="Sebastiano Nela">
Sebastiano Nela

Sebastiano Nela (ur. 13 marca 1961 w Rapallo) – piłkarz włoski grający na pozycji bocznego obrońcy.
Kariera klubowa.
Piłkarską karierę Nela rozpoczął w klubie Genoa CFC. W jego barwach zadebiutował w sezonie 1978/1979 w rozgrywkach Serie B. W sezonie 1979/1980 był już podstawowym zawodnikiem zespołu Genoi, jednak nie zdołał z nim wywalczyć awansu do Serie A. Sukces ten osiągnął jednak rok później, a mała liczba straconych goli przez zespół przyczyniła się do transferu Neli do drużyny AS Roma. W rzymskim klubie od początku zaczął występować w wyjściowej jedenastce i grał na boku obrony. W 1982 roku zajął z Romą 3. miejsce w Serie A, ale jeszcze większy sukces osiągnął w sezonie 1982/1983, gdy wywalczył swoje pierwsze w karierze i, jak się później okazało, jedyne. W 1984 roku zdobył swój pierwszy Puchar Włoch i dotarł do finału Pucharu Mistrzów, jednak Roma przegrała po serii rzutów karnych z Liverpoolem. Kolejne sukcesy Nela osiągnął w 1986 roku, gdy został wicemistrzem Włoch oraz dołożył kolejny krajowy puchar. W 1988 roku zajął 3. miejsce, a w 1991 wywalczył trzeci puchar w karierze. Wystąpił też w finale Pucharu UEFA, w którym Roma okazała się gorsza od Interu Mediolan (0:2, 1:0). Latem 1992 Nela odszedł z zespołu. Przez dwa sezony występował w drużynie SSC Napoli i ostatecznie w 1994 roku zakończył piłkarską karierę w wieku 33 lat.
Kariera reprezentacyjna.
W reprezentacji Włoch Nela zadebiutował 22 maja 1984 roku w przegranym 0:1 w Zurychu towarzyskim meczu z RFN. W 1986 roku został powołany przez selekcjonera Enza Bearzota do kadry na Mistrzostwa Świata w Meksyku. Tam był rezerwowym i nie wystąpił w żadnym meczu Włochów, którzy nie obronili tytułu mistrza świata i odpadli w ćwierćfinale po porażce 0:2 z Francją. W latach 1984–1987 Nela rozegrał w reprezentacji narodowej 5 spotkań.

</doc>
<doc id="1146527" url="https://pl.wikipedia.org/wiki?curid=1146527" title="Superliga polska w piłce ręcznej mężczyzn">
Superliga polska w piłce ręcznej mężczyzn

PGNiG Superliga Mężczyzn – najwyższa w hierarchii klasa męskich ligowych rozgrywek piłki ręcznej w Polsce, będąca jednocześnie najwyższym szczeblem centralnym (I poziom ligowy). Zmagania w jej ramach toczą się cyklicznie (co sezon), systemem kołowym, od edycji 2007/08 dodatkowo z fazą play-off na zakończenie każdego z sezonów i przeznaczone są dla najlepszych polskich drużyn klubowych. Jej triumfator zostaje mistrzem Polski, zaś najsłabsze drużyny relegowane są do I ligi. Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Lidze Mistrzów, Pucharze EHF, bądź Pucharze Challenge EHF – zależnie od pozycji polskiej federacji w klubowym rankingu EHF).
Historia.
Decyzję o przeprowadzaniu mistrzostw Polski piłki ręcznej mężczyzn w formule ligowej podjęto w 1956 r., a pierwsza edycja ligi odbyła się w sezonie 1956/57. Od samego początku do dziś rywalizacja ligowa toczona jest w tzw. wersji duńskiej (czyli odmianie 7-osobowej) na obiektach zamkniętych (halach sportowych). Od premierowej edycji rozgrywki ligowe zarządzane są przez Związek Piłki Ręcznej w Polsce. Najwięcej tytułów mistrza Polski zdobył – 18.
Na przestrzeni lat zmianom ulegała zarówno nazwa rozgrywek (pierwotnie I liga, następnie Ekstraklasa, a od 2010 r. Superliga), jak i system ich przeprowadzania (klasyczna formuła ligowa, formuła ligowa z późniejszym podziałem na grupę mistrzowską i grupę spadkową, formuła ligowa z fazą play-off), różna była też liczba drużyn przystępujących do rywalizacji (od 6 do 12).
Od początku sezonu 2010/11 sponsorem tytularnym rozgrywek Superligi pozostaje Polskie Górnictwo Naftowe i Gazownictwo, a ich oficjalna nazwa brzmi PGNiG Superliga Mężczyzn.
27 lutego 2016 zarząd ZPRP podjął uchwałę o powołaniu zawodowej ligi piłki ręcznej w Polsce, której rozgrywki od sezonu 2016/17 prowadzi Superliga sp. z o.o. Akt założycielski przewidywał udział 12 drużyn z możliwością poszerzenia rozgrywek do 14 drużyn. Ostatecznie w sezonie 2016/2017 do rozgrywek przystąpiło 14 drużyn: 5 drużyn, które otrzymały bezwarunkowe licencje oraz 9 drużyn, które otrzymały licencje warunkowe.
Zgodnie z regulaminem rozgrywek ligi zawodowej w sezonie 2016/17 Superligi mogło wystąpić maksymalnie 16 zespołów. Liga zawodowa została zamknięta na trzy lata i w tym okresie nie było spadków do I Ligi (regulamin dopuszczał jedynie możliwość wykluczenia klubu z rozgrywek Superligi), zaś w kwestii awansów Regulamin dopuszczał możliwość pod warunkiem uzyskania przez klub licencji na udział w rozgrywkach PGNiG Superligi oraz występowanie wolnych miejsc.
Po zakończeniu sezonu 2018/19 powróciły bezpośrednie spadki i awanse.
Bilans klubów.
Mistrzostwa Polski:
stan na sezon 2021/22
Transmisje w telewizji.
Na przełomie XX i XXI wieku rozgrywki ligowe najwyższego szczebla w piłce ręcznej mężczyzn transmitowane były w Polsacie 2. Następnie, do sezonu 2007/08 prawa do pokazywania ekstraklasy szczypiornistów posiadała Telewizja Polska. Od sezonu 2008/09 zmagania tej ligi można śledzić w TV4 oraz na sportowych antenach Polsatu – najpierw w Polsacie Sport i Polsacie Sport Extra, a od sezonu 2011/12 również w Polsacie Sport News.
Od sezonu 2016/17 do sezonu 2018/19 mecze zawodowej ligi pokazywane były w nc+. Od sezonu 2019/20 do sezonu 2022/23 mecze ligi zawodowej można oglądać w TVP Sport.

</doc>
<doc id="1146529" url="https://pl.wikipedia.org/wiki?curid=1146529" title="Monitor Polski B">
Monitor Polski B

Dziennik Urzędowy Rzeczypospolitej Polskiej „Monitor Polski B” ("Monitor Polski B", "M.P. B") – dawny dziennik urzędowy Rzeczypospolitej Polskiej, wydawany od 20 stycznia 1994 do 31 grudnia 2012 przez Centrum Usług Wspólnych (instytucję gospodarki budżetowej wchodzącą w skład Kancelarii Prezesa Rady Ministrów), w którym były ogłaszane sprawozdania finansowe wymagane przez ustawę o rachunkowości, ogłoszenia i obwieszczenia przedsiębiorców, a także informacje, komunikaty, ogłoszenia i obwieszczenia organów, instytucji i osób.
Zgodnie z art. 64 ustawy o rachunkowości, badaniu przez biegłego rewidenta i ogłaszaniu w „Monitorze Polskim B” podlegały roczne sprawozdania finansowe m.in. banków, zakładów ubezpieczeń, zakładów reasekuracji, spółek akcyjnych, funduszy emerytalnych oraz pozostałych jednostek, które w poprzedzającym roku obrotowym, za który sporządzono sprawozdania finansowe, spełniły co najmniej dwa z następujących warunków:
Zgodnie z art. 70 ustawy o rachunkowości, kierownik jednostki, której sprawozdanie finansowe podlegało obligatoryjnemu badaniu, był obowiązany złożyć do ogłoszenia w „Monitorze Polskim B”, w ciągu 15 dni od dnia ich zatwierdzenia, następujące dokumenty:
Wysokość opłat za ogłaszanie obwieszczeń i ogłoszeń w „Monitorze Polskim B” regulowało rozporządzenie Prezesa Rady Ministrów z 3 października 2001. W 2012 r. opłata wynosiła 792,28 zł brutto za stronę.
Zgodnie z art. 23 ustawy z 16 września 2011 r. o redukcji niektórych obowiązków obywateli i przedsiębiorców „Monitor Polski B” przestał ukazywać się 1 stycznia 2013, co było konsekwencją zniesienia obowiązku publikowania w nim sprawozdań finansowych przez podmioty, które składają sprawozdania do Krajowego Rejestru Sądowego. Podmioty, które na podstawie ustawy o rachunkowości mają obowiązek ogłaszania swoich sprawozdań finansowych, a nie muszą obligatoryjnie przekazywać sprawozdań do KRS (m.in. spółki cywilne oraz osoby fizyczne prowadzące działalność gospodarczą ), od 1 stycznia 2013 ogłaszają je w Monitorze Sądowym i Gospodarczym.

</doc>
<doc id="1146535" url="https://pl.wikipedia.org/wiki?curid=1146535" title="Louis-Claude de Saulces de Freycinet">
Louis-Claude de Saulces de Freycinet



</doc>
<doc id="1146537" url="https://pl.wikipedia.org/wiki?curid=1146537" title="Erik Sparre">
Erik Sparre



</doc>
<doc id="1146542" url="https://pl.wikipedia.org/wiki?curid=1146542" title="Nagroda Dziennikarzy na Festiwalu Polskich Filmów Fabularnych">
Nagroda Dziennikarzy na Festiwalu Polskich Filmów Fabularnych

Nagroda Dziennikarzy na Festiwalu Polskich Filmów Fabularnych jest nagrodą pozakonkursową. Przyznawana jest przez krytyków filmowych akredytowanych na festiwal. Przyznawana jest od 1976 r. Najwięcej, trzykrotnie nagrodę otrzymali Krzysztof Zanussi i Dorota Kędzierzawska. Dwa razy wyróżnienie otrzymywali: Andrzej Wajda, Andrzej Barański, Robert Gliński, Wiesław Saniewski i Krzysztof Krauze.

</doc>
<doc id="1146545" url="https://pl.wikipedia.org/wiki?curid=1146545" title="Nicolaus I Bernoulli">
Nicolaus I Bernoulli

Nicolaus Bernoulli; (imię spotykane także w formie Nicolas lub Nikolas; polski odpowiednik – Mikołaj); (ur. 21 października 1687 w Bazylei, zm. 29 listopada 1759, tamże) – szwajcarski matematyk, bratanek Jakuba i Johanna Bernoullich.
Życiorys.
W 1704 ukończył studia na Uniwersytecie Bazylejskim, a pięć lat później uzyskał tam doktorat za pracę z dziedziny teorii prawdopodobieństwa. W 1716 objął katedrę fizyki na uniwersytecie w Padwie; zajmował się tam m.in. równaniami różniczkowymi i geometrią. W 1722 wrócił do Szwajcarii, gdzie na swoim macierzystym uniwersytecie objął katedrę logiki.
Największe osiągnięcia Mikołaja Bernoulliego zawarte są w jego korespondencji, zwłaszcza z francuskim matematykiem Piotrem de Montmort. W listach tych jako pierwszy opisał problem tzw. paradoksu petersburskiego (choć nazwa – podobnie jak rozwiązanie tego zagadnienia – pochodzi od jego kuzyna Daniela). Mikołaj Bernoulli utrzymywał też kontakty z Godfrydem Leibnizem i Leonardem Eulerem.

</doc>
<doc id="1146546" url="https://pl.wikipedia.org/wiki?curid=1146546" title="HMS Kingston">
HMS Kingston

HMS Kingston – nazwa noszona przez 4 okręty brytyjskie:

</doc>
<doc id="1146550" url="https://pl.wikipedia.org/wiki?curid=1146550" title="Medaliści Igrzysk Olimpijskich w boksie">
Medaliści Igrzysk Olimpijskich w boksie



</doc>
<doc id="1146551" url="https://pl.wikipedia.org/wiki?curid=1146551" title="Medaliści Igrzysk Olimpijskich w hokeju na lodzie kobiet">
Medaliści Igrzysk Olimpijskich w hokeju na lodzie kobiet



</doc>
<doc id="1146554" url="https://pl.wikipedia.org/wiki?curid=1146554" title="Medalistki Igrzysk Olimpijskich w lekkoatletyce">
Medalistki Igrzysk Olimpijskich w lekkoatletyce



</doc>
<doc id="1146557" url="https://pl.wikipedia.org/wiki?curid=1146557" title="Medaliści Igrzysk Olimpijskich w lekkoatletyce">
Medaliści Igrzysk Olimpijskich w lekkoatletyce



</doc>
<doc id="1146562" url="https://pl.wikipedia.org/wiki?curid=1146562" title="Mistrzowie Igrzysk Olimpijskich w szermierce">
Mistrzowie Igrzysk Olimpijskich w szermierce



</doc>
<doc id="1146563" url="https://pl.wikipedia.org/wiki?curid=1146563" title="Mistrzowie Igrzysk Olimpijskich w łyżwiarstwie figurowym">
Mistrzowie Igrzysk Olimpijskich w łyżwiarstwie figurowym



</doc>
<doc id="1146564" url="https://pl.wikipedia.org/wiki?curid=1146564" title="Medaliści Igrzysk Olimpijskich w narciarstwie alpejskim">
Medaliści Igrzysk Olimpijskich w narciarstwie alpejskim



</doc>
<doc id="1146565" url="https://pl.wikipedia.org/wiki?curid=1146565" title="Medaliści Igrzysk Olimpijskich w narciarstwie klasycznym">
Medaliści Igrzysk Olimpijskich w narciarstwie klasycznym



</doc>
<doc id="1146566" url="https://pl.wikipedia.org/wiki?curid=1146566" title="Medaliści Igrzysk Olimpijskich w tenisie stołowym">
Medaliści Igrzysk Olimpijskich w tenisie stołowym



</doc>
<doc id="1146567" url="https://pl.wikipedia.org/wiki?curid=1146567" title="Grand Rapids Rampage">
Grand Rapids Rampage

Grand Rapids Rampage to drużyna halowego futbolu amerykańskiego z siedzibą w mieście Grand Rapids w stanie Michigan. Drużyna została założona w 1998 roku i występuje w zawodowej lidze Arena Football League. Największym osiągnięciem zespołu jest zdobycie mistrzostwa ligi AFL w 2001 roku.

</doc>
<doc id="1146569" url="https://pl.wikipedia.org/wiki?curid=1146569" title="Nowenna dziewięciodniowa">
Nowenna dziewięciodniowa



</doc>
<doc id="1146570" url="https://pl.wikipedia.org/wiki?curid=1146570" title="WiMa Łódź">
WiMa Łódź

Klub Sportowy WiMa Łódź – organizacja sportowa założona 28 listopada 1928 roku przy zakładach "Towarzystwa Akcyjnego Widzewskiej Manufaktury Bawełnianej" w Łodzi.
WiMa rozpoczynała działalność dziewięcioma sekcjami by w roku 1939 uprawiano w niej sport w dziewiętnastu dyscyplinach. Dzięki potężnemu wsparciu ze strony fabryki klub był w stanie ściągnąć praktycznie każdego zawodnika. Przez to WiMa była negatywnie odbierana wśród amatorskich stowarzyszeń. Między innymi w latach 30. WiMa przejęła całą drużynę piłkarską Widzewa.
Klub niesłusznie uważa się za kontynuatora tradycji działającego przed I wojną światową Towarzystwa Miłośników Rozwoju Fizycznego (TMRF). TMRF było organizacją dzielnicową, amatorską natomiast WiMa była klubem fabrycznym. Brak jest odniesienia do TMRF w statucie WiMy natomiast podkreślony jest związek z fabryką.
Po II wojnie światowej klub reaktywowano. W 1949 roku decyzją polityczną WiMa została połączona z Robotniczym Towarzystwem Sportowym Widzew, który przejął jej obiekty sportowe: stadion i halę sportową.
Sekcja piłki nożnej.
W 1932 WiMa po raz pierwszy wystąpiła w łódzkiej piłkarskiej klasie A – w rozgrywkach, których zwycięzca uzyskiwał prawo gry w eliminacjach o I ligę, zespół zajął 4. miejsce. Drużyna Klubu Sportowego WiMa Łódź rozgrywała mecze w klasie A do wybuchu II wojny światowej.
Sukcesy.
Sportowcy reprezentujący klub odnosili sukcesy w różnych dyscyplinach sportowych. Takie postacie, jak bracia Henryk i Wacław Skonieccy, Eugeniusz Stępień, czy Helena Ullrichsowa na trwałe zapisały się w historii łódzkiego tenisa. Z lekkoatletów byli to: Henryka Słomczewska, która była wielokrotną mistrzynią Łodzi w biegach sprinterskich, trójboju i skoku w dal, oraz Aleksander Anikijew, skaczący o tyczce.
Kolarze klubu startowali w najważniejszych wyścigach organizowanych w Łodzi i okręgu. Wacław Kołodziejczyk reprezentował Polskę w Biegu Drużynowym Warszawa-Berlin-Warszawa w 1935, podczas którego zajął 12 miejsce. 
E. Kłodas jako zawodnik WiMy był brązowym medalistą Mistrzostw Polski w boksie w kategorii półciężkiej w roku 1933, a następnie został wicemistrzem w wadze ciężkiej w 1936.. Na gruncie łódzkim liczyli się również bokserzy: Artur Zajdel i Jerzy Olejnik reprezentowali Polskę w meczach międzypaństwowych.
Zapaśnicy klubu w latach 30. regularnie sięgali po drużynowe mistrzostwo Łodzi, a tytuły indywidualne zdobyli, między innymi, Erwin Hintz, Roman Rasała i Czesław Kawał (brązowy medalista w wadze piórkowej podczas mistrzostw Polski w 1936 r.).
W roku 1939 piłkarki ręczne WiMy zdobyły brązowy medal mistrzostw Polski.

</doc>
<doc id="1146573" url="https://pl.wikipedia.org/wiki?curid=1146573" title="Najświętsze Serce Maryi">
Najświętsze Serce Maryi



</doc>
<doc id="1146574" url="https://pl.wikipedia.org/wiki?curid=1146574" title="Niepokalane Serce Maryi">
Niepokalane Serce Maryi



</doc>
<doc id="1146576" url="https://pl.wikipedia.org/wiki?curid=1146576" title="Lifestyle">
Lifestyle



</doc>
<doc id="1146581" url="https://pl.wikipedia.org/wiki?curid=1146581" title="Otto Hupp">
Otto Hupp

Otto Hupp (ur. 21 maja 1859 w Düsseldorfie, zm. 31 stycznia 1949 w Oberschleißheim) – niemiecki grafik i heraldyk, twórca ponad 6000 rysunków herbów. 
Jest autorem "Wappen und Siegel der deutschen Städte, Flecken und Dörfer" () – rozpoczętego w 1895 cyklu albumów heraldycznych. Z planowanych 10 tomów ukazało się 5. Współpracował także z wytwórnią kawy Kaffee HAG, która zdecydowała się promować swój produkt poprzez dodawanie do produktu wizerunków herbów wraz z opisami. W dwóch seriach, wydanych w latach 1913–1918 oraz 1926–1938 ukazało się łącznie 3300 wizerunków herbów autorstwa Otto Huppa. Kolekcjonowano je w albumach, co przyczyniło się do popularyzacji heraldyki wśród Niemców. 
Otto Hupp projektował również herby na zlecenie gmin, które ich nie posiadały bądź też chciały zmienić wzór. Jego dziełem jest herb Bawarii, przyjęty przez ten kraj związkowy w 1923, jednakże po II wojnie światowej zmieniono go na inny.
Otto Hupp zaprojektował m.in. używany od 1938 roku herb Koszalina, który z małą modyfikacją używany był do 1959 oraz herb powiatu Rummelsburg i. Pom. (miasteckiego) – zatwierdzony w 1932 i w nieco zmodyfikowanej formie używany współcześnie jako herb Miastka.

</doc>
<doc id="1146587" url="https://pl.wikipedia.org/wiki?curid=1146587" title="Społecznik">
Społecznik



</doc>
<doc id="1146589" url="https://pl.wikipedia.org/wiki?curid=1146589" title="William Watson McIntire">
William Watson McIntire

William Watson McIntire (ur. 30 czerwca 1850 w Chambersburgu, Pensylwania, zm. 30 marca 1912) – amerykański polityk, działacz Partii Republikańskiej. W latach 1897–1899 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1146590" url="https://pl.wikipedia.org/wiki?curid=1146590" title="John Kissig Cowen">
John Kissig Cowen

John Kissig Cowen (ur. 28 października 1844 w Ohio, zm. 26 kwietnia 1904 w Chicago, Illinois) – amerykański polityk, działacz Partii Demokratycznej. W latach 1895–1897 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1146591" url="https://pl.wikipedia.org/wiki?curid=1146591" title="Tuxedomoon">
Tuxedomoon

Tuxedomoon – amerykańska grupa muzyczna, wykonująca zróżnicowaną gatunkowo muzykę zaliczaną do rocka awangardowego, nowej fali i post punka, sięgająca również po elementy muzyki poważnej, baletowej, funku i jazzu.
Zespół został założony w 1977 w San Francisco przez dwóch studentów muzyki elektronicznej, Blaine'a L. Reiningera i Stevena Browna, współpracujących z artystą zajmującym się sztuką wideo, Tommym Tadlockiem. Początkowo w roli wokalistów występowali aktorzy lokalnego teatru, Gregory Cruikshank i Victoria Lowe, następnie rolę stałego wokalisty objął na pewien czas performer chińskiego pochodzenia, Winston Tong, który w późniejszych latach stale współpracował z zespołem. Skład uzupełnili tymczasowo gitarzysta Michael Belfer i perkusista Paul Zahl, oraz – na stałe – basista Peter Principle. W 1979 grupa podpisała kontrakt z Ralph Records, wytwórnią należącą do The Residents, dla której nagrała swoje pierwsze albumy, "Half Mute" i "Desire". Na początku lat 80. zespół przeprowadził się na krótko do Rotterdamu i następnie na stałe do Brukseli (od tej pory nagrywa płyty dla belgijskiej wytwórni Crammed Discs). W 1982 powstał album "Divine", zawierający muzykę napisaną dla baletu Maurice Béjarta. W 1983 zespół opuścił Reininger, który zajął się karierą solową, jego miejsce zajął trębacz Luc Van Lieshout. Pod nieobecność Reiningera zespół odniósł największy komercyjny sukces w karierze, nagrywając z udziałem Tonga album "Holy Wars" zawierający utwór "In A Manner Of Speaking", wykonywany później m.in. przez Martina Gore'a i Nouvelle Vague. Po nagraniu albumu Tong definitywnie opuścił Tuxedomoon. Następne albumy, "Ship Of Fools" i "You", zostały nagrane z udziałem bułgarskiego multiinstrumentalisty Ivana Georgieva. W latach 90. Tuxedomoon de facto zawiesił działalność, choć nigdy formalnie się nie rozwiązał. W 2004 zespół z Reiningerem, Brownem, Principlem i Van Lieshoutem w składzie wznowił działalność, nagrywając dobrze przyjęty album "Cabin In The Sky" oraz soundtrack do wizualizacji greckiego artysty George'a Kakanakisa, który od tej pory uczestniczy w koncertach zespołu. W 2007 ukazał się album "Vapour Trails", a zespół ruszył w trasę, upamiętniającą trzydziestolecie działalności (11 listopada 2007 zagrał w ramach trasy w Polsce, we Wrocławiu).

</doc>
<doc id="1146594" url="https://pl.wikipedia.org/wiki?curid=1146594" title="Isidor Rayner">
Isidor Rayner

Isidor Rayner (ur. 11 kwietnia 1850 w Baltimore, zm. 25 listopada 1912 w Waszyngtonie) – amerykański polityk, działacz Partii Demokratycznej. 
Życiorys.
Dwukrotnie, najpierw w latach 1887–1889 i ponownie w latach 1891–1895 reprezentował czwarty okręg wyborczy w stanie Maryland w Izbie Reprezentantów Stanów Zjednoczonych. Później, od 1905 do śmierci w 1912 roku zasiadał w Senacie Stanów Zjednoczonych.

</doc>
<doc id="1146599" url="https://pl.wikipedia.org/wiki?curid=1146599" title="Metro w Kioto">
Metro w Kioto

Metro w Kioto, jap.: 京都地下鉄 "Kyōto Chikatetsu", pełna nazwa　京都市営地下鉄 Kyōto Shiei Chikatetsu (pol.: „Miejska Kolej Podziemna Kioto”) – sieć szybkiej kolei miejskiej należącej do Miasta Kioto i obsługującej jego terytorium. Sieć, długości 31,2 km, jest przykładem jednego z mniejszych systemów metra funkcjonujących w Japonii.
Sieć.
Sieć metra kiotyjskiego składa się z dwóch niezależnie od siebie eksploatowanych linii, przecinających się w śródmieściu na stacji 烏丸御池 Karasuma-Oike.
Linie metra nie są jedynymi podziemnymi kolejami w Kioto. Dwie aglomeracyjne koleje prywatne, łączące Kioto z Osaką, eksploatują pod śródmieściem podziemne linie „głębokiego wprowadzenia”. Są to linie Hankyū-Kyōto na końcowym odcinku Ōmiya – Kawaramachi, przebiegająca pod ulicą Shi-jō (z 1963 r.), oraz linia Keihan-Honsen/Ōtō-sen, przebiegająca pod wschodnim nabrzeżem rzeki Kamagawa, między stacjami Shichi-jō i końcówką Demachi-Yanagi (z l. 1987 i 1989). Jako jedyne obsługują one rozrywkowo-handlowe centrum miasta funkcjonujące wokół mostu Shijō-Ōhashi. Linie metra zbudowane były z myślą obsługi tradycyjnego śródmieścia, wokół skrzyżowania Karasuma-dōri i San-jō.
Koleje prywatne Hankyū, Keihan, Kintetsu odgrywają istotną rolę w obsłudze ruchu miejskiego. Mniejszą rolę odgrywa kolej JR Nishi Nihon, ale w ruchu miejskim wykorzystywane są szczególnie jej dwie linie, Nara i Sagano.
Kwestie techniczne.
Sieć zbudowana jest na torze rozstawu normalnego. Obie linie zasilane są z góry prądem =1500V.　Linia Karasuma eksploatowana jest w trybie ATC. Linia Tōzai jest bardziej zaawansowana technicznie: eksploatuje się ją w trybie ATO, wszystkie stacje mają pełnej wysokości ścianki bezpieczeństwa.
Na linii Tōzai wykorzystano cztery metody budowy – odkrywkową (pod stropem tymczasowym) na odcinkach przebiegających pod ulicami, tarczową – na odcinkach pod kwartałami i pod rzeką Kama oraz górniczą przy przekroczeniu wzgórz Higashiyama (między stacjami Misasagi – 蹴上 Keage). Modyfikacją pierwszej metody było wykonanie stropu przy pomocy gęstego palowania przeciskanego pod powierzchnią jezdni (tzw. metoda „bay-proof”). Umożliwiło to ciągłą eksploatację ulicy. Metodę tę zastosowano na newralgicznych, stosunkowo krótkich odcinkach. Dla uzyskania bezkolizyjnego rozplotu linii metra i linii Keishin, węzłowa stacja Misasagi zbudowana jest z peronami w dwóch poziomach w układzie kierunkowym.
Tunele drążone tarczą mają rurę średnicy zewnętrznej 5,70 m, wewnętrznej 4,70 m. Tunele drążone metodą górniczą wykonane były przy pomocy tzw. „Neue Österreichische Tunnelbaumethode”, polegającej na zamrażaniu gruntu przed wydrążeniem i ustabilizowaniem profilu konstrukcji. Oprócz linii Tōzai, zastosowano ją także na Karasuma, w północnej części trasy.
Wszystkie stacje budowane były odkrywkowo (pod stropem tymczasowym lub metodą „bay-proof”) i mają przekrój prostokątny.
Tabor.
EZT typu „10” eksploatowane na linii Karasuma, produkcji Kinki-Sharyō i Hitachi, mają cztery wagony silnikowe (w tym sterownicze) i dwa doczepne. Pudła wagonów mają szerokość 2,78 m i długość 20 m (20,5 m całkowitej). Maksymalna pojemność wagonu bez kabin sterowniczych – 202 osoby. Wagony mają po cztery pary drzwi. Pociągi mogą rozwinąć prędkość 105 km/h – na linii metra jednak dopuszczalna jest maksymalnie 75 km/h. Istnieje też odmiana czterowagonowa tego typu.
EZT , produkcji firmy Hitachi, eksploatowane na linii Tōzai, mają taki sam stosunek liczby wagonów napędzanych do doczepnych, ale te ostatnie są też wagonami sterowniczymi. Są one jednak mniejsze: długość wagonu 16 m (16,5 m), szerokość – 2,42 m. Jak wolno podejrzewać, mniejsze gabaryty zostały przyjęte po to, by linii używał też mniejszy tabor linii Keihan-Keishin. Maksymalna pojemność wagonu bez kabin sterowniczych – 146 osób. Wagony mają po trzy pary drzwi. Maksymalna prędkość – 75 km/h.
Pociągi Keihan-Keishin, , są czterowagonowe – zatrzymują się w oznaczonych sektorach peronu (część drzwi w peronowej ściance bezpieczeństwa pozostaje zamknięta).
Dwa typy EZT kolei Kintetsu, oraz , mają prawo wjazdu na linię Karasuma.
Eksploatacja.
Na obu liniach pociągi metra kursują w zestawach sześciowagonowych. Największa częstotliwość, na linii Karasuma, wynosi 3½ min. (Tōzai: 4 min.).
Prędkość komunikacyjna na linii Karasuma wynosi 29,9 km/h, na Tōzai – 30,4 km/h. Linia Karasuma przewozi dziennie 241 tys. osób, Tōzai – 138 tys. (2016).
Pociągi kolei prywatnej Kintetsu i metra „przechodzą” między "Karasuma-sen" i "Kintetsu-Kyōto-sen", a następnie "Kintetsu-Nara-sen". Dotyczy to czterech par kursów na godzinę: poza szczytem dwie pary pośpiesznych do Nary i dwa lokalne do stacji 新田辺 Shin-Tanabe przez cały dzień. Pociągi tych relacji przejeżdżają całą linię Karasuma.
Pociągi linii Keishin kolei prywatnej Keihan (3-4 pary na godzinę), łączące miasto Ōtsu z Kioto, wspólnie z pociągami "Tōzai-sen" wykorzystują linię Kyōto-Kōsoku (i krótki fragment linii własnej metra) między stacjami Misasagi i 京都市役所前 Kyōto-Shiyakusho-mae („Ratusz Kioto”), gdzie kończą bieg.
Ceny biletów zależą od odległości, wahają się od 210円 do 340円. Bilety na przesiadkę na autobusy Miasta Kioto są droższe o 160円 (60円 mniej niż osobny bilet autobusowy). Warto zauważyć, że przejazd metrem jest droższy od przejazdu kolejami prywatnymi, których najtańsze bilety kosztują 150円. Bilet jednodniowy na metro kosztuje 600円, na metro i autobusy Miasta Kioto i firmy Kyōto-Bus – 1200円 (dwudniowy – 2000円).
Historia.
Kioto było pierwszym miastem japońskim, gdzie uruchomiono tramwaj elektryczny – było to w 1895 r. Duża sieć tramwajowa funkcjonowała do trzeciej dekady XX w.; ostatnią linię zamknięto w 1978 r., w przededniu epoki metra. Formą pośrednią między tramwajem a kolejką dojazdową są funkcjonujące do dzisiaj dwie linie 京福 "Keifuku" (tzw. 嵐電 Randen), łączące przedmieście Arashiyama ze śródmieściem oraz linia　叡山電鉄 "Eizan Dentetsu" (tzw. 　叡電 Eiden), przebiegająca skrajem północno-wschodnich dzielnic.
Najstarszy odcinek metra to śródmiejska część linii Karasuma 北大路 Kita-Ōji – Kyōto, uruchomiony w 1981 r. Linia była przedłużona na południe do stacji Takeda w 1988, na północ do stacji 北山 Kitayama 1990, do Kokusai-Kaikan w 1997 r. Przechodzenie pociągów na linię Kintetsu rozpoczęło się wraz z otwarciem odcinka do Takedy, początkowo tylko do Shin-Tanabe, a od 2000 do Nary. Większość linii Tōzai (do stacji Daigo) otwarto w 1997 r.; przedłożono ją do Rokujizō w 2004. W 2008 r. wydłużono linię na zachód do stacji 太秦天神川 Uzumasa-Tenjingawa.

</doc>
<doc id="1146604" url="https://pl.wikipedia.org/wiki?curid=1146604" title="Henry Stockbridge Jr.">
Henry Stockbridge Jr.

Henry Stockbridge Jr. (ur. 18 września 1856 w Baltimore, zm. 22 marca 1924 tamże) – amerykański polityk, działacz Partii Republikańskiej. W latach 1889–1891 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1146613" url="https://pl.wikipedia.org/wiki?curid=1146613" title="Fast bowling">
Fast bowling

Fast bowling, w krykiecie styl rzucania piłki w którym "bowler" rzuca piłkę krykietową z prędkością zazwyczaj ponad 90 km/h. Dwie główne odmiany rzucania w stylu "fast" to "swing bowling" w którym piłka porusza się po linii krzywej od momentu opuszczenia ręki "bowlera" (rzucający w tym stylu starają się wykorzystywać fakt, że piłka krykietowa jest zazwyczaj z jednej strony bardzo gładka - przepływ laminarny, a z drugiej bardziej chropowata - przepływ turbulencyjny) oraz "seam bowling" (piłka rzucana jest prosto ale w taki sposób aby odbiła się od "pitcha" na swoim szwie zmieniając w ten sposób kierunek lotu).

</doc>
<doc id="1146615" url="https://pl.wikipedia.org/wiki?curid=1146615" title="(121514) 1999 UJ7">
(121514) 1999 UJ7

(121514) 1999 UJ7 – planetoida zaliczana do planetoid trojańskich Marsa.
Odkrycie.
Została odkryta 30 października 1999 roku w programie LINEAR w Socorro. Nazwa planetoidy jest oznaczeniem tymczasowym.
Orbita.
(121514) 1999 UJ7 okrąża Słońce w średniej odległości ok. 1,52 j.a. w czasie 1 roku i 322 dni. Asteroida ta znajduje się w punkcie równowagi Lagrange’a L4 na orbicie Marsa w odległości ok. 60° przed planetą. Jest to jedna z dziewięciu obecnie znanych planetoid zaliczanych do planetoid trojańskich Marsa.

</doc>
<doc id="1146617" url="https://pl.wikipedia.org/wiki?curid=1146617" title="(101429) 1998 VF31">
(101429) 1998 VF31

(101429) 1998 VF31 – planetoida zaliczana do Trojańczyków Marsa.
Odkrycie.
Została odkryta 13 listopada 1998 roku w programie LINEAR w Socorro. Nazwa planetoidy jest oznaczeniem tymczasowym.
Orbita.
(101429) 1998 VF31 okrąża Słońce w średniej odległości ok. 1,52 j.a. w czasie 1 roku i 322 dni. Jest to asteroida, która znajduje w punkcie równowagi Lagrange’a L5 na orbicie Marsa w odległości ok. 60° za planetą. Jest zaliczana również do grupy obiektów przecinających orbitę Marsa.

</doc>
<doc id="1146618" url="https://pl.wikipedia.org/wiki?curid=1146618" title="Kościół św. Cyriaka w Gernrode">
Kościół św. Cyriaka w Gernrode

Kościół św. Cyriaka - zespół klasztorny wraz z kościołem św. Cyriaka w Gernrode - jeden z najstarszych przykładów architektury ottońskiej w Niemczech. Stanowi ona zalążek późniejszej miejscowości założonej w XI wieku.
Historia.
Jest to najstarsza zachowana budowla z czasów ottońskich. Powstała w 960 roku z inicjatywy saksońskiego margrabiego Gero, stanowiąca część rozległego niegdyś kompleksu klasztoru żeńskiego. W następnym roku teren wraz z klasztorem został włączony w strefę wpływów cesarza Ottona I. Wydarzeniem który nadał klasztorowi rangę ośrodka pielgrzymkowego było sprowadzenie z Rzymu przez margrabiego relikwii ręki św. Cyriaka, wtedy kościół otrzymał nowe wezwanie (wcześniejszymi patronami byli Maria i św Piotr). W roku 965 Gero zmarł. Został pochowany na skrzyżowaniu naw kościoła (do dziś zachował się jego nagrobek). Kościół został wzniesiony w X wieku, zaś w XII w. dobudowano od strony zachodniej monumentalny dwuwieżowy westwerk. W XV wieku dobudowano przy północnym ramieniu transeptu budynek skarbca. Czasy nowożytne nie były łaskawe - w II poł. XVI wieku został rozwiązany klasztor - (w 1570 ostatnia zakonnica wyszła za mąż) i znaczenie tego miejsca upadło. Podobnie jak miasto klasztor został przejęty przez gminę luterańską, w późniejszych latach została zburzona większa część zabudowań klasztornych. W latach 1834- 1874 z przerwami, kościół wraz z pozostałościami klasztoru został poddany gruntownej konserwacji. Prace prowadzili m.in. Franz Theodor Kugler i Ferdinand von Quast.
Architektura.
Niegdyś rozległy i zabudowany kompleks klasztorny dziś zachował w całości kościół, oraz niewielkie fragmenty klasztoru (w całości zachowało się północne ramię krużganków) oraz obwarowań. 
Kościół jest najstarszą zachowaną budowlą z czasów ottońskich. Wpierw zostało wzniesione prezbiterium zamknięte półokrągłą absydą, krypta, oraz trójnawowy korpus nawowy w formie bazylikowej z nawą poprzeczną, ramiona transeptu są zamknięte od wschodu absydami. 
Zachodni dwuwieżowy westwerk pochodzi z XII w. Na rzucie widoczne są liczne skrzywienia i niedopracowania, prawdopodobnie z błędów budowlanych. 
Od zewnątrz architektura kościoła jest bardzo surowa. Oszczędnie zaznaczono na ścianach nawy bocznej podział na kondygnacje, oraz obramienia okien, na elewacjach transeptu i prezbiterium ściany są niemal gładkie. Wielkie okna ścian transeptu i absydy nadają pewnej lekkości architekturze. Inną cechą architektury ottońskiej jest brak cokołu, przez co bryła wydaje się wystawać bezpośrednio z gruntu, co nadaje optycznej wertykalności budowli. Westwerk jest poprzedzony absydą której górną część zdobi znana z nadreńskich katedr (Spira, Wormacja, Moguncja) galeryjka arkadowa. Wieże są podzielone na kilka kondygnacji, każda z nich posiada inną artykulację ścian, najwyższa kondygnacja posiada okna biforialne. 
W przeciwieństwie do zewnętrznych elewacji, wnętrze od strony architektonicznej cechuje mnogość form architektonicznych. Zachowano tu znany w sztuce karolińskiej piętrowy podział ścian - na dole wsparte na filarach i kolumnach (na przemian) łuki arkadowe oddzielające nawy. Arkady widoczne zarówno od strony naw bocznych, jak głównej. Akcent położono na środkowy filar, dzielący nawy na dwa obszary. System ten został powtórzony na drugiej wyższej kondygnacji którą stanowią empory. Co więcej, arkady międzynawowe przybierają formę monumentalnych biforiów, zaś arkady empor zawierają mniejsze arkady przybierające formę triforium - szerokie łuki arkad obejmują po trzy mniejsze arkady. Trzecią kondygnację stanowią gładkie ściany przeprute jedynie oknami - tutaj został powtórzony schemat z elewacji zewnętrznej. Rytm okien lekko narusza harmonię niższych kondygnacji. 
Umieszczone powyżej naw bocznych empory, znane jedynie dla zakonów żeńskich, były miejscem kontemplacji zakonnic. Tradycja ta ma związek z Bizancjum, w sztuce chrześcijańskiego Zachodu takie rozmieszczenie empor nie było wcześniej znane. Znany ze sztuki ottońskiej motyw empory na zachodniej ścianie został tu powtórzony w formie wielkiej arkady wspartej na trójłukowym przejściu do zachodniej absydy kryjącym wewnątrz kolumnadę z XII w. Być może kolumnada odgrywała rolę kapitularza. Balustrada empory jest transpozycją galeryjki arkadowej w dużej części powstała w wyniku gruntownej konserwacji kościoła w XIX w. 
Do wysoko usytuowanego chóru prowadzi ciąg monumentalnych schodów, flankowanych z obu stron wejściami do krypty składającej się z trzech niewielkich naw nakrytych sklepieniem krzyżowym wspartym na masywnych filarach. 
Wejście do kościoła znajduje się od północnej strony przy westwerku. Ponad skromnym portalem w kwadratowych wnękach znajdują się dwa rzeźbione lwy. Z rzeźby architektonicznej wewnątrz zachowało się kilka kapiteli nawiązujących w swojej formie do porządku korynckiego. Ponadto zachowały się pojedyncze wsporniki w formie masek. 
Dzieła sztuki.
Z dawnego średniowiecznego wystroju zachowały się w dobrym stanie trzy zabytki rzeźby: późnogotycki nagrobek Gera oraz dwa cenne zabytki romańskie: Święty Grób i chrzcielnica.
Nagrobek Gero.
Usytuowany na skrzyżowaniu naw grobowiec margrabiego jest późniejszy, powstały w 1519 na miejscu wcześniejszego. 
Wówczas, kiedy już w Niemczech rozpowszechniła się sztuka renesansowa, dzieło to kontynuuje tradycję typowego dla XIV i XV-wiecznej rzeźby sepulkralnej gotyckiego nagrobka tumbowego. Na płycie wierzchniej widoczna jest płaskorzeźbiona figura zmarłego w pozie leżącej. Ukazany jest jako uzbrojony rycerz, u jego stóp jest znajduje się pokonany lew, który trzyma w pysku tarczę z herbem rodowym zmarłego – przedstawia dwa wspięte lwy zwrócone tyłem do siebie. Margrabia trzyma w prawej ręce miecz, w lewej włócznię, która jest wbita w zad lwa. Jest to powszechny w sztuce sepulkralnej doby gotyku przykład wyobrażenia władcy triumfatora. 
Na bocznych ścianach zachowały się również przedstawienia figuralne, wśród nich wyróżnia się znajdujące się na zachodnim boku płaskorzeźbione wyobrażenie świętych Cyriaka oraz Benona, pomiędzy nimi jest ukazana bestia, atrybut św. Cyriaka.
Święty Grób.
Jest to zbudowana na planie prostokątnym, rzeźbiona komora mieszcząca wewnątrz symboliczny Grób Jezusa. Powstała ok. 1110-1130 została umieszczona w nawie południowej. W literaturze spotykamy pojęcie "kamienne kazanie", ma to związek z bogatym programem treściowym wyrzeźbionym na zewnętrznych ścianach Grobu. Od strony formalnej wyróżnia się ściana zachodnia, która posiada na środku podzieloną na trzy części głęboką niszę, w której widoczna jest postać św. Marii Magdaleny odzianej w długą suknię, o realistycznie ukazanej twarzy. Boczne nisze zdobią pełnoplastyczne kolumienki z korynckimi kapitelami. Niszę otacza bordiura z motywami roślinnymi oraz zoomorficznymi. Na osi, w górnej części, ukazany jest w okulusie "Agnus Dei", zaś obok Baranka znajduje się po prawicy feniks, po lewicy orzeł. Ponadto ukazane są dwa lwy, z których jeden trzyma w pysku winne grono. Całość jest nawiązaniem do Zmartwychwstania Chrystusa. Myśl tę uzupełniają ulokowane na narożach ukazane w profilu figury Jana Chrzciciela oraz Mojżesza, którzy przepowiedzieli powtórne przyjście Chrystusa. Resztę bordiury zajmują kolejne przedstawienia zoomorficzne (m.in. gryf, pelikan, niedźwiedź, bazyliszek). Jest to ilustracja cnót i przywar ludzkich. Na ścianie północnej widzimy scenę z przedstawieniem "Noli me tangere", powyżej sceny w osobnej płycinie ukazany jest Bóg. Po lewej stronie obok wejścia do komory znajduje się płycina z reliefowym przedstawieniem św. Jana Ewangelisty. W niszy ściany wschodniej znajduje się figura św. Maternusa. Grób Pański stanowi transpozycję Grobu Chrystusa w Jerozolimie. Podczas liturgii Wielkiego Piątku komora służyła do symbolicznego pochówku Ciała Chrystusa, wyjmowano je podczas nabożeństwa rezurekcyjnego.
Chrzcielnica.
W zachodniej części nawy głównej znajduje się ośmioboczna kamienna chrzcielnica. Została przeniesiona w XIX wieku z kościoła w Alsleben (Saale). Średnica chrzcielnicy wynosi 120 cm, wysokość 93 cm. Na zewnętrznych ścianach znajdują się wpisane w arkady płaskorzeźbione sceny figuralne – na przemian z figurami aniołów i wizerunkiem Jezusa w typie "Salvator Mundi" został ukazany cykl chrystologiczny: Narodzenie, Ukrzyżowanie, Zmartwychwstanie, Wniebowstąpienie. Chrzcielnica jest datowana na rok 1150.
Zabudowania dawnego klasztoru.
Krużganki.
Z dawnego rozległego kompleksu klasztornego, zachowały się jedynie fragmenty murów i przede wszystkim północne, dwukondygnacyjne, skrzydło krużganków, które przylega bezpośrednio do kościoła. Zostało wzniesione ok. 1170 roku. 
Światła wpadają przez duże parzyste okna, których forma między dolną i górną kondygnacją jest odmienna. Parzyste okna dolnej kondygnacji wpisane są w duże arkady, zaś forma okien wyższego piętra przypomina biforia. Kolumny okien cechuje wyszukanie form architektonicznych, każda z kolumn ma inaczej ukształtowane kapitele i trzony. Przeważają formy roślinne i ornamentalne (głównie motyw plecionki), niektóre posiadają motywy figuralne, przede wszystkim maski. W przypadku dolnych krużganków ściany są artykułowane ślepymi arkadami z ozdobnymi półkolumnami. Ponadto w krużgankach zachowała się kamienna misa chrzcielna z IX wieku.
Fragmenty murów obronnych.
Z pierwotnych obwarowań zachowały się mur przylegający do krużganków, oraz brama prowadząca z miasta do klasztoru. Kamienny mur posiada przejście ujęte skromnym portalem, ze sceną mitologiczną w tympanonie. Tympanon zdobi scena przedstawiająca centaura strzelającego z łuku w stronę smoka, który jest umieszczony po lewej stronie. Kompozycje jest dwudzielna, oś stanowi kolumienka. 
Obecnie brama klasztorna znajduje się w obrębie zabudowań miejskich. Stanowi ją arkada, na kluczu zachowała się płaskorzeźbiona maska. 

</doc>
<doc id="1146619" url="https://pl.wikipedia.org/wiki?curid=1146619" title="(26677) 2001 EJ18">
(26677) 2001 EJ18

(26677) 2001 EJ18 – planetoida z grupy obiektów przecinających orbitę Marsa.
Odkrycie.
Została odkryta 15 marca 2001 roku w programie LINEAR w "Socorro". Nazwa planetoidy jest oznaczeniem tymczasowym.
Orbita.
(26677) 2001 EJ18 okrąża Słońce w średniej odległości ok. 1,54 j.a. w czasie 1 roku i 332 dni. Jest zaliczana do grupy obiektów przecinających orbitę Marsa. Asteroida ta, jest obiektem koorbitalnym z Marsem.

</doc>
<doc id="1146623" url="https://pl.wikipedia.org/wiki?curid=1146623" title="(309239) 2007 RW10">
(309239) 2007 RW10

(309239) 2007 RW10 – planetoida z grupy centaurów. Została odkryta 9 września 2007 roku w Obserwatorium Palomar. Pierwotnie zaliczana do grupy trojańczyków Neptuna. Dalsze obserwacje pozwoliły ustalić, że jest to obiekt transneptunowy. Planetoida nie ma jeszcze własnej nazwy, a tylko oznaczenie tymczasowe i stały numer.
Orbita.
Planetoida ta krąży w średniej odległości ok. 30,3 j.a. od Słońca po eliptycznej orbicie o mimośrodzie ok. 0,30. Wykonuje jeden obieg wokół Słońca w ciągu ok. 167 lat. Orbita planetoidy jest nachylona pod kątem 36° do płaszczyzny ekliptyki.

</doc>
<doc id="1146627" url="https://pl.wikipedia.org/wiki?curid=1146627" title="Władysław Grzeszczak">
Władysław Grzeszczak

Władysław Jan Grzeszczak (ur. 17 czerwca 1953 w Czechowicach, zm. 22 grudnia 2021 w Łaziskach Górnych) – polski lekarz, profesor medycyny, kierownik Katedry i Kliniki Chorób Wewnętrznych, Nefrologii i Diabetologii Śląskiego Uniwersytetu Medycznego w Zabrzu.
Ukończył Śląską Akademię Medyczną w 1978 r., doktorat obronił w 1982, habilitował się w 1986. W 1993 otrzymał tytuł profesora nadany przez Prezydenta Rzeczypospolitej Polskiej. Uczeń profesora Franciszka Kokota, w którego Klinice pracował do 1991, po czym został kierownikiem Kliniki w Zabrzu.
Członek Senatu Akademii Medycznej od 1993, autor wielu artykułów, z czego 128 było cytowanych przez innych autorów, 7 książek, 20 rozdziałów w książkach.
W latach 2007–2011 prezes Polskiego Towarzystwa Diabetologicznego. 
Członek Rady Naukowej wielu czasopism, między innymi: „Przegląd Lekarski”, „Nefrologia i Dializoterapia Polska”, „Diabetologia Praktyczna”, „Choroby Serca i Naczyń”, „Nefrologia i Nadciśnienie Tętnicze”, „Medycyna Praktyczna”.
Opiekun 51 przewodów doktorskich i 3 habilitacyjnych. Pod jego kierunkiem 4 osoby uzyskały tytuł profesora.
Zmarł w wieku 68 lat. Został pochowany na cmentarzu parafialnym w Łaziskach Górnych.

</doc>
<doc id="1146628" url="https://pl.wikipedia.org/wiki?curid=1146628" title="Parafia Świętych Apostołów Piotra i Pawła w Trlągu">
Parafia Świętych Apostołów Piotra i Pawła w Trlągu

Parafia św. Apostołów Piotra i Pawła w Trlągu jest jedną z 12 parafii należących do dekanatu mogileńskiego. Przy kościele znajduje się parafialny cmentarz.
Rys historyczny.
Pierwsza wzmianka o wsi pochodzi z 1327 roku, początkowo była ona własnością kapituły gnieźnieńskiej, później była to wieś rycerska. W II poł. XIV wieku zarządzał nią Stefan herbu Topór. O pierwszym kościele wiemy, że pochodzi z 1387 roku. Obecną świątynię wybudowano w 2 poł. XV wieku. W latach 1570–1595 zarządzali nią bracia czescy, następnie rekoncyliowana.
Dokumenty.
Księgi metrykalne:
Zasięg parafii.
Do parafii należą wierni Kościoła katolickiego z miejscowości: Broniewice, Dobieszewice, Dobieszewiczki, Trląg.

</doc>
<doc id="1146629" url="https://pl.wikipedia.org/wiki?curid=1146629" title="(6761) Haroldconnolly">
(6761) Haroldconnolly

(6761) Haroldconnolly (1981 EV19) – planetoida z pasa głównego asteroid okrążająca Słońce w ciągu 5 lat i 223 dni w średniej odległości 3,15 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Harolda Connolly'ego" (ur. 1965), profesora "Kingsborough Community College" w Nowym Jorku, zajmującego się badaniami meteorytów.

</doc>
<doc id="1146630" url="https://pl.wikipedia.org/wiki?curid=1146630" title="Osie (stacja kolejowa)">
Osie (stacja kolejowa)

Osie – stacja kolejowa w Osiu, w gminie Osie, w powiecie świeckim, w województwie kujawsko-pomorskim. Według klasyfikacji PKP ma kategorię dworca lokalnego.
W roku 2017 stacja obsługiwała 20–49 pasażerów na dobę.

</doc>
<doc id="1146631" url="https://pl.wikipedia.org/wiki?curid=1146631" title="Parafia św. Andrzeja Boboli we Wszedniu">
Parafia św. Andrzeja Boboli we Wszedniu

Parafia św. Andrzeja Boboli we Wszedniu – rzymskokatolicka parafia należąca do dekanatu mogileńskiego.
Rys historyczny.
Parafia powstała w 1969 roku. Kościół wybudowano już w 1920 roku na potrzeby znajdującej się w tym miejscu parafii ewangelicko-augsburskiej. Poświęcono go w 1945 roku.
Księgi metrykalne: ochrzczonych, małżeństw i zmarłych prowadzone są w parafii od 1958 roku.
Zasięg parafii.
Do parafii należą wierni z miejscowości: Chałupska, Kołodziejewko, Twierdziń (część), Wszedzień Nowy i Wszedzień Stary

</doc>
<doc id="1146634" url="https://pl.wikipedia.org/wiki?curid=1146634" title="(6762) Cyrenagoodrich">
(6762) Cyrenagoodrich

(6762) Cyrenagoodrich (1981 EC25) – planetoida z grupy pasa głównego asteroid okrążająca Słońce w ciągu 3 lat i 73 dni w średniej odległości 2,17 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Cyreny Goodrich" (ur. 1955), profesor "Kingsborough Community College" w Nowym Jorku, zajmującej się badaniami meteorytów.

</doc>
<doc id="1146637" url="https://pl.wikipedia.org/wiki?curid=1146637" title="Podział administracyjny Portugalii">
Podział administracyjny Portugalii

Podział administracyjny Portugalii jest stosunkowo skomplikowany i na przestrzeni lat ulegał on dość istotnym zmianom. Od roku 2013, Republika Portugalska formalnie jest podzielona na:
Dystrykty kontynentalnej Portugalii.
Portugalia jest podzielona na dystrykty (port. "distritos") od 25 kwietnia 1835 roku (wcześniej dzieliła się na comarki), a celem ich utworzenia było usprawnienie administracji w terenie oraz polepszenie dostępu do niej dla zwykłych mieszkańców. System portugalskich dystryktów był wzorowany na francuskich departamentach. Dystrykty były przez lata najbardziej istotną jednostką podziału kraju na szczeblu ponad gminnym i do dziś stanową podstawę przy wyznaczaniu okręgów wyborczych lub regionalnych związków sportowych. To również najbardziej społecznie rozpoznawalny szczebel podziału administracyjnego Portugalii. W 1919 zlikwidowano jeden z dystryktów Kontynentalnej Portugalii (Dystrykt Lamego), a 1976 cztery kolejne: trzy na Azorach (Dystrykt Angra do Heroísmo, Dystrykt Horta, Dystrykt Ponta Delgada) i jeden na Maderze (Dystrykt Funchal). Artykuł 291 konstytucji z 1976 roku określił dystrykty, jako poziom przejściowy administracji w oczekiwaniu na powstanie regionów administracyjnych. W latach 1991–2013 całe terytorium kontynentalnej Portugalii było podzielona na obszary metropolitalne oraz wspólnoty międzygminne, co sprawiło, że ranga dystryktów została znacznie ograniczona. Zgodnie z normą ISO 3166-2:PT portugalskie dystrykty mają nadane kolejne numery (alfabetycznie od nazwy dystryktu) – od PT-01 (Dystrykt Aveiro) do PT-18 (Dystrykt Viseu).
Dystrykty zlikwidowane.
Azory:
Madera:
Kontynentalna Portugalia:
Regiony autonomiczne.
Region autonomiczny w Portugalii jest jednostką podziału administracyjnego najwyższego stopnia (pierwszy poziom). Podział na tego typu jednostki obowiązuje od roku 1976 i został zapisany w tamtejszej konstytucji. Od 1976 do dziś funkcjonują dwa regiony autonomiczne (port. "regiões autónomas") – obydwa stanowią archipelagi na Oceanie Atlantyckim – które wraz z kontynentalną Portugalią tworzą Republikę Portugalską:
Zgodnie z normą ISO 3166-2:PT portugalskie regiony autonomiczne mają nadane numery: PT-20 (Autonomiczny Region Azorów) i PT-30 (Autonomiczny Region Madery).
Obszary metropolitalne.
Obydwa obszary metropolitalne w Portugalii faktycznie utworzono już w roku 1991, jednak dopiero na mocy ustawy nr 75/2013 z dnia 12 września 2013 roku stanowią one jednostkę podziału administracyjnego kraju. Zgodnie z ustawą 46/2008 „obszary metropolitalne Lizbony i Porto są osobami prawnymi prawa publicznego i stanowią szczególną formę stowarzyszenia gmin”:
Wspólnoty międzygminne.
Zgodnie z ustawą nr 75/2013 z dnia 12 września 2013 roku w Portugalii funkcjonuje 21 wspólnot międzygminnych:
Sołectwa.
Każda gmina w Portugalii podzielona jest na sołectwa (port. "freguesias"), jako jednostkę podziału administracyjnego najniższego szczebla. W wyniku reformy z 2013 liczba portugalskich sołectw zmniejszyła się z 4257 do 3092, bowiem niektóre sąsiadujące ze sobą sołectwa (zlokalizowane w tej samej gminie) połączono w związki sołectw (port. "união de freguesias").
Historia.
W latach 1936–1976 Kontynentalna Portugalia była podzielona na 11 prowincji i 22 dystrykty. W 1976 roku kraj podzielono na 18 dystryktów i 2 regiony autonomiczne (Azory i Madera), składające się łącznie z 308 gmin, które z kolei dzieliły się na 4257 sołectw.
Podział tradycyjny.
W życiu codziennym dominuje historyczny podział regionalny, obowiązujący oficjalnie w latach 1936–1975. W ten sposób klasyfikowane jest na przykład pochodzenie produktów spożywczych, z winem na czele.
Podział terytorialny (NUTS).
W celach statystycznych wyróżnia się siedem regionów, wytyczonych w roku 2003 przez Unię Europejską w ramach programu NUTS. Są to:
NUTS III (Podregiony).
NUTS III w Portugalii stanowi 25 jednostek terytorialnych, są to:

</doc>
<doc id="1146639" url="https://pl.wikipedia.org/wiki?curid=1146639" title="Przywra jelitowa">
Przywra jelitowa



</doc>
<doc id="1146643" url="https://pl.wikipedia.org/wiki?curid=1146643" title="Procesy załogi Mauthausen-Gusen przed Trybunałem Wojskowym w Dachau">
Procesy załogi Mauthausen-Gusen przed Trybunałem Wojskowym w Dachau

Procesy załogi Mauthausen-Gusen przed Trybunałem Wojskowym w Dachau – były to procesy personelu niemieckiego obozu koncentracyjnego Mauthausen-Gusen, które po zakończeniu II wojny światowej odbyły się przed amerykańskim Trybunałem Wojskowym w Dachau. Wszystkim oskarżonym zarzucano popełnienie zbrodni wojennych i przeciw ludzkości, a zwłaszcza mordowanie, katowanie, torturowanie i głodzenie więźniów obozu. Kompleks obozowy Mauthausen-Gusen był najgorszym z niemieckich obozów koncentracyjnych (poniosło w nim śmierć ok. 120 tysięcy ludzi).
Proces załogi Mauthausen-Gusen (US vs. Johann Altfuldisch i inni) w dniach 29 marca – 13 maja 1946.
Był to najważniejszy proces wytoczony zbrodniarzom kompleksu obozowego Mauthausen-Gusen. Proces toczył się w dniach 29 marca – 13 maja 1946 przed amerykańskim Trybunałem Wojskowym w Dachau. Na ławie oskarżonych zasiadło 60 byłych członków załogi obozu oraz August Eigruber (fanatyczny narodowy socjalista, były gauleiter Austrii Górnej i jeden ze współtwórców obozu). Wśród oskarżonych znaleźli się także m.in. Viktor Zoller (adiutant komendanta i dowódca straży obozowej "SS-Totenkopf") i lekarz SS Friedrich Entress (znany z Auschwitz-Birkenau z mordowania więźniów zastrzykami fenolu). Lekarze SS Eduard Krebsbach i Erich Wasicky odpowiadali za funkcjonowanie obozowych komór gazowych. Na ławie oskarżonych zabrakło komendanta Mauthausen Franza Ziereisa, który został postrzelony przy próbie ucieczki i zmarł na skutek odniesionych ran. Trybunałowi wystarczyło 6 tygodni, by uznać zarzuty stawiane oskarżonym za udowodnione. Wszyscy oskarżeni, w liczbie 61, zostali uznani za winnych, z czego 58 oskarżonych skazanych zostało na karę śmierci przez powieszenie (dziewięciu z nich zamieniono ją następnie na dożywotnie pozbawienie wolności), a jedynie trzech na karę dożywotniego pozbawienia wolności. Wyroki śmierci wykonano 27 i 28 maja 1947 w więzieniu Landsberg.
Proces załogi Mauthausen-Gusen (US vs. Hans Bergerhoff i inni) w dniach 16–23 czerwca 1947.
Na ławie oskarżonych w tym procesie zasiadło 12 byłych członków załogi Mauthausen-Gusen, którym postawiono zarzuty popełnienia zbrodni w podobozie Linz III. Zapadło pięć wyroków śmierci, trzy kary dożywotniego pozbawienia wolności, trzy kary terminowego więzienia, a jednego oskarżonego uniewinniono.
Wyrok amerykańskiego Trybunału Wojskowego w procesie załogi Mauthausen (US vs. Hans Bergerhoff i inni):
Proces załogi Mauthausen-Gusen (US vs. Andreas Battermann i inni) w dniach 26 czerwca – 1 lipca 1947.
Na ławie oskarżonych w tym procesie zasiadło 7 byłych członków załogi Mauthausen-Gusen. Wszyscy zostali uznani za winnych stawianych im zarzutów. Zapadł jeden wyrok śmierci i sześć kar pozbawienia wolności.
Wyrok amerykańskiego Trybunału Wojskowego w procesie załogi Mauthausen (US vs. Andreas Battermann i inni):
Proces załogi Mauthausen-Gusen (US vs. Willi Auerswald i inni) w dniach 2 lipca – 17 lipca 1947.
Na ławie oskarżonych w tym procesie zasiadło 7 byłych członków załogi Mauthausen-Gusen. Wszyscy zostali uznani za winnych stawianych im zarzutów. Zapadły dwa wyroki śmierci, dwa wyroki dożywotniego więzienia i trzy kary pozbawienia wolności od 15 do 5 lat.
Wyrok amerykańskiego Trybunału Wojskowego procesie załogi Mauthausen-Gusen (US vs. Willi Auerswald i inni):
Proces załogi Mauthausen-Gusen (US vs. Ernst Walter Dura i inni) w dniach 9 lipca – 23 lipca 1947.
Na ławie oskarżonych w tym procesie zasiadło 8 byłych członków załogi Mauthausen-Gusen. Zapadły trzy wyroki śmierci, cztery kary terminowego pozbawienia wolności, a jeden oskarżony został uniewinniony.
Wyrok amerykańskiego trybunału wojskowego w procesie załogi Mauthausen (US vs. Ernst Walter Dura i inni):
Proces załogi Mauthausen-Gusen (US vs. Hans Joachim Geiger i inni) w dniach 9 lipca – 5 sierpnia 1947.
Na ławie oskarżonych w tym procesie zasiadło 11 byłych członków załogi Mauthausen-Gusen. Dziewięciu zostało uznanych za winnych stawianych im zarzutów i skazanych na terminowe kary pozbawienia wolności od 20 do 3 lat. Dwóch oskarżonych został uniewinnionych.
Wyrok amerykańskiego trybunału wojskowego w procesie załogi Mauthausen (US vs. Hans Joachim Geiger i inni):
Proces załogi Mauthausen-Gusen (US vs. Lauriano Navas i inni) w dniach 14 lipca – 21 lipca 1947.
Na ławie oskarżonych w tym procesie zasiadło 4 byłych kapo narodowości hiszpańskiej pod zarzutami popełnienia zbrodni w podobozach Gusen i Steyr. Jeden z oskarżonych skazany został na karę śmierci, jeden na dożywotnie pozbawienie wolności, jeden na 20 lat pozbawienia wolności a jeden na dwa lata pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Lauriano Navas i inni):
Proces załogi Mauthausen-Gusen (US vs. Eduard Dlouhy i inni) w dniach 16–23 lipca 1947.
Na ławie oskarżonych w tym procesie zasiadło czterech byłych członków personelu obozu Mauthausen-Gusen. Jeden z oskarżonych skazany został na karę śmierci, jeden na dożywotnie pozbawienie wolności oraz dwóch na krótkoterminowe kary więzienia.
Wyrok amerykańskiego trybunału wojskowego w procesie załogi Mauthausen (US vs. Eduard Dlouhy i inni):
Proces załogi Mauthausen-Gusen (US vs. Willi Werner i inni) w dniach 21–23 lipca 1947.
Na ławie oskarżonych w tym procesie zasiadło dwóch byłych członków personelu obozu Mauthausen-Gusen. Jeden z oskarżonych skazany został na 10 lat pozbawienia wolności, drugiego uniewinniono.
Wyrok amerykańskiego trybunału wojskowego w procesie załogi Mauthausen (US vs. Willi Werner i inni):
Proces załogi Mauthausen-Gusen (US vs. Paul Fenner i inni) w dniach 21–22 lipca 1947.
Na ławie oskarżonych w tym procesie zasiadło dwóch byłych członków personelu obozu Mauthausen-Gusen. Jeden z oskarżonych skazany został na dożywotnie pozbawienie wolności, drugi na 10 lat pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Paul Fenner i inni):
Proces załogi Mauthausen-Gusen (US vs. Kaspar Götz i inni) w dniach 24–29 lipca 1947.
Na ławie oskarżonych zasiadło 5 byłych członków załogi Mauthausen-Gusen. Wszyscy zostali uznani winnych stawianych im zarzutów. Trzech oskarżonych skazano na dożywotnie pozbawienie wolności, pozostałych dwóch na długoterminowe kary więzienia.
Wyrok amerykańskiego trybunału wojskowego w procesie załogi Mauthausen (US vs. Kaspar Götz i inni):
Proces załogi Mauthausen-Gusen (US vs. Georg Bach i inni) w dniach 25 lipca – 3 sierpnia 1947.
Na ławie oskarżonych w tym procesie zasiadło 9 byłych członków załogi Mauthausen-Gusen. Siedmiu zostało uznanych za winnych stawianych im zarzutów. Zapadły dwa wyroki dożywotniego więzienia i pięć terminowych kar pozbawienia wolności. Dwóch oskarżonych uniewinniono.
Wyrok amerykańskiego trybunału wojskowego w procesie załogi Mauthausen (US vs. Georg Bach i inni):
Proces załogi Mauthausen-Gusen (US vs. Hans Giovanazzi i inni) w dniach 25 lipca – 11 sierpnia 1947.
Na ławie oskarżonych w tym procesie zasiadło 9 byłych członków załogi Mauthausen-Gusen. Ośmiu zostało uznanych za winnych stawianych im zarzutów. Zapadły dwa wyroki śmierci, jeden dożywotniego pozbawienia wolności oraz pięć terminowych kar pozbawienia wolności (od 30 do 5 lat). Jednego oskarżonego uniewinniono.
Wyrok amerykańskiego trybunału wojskowego w procesie załogi Mauthausen (US vs. Hans Giovanazzi i inni):
Proces załogi Mauthausen-Gusen (US vs. Karl Glas i inni) w dniach 28 lipca – 12 sierpnia 1947.
Na ławie oskarżonych w tym procesie zasiadło 5 byłych członków załogi Mauthausen-Gusen. Wszyscy zostali uznanych za winnych stawianych im zarzutów. Zapadły dwa wyroki śmierci, jeden dożywotniego pozbawienia wolności, jeden 30 lat pozbawienia wolności i jeden pięciu lat pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Karl Glas i inni):
Proces załogi Mauthausen-Gusen (US vs. Josef Bartl i inni) w dniach 29 lipca – 5 sierpnia 1947.
Na ławie oskarżonych w tym procesie zasiadło 10 byłych członków załogi Mauthausen-Gusen. Wszyscy zostali uznanych za winnych stawianych im zarzutów. Zapadł jeden wyrok dożywotniego pozbawienia wolności oraz dziewięć terminowych kar pozbawienia wolności (od 15 do 3 lat)
Wyrok amerykańskiego trybunału wojskowego w procesie załogi Mauthausen (US vs. Josef Bartl i inni):
Proces załogi Mauthausen-Gusen (US vs. Franz Kofler i inni) w dniach 6 sierpnia – 21 sierpnia 1947.
Na ławie oskarżonych zasiadło 8 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego czterech oskarżonych skazano na karę śmierci, jednego na dożywotnie pozbawienie wolności, a dwóch na krótkoterminowe kary pozbawienia wolności. Jeden z oskarżonych został uniewinniony. Wszystkie wyroki śmierci wykonano 10 listopada 1948 w więzieniu Lansberg.
Proces załogi Mauthausen-Gusen (US vs. Theo Otto Bernhardt i inni) w dniach 7 sierpnia – 25 sierpnia 1947.
Na ławie oskarżonych zasiadło 9 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego dwóch oskarżonych skazano na karę śmierci, jednego na dożywotnie pozbawienie wolności, a sześciu na terminowe kary pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Theo Otto Bernhard i inni):
Proces załogi Mauthausen-Gusen (US vs. Friedrich Kurbel i inni) w dniu 6 sierpnia 1947.
Na ławie oskarżonych w tym procesie zasiadło dwóch byłych członków personelu obozu Mauthausen-Gusen. Obaj oskarżeni zostali uniewinnieni.
Wyrok amerykańskiego trybunału wojskowego w procesie załogi Mauthausen (US vs. Friedrich Kurbel i inni):
Proces załogi Mauthausen-Gusen (US vs. Josef Kattner i inni) w dniach 19 sierpnia – 9 września 1947.
Na ławie oskarżonych zasiadło 7 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego dwóch oskarżonych skazano na karę śmierci, dwóch na terminowe kary pozbawienia wolności, a trzech uniewinniono.
Wyrok amerykańskiego trybunału wojskowego w procesie załogi Mauthausen (US vs. Josef Kattner i inni):
Proces załogi Mauthausen-Gusen (US vs. Hans Böhn i inni) w dniach 20 sierpnia – 11 grudnia 1947.
Na ławie oskarżonych zasiadło 7 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego pięciu oskarżonych skazano na karę śmierci, jednego na dożywotnie pozbawienie wolności i jednego na 15 lat pozbawienia wolności.
Proces załogi Mauthausen-Gusen (US vs. Josef Lukan i inni) w dniach 26–28 sierpnia 1947.
Na ławie oskarżonych w tym procesie zasiadło dwóch byłych członków personelu obozu Mauthausen-Gusen. Jeden z oskarżonych skazany został na karę śmierci, drugi na 20 lat pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Josef Lukan i inni):
Proces załogi Mauthausen-Gusen (US vs. Hubert Frisch i inni) w dniach 26–27 sierpnia 1947.
Na ławie oskarżonych w tym procesie zasiadło trzech byłych członków personelu obozu Mauthausen-Gusen. Jeden oskarżony skazany został na dożywotnie pozbawienie wolności, pozostali na 20 lat pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Hubert Frisch i inni):
Proces załogi Mauthausen-Gusen (US vs. Erich Schuettauf i inni) w dniach 28 sierpnia – 11 września 1947.
Na ławie oskarżonych zasiadło 6 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego czterech oskarżonych skazano na karę śmierci, a dwóch na dożywotnie pozbawienie wolności.
Wyrok amerykańskiego trybunału wojskowego w procesie załogi Mauthausen (US vs. Erich Schuettauf i inni):
Proces załogi Mauthausen-Gusen (US vs. Adolf Lehmann i inni) w dniach 28 sierpnia – 9 września 1947.
Na ławie oskarżonych zasiadło 12 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego czterech oskarżonych skazano na dożywotnie pozbawienie wolności, pięciu na terminowe kary pozbawienia wolności, a dwóch uniewinniono. Oskarżony Adolf Lehmann zmarł przed końcem procesu.
Wyrok amerykańskiego trybunału wojskowego w procesie załogi Mauthausen (US vs. Adolf Lehmann i inni):
Proces załogi Mauthausen-Gusen (US vs. Waldemar Barner i inni) w dniach 28 sierpnia – 9 września 1947.
Na ławie oskarżonych zasiadło 8 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego sześciu oskarżonych skazano na terminowe kary pozbawienia wolności, a dwóch uniewinniono.
Wyrok amerykańskiego trybunału wojskowego w procesie załogi Mauthausen (US vs. Waldemar Barner i inni):
Proces załogi Mauthausen-Gusen (US vs. Johann Haider i inni) w dniach 3 września – 12 września 1947.
Na ławie oskarżonych zasiadło 8 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego zapadł jeden wyrok śmierci, dwa wyroki dożywotniego pozbawienia wolności, cztery terminowe kary pozbawienia wolności i jeden wyrok uniewinniający.
Wyrok amerykańskiego trybunału wojskowego w procesie załogi Mauthausen (US vs. Johann Haider i inni):
Proces załogi Mauthausen-Gusen (US vs. Peter Bärens i inni) w dniach 8 września – 24 września 1947.
Na ławie oskarżonych zasiadło 11 byłych członków załogi obozu koncentracyjnego Mauthausen-Gusen. W wyniku przeprowadzonego przewodu sądowego zapadły trzy wyroki dożywotniego pozbawienia wolności, sześć terminowych kar pozbawienia wolności (od 30 do 5 lat) oraz dwa wyroki uniewinniające.
Wyrok amerykańskiego trybunału wojskowego w procesie załogi Mauthausen (US vs. Peter Bärens i inni):
Proces załogi Mauthausen-Gusen (US vs. Fabian Richter i inni) w dniach 9–11 września 1947.
Na ławie oskarżonych w tym procesie zasiadło dwóch byłych członków personelu obozu Mauthausen-Gusen. Jeden oskarżony skazany został na karę śmierci, drugi na 25 lat pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Fabian Richter i inni):
Proces załogi Mauthausen-Gusen (US vs. Heinrich Schmitz i inni) w dniach 16 września – 19 września 1947.
Na ławie oskarżonych zasiadło 3 byłych członków załogi obozu koncentracyjnego Mauthausen-Gusen. Jeden oskarżony skazany został na karę śmierci, a dwóch na terminowe kary pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Heinrich Schmitz i inni):
Proces załogi Mauthausen-Gusen (US vs. Emil Andreas Gay i inni) w dniach 16 września – 19 września 1947.
Na ławie oskarżonych zasiadło 6 byłych członków załogi obozu koncentracyjnego Mauthausen-Gusen. Pięciu oskarżonych skazanych zostało na karę śmierci, a jeden na 20 lat pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Emil Andreas Gay i inni):
Proces załogi Mauthausen-Gusen (US vs. Georg Pirner i inni) w dniach 16 września – 19 września 1947.
Na ławie oskarżonych zasiadło 3 byłych członków załogi obozu koncentracyjnego Mauthausen-Gusen. Wszyscy zostali uznani za winnych stawianych im zarzutów i skazani na kary pozbawienia wolności od 20 do 10 lat.
Wyrok amerykańskiego trybunału wojskowego w procesie załogi Mauthausen (US vs. Georg Pirner i inni):
Proces załogi Mauthausen-Gusen (US vs. Ernst Bürger i inni) w dniach 21 września – 25 września 1947.
Na ławie oskarżonych zasiadło 5 byłych członków załogi obozu koncentracyjnego Mauthausen-Gusen. Czterech oskarżonych skazanych zostało na karę śmierci, a jeden na dożywotnie pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Ernst Bürger i inni):
Proces załogi Mauthausen-Gusen (US vs. Karl Horcicka i inni) w dniach 2 października – 10 października 1947.
Na ławie oskarżonych zasiadło sześciu byłych członków załogi obozu koncentracyjnego Mauthausen-Gusen. Pięciu oskarżonych zostało uznanych za winnych stawianych im zarzutów. Dwóch skazano na karę śmierci, jednego na dożywotnie pozbawienie wolności, a dwóch na terminowe kary więzienia. Jeden z oskarżonych został uniewinniony.
Wyrok amerykańskiego trybunału wojskowego w procesie załogi Mauthausen (US vs. Karl Horcicka i inni):
Proces załogi Mauthausen-Gusen (US vs. Bernhard Fernikorn i inni) w dniach 28 października – 31 października 1947.
Na ławie oskarżonych zasiadło 5 byłych członków załogi obozu koncentracyjnego Mauthausen-Gusen. Wszyscy zostali uznani za winnych stawianych im zarzutów. Trzech oskarżonych skazano na kary dożywotniego pozbawienia wolności, a dwóch na terminowe kary więzienia.
Wyrok amerykańskiego trybunału wojskowego w procesie załogi Mauthausen (US vs. Bernhard Fernikorn i inni):
Proces załogi Mauthausen-Gusen (US vs. Adolf Berg i inni) w dniach 3–10 listopada 1947.
Na ławie oskarżonych w tym procesie zasiadło dwóch byłych członków personelu obozu Mauthausen-Gusen. Obaj oskarżeni skazani zostali na kary terminowego więzienia.
Wyrok amerykańskiego trybunału wojskowego w procesie załogi Mauthausen (US vs. Adolf Berg i inni):
Proces załogi Mauthausen-Gusen (US vs. Eduard Klerner i inni) w dniu 26 listopada 1947.
Na ławie oskarżonych w tym procesie zasiadło dwóch byłych członków personelu obozu Mauthausen-Gusen. Obaj oskarżeni skazani zostali na kary 5 lat pozbawienia wolności.
Wyrok amerykańskiego trybunału wojskowego w procesie załogi Mauthausen (US vs. Eduard Klerner i inni):
Inne procesy członków załogi Mauthausen-Gusen przed amerykańskim Trybunałem Wojskowym w Dachau.
W latach 1947–1948 odbyło się też w Dachau wiele procesów, które dotyczyły pojedynczych członków personelu obozu Mauthausen-Gusen. W ich wyniku osądzono następujące osoby:

</doc>
<doc id="1146645" url="https://pl.wikipedia.org/wiki?curid=1146645" title="Pierwszy proces załogi Mauthausen">
Pierwszy proces załogi Mauthausen



</doc>
<doc id="1146649" url="https://pl.wikipedia.org/wiki?curid=1146649" title="Quercus sessilis">
Quercus sessilis



</doc>
<doc id="1146650" url="https://pl.wikipedia.org/wiki?curid=1146650" title="(6816) Barbcohen">
(6816) Barbcohen

(6816) Barbcohen (1981 EB28) – planetoida z grupy pasa głównego asteroid okrążająca Słońce w ciągu 3 lat i 172 dni w średniej odległości 2,29 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Barbary Cohen" (ur. 1971) zajmującej się badaniami planet na "Uniwersytecie w Nowym Meksyku".

</doc>
<doc id="1146651" url="https://pl.wikipedia.org/wiki?curid=1146651" title="Drugi proces załogi Mauthausen">
Drugi proces załogi Mauthausen



</doc>
<doc id="1146652" url="https://pl.wikipedia.org/wiki?curid=1146652" title="Rune Eriksen">
Rune Eriksen

Rune Eriksen, pseud. Blasphemer, Herr Schmitt (ur. 13 stycznia 1975 w Oslo) – norweski muzyk, kompozytor, wokalista i instrumentalista. Popularność zyskał jako gitarzysta blackmetalowej grupy muzycznej Mayhem w której występował od 1995 roku do 2008 roku. Ponadto współpracował z takimi grupami jak Aura Noir, Mezzerschmitt, Ava Inferi, Amicus oraz In Silence.
W 2011 roku wraz z perkusistą Cryptopsy – Flo Mounierem i basistą Steve'em Tuckerem nawiązał współpracę z egipskim artystą Nader Sadkiem. Debiutancki album projektu sygnowanego jako Nader Sadek pt. "In the Flesh" ukazał się 16 maja 2011 roku nakładem wytwórni muzycznej Season of Mist. W 2015 roku muzyk opuścił skład zespołu.

</doc>
<doc id="1146654" url="https://pl.wikipedia.org/wiki?curid=1146654" title="Metro w Montrealu">
Metro w Montrealu

Metro w Montrealu – rozbudowany system komunikacji podziemnej w Montrealu, w kanadyjskiej prowincji Quebec.
Pierwsze dwie liniie otwarte zostały w 1966 roku, był to drugi zbudowany system metra w Kanadzie po Toronto, do dziś budowane są kolejne stacje, ostatnie powstały 28 kwietnia 2007.
Historia.
Zielona linia, otwarta uroczyście 14 października 1966, biegła z "Atwater" do "Papineau".
Linia Pomarańczowa wiodła między "Place d’Armes" i "Henri-Bourassa".
19 i 21 grudnia do zielonej linii dodano jeszcze 2 stacje "Frontenac" i "Beaudry".
31 marca 1967 uruchomiono linię żółtą.
W późniejszych latach aż do 1986 roku następne stacje powstawały tylko na zielonej i pomarańczowej linii. Do dziś te 2 linie są najdłuższymi odcinkami montrealskiego metra.
W 1987 roku do systemu dołącza niebieska linia prowadząca z "Parc" (1987) i do "Snowdon" (1988).
28 kwietnia 2007 włączono do ruchu nowy 5-kilometrowy odcinek trasy na przedmieściu Laval.
Budowa tego odcinka pochłonęła 745 milionów dolarów kanadyjskich, czyli zbudowanie jednego kilometra trasy wyniosło 143,2 milionów dolarów kanadyjskich. Nowe stacje nazywają się "Cartier", "De la Concorde" i "Montmorency", który jest przystankiem końcowym tej linii. Wszystkie trzy stacje znajdują się po drugiej stronie rzeki Rivière des Prairies w Laval.

</doc>
<doc id="1146658" url="https://pl.wikipedia.org/wiki?curid=1146658" title="Trzeci proces załogi Mauthausen">
Trzeci proces załogi Mauthausen



</doc>
<doc id="1146661" url="https://pl.wikipedia.org/wiki?curid=1146661" title="Grab (roślina)">
Grab (roślina)



</doc>
<doc id="1146662" url="https://pl.wikipedia.org/wiki?curid=1146662" title="Angelo Di Pietro (wynalazca)">
Angelo Di Pietro (wynalazca)

Angelo Di Pietro (ur. 1950 w Avellino) – włoski inżynier i wynalazca.
W latach 1969-1970 pracował w zakładach konstrukcyjnych Mercedesa. W 1971 roku wyemigrował do Australii, gdzie założył własną firmę konstrukcyjną.
Jest wynalazcą silnika pneumatycznego podobnego do silnika Wankla tyle że zasilanego powietrzem. Jego wydajność jest dużo większa, a zużycie dużo niższe. Angelo Di Pietro chce zastosować swój silnik w maszynach do przewozu owoców (na targach owocowych).

</doc>
<doc id="1146663" url="https://pl.wikipedia.org/wiki?curid=1146663" title="Zatoka Wenecka">
Zatoka Wenecka

Zatoka Wenecka (wł. "Golfo di Venezia", słń. "Beneški zaliv", chorw. "Venecijski zaljev") – zatoka w północnej części Morza Adriatyckiego, u wybrzeży Włoch, Słowenii i Chorwacji. Wcina się na ok. 100 km w głąb lądu, południowa granica zatoki przebiega od ujścia Padu do południowego cypla półwyspu Istria.
Na północy i zachodzie posiada wybrzeża lagunowe (największa – Laguna Wenecka), natomiast na wschodzie wybrzeża skaliste. Na północnym wschodzie wyróżnia się poboczną Zatokę Triesteńską. Głębokość maksymalna do 34 m, temperatura 10–25 °C, zasolenie 35–36‰. Największe rzeki uchodzące do zatoki to: Pad, Adyga, Piawa, Socza. Rozwinięte rybołówstwo, żeglarstwo i żegluga promowa, nad zatoką zlokalizowane są liczne kąpieliska morskie. 
Najważniejsze porty: Chioggia, Wenecja, Monfalcone, Triest (Włochy), Koper (Słowenia), Pula (Chorwacja).

</doc>
<doc id="1146664" url="https://pl.wikipedia.org/wiki?curid=1146664" title="Koronka Ziemi">
Koronka Ziemi

Koronka Ziemi – termin służący do określenia, w odróżnieniu od Korony Ziemi, drugich co do wysokości szczytów na każdym kontynencie:

</doc>
<doc id="1146668" url="https://pl.wikipedia.org/wiki?curid=1146668" title="Portyk Malowany">
Portyk Malowany

Portyk Malowany ("Stoa Poikile", gr. ) – portyk (gr. "stoa") na agorze ateńskiej ozdobiony obrazami przedstawiającymi wielkie czyny Ateńczyków (zarówno historyczne, jak i legendarne). Od greckiej nazwy portyku pochodzi nazwa kierunku filozoficznego – stoicyzm.
Portyk został wybudowany około roku 460 p.n.e. z inicjatywy Kimona i sfinansowany przez jego szwagra, Pejsianaksa. Budowla znajdowała się w północnej części agory, mając służyć ochronie przed deszczem i słońcem; odbywały się tam również sądy. Była to zadaszona hala z dorycką kolumnadą, zamknięta z tyłu ścianą, którą ozdobiono obrazami przedstawiającymi wielkie czyny Ateńczyków. Nie wiadomo, czy były to freski, czy obrazy na drewnianych tablicach przymocowanych do ścian. Autorami malowideł byli Polignot z Tazos, Mikon i Panajnos. 
W czasach Pauzaniasza (II wiek n.e.) obrazy na ścianach portyku przedstawiały: bitwę pod Ojnoe, zdobycie Troi, walkę Tezeusza z Amazonkami i bitwę pod Maratonem.
Wątkiem łączącym wszystkie obrazy były zwycięstwa Ateńczyków nad historycznymi i mitologicznymi przeciwnikami. Malowidło Polignota wymienione przez Pauzaniasza jako pierwsze przedstawiało ateńskich hoplitów ustawionych w szyku bojowym przed bitwą ze Spartanami. Autorem przedstawionej obok Amazonomachii był Mikon. Kolejny obraz, autorstwa Polignota, przedstawiał zburzenie Troi, a także ilustrował mit o znieważeniu Kassandry przez Ajasa. Malarz ukazał zgromadzenie wodzów związane z tą sprawą, a także samych Ajasa i Kassandrę oraz inne branki trojańskie. Według legendy artysta umieścił wśród nich swoją ukochaną Elpinike jako Laodike, najpiękniejszą z córek Priama.
Obraz przedstawiający bitwę pod Maratonem albo również był dziełem Polignota, albo Panajnosa. Artysta ukazał jednocześnie sceny rozgrywające się w różnych fazach bitwy: wyruszających do ataku Platejczyków i Ateńczyków, następnie uciekających pokonanych Persów, wreszcie – na ostatnim planie – Greków zabijających przeciwników, którzy usiłują wedrzeć się na okręty fenickie. Wśród przedstawionych postaci znaleźli się greccy przywódcy Miltiades i Kallimach oraz tragik Ajschylos, jego brat Kynegejros, któremu odcięto rękę podczas próby uchwycenia się wrogiego okrętu oraz oślepiony podczas bitwy Epizelos, a także perscy wodzowie Datis i Artafernes. Na obrazie znaleźli się również herosi Maraton, Tezeusz i Echetlos oraz Herakles i bogini Atena.
Ściany udekorowane były również zdobytymi podczas wojen tarczami i elementami uzbrojenia (Pauzaniasz wymienia między innymi tarcze spartańskich jeńców pojmanych pod Sfakterią).
Pod koniec IV wieku p.n.e. działalność w Atenach rozpoczął filozof Zenon z Kition, który nie będąc obywatelem, nie miał możliwości nabycia własnego budynku w mieście. Zaczął więc prowadzić wykłady i dyskusje w portyku, toteż jego szkołę zaczęto nazywać Stoą, a uczniów stoikami.
Portyk istniał jeszcze na początku V wieku n.e. Odwiedzający Ateny w 402 roku Synesios z Cyreny pisał w liście: "jak po złożonym na ofiarę zwierzęciu pozostaje tylko skóra, po której można poznać istotę dawniej żyjącą, tak po wyniesieniu się stąd filozofii przybysz może podziwiać tylko Akademię, Liceum i Malowaną Stoę". Z tego samego źródła wiadomo również, że w tym okresie nie było już obrazów na ścianach budowli.
Archeolodzy odkryli pozostałości portyku na początku lat osiemdziesiątych XX wieku.

</doc>
<doc id="1146670" url="https://pl.wikipedia.org/wiki?curid=1146670" title="Lumix">
Lumix

Lumix – seria aparatów cyfrowych produkowana przez firmę Panasonic od 2001 roku. 
Większość aparatów tej marki używa obiektywów firmy Leica oraz różnych wersji silnika graficznego Venus Engine do przetwarzania obrazu. Pod marką Lumix wydawane są aparaty od kompaktów po lustrzanki cyfrowe.
Pierwszymi aparatami spod znaku Lumix były wypuszczone w 2001 r. Lumix LC5
i Lumix F7 
Część aparatów pokrywa się z produktami firmy Leica. Jedyne różnice to przetwarzanie obrazu przez firmware, powodujące różnice w obrazach jpeg, powstających z identycznych plików RAW.
Modele.
Aparaty dostępne w różnych kolorach mają oznaczenia zakończone na: K — czarny, S — srebrny, A — niebieski, R — czerwony, W — biały. Tańsze linie posiadają matrycę 10,2 mm (1/2,5"), droższe 14,1 mm do 15,4 mm (1/1,65" do 1/1,8"), następnie dużo większe w standardzie Mikro Cztery Trzecie i w lustrzankach cyfrowych.
Obecne serie.
FX500 jest pierwszym aparatem Panasonica z dotykowym ekranem.
jako następca serii TZ. Wyróżniają się wysoką jakością robionych zdjęć i możliwością nagrywania wideo w rozdzielczości HD. Seria zawiera: ZS1 (TZ6) i ZS3 (TZ7).
Wstrzymane serie.
LC: obecnie nieprodukowane. Seria składała się głównie ze średnich kompaktów, ale zawierała również kompakty wysokiej klasy LC5 i LC1. Odpowiadają im aparaty Leica z serii Digilux 1 i 2.

</doc>
<doc id="1146671" url="https://pl.wikipedia.org/wiki?curid=1146671" title="Państwa, miasta">
Państwa, miasta



</doc>
<doc id="1146673" url="https://pl.wikipedia.org/wiki?curid=1146673" title="Attila Csihar">
Attila Csihar

Attila Csihar (ur. 29 marca 1971 w Budapeszcie) – węgierski muzyk, kompozytor, wokalista, autor tekstów i instrumentalista. 
Attila Csihar znany jest przede wszystkim z występów w blackmetalowych zespołach Tormentor oraz Mayhem. Muzyk współpracował ponadto z takimi grupami jak: Aborym, Sunn O))), Keep of Kalessin, Korog, Grave Temple, Burial Chamber Trio, czy Pentemple.
Życiorys.
Swoją karierę rozpoczął w rodzimym zespole Tormentor. Grupa ta osiągnęła status kultowej i to bez pomocy znanych wytwórni płytowych. W roku 1993 Csihar został zaproszony do zaśpiewania na płycie "De Mysteriis Dom Sathanas" po tym, jak wokalista Dead popełnił samobójstwo.
Po występach w Mayhem, zdecydował się na udział w wielu innych projektach eksperymentalnych. Mowa tu między innymi o Plasma Pool, Aborym i Korog. W roku 2004 udzielił się wokalnie w utworze "Decay2 (Nihil’s Maw)” zespołu Sunn O))). Wystąpił z nimi również podczas ich trasy koncertowej po Europie. Swoje "pięć minut" miał również w grupie Keep of Kalessin. Później Attila opuścił Aborym, aby ponownie zaśpiewać dla Mayhem, zaraz po tym jak odszedł Maniac. Następnie jego głos można było usłyszeć w piosence Aborym – "Man Bites God", która znajduje się na albumie Generator z 2006 roku.
Następnym krokiem w jego długiej karierze było stworzenie wraz z dwoma innymi muzykami Burial Chamber Trio. W tym przypadku wystąpił on jednak w małej liczbie koncertów, które odbyły się w roku 2007.
Ma dwoje dzieci, mieszka w Budapeszcie.

</doc>
<doc id="1146674" url="https://pl.wikipedia.org/wiki?curid=1146674" title="Feliks Kopera">
Feliks Kopera

Feliks Kopera (ur. 12 maja 1871 w Krakowie, zm. 27 marca 1952 tamże) – historyk sztuki, muzeolog, wiceprezes, a następnie prezes Towarzystwa Przyjaciół Sztuk Pięknych w Krakowie.
Życiorys.
Urodził się w rodzinie Jana (1843–1899) i Marii z Tokarskich (1844–1928). W latach 1891–1896 studiował historię i filozofię na UJ, kontynuował studia w Bazylei, Berlinie, Florencji i Petersburgu. W 1899 r. został członkiem czynnym Moskiewskiego Towarzystwa Archeologicznego. W 1901 r. został wykładowcą na UJ, w latach 1910–1950 będąc profesorem UJ prowadził także zajęcia praktyczne w Muzeum Narodowym. Były one uzupełnieniem wykładów i wiedzy teoretycznej.
Od 1918 r. był członkiem Polskiej Akademii Umiejętności, zaś w latach 1901–1950 (z przerwą w okresie II wojny światowej) – dyrektorem Muzeum Narodowego w Krakowie. Powiększył zbiory muzeum o kolekcję Emeryka Hutten-Czapskiego, dzieł sztuki japońskiej oraz obrazów z okresu Młodej Polski, stanowiących kolekcję Feliksa Jasieńskiego. W 1938 r. w Nowym Gmachu Muzeum Narodowego utworzył Galerię Sztuki Współczesnej im. Stanisława Wyspiańskiego. Z inicjatywy Kopery oraz Teodora Axentowicza, Feliksa Jasieńskiego i Leona Wyczółkowskiego powstało w 1903 r. Towarzystwo Przyjaciół Muzeum Narodowego w Krakowie.
Był przewodniczącym krakowskiego oddziału Związku Historyków Sztuki, członkiem honorowym Towarzystwa Miłośników Historii i Zabytków Krakowa. W latach 1930–1950 był przewodniczącym Związków Muzeów w Polsce. W okresie okupacji brał udział w ratowaniu zbiorów muzealnych, wielokrotnie przesłuchiwany przez gestapo nigdy nie zdradził miejsca ukrycia obrazu Hołd pruski Jana Matejki.
Był specjalistą w dziedzinie historii sztuki, zwłaszcza okresu renesansu, dziejów rzemiosła artystycznego, numizmatyki, badacz dziejów Krakowa. 
Został pochowany na Cmentarzu Rakowickim w Krakowie (kwatera CD-płn-6).

</doc>
<doc id="1146679" url="https://pl.wikipedia.org/wiki?curid=1146679" title="Kościół św. Jana Chrzciciela i św. Mikołaja w Ustce">
Kościół św. Jana Chrzciciela i św. Mikołaja w Ustce

Kościół św. Jana Chrzciciela i św. Mikołaja – kościół, który znajdował się w Ustce, pierwotnie jako świątynia katolicka, w 1539 został przejęty przez ewangelików. Rozebrano go w 1889 roku.
Historia.
Pierwszym kościołem w Ustce była świątynia pw. św. Jana Chrzciciela i św. Mikołaja. Już w roku 1356 liczba mieszkańców Ustki wzrosła do tego stopnia, że mimo wybudowania kościoła w Zimowiskach (Wintershagen), zaistniała konieczność jednoczesnego wybudowania kościoła filialnego w Ustce. W kościele w Grabnie umieszczono tablicę kamienną upamiętniająca budowę obu kościołów z napisem: „HEC FABRICA ECCLESIE MATRICIS WINTERSHAGEN ET EIUS FILIE STOLPMUNDE CAMINENSIS”.
Świątynię pobudowano szybko, a budulcem było drewno dębowe. Kościół posiadał ok. 200 miejsc siedzących. W XIX wieku świątynia okazała się zbyt mała dla wzrastającej liczby wiernych. Świątynia stanowiła też znak nawigacyjny dzienny (przez swoją niepowtarzalną bryłę) i nocny (światła w oknach kościoła). W 1590 w czasie reformacji kościół przeszedł na własność gminy ewangelickiej. W 1644 roku miał miejsce pożar Ustki, w którym jednak świątynia cudem nie ucierpiała.
Przed rozebraniem kościoła nastąpiło jego uroczyste zamknięcie wraz z przeniesieniem wyposażenia do nowego kościoła – proces rozbiórki trwał od 20 marca 1889.
Architektura świątyni.
Kościół wyglądał bliźniaczo jak ten w Zimowiskach. Jego wieża o wysokości 30 metrów była najwyższym budynkiem w Ustce przez ponad 500 lat.

</doc>
<doc id="1146683" url="https://pl.wikipedia.org/wiki?curid=1146683" title="Artur Eisenbach">
Artur Eisenbach

Artur Eisenbach (ur. 7 kwietnia 1906 w Nowym Sączu jako Aron Eisenbach, zm. 30 października 1992 w Tel Awiwie) – polski historyk żydowskiego pochodzenia, znawca dziejów ludności żydowskiej w Polsce, w latach 1966–1968 dyrektor Żydowskiego Instytutu Historycznego.
Życiorys.
Urodził się w Nowym Sączu w rodzinie biednych, ortodoksyjnych Żydów, jako syn Chaima Eisenbacha i Zipory z domu Zimetbaum. Po ukończeniu szkoły elementarnej zaczął pracować jako ślusarz. W 1923 ukończył kursy nauczycielskie w Wilnie, a w 1927 przeniósł się do Krakowa. W 1930 zdał maturę i rozpoczął studia historyczne na Uniwersytecie Jagiellońskim, które jednak ukończył na Warszawskim. Był uczniem Marcelego Handelsmana, pod kierunkiem którego napisał pracę magisterską. W 1931 przeniósł się do Bielska.
W 1935 uzyskał magisterium, po którym rozpoczął pracę w Towarzystwie Ochrony Zdrowia. Należał do kręgu historyków, którzy zajmowali się dziejami Żydów w Polsce. Współpracował z Żydowskim Instytutem Naukowym w Wilnie JIWO oraz był członkiem Warszawskiej Komisji Historycznej JIWO.
Na początku II wojny światowej wraz z rodziną udał się do rodzinnego miasta żony (siostry Emanuela Ringelbluma) – Buczacza, gdzie w 1942 zginęła jego małżonka i córka. On sam został zesłany w głąb Związku Radzieckiego, skąd w 1946 jako repatriant wrócił do Polski i osiadł w Warszawie. Był członkiem PPR, a od 1948 roku – członkiem PZPR. W 1947 roku podjął pracę w Centralnej Żydowskiej Komisji Historycznej przy Centralnym Komitecie Żydów Polskich i następnie jako kierownik archiwum w Żydowskim Instytucie Historycznym (ŻIH), którego dyrektorem był w latach 1966–1968. Ze stanowiska dyrektora ŻIH-u został zdymisjonowany Po wydarzeniach z marca 1968 między innymi z powodu swojej skutecznej walki w obronie zbiorów i dorobku przed jego planowaną likwidacją. 
Równolegle do pracy w ŻIH-u w 1966 został pracownikiem Instytutu Historii Polskiej Akademii Nauk. W 1977 przeszedł na emeryturę. W 1982 był konsultantem przy produkcji filmu Jerzego Kawalerowicza "Austeria". W 1987 wyjechał do Izraela, gdzie współpracował z Uniwersytetem Hebrajskim w Jerozolimie i Instytutem Jad Waszem. W obliczu pogłębiającej się choroby nowotworowej popełnił samobójstwo w Tel Awiwie i tam został pochowany. Jego symboliczny grób znajduje się na cmentarzu żydowskim przy ulicy Okopowej w Warszawie.
Twórczość.
Artur Eisenbach zajmował się głównie gromadzeniem i opracowywaniem dokumentów dotyczących Holocaustu. Posłużyły one jako materiał dowodowy w procesach przeciw zbrodniarzom hitlerowskim. Zajmował się również historią Żydów w drugiej połowie XVIII i XIX wieku. Pod koniec życia pracował nad przygotowaniem edycji wszystkich dzieł Emanuela Ringelbluma.

</doc>
<doc id="1146684" url="https://pl.wikipedia.org/wiki?curid=1146684" title="Abel-Keramim">
Abel-Keramim

Abel-Keramim („łąka winnic”) – wieś Ammonitów, do której według biblijnej Księgi Sędziów 11,33 dotarł Jefte, pokonując ich w walce. Lokalizowane bywa w Jordanii, pomiędzy starożytnym Cheszbonem a Rabbą.

</doc>
<doc id="1146685" url="https://pl.wikipedia.org/wiki?curid=1146685" title="Zbigniew Żyszkowski">
Zbigniew Żyszkowski

Zbigniew Marian Żyszkowski (ur. 10 czerwca 1910 w Warszawie, zm. 28 września 1988 we Wrocławiu) – profesor, inżynier elektroakustyk, pracownik naukowy Politechniki Wrocławskiej i twórca tutejszej szkoły elektroakustyki.
Po ukończeniu Gimnazjum im. Adama Mickiewicza rozpoczął studia na Wydziale Elektrycznym Politechniki Warszawskiej, które ukończył w 1934 uzyskując stopień inżyniera elektryka. Po studiach podjął pracę w stołecznych Państwowych Zakładach Tele- i Radiotechnicznych, gdzie do wojny w 1939 zajmował się problemami związanymi z elektroakustyką. Po wybuchu wojny trafił do Anglii; tam od 1942 pracował w Instytucie Łączności Admiralicji Brytyjskiej.
Po powrocie do kraju w 1946 przyjechał do Wrocławia, gdzie podjął pracę jako adiunkt, a później zastępca profesora w Katedrze Teletransmisji Przewodowej (początkowo zwanej Katedrą Techniki Przenoszenia Przewodowego) utworzonej w 1950. W 1954 zostaje profesorem nadzwyczajnym. Od 1958 do 1959 był prorektorem uczelni. Podczas wydarzeń Marca 1968, wraz z innymi profesorami ówczesnego Wydziału Łączności (później przekształconego w Wydział Elektroniki) – Marianem Suskim i Tadeuszem Tomankiewiczem – wziął udział w demonstracjach studenckich. Od 1968 był pierwszym dyrektorem (do 1977) Instytutu Telekomunikacji i Akustyki PWr, gdzie równocześnie (od 1968 do 1976) był kierownikiem Zakładu Elektroakustyki. Do emerytury, na którą przeszedł w 1985, prowadził Seminarium Elektroakustyki. W latach 1964–1981 należał do PZPR.
Członek Komitetu Akustyki Polskiej Akademii Nauk. Spośród licznych publikacji i dziesięciu książek, których był autorem, najważniejsza jest jego monografia "Podstawy elektroakustyki".
W grudniu 2005 sali konferencyjnej Rady Instytutu Telekomunikacji, Teleinformatyki i Akustyki (nr 105, I piętro w budynku C-5 przy ul. Janiszewskiego 7/9) nadano imię prof. Zbigniewa Żyszkowskiego.
W czasach PRL był odznaczony m.in.: Krzyżem Oficerskim i Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej i Brązowym Medalem „Za zasługi dla obronności kraju”, tytułem Zasłużonego Nauczyciela.

</doc>
<doc id="1146686" url="https://pl.wikipedia.org/wiki?curid=1146686" title="Krišjānis Barons">
Krišjānis Barons

Krišjānis Barons (ur. 31 października 1835 w Strutele, zm. 8 marca 1923 w Rydze) – łotewski pisarz i folklorysta.
Życiorys.
Po ukończeniu gimnazjum w Jełgawie rozpoczął studia matematyczne na uniwersytecie w Tartu, które ukończył w 1856 roku.
Wraz z Jurisem Alunānsem zapoczątkował łotewski romantyzm, reprezentował ruch młodołotewski. Po ustąpieniu Alunānsa z funkcji redaktora naczelnego pisma „Pēterburgas Avīzes” (ukazywało się w latach 1862–1865), sam objął tę funkcję. Na łamach pisma publikował m.in. artykuły, poświęcone łotewskiej literaturze i kulturze, jak również własne utwory literackie.
Zebrał, opracował i opublikował zbiór ludowych pieśni łotewskich. Monumentalna praca "Latvju dainas" (‘pieśni łotewskie’) zawarta w sześciu tomach, była wydawana została w latach 1894–1915 i zawierała ogromną kolekcję ok. 217 tys. utworów, zwanych dainami.
Barons pisał ponadto opowiadania, wiersze i felietony.
Zmarł 8 marca 1923.
Upamiętnienie.
Podobizna pisarza znajdowała się na banknotach 100 łatowych.
Jego imieniem nazwano planetoidę (3233) Krišbarons, która otrzymała swą nazwę w 1987 roku oraz ulice w Rydze i Rzeżycy.
W 1989 r. powstał fabularny film biograficzny o Krišjānisie Baronsie pt. "Dzīvīte" w reżyserii Aivarsa Freimanisa z Valdemārsem Zandbergsem w roli głównej.

</doc>
<doc id="1146693" url="https://pl.wikipedia.org/wiki?curid=1146693" title="Szlak zrywkowy">
Szlak zrywkowy

Szlak zrywkowy – szlak wycięty w drzewostanie, umożliwiający przeprowadzenie transportu drewna od pnia do stosu (składnicy przyzrębowej). Zasadniczym elementem technicznym szlaków jest odstęp między nimi – uzależniony przede wszystkim od wieku drzewostanu.
Wyróżnia się cztery zasadnicze systemy szlaków zrywkowych:

</doc>
<doc id="1146694" url="https://pl.wikipedia.org/wiki?curid=1146694" title="Deathlike Silence Productions">
Deathlike Silence Productions

Deathlike Silence Productions – niezależna wytwórnia płytowa powstała w Oslo w latach 80. Skupiała zespoły blackmetalowe.
Była to pierwsze niezależna wytwórnia takiego typu. Założycielem Deathlike Silence był zabity w 1993 roku – Øystein Aarseth znany również jako Euronymous. Nazwa wytwórni wzięła się od piosenki thrashmetalowego zespołu Sodom – "Deathlike Silence", która znajduje się na płycie "Obsessed by Cruelty" wydanej w 1986 roku.
Z początku zajmowała się wydawaniem tylko płyt zespołów z Norwegii. Zmieniło się to w 1990 roku, gdy Euro nawiązał współpracę z Morganem Håkanssonem ze szwedzkiej grupy Marduk. W późniejszym okresie działalności miała w katalogu także zespoły z innych krajów (np. japoński Sigh).

</doc>
<doc id="1146698" url="https://pl.wikipedia.org/wiki?curid=1146698" title="Cəlil Məmmədquluzadə">
Cəlil Məmmədquluzadə

Cəlil Hüseynqulu oğlu Məmmədquluzadə (ur. 22 lutego 1866 w Nachiczewanie, zm. 4 stycznia 1932 w Baku) – azerski pisarz i publicysta; założyciel satyrycznego czasopisma „Molla Nəsrəddin” (1906–1931); autor opowiadań i komedii, w których krytykował przedrewolucyjne stosunki społeczne w Azerbejdżanie, m.in. "Qurbanəli bəy" (1907).

</doc>
<doc id="1146701" url="https://pl.wikipedia.org/wiki?curid=1146701" title="Shahid Kapoor">
Shahid Kapoor

Shahid Kapoor (hindi: शाहिद कपूर) urodzony 25 lutego 1981 w Mumbaju, Maharasztra, Indie) – bollywoodzki aktor. Pierwszy raz pojawił się w videoclips, reklamach i jako tancerz w "Taal" (w piosence "Kahiin aag lage lag jawe" z Aishwarya Rai), cztery lata potem zadebiutował w "Ishq Vishk" zdobywając popularność i 4 nagrody filmowe za najlepszy debiut. Uzyskawszy uznanie krytyków filmowych za role w "Fida" i "Shikhar" odniósł duży sukces komercyjny w filmie "Vivah" (2006).
Jest wyznania hinduistycznego, podobnie jak jego ojciec znany indyjski aktor lat 80. Pankaj Kapoor ("Dus", "Dharm"). Jego matka, muzułmanka Neelima Azeem jest aktorką i tancerką tańca klasycznego. Shahid też jest tancerzem wyszkolonym pod kierunkiem Shiamak Davara. Gdy miał 3 lata jego rodzice rozwiedli się, wychowywał się z matką. Ma siostrę o imieniu Sana i brata Ishaana Khattara, który wystąpił z nim w "Vaah! Life Ho To Aisi" (2005). W latach szkolnych spotykał się z Hritishą Bhatt, a w 2004 Kapoor związał się z aktorką Kareeną Kapoor. Rozstali się w 2007. Spotykał się z aktorką Priyanką Choprą. 
W lipcu 2015 roku poślubił Mirę Rajput. Było to aranżowane małżeństwo. W sierpniu 2016 roku na świat przyszła córka pary, Misha. 
Jest wegetarianinem.

</doc>
<doc id="1146708" url="https://pl.wikipedia.org/wiki?curid=1146708" title="Al-Zawraa">
Al-Zawraa

Al-Zawraa – iracki klub piłkarski z siedzbią w Bagdadzie, występujący w Dawri Al-Nokhba.
Został założony w 1969 jako "Al Muwasalat". W 1972 przyjął obecną nazwę. Jest najbardziej utytułowanym klubem w Iraku.

</doc>
<doc id="1146712" url="https://pl.wikipedia.org/wiki?curid=1146712" title="Juan Montalvo">
Juan Montalvo

Juan Montalvo (ur. 13 kwietnia 1832 w Ambato, zm. 17 stycznia 1889 w Paryżu) – ekwadorski pisarz i dziennikarz.
Życiorys.
W 1866 Juan Montalvo założył dziennik "El Cosmopolita"; przez wiele lat przebywał na emigracji; stylista oraz polemista (występował m.in. przeciw dyktaturze Gabriela Garcii Moreno), autor szkiców politycznych i filozoficznych (m.in. zbiór "Siete tratados", 1882).

</doc>
<doc id="1146714" url="https://pl.wikipedia.org/wiki?curid=1146714" title="Dariusz Bereski">
Dariusz Bereski

Dariusz Tomasz Bereski (ur. 29 grudnia 1965 we Wrocławiu) − polski aktor teatralny i telewizyjny, poeta, członek ZLP, Mistrz Mowy Polskiej Vox Populi, członek Stowarzyszenia Dziennikarzy RP.
Życiorys.
Absolwent Wydziału Aktorskiego we Wrocławiu, wydziału zamiejscowego Państwowej Wyższej Szkoły Teatralnej im. Ludwika Solskiego w Krakowie (1988). Zadebiutował w 1987 roku na scenie Teatru Kalambur we Wrocławiu rolą Piotrusia w „Szaleństwie Macieja” Jana Hreczucha w reż. Wojciecha Ziemiańskiego. Pierwszą pracę w zawodzie aktora podjął w Jeleniej Gó­rze, w Teatrze im. Cypriana Kamila Norwida w 1987 roku, po III roku studiów, gdzie pracował 10 lat. Kolejną pracę rozpoczął w Teatrze im. Wilama Horzycy w Toruniu, gdzie pracował w latach 1997–2011 r. Do 2012 roku występował gościnnie na wielu scenach w Polsce – między innymi w Teatrze Polskim w Warszawie. Od 2013 roku współpracuje z Teatrem Kamienica w Warszawie. Od 2014 roku z Kujawsko-Pomorskim Impresaryjnym Teatrem Muzycznym w Toruniu. Od stycznia 2017 jest aktorem Teatru Polskiego we Wrocławiu.
Bereski wydał cztery tomiki wierszy: „Alienacje” (2012) w ramach XII Światowego Dnia Poezji UNESCO i V Festiwalu Poezji Słowiańskiej – Wydawnictwo Książkowe IBiS – Warszawa, „Poza-czasem” (2014) – Wydawnictwo Ksiażkowe IBiS – Warszawa, „Sztuka niemoralna” (2015) – Wydawnictwo GRAFFITI BC-Toruń oraz „Wóz Tespisa” – Wydawnictwo M-druk-Wągrowiec. Członek Związku Literatów Polskich, Mistrz Mowy Polskiej Vox Populi 2012, radiowiec.
Od roku 1988 roku żonaty z Magdaleną, z którą ma syna Maksymiliana (ur. 1989).

</doc>
<doc id="1146722" url="https://pl.wikipedia.org/wiki?curid=1146722" title="Marceli Czartoryski">
Marceli Czartoryski

Marceli Adam Konstanty Czartoryski (ur. 30 maja 1841 w Paryżu, zm. 25 listopada 1909 w Lozannie) – polski kolekcjoner.
Syn Aleksandra Romualda Czartoryskiego (1811–1886) oraz Marceliny z Radziwiłłów Czartoryskiej.
31 lipca 1866 poślubił w Paryżu Zuzannę Marię de Riquet (1844–1918), był właścicielem terenów Lasu Wolskiego i Woli Justowskiej w Krakowie. Jego jedynym dzieckiem była Rozalia Maria Czartoryska (1871–1891).
W latach 1870–1894 był prezesem Towarzystwa Przyjaciół Sztuk Pięknych w Krakowie. Kolekcjonował wraz z żoną dzieła sztuki, w 1872 podarował kolekcję sztuki egipskiej (między innymi kilkanaście amuletów, figurek uszebti) Uniwersytetowi Jagiellońskiemu (obecnie w Instytucie Archeologii UJ). Sfinansował oraz odbył wraz z Jackiem Malczewskim podróż do Mediolanu i Wenecji w 1880.
Pochowany został na Cmentarzu Rakowickim w grobowcu rodzinnym Czartoryskich.

</doc>
<doc id="1146723" url="https://pl.wikipedia.org/wiki?curid=1146723" title="Arturo Uslar Pietri">
Arturo Uslar Pietri

Arturo Uslar Pietri (ur. 16 maja 1906 w Caracas, zm. 26 lutego 2001 tamże) – wenezuelski pisarz, poeta i publicysta, redaktor naczelny dziennika „El Nacional”, dyplomata i polityk, wielokrotny minister, senator (1958) oraz reprezentant Wenezueli w Lidze Narodów i UNESCO.
Najsłynniejsza powieść "Las lanzas coloradas" (1931) o tematyce historycznej, ponadto m.in. "El camino de El Dorado" (1947), "Oficio de difuntos" (1976), "La visita en el tiempo" (1990); w opowiadaniach (m.in. zbiór "Treinta cuentos" 1969, wybór polski "Czerwony jastrząb" 1975) dominowała tematyka kreolska i folklor; ponadto poezje, sztuki teatralne, szkice krytycznoliterackie.

</doc>
<doc id="1146727" url="https://pl.wikipedia.org/wiki?curid=1146727" title="Primera División (1943/1944)">
Primera División (1943/1944)

Primera División 1943/1944 był trzynastym sezonem w najwyższej klasie rozgrywkowej Hiszpanii. Trwał on od 26 września 1943 do 9 kwietnia 1944. W sezonie udział wzięło 14 drużyn. Mistrzem kraju została Valencia CF.

</doc>
<doc id="1146729" url="https://pl.wikipedia.org/wiki?curid=1146729" title="FC Valencia">
FC Valencia



</doc>
<doc id="1146735" url="https://pl.wikipedia.org/wiki?curid=1146735" title="Martin Grosser">
Martin Grosser

Martin Grosser (ur. we Wrocławiu, działał w drugiej połowie XVI wieku) – niemiecki duchowny, prekursor nauk rolniczych na Śląsku.
Zdobył wykształcenie teologiczne i jako pastor protestancki został rektorem szkoły w Bierutowie, a następnie od 1564 był pastorem parafii w Szewcach. Oprócz obowiązków duszpasterskich zajmował się badaniem rolnictwa i opublikował w 1590 pierwszy na Śląsku podręcznik rolnictwa, obejmujący wszystkie podstawowe działy: uprawę roślin, hodowlę itp. Praca Grossera została też wydana w polskim tłumaczeniu.
Publikacje M. Grossera:

</doc>
<doc id="1146740" url="https://pl.wikipedia.org/wiki?curid=1146740" title="Przyswajanie">
Przyswajanie



</doc>
<doc id="1146744" url="https://pl.wikipedia.org/wiki?curid=1146744" title="Feliks Tych">
Feliks Tych

Feliks Tych (ur. 31 lipca 1929 w Warszawie, zm. 16 lutego 2015 tamże) – polski historyk i publicysta, badacz Holocaustu i ruchu robotniczego, biografista, w latach 1995–2006 dyrektor Żydowskiego Instytutu Historycznego.
Życiorys.
Urodził się w Warszawie w rodzinie żydowskiej, jako najmłodszy z dziewięciorga rodzeństwa. Dzieciństwo spędził w Radomsku, gdzie jego ojciec posiadał fabryczkę wyrobów metalowych. Tam do wybuchu II wojny światowej uczęszczał do polskiej szkoły powszechnej. Okres okupacji niemieckiej spędził w radomszczańskim getcie, a od połowy 1942 r. ukrywany był dzięki pomocy polskich rodzin, m.in. Janusza Durki. W czasie Holocaustu zginęli jego rodzice (zamordowani w obozie zagłady w Treblince) i część rodzeństwa wraz z ich rodzinami.
W 1948 r. rozpoczął studia historyczne na Uniwersytecie Warszawskim, pracę magisterską obronił w 1952 r. Po ukończeniu studiów otrzymał stypendium na studia podyplomowe na Uniwersytecie Moskiewskim. W 1955 r. doktoryzował się na podstawie pracy na temat rewolucji 1905 r. w Królestwie Polskim. W 1956 r. rozpoczął pracę w Instytucie Historii Polskiej Akademii Nauk, gdzie był także członkiem Rady Naukowej Instytutu. W 1968 r. na fali antysemickiej nagonki, będącej efektem wydarzeń marcowych, został zwolniony z pracy. Od 1970 r. profesor nadzwyczajny, a od 1982 r. profesor zwyczajny, w latach 1971–1987 pracował w Centralnym Archiwum Komitetu Centralnego PZPR, skąd został usunięty z przyczyn politycznych. Od 1990 r. wykładał kolejno na uniwersytetach w Getyndze, Darmstadt, Fryburgu, Zentrum für Antisemitismusforschung Uniwersytetu Technicznego w Berlinie i Franz-Rosenzweig-Gastprofessur Uniwersytetu w Kassel. W 1990 r. został laureatem Austriackiej Nagrody Państwowej im. Victora Adlera.
27 stycznia 2010 r. wygłosił przemówienie okolicznościowe na uroczystym posiedzeniu Bundestagu, w związku z obchodami Międzynarodowego Dnia Pamięci o Ofiarach Holokaustu.
W latach 1944–1948 był członkiem Związku Walki Młodych, w 1948 r. należał do Polskiej Partii Robotniczej i od 1948 r. do Polskiej Zjednoczonej Partii Robotniczej.
Należał do Komitetu Redakcyjnego "Polskiego Słownika Biograficznego", był również wieloletnim redaktorem naczelnym kwartalnika "Z Pola Walki" (od pierwszego numeru pisma w 1958 do 1971 r. – łącznie przez 54 numery) oraz "Słownika biograficznego działaczy polskiego ruchu robotniczego". Był członkiem zarządu Stowarzyszenia Żydowski Instytut Historyczny w Polsce i członkiem Rady Muzeum Historii Żydów Polskich.
Był żonaty z Lucyną, córką Jakuba Bermana, z którą miał jednego syna. Zmarł w Warszawie. 20 lutego 2015 r. został pochowany na cmentarzu żydowskim przy ulicy Okopowej.
Publikacje.
Był autorem 5 monografii i 26 tomów publikacji źródłowych. Część z nich ukazała się w przekładach zagranicą (Niemcy, Francja, Włochy, Hiszpania, Japonia). Autor ponad 300 prac naukowych ogłoszonych w periodykach naukowych oraz edycjach materiałów konferencyjnych w Polsce i za granicą.
Wybrane prace z dziedziny historii ruchu robotniczego:
Wybrane prace z dziedziny historii Holocaustu:

</doc>
<doc id="1146748" url="https://pl.wikipedia.org/wiki?curid=1146748" title="Mark Nelson">
Mark Nelson

Mark Nelson jest amerykańskim aktorem, znanym z seriali telewizyjnych oraz filmów pełnometrażowych. Jest najbardziej znany z drugoplanowej roli w klasycznym "Piątku trzynastego" Seana S. Cunninghama. Film był zresztą jego debiutem aktorskim. Gra także na scenach teatralnych.

</doc>
<doc id="1146754" url="https://pl.wikipedia.org/wiki?curid=1146754" title="Marian Suski">
Marian Suski

Marian Suski (ur. 2 listopada 1905 w Kielcach, zm. 25 grudnia 1993 we Wrocławiu) – polski profesor, inżynier, pracownik naukowy Wydziału Łączności (później Elektroniki) i Instytutu Telekomunikacji i Akustyki Politechniki Wrocławskiej. W młodości sportowiec, brązowy medalista w szermierce (szabla) podczas Letnich Igrzysk Olimpijskich w 1932 (startował też w następnych, w Berlinie, ale bez medalu).
Życiorys.
Syn urzędnika kolejowego Franciszka Brunona Suskiego (1860–1928) i Marii Heleny z domu Jakubowskiej (1875–1951), wnuczki Aleksandra Kokulara, a zarazem córki powstańca styczniowego Jana Jakubowskiego. Był uczniem Gimnazjum im. Jana Śniadeckiego w Kielcach, a od 1920 Korpusu Kadetów Nr 2 w Modlinie, w którym 5 lipca 1924 złożył maturę.
W 1924 został podchorążym Oficerskiej Szkoły Inżynierii w Warszawie. 29 września 1926 Prezydent RP, Ignacy Mościcki mianował go podporucznikiem ze starszeństwem z 15 sierpnia 1926 w korpusie oficerów łączności. 29 listopada 1927, po ukończeniu szkoły, został sklasyfikowany z pierwszą lokatą. W 1928 pełnił służbę w pułku radiotelegraficznym w Warszawie. 15 sierpnia 1928 awansował na porucznika ze starszeństwem z 15 sierpnia 1928 i 1. lokatą w korpusie oficerów łączności. W latach 1929–1930 studiował w Wyższej Szkole Elektrotechnicznej w Paryżu. W 1932 pełnił służbę w Wojskowym Instytucie Badań Inżynieryjnych, a później kontynuował ją w Biurze Badań Technicznych Wojsk Łączności, badając nowatorskie w owych czasach techniki łączności bezprzewodowej. 5 marca 1934 awansował na kapitana ze starszeństwem z dniem 1 stycznia 1934 i 14. lokatą w korpusie oficerów łączności.
Na przełomie 1937/1938 odkomenderowany został z wojska dla ukończenia studiów na Politechnice Warszawskiej. Tematem jego pracy dyplomowej, zrealizowanej pod kierunkiem prof. Janusza Groszkowskiego, było wytwarzanie modulacji fal decymetrowych. 31 marca 1938 otrzymał dyplom inżyniera elektryka.
Podczas kampanii wrześniowej 1939 był dowódcą łączności w Dowództwie Obrony Warszawy, za co odznaczony został Krzyżem Walecznych. Po kapitulacji trafił do oflagu, na krótko do Wrocławia, potem do Oflagu VIIA w Murnau, gdzie prowadził kursy z podstaw radiotechniki. Udało mu się tam zgromadzić trochę części, które posłużyły mu do skonstruowania w konspiracji prostego odbiornika radiowego, który służył jeńcom obozu aż do chwili wyzwolenia obozu przez aliantów. Z oflagu trafił do służby w 2 Korpusie Polskim we Włoszech, zajmując stanowisko szefa remontów sprzętu radiowego.
Po wojnie przyjechał do rodziny do Polski. Otrzymał skierowanie do Dzierżoniowa na Dolnym Śląsku, do pracy w Państwowej Fabryce Odbiorników Radiowych (znanej później jako „Diora”), w której przez krótki czas był dyrektorem. Potem trafił do Wrocławia, gdzie w 1947 podjął pracę jako adiunkt w Katedrze Fizyki Uniwersytetu i Politechniki (wówczas połączonych w jedną uczelnię). W 1948 przeniósł się na Katedrę Radiotechniki Wydziału Mechaniczno-Elektrotechnicznego, a w 1951, po utworzeniu Wydziału Łączności, został zastępcą profesora na tym wydziale. Od 1954 był kierownikiem Katedry Podstaw Telekomunikacji. Na Wydziale Łączności prowadził zajęcia z podstaw telekomunikacji, później przekształconych w teorię obwodów elektrycznych (tzw. „druty”). Pracując na uczelni nie porzucił swojej przedwojennej pasji – szermierki – i w 1950, w barwach AZS Wrocław, wywalczył mistrzostwo Polski w szabli.
Podczas wydarzeń Marca 1968, wraz z innymi profesorami ówczesnego Wydziału Łączności (później przekształconego w Wydział Elektroniki): Zbigniewem Żyszkowskim i Tadeuszem Tomankiewiczem, wziął udział w demonstracjach studenckich. Pomimo licznych osiągnięć naukowych jego bezkompromisowa postawa wobec rzeczywistości PRL spowodowała, że profesurę otrzymał dopiero w 1974. Do emerytury był kierownikiem Zakładu Teorii Techniki Mikrofalowej.
W uznaniu zasług i postawy moralnej profesora, tak w młodości, jak również w trudnych latach PRL, papież Jan Paweł II wręczył mu medal "Pro Ecclesia et Pontifice". W 1994 nadano imię prof. Suskiego nowemu budynkowi ówczesnego Instytutu Telekomunikacji i Akustyki (bud. C-5 przy ul. Janiszewskiego 7/9), a w grudniu 2005 w hallu odsłonięto płaskorzeźbę przedstawiającą jego patrona.
W PRL informacje na temat Mariana Suskiego podlegały cenzurze. W 1977 roku jego nazwisko znajdowało się na specjalnej liście osób pod szczególną kontrolą cenzury. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 7 stycznia 1977 roku Głównego Urzędu Kontroli Prasy, Publikacji i Widowisk. Wytyczne dla cenzorów wymieniały jego nazwisko z adnotacją: „Wszelkie próby popularyzowania w środkach masowego przekazu (prasa codzienna, radio, TV, tygodniki społeczno-polityczne) niżej wymienionych osób należy sygnalizować kierownictwu GUKPPiW”. Zalecenia cenzorskie zezwalały jedynie na publikacje w prasie specjalistycznej, naukowej oraz skryptach itp.
Jego dwaj synowie, Wojciech i Tadeusz również otrzymali tytuł profesora.
Zmarł 29 grudnia 1993 r. Pochowany na wrocławskim cmentarzu św. Wawrzyńca we Wrocławiu.

</doc>
<doc id="1146760" url="https://pl.wikipedia.org/wiki?curid=1146760" title="MystFest">
MystFest

International Mystery Film Festival of Cattolica – włoski festiwal filmowy, odbywający się dorocznie w gminnym miasteczku Cattolica. Podczas imprezy wyróżniane są filmy fabularne (kryminały, thrillery, horrory), jak i współtwórcy projektu, w tym plejada aktorstka.

</doc>
<doc id="1146762" url="https://pl.wikipedia.org/wiki?curid=1146762" title="(385250) 2001 DH47">
(385250) 2001 DH47

(385250) 2001 DH47 – planetoida zaliczana do Trojańczyków Marsa. Została odkryta 20 lutego 2001 roku w Socorro w ramach programu LINEAR. Nazwa planetoidy jest oznaczeniem tymczasowym.
Orbita.
(385250) 2001 DH47 okrąża Słońce w średniej odległości ok. 1,52 au w czasie 1 roku i 322 dni. Jest to planetoida, która znajduje się w punkcie równowagi Lagrange’a L5 na orbicie Marsa w odległości ok. 60° za planetą. Jest zaliczana również do grupy obiektów przecinających orbitę Marsa.

</doc>
<doc id="1146766" url="https://pl.wikipedia.org/wiki?curid=1146766" title="Zespół Bernarda-Souliera">
Zespół Bernarda-Souliera

Zespół Bernarda-Souliera (ang. Bernard-Soulier syndrome, BSS, giant platelet syndrome) – rzadka, genetycznie uwarunkowana choroba spowodowana mutacją w genie kodującym białko GP1Bα związane z kompleksem receptora vWF-GPIb. Dziedziczenie zespołu Bernarda i Souliera jest autosomalne recesywne. Na obraz kliniczny choroby składają się wybroczyny skórne, krwawienia z błon śluzowych, rzadziej do przewodu pokarmowego. Zespół opisali Jean Bernard (1907-2006) i Jean Pierre Soulier (1915-2003).
Objawy kliniczne.
Homozygoty w dzieciństwie mają ciężką skazę krwotoczną skórno-śluzówkową. Mogą wystąpić krwawienia z przewodu pokarmowego i u kobiet z dróg rodnych; groźne są krwawienia pourazowe.
U heterozygot przebieg może być bezobjawowy lub łagodny, z nieznacznie zaznaczoną skłonnością do krwawień, szczególnie po urazach i zabiegach chirurgicznych.
Różnicowanie.
W diagnostyce różnicowej zespołu Bernarda-Souliera należy uwzględnić inne wrodzone skazy krwotoczne przebiegające ze zwiększoną objętością płytki krwi:
Leczenie.
Powierzchowne krwawienia wymagają leczenia miejscowego; przy bardziej nasilonych objawach i przed zabiegami chirurgicznymi stosuje się przetoczenia płytek. Przejściową poprawę uzyskiwano też po splenektomii i podaniu syntetycznej pochodnej wazopresyny (DDAVP). U kobiet z nasilonymi z powodu skazy krwawieniami hormonalnie hamuje się miesiączkowanie.

</doc>
<doc id="1146768" url="https://pl.wikipedia.org/wiki?curid=1146768" title="Sokul">
Sokul

Sokul, Sokol (ukr. "Сокіл") - wieś w rejonie rożyszczeńskim obwodu wołyńskiego Ukrainy.
Historia.
W Słowniku geograficznym Królestwa Polskiego r. wydanym w 1890 r. czytamy:
"pow. łucki, 0 35 w od Łucka, st. p. Kołki (o 29 w.), ma 98 domów, 777 mieszkańców, dwie cerkwie, kościół par. kat. dom modlitwy żydowski, 2 sklepy, 17 rzemieślników, 2 nieznaczne jarmarki (1 października i 15 sierpnia). Kościół kat. p. w. Wniebowzięcia N.M.P., z drzewa wzniesiony w 1748 przez ks. Wierzbickiego. Par. kat. (od 1623 r.) do dekanatu łuckiego, ma 460 wiernych; kaplica w Nawozie. Podług przywileju przechowanego w miasteczku, S. otrzymał prawa miejskie od Zygmunta Augusta w r. 1564. Własność niegdyś ks. Zbaraskich, dalej Sokulskich, stanowiących boczną linię ks. Czetwertyńskich; w 1612 r. należy do Marka kn. Sokulskiego, potem przechodzi do Stefana kn. Sokulskiego, wreszcie drogą wiana za Aleksandrą Sokulską przechodzi do Krzysztofa Bożeniec Jełowieckiego, podstolego wołkowyskiego. W 1714 r. jest własnością Dymitra Jełowieckiego, wojskiego nowogródzkiego, dalej Konstantego Jełowieckiego, stolnika pińskiego, w 1803 r. Ignacego Jełowieckiego, sukcesyjnie przeszło do Stępkowskich. Do S. należał Nawóz, który w 1871 r. był własnością Michała, Krzysztofa, Dymitra i Jana braci Jełowieckich".

</doc>
<doc id="1146771" url="https://pl.wikipedia.org/wiki?curid=1146771" title="Quercus rubra">
Quercus rubra



</doc>
<doc id="1146772" url="https://pl.wikipedia.org/wiki?curid=1146772" title="Antonia Maria Portugalska">
Antonia Maria Portugalska

Antonia Maria Portugalska (właściwie Antónia Maria Fernanda Micaela Gabriela Rafaela Francisca de Assis Ana Gonzaga Silvéria Júlia Augusta de Saxe-Coburgo-Gota e Bragança, ur. 17 lutego 1845 w Lizbonie, zm. 27 grudnia 1913 w Sigmaringen), infantka Portugalii.
Życiorys.
Antonia Maria była córką Marii II, królowej Portugalii, i króla Ferdynanda II Koburga. Przez jej ojca otrzymała tytuł księżniczki Saksonii-Coburgu-Gothy oraz księżnej Saksonii. Urodziła się w pałacu Necessidades.
12 września 1861 roku wyszła za mąż za Leopolda, księcia Hohenzollern-Sigmaringen, syna Karla Antona von Hohenzollern-Sigmaringen i jego żony księżniczki Józefiny Badeńskiej. Zmarła 27 grudnia 1913 roku w wieku 68 lat w Cesarstwie Niemieckim.

</doc>
<doc id="1146775" url="https://pl.wikipedia.org/wiki?curid=1146775" title="Stuart Charno">
Stuart Charno

Stuart Charno, znany także jako Stu Charno (ur. 29 września 1956 w Nowym Jorku) – aktor amerykański.

</doc>
<doc id="1146778" url="https://pl.wikipedia.org/wiki?curid=1146778" title="Kondratij Buławin">
Kondratij Buławin

Kondratij Afanasjewicz Buławin (ros. Кондратий Афанасьевич Булавин; ur. około 1660, zm. w lipcu 1708 w Czerkasku) – Kozak doński, ataman, przywódca powstania kozacko-chłopskiego w Rosji w latach 1707-1708.
Kondratij Buławin, ataman bachmucki Kozaków dońskich, rozpoczął w 1707 roku bunt przeciwko Rosji, deklarując jednocześnie wierność carowi. Główną przyczyną powstania było wysłanie przez cara Piotra I ekspedycji, która miała odszukać wśród Kozaków dońskich zbiegłych chłopów. Sam Buławin miał osobiste powody do buntu, gdyż udanie zaatakował wcześniej oddział rosyjski, który ochraniał warzelnię soli należącą wcześniej do Kozaków, a przejętą przez rząd carski. Mógł więc się obawiać odwetu ze strony ekspedycji rosyjskiej. 
Buławin zaatakował znienacka ekspedycję rosyjską dowodzoną przez Jurija Dołgorukowa i dnia 9 października 1707 roku pod stanicą Uriupińską odniósł całkowite zwycięstwo, zaś Dołgorukow zginął, wraz z całym oddziałem liczącym ok. 1 tys. żołnierzy. Wywołało to kontrakcję starszyzny kozackiej, na czele z atamanem czerkaskim Łukjanem Maksimowem, który zwyciężył wojska Buławina w listopadzie nad rzeką Chopior, sam Buławin zdołał zbiec na Zaporoże, gdzie uzyskał azyl i pomoc Kozaków zaporoskich. Wzburzone masy biedniejszych Kozaków dońskich w dalszym ciągu sympatyzowały z Buławinem, co zaowocowało jego powrotem w marcu 1708 roku. Przeciwko Buławinowi wystąpiły połączone wojska Kozaków dońskich oraz wojska rosyjskie z garnizonu w Azowie pod dowództwem Nikołaja Wasiljewa. Poniosły one druzgocącą klęskę 9 kwietnia 1708 roku pod Liskowatką, częściowo w wyniku przejścia części Kozaków na stronę Buławina. Klęska ta spowodowała wybuch powstania na całym obszarze dońskim. 1 maja 1708 roku wojska Buławina zdobyły Czerkask, a schwytany przywódca prorosyjskich Kozaków Maksimow został wraz ze zwolennikami stracony. Wkrótce potem do Buławina dołączyło się 1,5 tys. Kozaków zaporoskich. 
Jednocześnie zaczęła się kontrofensywa wojsk rosyjskich. 1 maja 1708 roku wojska te pobiły jeden z oddziałów Buławina, a dowództwo całości sił rosyjskich (20 tys. żołnierzy) objął Wasilij Dołgorukow, brat zabitego przez Buławina Jurija. Buławin podzielił swoje siły na dwie grupy, po około 5 tys. każda i jedna z armii zaatakowała wojska rosyjskie pod Kriwą Łuką 1 lipca 1708 roku, została jednak całkowicie rozbita. Jednocześnie druga armia powstańcza została pobita w czasie nieudanego szturmu rosyjskiej twierdzy w Azowie, dowodzonej przez Iwana Tołstoja. Buławin oblężony w swoim domu w Czerkasku przez byłych podkomendnych popełnił samobójstwo. 

</doc>
<doc id="1146779" url="https://pl.wikipedia.org/wiki?curid=1146779" title="2001 FG24">
2001 FG24

2001 FG24 – planetoida z grupy obiektów przecinających orbitę Marsa. Została odkryta w 2001. Nazwa planetoidy jest oznaczeniem tymczasowym.
Orbita.
2001 FG24 okrąża Słońce w średniej odległości ok. 1,51 j.a. w czasie 1 roku i 318 dni. Asteroida ta nie jest klasycznym obiektem trojańskim. Jest zaliczana do grupy obiektów przecinających orbitę Marsa.

</doc>
<doc id="1146780" url="https://pl.wikipedia.org/wiki?curid=1146780" title="True to Life">
True to Life

True to Life – album amerykańskiego muzyka Raya Charlesa, wydany w 1977 roku. Zawiera on dużo coverów, w tym m.in. The Beatles i Joe Cockera.

</doc>
<doc id="1146781" url="https://pl.wikipedia.org/wiki?curid=1146781" title="Sonya Smith">
Sonya Smith

Sonya Smith, właśc. Sonya Eleonora Smith Jacquet (ur. 23 kwietnia 1972 w Filadelfii) – amerykańska aktorka pochodzenia wenezuelskiego.
Znana głównie ze swoich ról w telenowelach. W Polsce znana z seriali: Maria Celeste (1994), Cud miłości (2000/2001), Zemsta, moja miłość (2006) Meandry miłości (2007) Osaczona (2007) oraz Gdzie jest Elisa? (2010)
Kariera.
Debiutowała w wenezuelskiej telenoweli "El desprecio" (1991). Potem Rosangelica i wielki międzynarodowy sukces: "Maria Celeste". Gdy pojechała promować ten film przez kilka dni w Kolumbii, została w tym kraju dwa lata – przyjęła z miejsca zaproponowaną rolę w serialu "La guajira". Dwa lata później sprzedała swe mieszkanie w Caracas i przeprowadziła się do Los Angeles. Tam Sonya zapisała się na kursy aktorskie i muzyczne – gry na gitarze, śpiewu i tańca (jako dziecko uczęszczała przez kilka lat do szkoły baletowej). Grała w teatrach i po hiszpańsku, i po angielsku. Dużo mówiło się o jej spodziewanym udziale w filmie z Melem Gibsonem.
Wróciła do pracy w Wenezueli – nagrała "Destino de mujer", w której u jej boku zadebiutował w roli głównego bohatera Jorge Reyes. Na planie kolejnej – Milagros (Cud miłości) poznała Peruwiańczyka Paula Martina, który potem został jej partnerem życiowym. Rozstali się w 2006 r.
W 2006 r. na planie telenoweli Zemsta, moja miłość poznała Gabriela Porrasa, który od 2008 r. jest jej mężem.
Jej matką jest Ileania Jacket, która również zagrała w telenoweli Maria Celeste.

</doc>
<doc id="1146783" url="https://pl.wikipedia.org/wiki?curid=1146783" title="Love Like This">
Love Like This

"Love like This" to piosenka pop stworzona przez Louisa Biancaniello'a, Rica Love'a, Ryana Teddera, Sama Wattersa, Kiseana Andersona i Wayne'a Wilkinsa na trzeci, studyjny album Natashy Bedingfield "Pocketful of Sunshine" (2008). Wyprodukowana przez Runawayz oraz nagrana wspólnie z Seanem Kingstonem, piosenka stała się głównym amerykańskim singlem promującym wydawnictwo.
Utwór wydany został w Ameryce Północnej dnia 2 października 2007 roku jako główny singel promujący krążek "Pocketful of Sunshine" (2008). W Wielkiej Brytanii piosenka ukazała się dnia 16 marca 2008 w systemie digital download. Utwór odniósł komercjalny sukces zajmując pozycje w Top 20 oficjalnych notowań w Ameryce Północnej oraz zdobywając szczyt listy "Billboard" Hot Dance Club Play. W roku 2008 "Love like This" został odznaczony platynową płytą przez Recording Industry Association of America.
Teledysk.
Teledysk do singla reżyserowany był przez Gill Greena oraz wyprodukowany przez Merge @ Crossroads. Filmowany w Los Angeles, Kalifornii klip ukazuje powrót Bedingfield do swojego poprzedniego chłopaka. Videoclip rozpoczyna ujęcie z artystką śpiewającą w parku. Nagle wokalistka spotyka swojego chłopaka z przeszłości. Spotykają się oraz spędzają wspólnie czas urządzając sobie piknik. Klip zawiera również sceny w których Natasha Bedingfield tańczy oraz śpiewa wspólnie z Seanem Kingstonem w klubie.
Teledysk odbył premierę dnia 27 października 2007 roku na oficjalnej, amerykańskiej stronie internetowej artystki.

</doc>
<doc id="1146784" url="https://pl.wikipedia.org/wiki?curid=1146784" title="Aleksandros Mawrokordatos">
Aleksandros Mawrokordatos

Aleksandros Mawrokordatos, książę (; ur. 11 lutego 1791, zm. 18 sierpnia 1865) – ambasador Porty w Paryżu, następnie grecki, prozachodni mąż stanu i dowódca powstańczy, przeciwnik polityczny prorosyjskiego stronnictwa J. i A. Kapodistriasów i głównego, powstańczego dowódcy wojskowego Theodorosa Kolokotronisa; przewodniczący zgromadzenia narodowego w Epidaurze, które 13 stycznia 1822 proklamowało niepodległość Grecji i uchwaliło jej pierwszą, nowoczesną, republikańską, jednak nie zaakceptowaną przez większość powstańczych sił konstytucję; wsparty w tym dziele politycznie i finansowo przez wysłannika rządu Anglii Lorda Byrona; następnie wielokrotny minister i premier; przywódca partii proangielskiej; 1852–1854 ambasador grecki w Paryżu.

</doc>
<doc id="1146788" url="https://pl.wikipedia.org/wiki?curid=1146788" title="(461377) 2001 FR127">
(461377) 2001 FR127

(461377) 2001 FR127 – planetoida z grupy obiektów przecinających orbitę Marsa. Została odkryta 27 marca 2001 roku w programie NEAT w Haleakala. Nazwa planetoidy jest oznaczeniem tymczasowym.
Orbita.
(461377) 2001 FR127 okrąża Słońce w średniej odległości ok. 1,52 j.a. w czasie 1 roku i 318 dni. Asteroida ta nie jest klasycznym obiektem trojańskim. Jest zaliczana do grupy obiektów przecinających orbitę Marsa.

</doc>
<doc id="1146794" url="https://pl.wikipedia.org/wiki?curid=1146794" title="Christine (film)">
Christine (film)

Christine – horror produkcji amerykańskiej z 1983 roku w reżyserii Johna Carpentera.
Opis fabuły.
Film, nakręcony na podstawie powieści Stephena Kinga pod tym samym tytułem, opowiada o miłości nastolatka do eleganckiego, lecz drapieżnego samochodu. Auto zabija każdego, kto mógłby stanąć pomiędzy nimi. Powodowany typowo ludzkimi uczuciami, takimi jak zazdrość lub chęć zemsty.

</doc>
<doc id="1146799" url="https://pl.wikipedia.org/wiki?curid=1146799" title="Pakiet internetowy">
Pakiet internetowy

Pakiet internetowy – pakiet powiązanych programów komputerowych służących do korzystania z usług internetowych.
Składniki.
Nieodzownym składnikiem pakietu internetowego jest przeglądarka stron WWW. Pozostałe składniki poszczególnych pakietów internetowych są zróżnicowane. Najczęściej występującymi dodatkowymi składnikami pakietów internetowych są: klient poczty elektronicznej (wraz z czytnikiem kanałów oraz książką adresową), klient Usenetu, klient IRC, menedżer pobierania plików.
Dodatkowymi składnikami mogą być również: edytor HTML, komunikator internetowy, klient BitTorrent, środowisko dla widżetów, notes elektroniczny, czy zewnętrzna aplikacja do słuchania radia przez Internet.

</doc>
<doc id="1146801" url="https://pl.wikipedia.org/wiki?curid=1146801" title="Dwustu służących i śnieg">
Dwustu służących i śnieg

Dwustu służących i śnieg – spektakl telewizyjny z 1999 roku, w reżyserii Krzysztofa Langa. Widowisko, powstałe na podstawie dramatu Iris Murdoch, było emitowane w ramach Teatru Telewizji.

</doc>
<doc id="1146805" url="https://pl.wikipedia.org/wiki?curid=1146805" title="Adam Skorek">
Adam Skorek

Adam Waldemar Skorek (ur. 24 grudnia 1956 roku w Krzczonowie) – profesor tytularny na Wydziale Elektrotechniki, Elektroniki i Informatyki, a także kierownik Laboratorium Zarządzania Procesami Elektrotermicznymi na Uniwersytecie Quebeku w Trois-Rivières (UQTR) oraz właściciel przedsiębiorstw innowacyjnych i konsultingowych prowadzących działalność gospodarczą w Kanadzie. Profesor wizytujący na Wydziale Zarządzania Politechniki Białostockiej. 
Syn Stanisława Skorka.
Życiorys.
Ukończył inżynierskie studia magisterskie na Politechnice Białostockiej (1975-1980) oraz studia doktoranckie na Politechnice Warszawskiej (1980-1982). W okresie studiów magisterskich był aktywnym działaczem studenckim oraz inicjatorem powstania i pierwszym prezesem Chóru Politechniki Białostockiej.
W latach 1983-1987 zatrudniony był jako adiunkt na Politechnice Białostockiej oraz jako wykładowca w Orańskim Instytucie Telekomunikacji w Algierii. Na Uniwersytecie Quebeku w Trois-Rivières pracuje od listopada 1987 roku gdzie uzyskał status stałego pracownika oraz otrzymał tytuły profesora adiunkta (1988), profesora agregowanego (1992) i profesora tytularnego (1995). Na UQTR pełnił też funkcje Dziekana Wydziału Elektrotechniki Elektroniki i Informatyki (2001-2007) oraz dyrektora Zespołu Badawczego Elektroniki Przemysłowej (1995-2001). Utworzył (1989) i prowadzi na UQTR Laboratorium Elektrotermii Przemysłowej które przekształcił w Laboratorium Nanotermii (2003), a następnie w Laboratorium Zarządzania Procesami Elektrotermicznymi (2013). Jest współtwórcą międzynarodowej konferencji z zakresu wykorzystania superkomputerów PARELEC. Swe prace naukowe finansuje ze środków otrzymywanych na drodze konkursowej m.in. z Natural Sciences and Engineering Research Council of Canada oraz Canadian Foundation for Innovation. Jego dorobek naukowy zawiera ponad 130 publikacji dotyczących głównie zjawisk elektrotermicznych. Wypromował 5 doktorantów w Kanadzie i w Polsce oraz wspomagał z Kanady 3 ukończone doktoraty w Polsce. Był recenzentem w 10 przewodach doktorskich. Jako profesor wizytujący Politechniki Białostockiej (2006-2008, 2009-2015, 2015-2024) prowadził zajęcia dydaktyczne, uczestniczył w projektach badawczych, opiekował się młodą kadrą, prowadził promocje prac doktorskich, magisterskich i dyplomowych, uzyskując wiele nagród i wyróżnień, a w tym trzecie miejsce w plebiscycie na wykładowcę roku na Podlasiu (2010), 
Prowadził m.in. wykłady z przedmiotów: nowoczesne techniki analizy systemów, elektrotechnika teoretyczna, materiałoznawstwo, teoria sterowania, obwody i systemy, metrologia, sieci elektroenergetyczne, fizyka dla inżynierów a także seminaria na studiach magisterskich i doktoranckich. Wypromował ponad 150 dyplomowych prac inżynierskich i magisterskich. Jedna z tych prac zdobyła pierwsze miejsce w konkursie na najlepszą pracę wdrożeniową w Prowincji Quebec.
Był i jest członkiem wielu Rad Nadzorczych, w tym Rady Gubernatorów Uniwersytetu Qubeku (2011- 2014), Rady Nadzorczej Uniwersytetu Quebeku w Trois-Rivières (2008 – 2011), IEEE Industry Applications Society Executive Board jako Awards Department Chair (2005-2008) oraz Manufacturing Systems and Applications Development Department Chair (2002-2003). Jest członkiem Stowarzyszenia Elektryków Polskich (SEP) oraz wchodzi w skład Rady Programowej Przeglądu Elektrotechnicznego (2004 -...). Przewodniczył Kanadyjskiemu Stowarzyszeniu Dziekanów Wydziałów Elektrotechniki, Elektroniki i Informatyki (2004) oraz zasiadał jako przedstawiciel Kanady w Radzie Nadzorczej Stowarzyszenia Dziekanów Wydziałów Elektrycznych, Elektroniki i Informatyki Ameryk (2004). Jest członkiem Akademii Inżynierskiej w Polsce.
Został wybrany Prezesem Kongresu Polonii Kanadyjskiej - Okręg Quebek (2015-2017).
Jest odznaczony Krzyżem Kawalerskim Orderu Zasługi Rzeczypospolitej Polskiej (2015), Medalem Gubernatorów Uniwersytetu Quebeku, Medalem Diamentowego Jubileuszu Królowej Elżbiety II (2012), Złotym Krzyżem Zasługi (2004), został uhonorowany tytułem Fellow Instytutu Inżynierów Elektryków i Elektroników (FIEEE, 2009), tytułem Fellow Kanadyjskiego Instytutu Inżynierii (FEIC, 2004), medalem IEEE Canada W.S. Read Outstanding Service Award (2006), nagrodą IEEE RAB Leadership Award (2006) oraz uzyskał stopień Seniora IEEE (SMIEEE, 1992).
Związek małżeński zawarł w 1980 roku. Żona Marzena Skorek z domu Piotrowska – absolwentka Wydziału Architektury Politechniki Białostockiej i licencjonowany architekt, w Prowincji Quebek, Kanada. Ma syna Marcina i córkę Katarzynę.

</doc>
<doc id="1146810" url="https://pl.wikipedia.org/wiki?curid=1146810" title="Rakieta wielostopniowa">
Rakieta wielostopniowa

Rakieta wielostopniowa - rakieta składająca się z dwóch lub więcej "stopni". Każdy zawiera swój silnik i pewien zapas paliwa. Najczęściej umieszczone są jeden nad drugim (np. Saturn 5). Po wyczerpaniu paliwa w niższym stopniu, jest on odrzucany, po czym uruchamia się silnik w następnym. Stosuje się też rakiety pomocnicze mocowane równolegle do stopnia pierwszego rakiety (np. w Ariane 4), pracujące jednocześnie z nim. Rakietami wielostopniowymi jest większość rakiet nośnych oraz rakiety międzykontynentalne (np. UGM-133 Trident II D-5).
Zalety.
Konstantin Ciołkowski obliczył, że rakieta jednostopniowa nie jest w stanie osiągnąć ziemskiej orbity ze względu na zbyt duży ciężar jej konstrukcji. Główną zaletą rakiet wielostopniowych jest możliwość pozbywania się zbędnej masy w trakcie wynoszenia ładunku na orbitę. Dodatkową zaletą jest możliwość zastosowania w każdym stopniu napędu lepiej dostosowanego do warunków pracy przewidzianych dla danego stopnia, dlatego najczęściej w "dolnych" stopniach stosuje się silniki dostosowane do ciśnienia atmosferycznego natomiast w "górnych" silniki przewidziane do pracy w warunkach bliskich próżni.
Wady.
Wadą zastosowania rakiety wielostopniowej jest po pierwsze konieczność przenoszenia silników nie pracujących w większości faz lotu (jedynie we właściwych sobie etapach). Po drugie zastosowanie takiego rozwiązania znacznie zwiększa stopień skomplikowania całej konstrukcji zagrażając awariami takimi jak nieprawidłowe oddzielenie, kolizje poszczególnych stopni czy też niepoprawny zapłon kolejnego stopnia.

</doc>
<doc id="1146823" url="https://pl.wikipedia.org/wiki?curid=1146823" title="Boulogne – Jean Jaurès">
Boulogne – Jean Jaurès

Boulogne – Jean Jaurès – stacja linii nr 10 metra w Paryżu. Stacja znajduje się w gminie Boulogne-Billancourt. Została otwarta 3 października 1980 roku.

</doc>
<doc id="1146826" url="https://pl.wikipedia.org/wiki?curid=1146826" title="Parafia Świętej Jadwigi Śląskiej w Janiszewie">
Parafia Świętej Jadwigi Śląskiej w Janiszewie



</doc>
<doc id="1146828" url="https://pl.wikipedia.org/wiki?curid=1146828" title="Chardon-Lagache">
Chardon-Lagache

Chardon-Lagache - stacja linii nr 10 metra w Paryżu. Stacja znajduje się w 16. dzielnicy Paryża. Została otwarta 27 lipca 1937 r.

</doc>
<doc id="1146830" url="https://pl.wikipedia.org/wiki?curid=1146830" title="Stoa Poikile">
Stoa Poikile



</doc>
<doc id="1146831" url="https://pl.wikipedia.org/wiki?curid=1146831" title="Antonina z Saksonii-Coburga-Saalfeld">
Antonina z Saksonii-Coburga-Saalfeld

Antonina Ernesta Amalia (ur. 28 sierpnia 1779 w Coburgu; zm. 14 marca 1824 w Sankt Petersburgu), niemiecka księżniczka z dynastii z Saksonii-Coburga-Saalfeld (od 1826 roku Saksonii-Coburga-Gothy), księżna Saksonii.
Księżniczka Antonina była drugą córką Franciszka z Saksonii-Coburga-Saalfeld i jego żony Augusty Reuss-Ebersdorf.
17 listopada 1798 roku w Coburgu wyszła za mąż za Aleksandra Wirtemberskiego, siódmego syna Fryderyka Eugeniusza, księcia Wirtembergii. Para osiadła w Rosji, gdzie Aleksander robił ważną wojskową i polityczną karierę.
Antonina i Aleksander mieli piątkę dzieci, czterech synów (dwóch umarło w wieku niemowlęcym) i córkę:
Jej potomek, Albrecht Wirtemberski, został głową rodziny Wirtembergów w 1921 roku.

</doc>
<doc id="1146833" url="https://pl.wikipedia.org/wiki?curid=1146833" title="(311999) 2007 NS2">
(311999) 2007 NS2

(311999) 2007 NS2 – planetoida zaliczana do Trojańczyków Marsa. Została odkryta 14 lipca 2007 roku w obserwatorium La Sagra. Nazwa planetoidy jest oznaczeniem tymczasowym.
Orbita.
(311999) 2007 NS2 okrąża Słońce w średniej odległości ok. 1,52 j.a. w czasie 1 roku i 322 dni. Jest to asteroida, która znajduje w punkcie równowagi Lagrange’a L5 na orbicie Marsa w odległości ok. 60° za planetą. Jest zaliczana również do grupy obiektów przecinających orbitę Marsa.

</doc>
<doc id="1146834" url="https://pl.wikipedia.org/wiki?curid=1146834" title="Parafia św. Wincentego à Paulo w Bydgoszczy">
Parafia św. Wincentego à Paulo w Bydgoszczy

Parafia św. Wincentego a Paulo w Bydgoszczy – rzymskokatolicka parafia w Bydgoszczy, erygowana w 1924 roku. Należy do dekanatu Bydgoszcz II.

</doc>
<doc id="1146835" url="https://pl.wikipedia.org/wiki?curid=1146835" title="Tabu Recordings">
Tabu Recordings

Tabu Recordings – norweska wytwórnia płytowa powstała w roku 2003, w Oslo.
Jest ona w posiadaniu jednej z największych w Skandynawii wytwórni, czyli Tuba Records. Skoncentrowani są na wydawaniu płyt grup metalowych z Norwegii.

</doc>
<doc id="1146836" url="https://pl.wikipedia.org/wiki?curid=1146836" title="Mirabeau (stacja metra)">
Mirabeau (stacja metra)

Mirabeau – stacja linii nr 10 metra w Paryżu. Stacja znajduje się w 16. dzielnicy Paryża. Została otwarta 27 lipca 1937 r. Na stacji zatrzymują się tylko pociągi zdążające w kierunku wschodnim (do Gare d’Austerlitz).

</doc>
<doc id="1146839" url="https://pl.wikipedia.org/wiki?curid=1146839" title="Javel – André Citroën">
Javel – André Citroën

Javel - André Citroën - stacja linii nr 10 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r.

</doc>
<doc id="1146840" url="https://pl.wikipedia.org/wiki?curid=1146840" title="Kaplica św. Barbary w Krywałdzie">
Kaplica św. Barbary w Krywałdzie

Kapliczka św. Barbary w Krywałdzie – najstarszy budynek sakralny w Knurowie. Wybudowana została w 1887 roku z funduszy Pauliny Güttler, właścicielki miejscowej prochowni.
Kapliczka została zbudowana w stylu neogotyckim z cegły klinkierowej.
30.V.2011r. ukończono jej renowację. Przed renowacją z wnęk kapliczki zniknęły figury świętych, skradziono również dzwon odlany przez Mikołaja Szymę, jakby tego było mało spadający konar powalił jedną z wieżyczek. Przed wojną kapliczka codziennie o 18:00 wzywała wiernych do modlitwy.

</doc>
<doc id="1146841" url="https://pl.wikipedia.org/wiki?curid=1146841" title="Parafia św. Jadwigi w Janiszewie">
Parafia św. Jadwigi w Janiszewie



</doc>
<doc id="1146842" url="https://pl.wikipedia.org/wiki?curid=1146842" title="Dil Maange More">
Dil Maange More

Dil Maange More (ang. "The Heart Wants More" – "Serce chce więcej") – bollywoodzki komediodramat miłosny wyreżyserowany w 2004 roku przez Anant Mahadevana. W rolach głównych występują: Shahid Kapoor, Soha Ali Khan i Ayesha Takia.
Fabuła.
Student college'u i pasjonat futbolu Nikhil Mathur (Shahid Kapoor) żyje w malowniczym miasteczku Samarpur w górach w Uttaranchal. Jego serce bije najżywiej dla piłki i dwóch kobiet, które kocha – matki (Smitha Jaykar) i dziewczyny Nehy (Soha Ali Khan). Beztroski, pogodny, pełen radości życia swój pierwszy dramat przeżywa, gdy w trakcie oświadczyn okazuje się, że Neha woli pracę stewardesy w Mumbaju od spokoju małżeństwa z Nikhilem i życia dalej w małym górskim miasteczku w trosce o starzejących się rodziców i rosnące dzieci. Mimo błagań Nikhila wyjeżdża do Mumbaju. Stęskniony Nikhil wyrusza z miasteczka, aby namówić Nehę do powrotu. Na stacji koledzy z dzieciństwa żegnają go słowami: "W dwóch sytuacjach się nie wraca – umierając i wyjeżdżając do Bombaju". Próbując przekonać Nehę do powrotu Nikhil żyje życiem wielkiego miasta, w którym czuje się zagubiony. Gdy Neha ostatecznie zrywając z nim wybiera wielki świat, podróże i pracę, poczucie osamotnienia pogłębia się. Spragniony miłości angażuje się w kolejny związek z Sarą, która wykorzystuje go, by wzbudzić zazdrość w mężczyźnie, na którym jej zależy. Odrzucony kolejno przez dwie kobiety Nikhil odkrywa, że naprawdę jest kochany przez kogoś po kim się tego nie spodziewał.

</doc>
<doc id="1146843" url="https://pl.wikipedia.org/wiki?curid=1146843" title="Siorapaluk">
Siorapaluk

Siorapaluk – osada na północno-zachodnim wybrzeżu Grenlandii. Znajduje się w gminie Qaasuitsup. W roku 2011 mieszkało w niej 56 osób . Jest to najdalej wysunięta na północ (77°47′N) zamieszkana miejscowość.

</doc>
<doc id="1146844" url="https://pl.wikipedia.org/wiki?curid=1146844" title="Trzemeszno (stacja kolejowa)">
Trzemeszno (stacja kolejowa)

Trzemeszno - stacja kolejowa w Trzemesznie, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 300–499 pasażerów na dobę.
Remont dworca.
W 2020 ogłoszono przetarg na remont objętego ochroną konserwatorską budynku dworca z 1872, zakładający remont elewacji, powiększenie otworów drzwiowych z nadprożami, wymianę stropów, wykonanie nowych ścian nośnych i przebudowę układu wnętrz, z eliminacją lokali mieszkalnych na piętrze. Wyburzona ma zostać dobudówka od wschodniej strony budynku. Wokół dworca zaplanowano niwelację terenu i jego wyrównanie do poziomu posadzki parteru, remont nawierzchni i zagospodarowanie zieleni. Wartość zamówienia określono na 8,358 mln zł, a na realizację przeznaczono 476 dni. Pod koniec października 2020 PKP podpisały z przedsiębiorstwem KWK Construction umowę na remont dworca.

</doc>
<doc id="1146847" url="https://pl.wikipedia.org/wiki?curid=1146847" title="Charles Michels">
Charles Michels

Charles Michels - stacja linii nr 10 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r.

</doc>
<doc id="1146848" url="https://pl.wikipedia.org/wiki?curid=1146848" title="Parafia bł. 108 Męczenników Polskich w Powierciu">
Parafia bł. 108 Męczenników Polskich w Powierciu



</doc>
<doc id="1146850" url="https://pl.wikipedia.org/wiki?curid=1146850" title="Staroczerkasskaja">
Staroczerkasskaja

Staroczerkasskaja (; do 1805 roku "Czerkassk") – stanica w Rosji, w obwodzie rostowskim, w rejonie aksajskim. Do 1805 roku stolica Kozactwa dońskiego.
Zbudowana została na prawym brzegu rzeki Don u schyłku XVI wieku (prawdopodobnie w 1570 roku, pierwsze wzmianki z 1593 roku) przez Kozaków zaporoskich. Od 1644 roku stolica dońskiego Kozactwa, a potem tzw. wojska dońskiego. W 1677 w Czerkassku wybuchło wielkie powstanie kozackie pod wodzą miejscowego Kozaka Riazina. W 1708 roku zginął tu przywódca innego powstania kozackiego Kondrat Buławin. W 1744 roku osada całkowicie spłonęła w pożarze. Po niepełnej odbudowie była jeszcze kilka razy zalana przez powodzie Donu i dlatego w 1805 roku stolicę przeniesiono do nowo wybudowanego miasta Nowoczerkask, zaś Czerkassk przemianowano na Staroczerkassk. Spowodowało to stopniowy upadek miasta i u schyłku XIX wieku osada straciła prawa miejskie. 

</doc>
<doc id="1146851" url="https://pl.wikipedia.org/wiki?curid=1146851" title="Gregory Goodwin Pincus">
Gregory Goodwin Pincus

Gregory Goodwin Pincus (ur. 9 kwietnia 1903 w Woodbine, w stanie New Jersey, zm. 22 sierpnia 1967 w Bostonie) – amerykański biolog, wynalazca pigułki antykoncepcyjnej.
Życie i praca.
Gregory Pinkus, pochodzący z rodziny łotewskich Żydów, ukończył studia na Uniwersytecie Cornella w 1924 roku. Następnie na Uniwersytecie Harvarda w 1927 roku uzyskał doktorat. Przez kilka lat był profesorem w Clark, pracował na Harvardzie, Cambridge, w Towarzystwie Cesarza Wilhelma w Berlinie. W 1944 roku był jednym z założycieli Worcester Foundation for Experimental Biology, w Shrewsbury w stanie Massachusetts. Powierzono mu kierownictwo utworzonego przy fundacji laboratorium badawczego. Specjalizował się w metabolizmie sterydowym i fizjologii rozmnażania ssaków. Na jego polecenie doktor Min-Chueh Chang, jeden z uczonych, współpracowników z Foundatoion, rozpoczął doświadczenia na zwierzętach z syntetycznym progesteronem. To był początek badań, nad uzyskaniem skutecznego, doustnego środka wstrzymującego jajeczkowanie u kobiet. Po obiecujących wynikach doświadczeń na zwierzętach badania, według sugestii Pinkusa, kontynuował ginekolog doktor John Rock. Od września 1953 roku uczony rozpoczął badania nad innymi środkami sterydowymi o budowie podobnej do progesteronu. Wynikiem tych doświadczeń było odkrycie, że jeden z nich norethynodrel, produkowany przez G.D. Searle and Company, zsyntetyzowany przez Franka Coltona w 1952 roku jest szczególnie skuteczny. Dalsze badania i doświadczenia dały w efekcie środek o nazwie enovid, będący połączeniem z , który uzyskał wszelkie pozwolenia i wszedł na rynek w 1960 roku. Pinkus publikował wyniki swoich badań, jest autorem ponad 250 artykułów naukowych i książki "The Conquest of Fertility" (1965).
Zmarł 22 sierpnia 1967 w Bostońskim Peter Bent Brigham Hospital na rzadką chorobę mielofibrozę, przeżywszy 64 lata.

</doc>
<doc id="1146853" url="https://pl.wikipedia.org/wiki?curid=1146853" title="Avenue Émile Zola">
Avenue Émile Zola

Avenue Émile Zola - stacja linii nr 10 metra w Paryżu. Stacja znajduje się w 15. dzielnicy Paryża. Została otwarta 27 lipca 1937 r.

</doc>
<doc id="1146856" url="https://pl.wikipedia.org/wiki?curid=1146856" title="Quiz">
Quiz

Quiz – rodzaj zabawy, rozrywki intelektualnej dla kilku osób, polegającej na przedstawieniu przez jedną z osób pozostałym zagadnienia w formie zapytania w ten sposób, by na podstawie dostarczonych wraz z zapytaniem informacji oraz wiedzy ogólnej można było wydedukować prawidłową odpowiedź. Pytanie powinno być sformułowane w ten sposób, by odpowiedź nie była całkiem oczywista, zabawa polega de facto na dyskusji zgadujących nad różnymi możliwościami i wykluczaniu tych, które nie spełniają warunków zadanych w pytaniu.
Zabawa bywa niekiedy prowadzona przed kamerami telewizyjnymi, wówczas quiz taki staje się odmianą teleturnieju.
Etymologia.
Słowo to pojawia się w angielszczyźnie po raz pierwszy ok. 1780 roku; jego źródłosłów jest nieznany, być może miało swój początek w slangu studenckim. Początkowo oznaczało „dziwną osobę” bądź też „dowcip, żart”. Prawdopodobnie przez skojarzenie ze słowami typu „inquisitive” („pytający”) nabrało później znaczenia „badać, oglądać uważnie”, a stąd (od połowy XIX w.) „test, sprawdzian”. 
Istnieje także pewna dobrze znana miejska legenda o pochodzeniu tego słowa, głosząca że w 1791 roku, właściciel teatru w Dublinie, James Daly, założył się o to, że w ciągu dwudziestu czterech godzin wprowadzi do użycia nowe słowo. W tym celu wynajął grupę ludzi, którzy otrzymali za zadanie napisać na murach Dublinu słowo-nonsens "quiz". Dzięki temu, w przeciągu dnia słowo to zyskało rozgłos i otrzymało swoje dzisiejsze znaczenie (skoro nikt go nie znał, powszechnie myślano, że to pewien test). Jednak nie ma żadnego dowodu potwierdzającego tę tezę, a samo słowo było w użyciu przed 1791 rokiem .

</doc>
<doc id="1146857" url="https://pl.wikipedia.org/wiki?curid=1146857" title="Ségur (stacja metra)">
Ségur (stacja metra)

Ségur – stacja linii nr 10 metra w Paryżu. Stacja znajduje się na granicy 7. i 15. dzielnicy Paryża. Została otwarta 29 września 1937 r.

</doc>
<doc id="1146863" url="https://pl.wikipedia.org/wiki?curid=1146863" title="Tsjuder">
Tsjuder

Tsjuder - norweska grupa muzyczna grająca black metal. Powstała w 1993 roku. Nazwa zespołu pochodzi z norweskiego filmu Pathfinder (nor. "Veiviseren") z 1987, w którym Tsjuder to mityczne północno-rosyjskie plemię.
Wraz z Carpathian Forest odbyli trasę po Europie na początku roku 2005. W roku 2006 zespół zawiesił działalność, ale reaktywował się pod koniec 2010 i zapowiedział występy na Brutal Assault 2011 oraz Wacken Open Air 2011.

</doc>
<doc id="1146868" url="https://pl.wikipedia.org/wiki?curid=1146868" title="Port lotniczy Bangi">
Port lotniczy Bangi

Port lotniczy Bangi M'Poko – międzynarodowy port lotniczy w Republice Środkowoafrykańskiej. Leży 7 km na północny zachód od centrum stolicy i jest największym portem lotniczym kraju.

</doc>
<doc id="1146874" url="https://pl.wikipedia.org/wiki?curid=1146874" title="Dejavu">
Dejavu



</doc>
<doc id="1146875" url="https://pl.wikipedia.org/wiki?curid=1146875" title="Endogeniczny model wzrostu gospodarczego">
Endogeniczny model wzrostu gospodarczego

Endogeniczne modele wzrostu gospodarczego to modele, w których postęp techniczny (rozumiany jako akumulacja wiedzy naukowo-technicznej i kapitału ludzkiego) jest przede wszystkim skutkiem decyzji inwestycyjnych konsumentów i producentów, którzy zawsze postępują racjonalnie. Trzecim podmiotem podejmującym decyzje o alokacji kapitału jest państwo, realizujące określoną, długookresową politykę ekonomiczną.
Na gruncie endogenicznej teorii wzrostu szczególnego znaczenia nabiera analiza możliwości oddziaływania państwa na przebieg procesów wzrostu. Państwo w tych modelach ma wpływ nie tylko na poziom produkcji, ale także determinuje długookresową stopę wzrostu. Implikacją stosowania tych modeli był znaczny wzrost badań nad korelacją polityki państwa a obserwowanym wzrostem gospodarczym.
Najważniejszy wniosek płynący z modeli endogenicznych mówi o tym, że motywacją powinna być jakość inwestycji, a nie ich ilość. Chodzi o to, by wybierać strategicznie konkretne sektory gospodarki, które inwestycji potrzebują najbardziej.
W modelach tych przyjmuje się założenie o wewnętrznym charakterze stopy postępu technicznego, który wynika z celowych inwestycji podmiotów. Również endogeniczne jest pochodzenie stopy oszczędności/inwestycji, która kształtuje się na takim poziomie, by maksymalizować sumę użyteczności konsumpcji typowego podmiotu w gospodarce.
Jako że podstawą zrównoważonego wzrostu, w rozumieniu tej teorii, są stałe przychody z akumulacji kapitału, musiano zdeprecjonować znaczenie założenia o malejących krańcowych przychodach z tego czynnika produkcji. Nie ma żadnego powodu, by rezygnować z inwestowania w kapitał ludzki kiedykolwiek i w jakimkolwiek tempie, ponieważ zakumulowana większa ilość kapitału, przy stałej krańcowej produktywności się nie zmniejszy, a pozostanie stała. Zatem kraj inwestujący w kapitał ludzki nie zetknie się z malejącymi korzyściami ze skali.
Modele endogeniczne wzrostu kładą nacisk na efekt pośredni polegający na tym, że wzrost inwestycji w jednej firmie przyczynia się do globalnego wzrostu produkcji poprzez zwiększenie ogólnego poziomu wiedzy i kwalifikacji.
Najprostszym przykładem modelu endogenicznego, który jednocześnie obrazuje jego główne założenia, jest model AK. Model ten zakłada stały, dodatni poziom technologii oraz traktuje kapitał jako jedyny czynnik produkcji. W efekcie poziom produkcji jest proporcjonalny do zasobu tak rozumianego kapitału. Dla analizy wzrostu gospodarczego w modelu AK fundamentalne znaczenie ma określenie wielkości oszczędności, gdyż ich wzrost powoduje też przyspieszenie tempa wzrostu gospodarczego. Wzrost oszczędności wynika natomiast z obniżenia poziomu stopy dyskontowej a także z obniżenia elastyczności krańcowej użyteczności konsumpcji. Analogiczny efekt wywołuje podniesienie poziomu technologii.
Endogeniczne modele wzrostu gospodarczego powstały w przeciwstawieniu do wcześniejszych modeli neoklasycznych (egzogenicznych).

</doc>
<doc id="1146877" url="https://pl.wikipedia.org/wiki?curid=1146877" title="Zaburzenia nastroju">
Zaburzenia nastroju



</doc>
<doc id="1146879" url="https://pl.wikipedia.org/wiki?curid=1146879" title="Zaburzenie nastroju">
Zaburzenie nastroju



</doc>
<doc id="1146880" url="https://pl.wikipedia.org/wiki?curid=1146880" title="Egzogeniczny model wzrostu gospodarczego">
Egzogeniczny model wzrostu gospodarczego

Egzogeniczne modele wzrostu gospodarczego nazywane są także neoklasycznymi, podażowymi, bądź długookresowymi. 
Założenia modeli:
Z takiego podejścia wynika, że długookresowy wzrost produkcji faktycznej jest możliwy jedynie dzięki wzrostowi produkcji potencjalnej.
Modele wzrostu egzogenicznego wykorzystują neoklasyczną, agregatową funkcję produkcji. Różnią się między sobą jedynie przyjętą postacią tej funkcji. 
Gospodarki opisywane przez te modele wykazują się dążeniem do długookresowego, zrównoważonego wzrostu. Jego stopa jest zdeterminowana przez egzogeniczną (daną z zewnątrz) stopę postępu technicznego. 
Z modeli takich wynika również, że polityka ekonomiczna prowadząca do zmiany stopy oszczędności / inwestycji prowadzi jedynie do przesunięcia gospodarki na nową ścieżkę wzrostu zrównoważonego (położoną wyżej lub niżej ścieżki wyjściowej), natomiast nie wywiera wpływu na długookresową stopę wzrostu gospodarczego. Po okresie przejściowej dynamiki, tempo wzrostu powraca do poziomu wyjściowego.
W modelach neoklasycznych polityka gospodarcza ukierunkowana jest na wzrost inwestycji, mający na celu zwiększenie podaży. Wzrost można przyspieszyć jedynie w krótkim, a nie w długim okresie. Wpływ na to mają malejące krańcowe przychody z powiększanych przez przedsiębiorstwa nakładów inwestycyjnych. Przychód z kapitału zmniejsza się, aż w końcu zrównuje się z jego kosztem. Ostatecznie proces tworzenia kapitału ulegnie zahamowaniu, w związku z czym, w długim okresie produkcja per capita nie będzie wzrastać. 
Jak pokazują dane empiryczne, teoria stoi jednak w sprzeczności z praktyką. Okazało się bowiem, że występuje dodatnia długookresowa zależność między inwestycjami a tempem wzrostu produkcji per capita. W związku z tym zaistniała potrzeba stworzenia alternatywnych modeli lepiej oddających rzeczywiste procesy zachodzące w gospodarce. Funkcję tę spełniły modele endogeniczne, które nie przyjmowały stopy postępu technicznego ani stopy oszczędności/inwestycji jako danej.
Do najbardziej znanych modeli typu egzogenicznego można zaliczyć model wzrostu Solowa oraz rozszerzony model neoklasyczny Mankiwa, Romera i Weila.

</doc>
<doc id="1146881" url="https://pl.wikipedia.org/wiki?curid=1146881" title="Miasteczko Śląskie (przystanek kolejowy)">
Miasteczko Śląskie (przystanek kolejowy)

Miasteczko Śląskie – przystanek osobowy w Miasteczku Śląskim, w województwie śląskim, w Polsce.
W roku 2017 obsługiwał 10–19 pasażerów na dobę.

</doc>
<doc id="1146886" url="https://pl.wikipedia.org/wiki?curid=1146886" title="Lufthansa Regional">
Lufthansa Regional

Lufthansa Regional – porozumienie regionalnych linii lotniczych wykonujących połączenia krótkiego zasięgu dla Lufthansy.

</doc>
<doc id="1146888" url="https://pl.wikipedia.org/wiki?curid=1146888" title="Soha Ali Khan">
Soha Ali Khan

Soha Ali Khan (सोहा अली खान) urodzona 4 października 1978 w New Delhi, Indie) to bollywoodzka aktorka, córka nawaba Pataudi i sławnej aktorki Sharmila Tagore oraz siostra aktora Saif Ali Khana, nagrodzona za rolę w "Rang De Basanti".
Życie osobiste.
Soha Ali Khan urodziła się w rodzinie nawabów Pataudi. Jej ojciec Mansoor Ali Khan Pataudi był sławnym kapitanem indyjskiej drużyny krykieta. Jej matka, Sharmila Tagore to uznana aktorka ("Mann"), daleka krewna poety noblisty Rabindranath Tagore. Jej bratem jest aktor Saif Ali Khan ("Hum Tum", "Gdyby jutra nie było").

</doc>
<doc id="1146891" url="https://pl.wikipedia.org/wiki?curid=1146891" title="Miesięcznik Moralnego Niepokoju">
Miesięcznik Moralnego Niepokoju

Miesięcznik Moralnego Niepokoju – cykliczny program rozrywkowy autorstwa Kabaretu Moralnego Niepokoju, emitowany w TVP2 od listopada 2007 do stycznia 2008 roku.
Stałe elementy programu.
"Ryż czy ziemniaki?".
Osią programu jest studio programu "Ryż czy ziemniaki?", który to program reprezentuje gatunek telewizji kolacyjnej (przeciwwaga dla telewizji śniadaniowej). W programie rozmowy z gośćmi, kursy savoir-vivre'u. Prowadzącymi są: Spikerka i Pan Karol (lub Spiker), para znana z wcześniejszej produkcji Kabaretu - Tygodnika Moralnego Niepokoju. Sceny ze studia przeplatają skecze z bohaterami najpopularniejszych „serii” Kabaretu, czyli:
Gwidon i Romek.
Para "niebieskich ptaków" z Warszawy dowiaduje się od niejakiego Sjelskina (szwedzkiego kucharza w restauracji w Londynie), że ich kolega Zdzisiek jest w niebezpieczeństwie. Pomimo wcześniejszych oporów lecą do Londynu, a tam dowiadują się, że sprawa dotyczy niejakiego średniowiecznego tajnego klanu Thurn und Taxis... (seria skończyła się w 2. odcinku)
Tata i Mariusz.
Rozmowy, rozważania Mariusza i jego Taty o różnych wzniosłych i przyziemnych sprawach.
Wujek i Ciotka.
Przedstawione są perypetie małżeństwa (gospodyni i bezrobotnego lenia).
Biuro patentowe.
Interesanci przynoszą do opatentowania różne dziwaczne wynalazki, np. mechaniczną ustalarkę ojcostwa.
Zbrojeniówka.
Dyrektor, inż. Edward Mrównica i Smółko w nowej rzeczywistości, nowej siedzibie szefa i starych problemach znanych z Tygodnika Moralnego Niepokoju.
Oglądalność.
Trzeci odcinek programu, czyli ostatni oglądało 2,965 mln widzów.

</doc>
<doc id="1146892" url="https://pl.wikipedia.org/wiki?curid=1146892" title="Elżbieta Krystyna Ulryka z Brunszwiku-Wolfenbüttel">
Elżbieta Krystyna Ulryka z Brunszwiku-Wolfenbüttel

Elżbieta Krystyna Ulryka z Brunszwiku-Wolfenbüttel (niem. "Elisabeth Christine Ulrike, Prinzessin von Braunschweig-Wolfenbüttel") (ur. 9 listopada 1746 w Wolfenbüttel; zm. 18 lutego 1840 w Szczecinie) – trzecia córka Karola I, księcia Brunszwiku na Lüneburgu i jego żony, Filipy Charlotty, księżniczki pruskiej. Jej dziadkami ze strony matki byli Fryderyk Wilhelm I Hohenzollern, król Prus, i Zofia Dorota, królewna brytyjska.
14 lipca 1765 roku Elżbieta wyszła za mąż za Fryderyka Wilhelma II Hohenzollerna, następcy tronu i przyszłego władcę Prus, znanego z licznych miłosnych skandali. Para miała jedną córkę, Fryderykę Charlottę Pruską (7 maja 1767 – 6 sierpnia 1820), wydaną za mąż za Fryderyka, księcia Yorku i Albany, długoletniego naczelnego wodza wojsk brytyjskich.
Małżeństwo Elżbiety zostało rozwiązane w 1769 roku po tym, gdy pod presją Fryderyka Wielkiego oskarżono ją o cudzołóstwo. Została wysłana do Szczecina, gdzie mieszkała 71 lat, czyli do końca życia. Nigdy więcej nie zobaczyła rodzeństwa ani córki (którą przeżyła o 20 lat). Były małżonek, Fryderyk Wilhelm, na polecenie króla już trzy miesiące po oficjalnym rozwodzie ożenił się ponownie z Fryderyką Luizą z Hesji-Darmstadt. Był jednak poligamistą i miał liczne kochanki oraz dzieci z tych związków.
Po śmierci króla Fryderyka Wielkiego w 1786 r., Elżbieta otrzymawszy więcej wolności osobistej, brała udział w życiu towarzyskim miasta. Prowadziła salon artystyczny, wspierała i promowała artystów ówczesnego Szczecina. Żyła w wielkiej przyjaźni z Zofią Augustą Tilebein, właścicielką znaczącego szczecińskiego salonu artystycznego, w którym prezentowali swoje utwory wybitni twórcy, m.in. Carl Loewe. Latem przebywała w pałacu w Jasienicy (obecnie osiedle Polic) urządzonym w murach średniowiecznego klasztoru augustianów.
Kiedy w 1810 r. Szczecin zajęli Francuzi, Elżbieta mogła kupić dawny młyn (tzw. "Pädagogenmühle") za murami miasta i urządzić w nim pałac letni, który nazwała "Friedrichsgnade" ("Łaska Fryderyka"). Po czterdziestu latach od wygnania kilka razy odwiedził ją następca tronu, późniejszy król Fryderyk Wilhelm IV, wnuk jej byłego małżonka. 
Była postacią lubianą przez szczecinian i kiedy umierała w wieku 93 lat, rozdzwoniły się dzwony w całym mieście. Nie życząc sobie pochówku w Brunszwiku, zbudowała własne mauzoleum w ogrodzie, gdzie ją pochowano; po przejściu posiadłości w prywatne ręce, nocą 19 lipca 1849 ciało zostało przeniesione do kościoła do Zamku Książąt Pomorskich w Szczecinie (choć podaje się również, że mogło zostać przeniesione do katedry krakowskiej).

</doc>
<doc id="1146894" url="https://pl.wikipedia.org/wiki?curid=1146894" title="Pseudotransept">
Pseudotransept



</doc>
<doc id="1146898" url="https://pl.wikipedia.org/wiki?curid=1146898" title="Greg Kinnear">
Greg Kinnear

Gregory Buck „Greg” Kinnear (ur. 17 czerwca 1963 w Logansport) – amerykański aktor i producent filmowy, nominowany do Oscara i nagrody Złotego Globu (1998) za rolę w filmie "Lepiej być nie może".
Życiorys.
Wczesne lata.
Urodził się w Logansport, w stanie Indiana jako najmłodszy z trzech synów Suzanne Kinnear (z domu Buck) i Edwarda Kinneara, dyplomaty pracującego dla Departamentu Stanu USA. Ma dwóch starszych braci – Jamesa (ur. 1957) – wicedyrektora inwestycji Wachovia Securities i Steve’a (ur. 1959) współpracownika ewangelisty Billy’ego Grahama. Ze względu na charakter pracy ojca w okresie dzieciństwa wraz z rodziną wiele podróżował po takich miastach jak Bejrut (Liban) czy Ateny (Grecja). W 1973, kiedy miał dziesięć lat rodzina przeniosła się do Waszyngtonu.
Kiedy w 1981 uczęszczał do American Community Schools Atenach (Grecja), był gospodarzem audycji radiowej "School Daze With Greg Kinnear". W 1986 ukończył studia na wydziale dziennikarstwa Uniwersytetu Stanu Arizona w Tucson. Przeprowadził się do Los Angeles i podjął pracę w Marketing Department Charles Band's Empire Pictures. W 1987 był sprawozdawcą "E! Entertainment Television".
Kariera.
Zadebiutował niewielką rolą w telefilmie ABC "Jak oceniają zwycięstwo" ("What Price Victory", 1988) u boku Eriqa La Salle i Marka Pellegrino. Prowadził teleturniej "College Mad House" (1989) i popularny talk-show "Talk Soup" (1991-95), za który otrzymał nagrodę Emmy. Pojawił się w teledramacie NBC "Morderstwo w Mississippi" ("Murder in Mississippi", 1990) z Tomem Hulce, Blairem Underwoodem, Jennifer Grey i CCH Pounder, biograficznym dramacie telewizyjnym ABC "Dillinger" (1991) u boku Marka Harmona i Sherilyn Fenn, serialu NBC "Prawnicy z Miasta Aniołów" ("L.A. Law", 1991) jako dziennikarz oraz telewizyjnej komedii "Wymyślona historia" ("Based on an Untrue Story", 1993) z Morgan Fairchild i Pat Crawford Brown, zanim po raz pierwszy zabłysnął na kinowym ekranie w komedii "Blankman" (1994).
Nagrodę krytyków w Chicago zdobył za rolę lekkomyślnego Davida Larrabee w komedii romantycznej "Sabrina" (1995) u boku Julii Ormond i Harrisona Forda. W komedii "Najlepszy kumpel Pana Boga" ("Dear God", 1996) zagrał postać jeden z najzdolniejszych oszustów, który w dziale przesyłek niedoręczalnych w głównym urzędzie pocztowym Los Angeles odpowiada na listy do Pana Boga.
W 1996 został laureatem nagrody Złotego Jabłka. W komedii romantycznej "Wykapany tatuś" ("A Smile Like Yours", 1997) z Joan Cusack był czułym mężem i ojcem. Kreacja artysty-geja Simona Bishopa w dramacie "Lepiej być nie może" ("As Good As It Gets", 1997) u boku Jacka Nicholsona i Helen Hunt przyniosła mu nominację do Oscara i nagrody Złotego Globu. Za rolę uczuciowego dziennikarza w komedii romantycznej Nory Ephron "Masz wiadomość" ("You've Got Mail", 1998) z Tomem Hanksem i Meg Ryan otrzymał nagrodę Blockbuster Entertainment. W jednym z odcinków sitcomu NBC "Przyjaciele" ("Friends", 2003) pojawił się jako Benjamin Hobart. W tragikomedii "Mała miss" ("Little Miss Sunshine", 2006) z udziałem Gordona Thomsona wystąpił w roli ojca siedmioletniej, tłuściutkiej kandydatki na królową piękności. W 2010 zagrał jedną z głównych ról w filmie "Ostatnia piosenka" ("The Last Song", 2010]) (opartej na powieści Nicholasa Sparksa pod tym samym tytułem) jako ojciec nastoletniej Veroniki „Ronnie” Miller (Miley Cyrus), Steve Miller.
Życie prywatne.
W 1999 ożenił się z byłą modelką Helen Labdon. Mają dwie córki – Lily Kathryn (ur. 2003) i Audrey Mae (ur. 2006).

</doc>
<doc id="1146900" url="https://pl.wikipedia.org/wiki?curid=1146900" title="Jesper Jensen">
Jesper Jensen



</doc>
<doc id="1146905" url="https://pl.wikipedia.org/wiki?curid=1146905" title="Sławy z krypty">
Sławy z krypty

Sławy z krypty (ang. Dead Famous) – seria książek, przeznaczona głównie dla czytelników w wieku 8-14 lat. Każda książka opisuje inną nieżyjącą sławną osobę. W angielskiej wersji z tej serii wyodrębniono miniserię "Horribly Famous" (Strrraszne sławy), w której znaleźli się ludzie zapisani w historii jako "straszni". W Polsce wydawana przez wydawnictwo Egmont Polska.
Tomy.
Książki w innych seriach.
Wydawnictwo Egmont Polska niektóre tytuły wydało w ramach serii "Strrraszna historia".

</doc>
<doc id="1146906" url="https://pl.wikipedia.org/wiki?curid=1146906" title="Jewhenija Własowa">
Jewhenija Własowa

Jewhenija Ołeksandriwna Własowa (, ; ur. 8 kwietnia 1978 w Kijowie) – ukraińska piosenkarka.
Własowa po raz pierwszy zaprezentowała się przed szerszą publicznością występując na festiwalu "Słowiański Bazar" w Witebsku. Została laureatką, śpiewając piosenki Wołodymyra Iwasiuka "Syzokryłyj ptach" oraz "Ne zabuwaj", która jest uważana za jej pierwszy przebój. W listopadzie 1998 roku Własowa pojechała do włoskiego miasteczka Rimini na międzynarodowy konkurs „Regina della Canzone” w Rimini z piosenką "Muzyka – dusza moja (Музика – душа моя)".
Własowa została laureatką dorocznego festiwalu "Pisnia roku" w Kijowie w 1997 i 1998 roku. W 1998 Własowa dostała też pierwszą nagrodę na Ogólnoukraińskim Otwartym Rankingu Popularności „Zołota fortuna” w nominacji „Nadzieja XXI wieku”. Najbardziej znaną jej piosenką była "Ne zabuwaj".
W 1999 dziewczyna napisała piosenkę "Wiatr Nadziei". Wówczas producentem Własowej został Dmytro Kostiuk.
Płyta "Wiatr Nadziei" rozeszła się w listopadzie 2001 roku w ponad stu tysięcznym nakładzie.
W 2005 roku, po przerwie, Jewhenija Własowa powróciła na scenę. Zafascynowana Andru Donaldsem, zaproponowała mu współpracę. Największe przeboje tego duetu to "Wind of hope" i "Limbo".
W 2007 Własowa brała udział w ukraińskich preselekcjach do Konkursu Piosenki Eurowizji, zajmując z piosenką "I will be" drugie miejsce.

</doc>
<doc id="1146908" url="https://pl.wikipedia.org/wiki?curid=1146908" title="Święto Bratniej Pomocy im. Gustawa Adolfa">
Święto Bratniej Pomocy im. Gustawa Adolfa

Święto Bratniej Pomocy imienia Gustawa Adolfa – święto chrześcijańskie, obchodzone przez Kościół Ewangelicko-Augsburski w pierwszy czwartek po Święcie Trójcy Świętej.
Geneza i charakter.
W czasach kontrreformacji odebrano polskim protestantom zamieszkującym Śląsk prawo do sprawowania kultu religijnego. Majątki kościelne zostały skonfiskowane, a wierni spotykali się na wspólnych modlitwach potajemnie w lasach. Nabożeństwa odprawiane były m.in. na Równicy przez wędrownych pastorów ze Śląska i Słowacji. Święto Bratniej Pomocy ma upamiętniać te trudne dla polskich ewangelików czasy. Jednocześnie w nazwie Święta uwydatnione jest imię króla Gustawa Adolfa, dzięki któremu ewangelicyzm w Europie Wschodniej został uratowany.
Obchody.
Na terenie całego kraju w dniu Święta odprawiane są uroczyste nabożeństwa w kościołach. Hasłem dnia jest werset z Nowego Testamentu:
Tekst psalmu pochodzi z Księgi Psalmów 147:12-14.19. Śpiewana jest zazwyczaj pieśń pt. "Gromadko mała Bożych sług" (nr 260). Obowiązuje barwa liturgiczna czerwona. Introitem jest Psalm 147 oraz 84. Graduale stanowią dwa wersety (15 i 17) Psalmu 116, zaś antyfonę – List do Galacjan 6:10.

</doc>
<doc id="1146909" url="https://pl.wikipedia.org/wiki?curid=1146909" title="Spartiata">
Spartiata



</doc>
<doc id="1146911" url="https://pl.wikipedia.org/wiki?curid=1146911" title="Hetang">
Hetang



</doc>
<doc id="1146919" url="https://pl.wikipedia.org/wiki?curid=1146919" title="Obrzeżek polski">
Obrzeżek polski

Obrzeżek polski ("Argas polonicus") – środkowoeuropejski gatunek kleszcza z rodziny obrzeżkowatych, odkryty w Krakowie. Znany z pojedynczych stanowisk na Słowacji i w Czechach; w Polsce stwierdzony tylko w Krakowie. Najlepiej zbadanym siedliskiem obrzeżków polskich jest strych Kościoła Mariackiego, gdzie został opisany w 1979. Przypuszcza się, że zasięg geograficzny tego pajęczaka jest szerszy i obejmuje całą południowo-wschodnią Europę, lecz nie prowadzi się badań, które mogłyby potwierdzić prawdziwość tej tezy.
Morfologia.
Dymorfizm płciowy w obrębie gatunku jest słabo zaznaczony. Idiosoma osobników dorosłych i nimf jest owalna, zwężona ku przodowi, o wymiarach 2,6-10,0 mm. Pokrywy idiosomy są brązowawe, zbudowane przede wszystkim z oskórka. U nasady I pary odnóży znajduje się otwór płciowy, u samców przykryty półkolistą płytką genitalną, u samic ograniczony wargą przednią i tylną. Ujścia gruczołów biodrowych znajdują się między biodrami I i II pary odnóży. Wszystkie 4 pary nóg są sześcioczłonowe i dobrze rozwinięte. Organ Hallera (parzysty narząd zmysłowy osadzony na stopach I pary nóg) nie ma wieczka. Odbyt obrzeżka znajduje się na tylnej połowie idiosomy, w osi ciała, zamyka go zawór odbytowy zbudowany z pierścienia i dwóch półkolistych zastawek.
Gnatosoma nimf i osobników dorosłych umieszczona jest na brzusznej stronie proksymalnego końca idiosomy w zagłębieniu kamerostomalnym. Zazwyczaj nie jest widoczna przy oglądaniu pajęczaka od góry. Gnatosoma obrzeżków zbudowana jest z: podstawy gnatosomy, pary czteroczłonowych głaszczek, pary chelicer i nieparzystego hypostomu. Palec chelicer jest nieruchomy i ma dwa dobrze rozwinięte zęby; ząb wierzchołkowy jest silnie albo całkiem zredukowany.
Larwy mają sześć odnóży, gnatosomę mają umieszczoną na przodzie idiosomy. Tzw. płytka grzbietowa, będąca tarczką z twardego oskórka, znajduje się na środku grzbietowej powierzchni idiosomy. Larwy obrzeżków polskich mają 19-22 pary szczecinek grzbietowych brzeżnych (0,08-0,17 mm długości; dłuższe są szczecinki grzbietowe brzeżne przednie niż tylne). Formuła szczecinek głaszczek (liczba szczecinek na poszczególnych członach głaszczków) to 0:5:4:4.
Biologia.
Obrzeżek polski jest pasożytem gniazdowo-norowym. Spotykany jest w synantropijnych i semisynantropijnych siedliskach: strychach, wieżach, będących miejscami gniazdowania gołębi. Głównymi żywicielami obrzeżków polskich są gołębie domowe, ale notowano przypadki atakowania ludzi. Obrzeżki polskie aktywne są nocą, rzadko widywane są w porze dziennej, w przeciwieństwie do obrzeżków nietoperzowych. Zasiedlają szpary i załomy murów w pobliżu gniazd; zwykle spotyka się po kilka osobników ukrytych w jednej szparze. Samice składają jaja od połowy lipca do sierpnia. Cykl rozwojowy jest wielożywicielowy, a jego ogólny schemat to jajo → larwa → nimfa (2-4 stadia) → postać dorosła. W warunkach laboratoryjnych pełny cykl rozwojowy zamyka się w 236-300 dniach (samce) i 242-305 (samice).
Przypadki atakowania ludzi.
W szczególnych warunkach obrzeżki polskie atakują ludzi. Opisano przypadki zaatakowania przez obrzeżki hejnalistów z Kościoła Mariackiego, którzy określali te pajęczaki mianem "pluskiew drzewnych". U hejnalistów rozwijał się po ugryzieniach zespół objawów: obrzęk, rumień, świąd, ból, gorączka, osłabienie i biegunka. Pod koniec lat 70. odnotowano wzrost liczby inwazji obrzeżków, przypuszczalnie związany z pracami remontowymi na szczycie wieży i wypłoszeniem gołębi, co zmusiło obrzeżki do szukania nowych żywicieli. Nie stwierdzono obecności obrzeżków w dolnych partiach Kościoła Mariackiego, więc zagrożenie zdrowia ludzi odwiedzających kościół w ciągu dnia jest znikome. Przeprowadzono kilkakrotnie próbę wytępienia obrzeżków w Kościele Mariackim, ale mimo dezynsekcji z zastosowaniem akarycydów nie udało się wytępić go całkowicie. 
Na początku lat 80. przeprowadzono badania nad nosicielstwem arbowirusów i riketsji chorobotwórczych dla człowieka przez obrzeżki polskie; nie ujawniono ryzyka przeniesienia jakiejkolwiek choroby na ludzi wskutek ugryzień tych pajęczaków.

</doc>
<doc id="1146922" url="https://pl.wikipedia.org/wiki?curid=1146922" title="Osaczona (telenowela)">
Osaczona (telenowela)

Osaczona (hiszp. "Acorralada") – amerykańsko-wenezuelska telenowela składająca się ze 187 odcinków, wyprodukowana przez telewizje Univision i Venevision. Premiera miała miejsce 15 stycznia 2007. Akcja serialu toczy się w Miami.
Fabuła.
Przed laty Octavia Irazabal odebrała swojej przyjaciółce Fedorze dom, majątek, fabrykę perfum, córki oraz posłała ją do więzienia za zbrodnię, której nie popełniła. Dziewczynki zostały przygarnięte przez Miguelinę, która postanawia je wychować mówiąc im, że jest ich babcią. Mijają lata. Fedora wychodzi z więzienia a jej celem staje się odnalezienie córek i zemsta na swoim wrogu - Octavii. Los sprawia, że kobieta przypadkiem poznaje jedną ze swoich córek - Dianę i postanawia jej pomóc ponieważ - tak jak ona kiedyś - została niesłusznie oskarżona. Siostra Diany - Gaby pracuje jako służąca w rezydencji Irazabalów i jest zakochana w jednym z synów Octavii - Larrym, który ma się ożenić z Pilar. Wkrótce zaczyna tam też pracować Diana, zostaje pielęgniarką starszej pani Santy. W rezydencji Diana poznaje Maximiliana, drugiego syna Octavii i zakochuje się w nim z wzajemnością. Dziewczyna ukrywa przed ukochanym zbliżający się proces sądowy. Spędzają razem upojne chwile. Wkrótce Max poznaje tajemnicę Diany i porzuca ją. Po miesiącu Diana z pomocą Fedory odkrywa, że spodziewa się dziecka Irazabala. Niedługo okazuje się, że Maximiliano ma żonę, która od dwóch lat leży w śpiączce. W wyniku intrygi jej miejsce zajmuje siostra bliźniaczka Debora, która udaje wybudzenie ze śpiączki i postanawia zatrzymać przy sobie Maxymiliana. W tym czasie Larry i Pilar szykują się do ślubu, lecz w ostatniej chwili kobieta ucieka sprzed ołtarza wraz ze swoim kochankiem, z którym jest w ciąży. Larry szukając pocieszenia wyjeżdża z Gaby do Las Vegas i biorą ślub. Miłość Maximiliana i Diany oraz Larry'ego i Gaby chociaż bardzo silna, będzie musiała pokonać wiele przeszkód i intryg, zanim odnajdą prawdziwe szczęście.

</doc>
<doc id="1146923" url="https://pl.wikipedia.org/wiki?curid=1146923" title="Mircea (książę Rumunii)">
Mircea (książę Rumunii)

Mircea, książę Rumunii (ur. 3 stycznia 1913 w Bukareszcie, Rumunii; zm. 2 listopada 1916 w Bukareszcie).
Oficjalnie Mircea był trzecim synem i najmłodszym dzieckiem królowej Marii i Ferdynanda I, króla Rumunii. Jednakże duża część historyków twierdzi, że ojcem Mircei był rzeczywiście książę Barbu Ştirbey, premier Rumunii. Jednym z dowodów na ojcostwo Ştirbey może być fakt, że zarówno on jak i książę mieli brązowe oczy, podczas gdy królowa Maria i jej mąż, Ferdynand I, mieli niebieskie oczy. Książę Mircea zmarł na dur brzuszny jesienią 1916 roku, podczas trwania I wojny światowej.
Brat Mircei, król Karol II, i jego pierwsza żona Zizi Lambrino, nazwali swojego syna, urodzonego w 1920 roku, Mircea, na cześć księcia Mircei, który umarł cztery lata wcześniej.

</doc>
<doc id="1146925" url="https://pl.wikipedia.org/wiki?curid=1146925" title="Argas polonicus">
Argas polonicus



</doc>
<doc id="1146928" url="https://pl.wikipedia.org/wiki?curid=1146928" title="Idiosoma">
Idiosoma

Idiosoma – część ciała roztoczy (Acari), na którą składa się podosoma (segmenty z odnóżami krocznymi) i opistosoma (tylne segmenty, bez odnóży).

</doc>
<doc id="1146929" url="https://pl.wikipedia.org/wiki?curid=1146929" title="Organ Hallera">
Organ Hallera



</doc>
<doc id="1146934" url="https://pl.wikipedia.org/wiki?curid=1146934" title="Teatr Nowy">
Teatr Nowy

Zobacz też:

</doc>
<doc id="1146936" url="https://pl.wikipedia.org/wiki?curid=1146936" title="Deinosuchus">
Deinosuchus



</doc>
<doc id="1146939" url="https://pl.wikipedia.org/wiki?curid=1146939" title="Stanisław Lityński">
Stanisław Lityński

Stanisław Michał Lityński (ur. 28 września 1895 w Stanisławowie, zm. 18 kwietnia 1958 w Londynie) – pułkownik dyplomowany piechoty Wojska Polskiego.
Życiorys.
Po ukończeniu gimnazjum w Stanisławowie rozpoczął studia prawnicze na Uniwersytecie Franciszkańskim we Lwowie. Od 1912 był członkiem Polskich Drużyn Strzeleckich – podoficerem w 24 Polskiej Drużynie Strzeleckiej w Stanisławowie dowodzonej przez podchorążego Stanisława Sosabowskiego. Równocześnie dowodził jedną z trzech stanisławowskich drużyn skautowych tworzących hufiec pod komendą Stanisława Sosabowskiego.
W sierpniu 1914 roku na czele plutonu złożonego z czterdziestu „drużyniaków”, w pełni umundurowanych i uzbrojonych w karabiny Mannlicher, wyruszył do Krakowa, a następnie do Krzeszowic. Tam otrzymał polecenie oddania posiadanych karabinów innemu oddziałowi Legionów Polskich. Odmówił wykonania tego polecenia, gdyż uznał to za „ubliżenie godności żołnierskiej”, a ponadto karabiny stanowiły osobistą własność żołnierzy. Po odmowie oddania broni dowodzony przez niego pluton został rozbrojony i powrócił do Stanisławowa.
Następnie został zmobilizowany do cesarsko-królewskiej Obrony Krajowej. Jego oddziałem macierzystym był Pułk Piechoty Obrony Krajowej Nr 32, który w 1917 został przemianowany na Pułk Strzelców Nr 32. Początkowo był aspirantem oficerskim, a 1 sierpnia 1916 został mianowany na stopień podporucznika rezerwy. W okresie od kwietnia do listopada 1918 był członkiem Polskiej Organizacji Wojskowej we Lwowie i Stanisławowie. W listopadzie tego roku był aresztowany przez Ukraińców.
Od stycznia do kwietnia 1919 dowodził kompanią powiatową w Limanowej. Do czerwca 1921 dowodził kompanią i batalionem w 2 pułku strzelców podhalańskich. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 228. lokatą w korpusie oficerów piechoty. Urlopowany z wojska dla ukończenia studiów. Powrócił w lutym 1923 roku i przez 9 kolejnych miesięcy pełnił służbę w Oddziale I Sztabu Generalnego. 24 stycznia 1924 roku został przydzielony do macierzystego 43 pułku piechoty w Dubnie z równoczesnym odkomenderowaniem do Doświadczalnego Centrum Wyszkolenia w Rembertowie na stanowisko wykładowcy. Po pomyślnym złożeniu egzaminów, z dniem 1 listopada 1924 przydzielony został do Wyższej Szkoły Wojennej w Warszawie, w charakterze słuchacza kursu normalnego 1924–1926, pozostając oficerem nadetatowym 43 pp. 1 grudnia 1924 roku został awansowany na majora ze starszeństwem z dniem 15 sierpnia 1924 roku i 58. lokatą w korpusie oficerów piechoty. Po ukończeniu nauki otrzymał tytuł oficera Sztabu Generalnego i ponowny przydział do SG. Do listopada 1927 był kierownikiem referatu, a następnie wykładowcą taktyki ogólnej w Wyższej Szkole Wojennej. 24 grudnia 1929 roku został awansowany na podpułkownika ze starszeństwem z dniem 1 stycznia 1930 roku i 23. lokatą w korpusie oficerów piechoty. Z dniem 20 listopada 1932 przeniesiony do 4 pułku strzelców podhalańskich w Cieszynie na stanowisko zastępcy dowódcy. 22 grudnia 1934 roku ogłoszono jego przeniesienie do Wyższej Szkoły Wojennej. Generał Franciszek Skibiński, słuchacz XIV promocji WSWoj. 1933–1935 wspominał: "„"(...) "od razu zyskał zarówno nasze uznanie, jak i sympatię. Był równie doświadczony, wykształcony i uzdolniony, jak Jaklicz, natomiast o wiele mniej grandilokwentny, a za to prostszy i bardziej przystępny. Doprowadził naszą promocję do zwycięskiego zakończenia i wspominamy go jak najlepiej" (...)"”". 31 sierpnia 1935 roku ogłoszono jego przeniesienie do 85 pułku piechoty w Nowej Wilejce na stanowisko dowódcy pułku. W październiku 1937 roku powrócił do Wyższej Szkoły Wojennej na stanowisko wykładowcy taktyki ogólnej. Na stopień pułkownika został awansowany ze starszeństwem z dniem 19 marca 1938 roku i 16. lokatą w korpusie oficerów piechoty. Od listopada 1938 do marca 1939 roku był dyrektorem nauk kursu doskonalącego dla oficerów dyplomowanych. Równocześnie od 23 marca 1939 pełnił funkcję szefa sztabu Armii „Poznań”. Na tym stanowisku odbył kampanię wrześniową i uczestniczył w bitwie nad Bzurą. W 1939 roku był prezesem Koła Stanisławowian Towarzystwa Rozwoju Ziem Wschodnich.
Po kapitulacji Warszawy w niewoli niemieckiej, w Oflagu VII A w Murnau, gdzie prowadził wykłady z taktyki. Generał Juliusz Rómmel w opinii sporządzonej prawdopodobnie w marcu lub kwietniu 1945 roku napisał: "„nadaje się do pracy w sztabach oraz na stanowisko dowódcze, do dowódcy dywizji włącznie”". Po zakończeniu II wojny światowej w Europie skierowany do 2 Korpusu Polskiego we Włoszech. Do listopada 1945 roku odbył praktykę na stanowisku II zastępcy dowódcy 5 Kresowej Dywizji Piechoty. Przeniesiony do Londynu objął przewodnictwo Podkomisji Historycznej Armii Krajowej. Od 10 grudnia 1946 roku pełnił służbę w Samodzielnej Sekcji Badań Wojskowo-Historycznych, przemianowanej później na Komisję Historyczną byłego Sztabu Głównego WP.
Zmarł 18 kwietnia 1958 w Londynie. Pochowany na Cmentarzu North Sheen. Naczelny Wódz generał broni Władysław Anders awansował go pośmiertnie na generała brygady ze starszeństwem z dniem 1 stycznia 1964 roku w korpusie generałów.
Generał Lityński był żonaty z Julią Sztolcmanówną, z którą miał syna Józefa (1928–2013) – geofizyka, klimatologa i działacza polonijnego.

</doc>
<doc id="1146942" url="https://pl.wikipedia.org/wiki?curid=1146942" title="Pamiątka Wyznania Augsburskiego">
Pamiątka Wyznania Augsburskiego

Pamiątka Wyznania Augsburskiego – święto chrześcijańskie, obchodzone przez Kościoły luterańskie na pamiątkę ogłoszenia na sejmie Rzeszy w 1530 r. Augsburskiego Wyznania Wiary, będącego jednym z ważniejszych dokumentów teologicznych luteranizmu. Święto ma charakter rocznicy i przypada na dzień 25 czerwca. Jest to uroczystość o tożsamości protestanckiej. W przeciwieństwie jednak do obchodzonego przez większość Kościołów protestanckich Święta Reformacji, przyjęło się jedynie w wyznaniach luterańskich.
Obchody.
Obchodom Pamiątki Wyznania Augsburskiego towarzyszy uroczyste nabożeństwo. Hasłem dnia jest werset z Księgi Psalmów:
Podobnie, jak podczas nabożeństwa z okazji Święta Reformacji odczytywany jest Psalm 46. Śpiewane są m.in. pieśni "Bóg dał zbawienie" (nr 630) oraz "Warownym grodem jest nasz Bóg" (nr 265). Obowiązuje barwa liturgiczna czerwona. Introitem jest fragment Listu do Rzymian (1:16) oraz Psalmu (46:8). Graduale stanowi werset 12. Psalmu 84, zaś antyfonę – Psalm 46:2.

</doc>
<doc id="1146943" url="https://pl.wikipedia.org/wiki?curid=1146943" title="Wilki (album)">
Wilki (album)

Wilki – debiutancki album zespołu Wilki, wydany w 1992 roku. Skład zespołu wykrystalizował się podczas sesji nagraniowych do albumu, stąd duża liczba wykonawców. Szybko po wydaniu płyty Wilki zdobyły popularność. Na płycie znalazły się takie przeboje, jak „Son of the Blue Sky”, czy „Eli lama sabachtani”, które ustaliły pozycję zespołu na następne lata.
Sprzedano 220 000 kaset i płyt. Szacuje się, że włącznie z nakładami pirackimi album rozszedł się być może w liczbie ponad miliona egzemplarzy, co – szczególnie w tamtym okresie – było dużym osiągnięciem. Zwłaszcza że zespół dopiero co powstał, a prócz Gawlińskiego – muzycy nie byli wcześniej znani.
W roku 2012 z okazji dwudziestolecia fonograficznego debiutu Wilków wydano specjalną edycje dwupłytową pierwszego albumu. Oprócz klasycznego zestawienia utworów, dodano również drugą płytę CD, na której znaleźć można nagrania demo oraz utwory w wersjach koncertowych. Wzbogacona została również szata graficzna albumu. W książeczce znajdującej się wewnątrz opakowania znaleźć można min. zdjęcia pierwszego składu Wilków. Reedycja albumu „Wilki” jest ściśle związana ze specjalną klubową trasą koncertową zespołu (Blue Sky Tour 2012).

</doc>
<doc id="1146945" url="https://pl.wikipedia.org/wiki?curid=1146945" title="Szuwar mannowy">
Szuwar mannowy

Zespół manny mielec, szuwar mannowy ("Glycerietum maximae") – syntakson w randze zespołu budowany przez słodkowodny makrofit: mannę mielec. Należy do klasy zespołów szuwarowych "Phragmitetea".
Charakterystyka.
Wysoki (do 1,5–2 m) szuwar trawiasty zajmujący stosunkowo płytkie (kilkadziesiąt cm głębokości), okresowo wysychające wody stojące i płynące różnych typów zbiorników i cieków. Występuje na podłożach zamulonych - od mineralnego (piasek) do całkowicie torfowego. Odczyn wody zbliżony do obojętnego (pH 6–8,5). Dominuje manna mielec, jednak zbiorowisko jest zwykle bogate florystycznie.
W małych zbiornikach (np. rowach) może pokrywać całą powierzchnię, w większych sąsiaduje ze zbiorowiskami roślin szuwarowo-wodnych, a od strony lądu z szuwarami turzycowymi.
Zespół cechuje się znaczną produkcją biomasy i odgrywa istotną rolę w lądowaceniu zbiorników wodnych.

</doc>
<doc id="1146947" url="https://pl.wikipedia.org/wiki?curid=1146947" title="Sharmila Tagore">
Sharmila Tagore

Sharmila Tagore (শর্মিলা ঠাকুর; ur. 8 grudnia 1944 w Kanpur) – indyjska aktorka z Bengalu. Od kwietnia 2005 przewodnicząca indyjskiej cenzury filmowej (Indian Film Censor Board), a od grudnia 2005 - ambasadorka dobrej woli UNICEFu.
Życie osobiste.
Urodzona 8 grudnia 1946 roku w Kanpur (Uttar Pradesh). Jest prawnuczką poety noblisty Rabindranatha Tagore.
Przeszedłszy z hinduizmu na islam, poślubiła Mansoor Ali Khana - nababa Pataudi, wówczas sławnego kapitana narodowej drużyny krykieta. Mają troje dzieci: Saif Ali Khana (ur. 1970), Saba Ali Khana i Soha Ali Khan (ur. 1978), które poszły w ślady matki, zostając aktorami.
Zasiadała w jury konkursu głównego na 62. MFF Cannes (2009).

</doc>
<doc id="1146949" url="https://pl.wikipedia.org/wiki?curid=1146949" title="Maksymilianowo (stacja kolejowa)">
Maksymilianowo (stacja kolejowa)

Maksymilianowo – stacja kolejowa w Maksymilianowie, w gminie Osielsko, w powiecie bydgoskim, w województwie kujawsko-pomorskim. Według klasyfikacji PKP ma kategorię dworca aglomeracyjnego. Ruch pasażerski obsługują Przewozy Regionalne oraz Arriva RP.
W roku 2017 stacja obsługiwała 200–299 pasażerów na dobę.
Do 1970 roku stacja obsługiwała ruch wąskotorowy Bydgoskich Kolei Powiatowych. Do dziś w pobliskich lasach można znaleźć nasypy po torowiskach.
W l. 2018-2019 nad północną głowicą stacji zbudowano wiadukt drogi szybkiego ruchu S5 o długości ponad 160 m (plus 22-metrowy przejazd nad bocznicą do jednostki wojskowej w Bożenkowie). Na żądanie PKP konieczne było takie jego przeprojektowanie, aby możliwe było przebudowanie rozplotu linii do Wierzchucina i Laskowic na bezkolizyjny.
Połączenia.
Od rozkładu 2018/2019 (stan na lipiec 2019) Maksymilianowo posiada połączenia z:
Za stacją Maksymilianowo następuje rozgałęzienie połączeń - w kierunku Gdyni oraz Chojnic.

</doc>
<doc id="1146952" url="https://pl.wikipedia.org/wiki?curid=1146952" title="Koniec wieku">
Koniec wieku

Koniec wieku – czwarty album studyjny polskiej grupy metalowej – Sweet Noise.
Ostatnia hardcore punkowa płyta tego zespołu. Wydawnictwo ukazało się 13 listopada 1998 roku nakładem wytwórni muzycznej Universal Music Polska. W ramach promocji w 1998 roku został wydany dwuutworowy singel "W Imię Boga". Na płycie oprócz utworu tytułowego znalazła się także kompozycja "Obym Nigdy Nie Umierał – Modlitwa Azteków".
Lista utworów.
Źródło.
Twórcy.
Źródło.

</doc>
<doc id="1146953" url="https://pl.wikipedia.org/wiki?curid=1146953" title="Zespół manny mielec">
Zespół manny mielec



</doc>
<doc id="1146960" url="https://pl.wikipedia.org/wiki?curid=1146960" title="Glycerietum maximae">
Glycerietum maximae



</doc>
<doc id="1146961" url="https://pl.wikipedia.org/wiki?curid=1146961" title="Zespół Parkinsona">
Zespół Parkinsona



</doc>
<doc id="1146962" url="https://pl.wikipedia.org/wiki?curid=1146962" title="S.T.D">
S.T.D



</doc>
<doc id="1146964" url="https://pl.wikipedia.org/wiki?curid=1146964" title="Taake">
Taake

Taake – norweska grupa blackmetalowa. Nazwa pochodzi od starszej wersji norweskiego słowa "tåke", które oznacza mgłę.
Historia.
W roku 1993, muzyk Ulvhedin Høst stworzył grupę o nazwie Thule. Pod tą nazwą wydał dwa dema – "Der Vinterstormene Raste" (1993) i "Omfavnet As Svarte Vinger" (1994). Około 1995 roku gdy powstało kolejne demo o nazwie "Mandaudsvinte" Thule ewoluowało w Taake. Niedługo po tym na sklepowe półki trafił 7" minialbum pt. "Koldbrann i Jesu Marg". Było to ostatnie wydane przez Taake demo.
Pierwszą płytą długogrającą było "Nattestid Ser Porten Vid" wydane przez Wounded Love Records w roku 1999. Głównym twórcą był Ulvhedin, lecz sesyjnie na gitarze basowej oraz perkusji zagrał Tundra. Płyta ta jest pierwszą częścią trylogii.
Następna część trylogii – "Over Bjørgvin Graater Himmerik" powstała w 2002. Na płycie sesyjnie wystąpili C. Corax (gitara elektryczna), Keridwen (gitara basowa) oraz Mutt (Gaahlskagg, Trelldom) na perkusji.
Ostatnia część trylogii powstała w roku 2005 wydana nakładem Dark Essence Records. Płyta zawiera siedem utworów które reprezentują 7 gór otaczających Bergen.
Gościnnie wystąpili ponadto Nattefrost (Carpathian Forest), Taipan (Orcustus) czy Nordavind (dawniej Carpathian Forest).

</doc>
<doc id="1146973" url="https://pl.wikipedia.org/wiki?curid=1146973" title="Sid Haig">
Sid Haig

Sid Haig, właśc. Sidney Eddie Mosesian (ur. 14 lipca 1939 we Fresno, zm. 21 września 2019 w Los Angeles) – amerykański aktor.
W latach sześćdziesiątych i siedemdziesiątych występował w filmach blaxploitation reżyserowanych przez Jacka Hilla. Wśród tych tytułów popularnymi pozycjami są "Foxy Brown" (1974), "Coffy" (1973) oraz "Wielki dom lalek" (1971). Popularność przyniosły mu role w horrorach Roba Zombie, zwłaszcza kreacja obłąkanego Kapitana Spauldinga w filmach "Dom tysiąca trupów" (2003) i "Bękarty diabła" (2005). W roku 2010 otrzymał nagrodę Eyegore, za osiągnięcia artystyczne. Dwa lata później został uhonorowany tytułem „ikony kina grozy” podczas Louisville Fright Night Film Fest. Witryna retrocrush.com uznała kreację Haiga w filmie "Bękarty diabła" za jeden z najlepszych występów aktorskich w historii kina grozy.
Od 2007 roku był mężem Susan L. Oberg.

</doc>
<doc id="1146978" url="https://pl.wikipedia.org/wiki?curid=1146978" title="Quercus pubescens">
Quercus pubescens



</doc>
<doc id="1146990" url="https://pl.wikipedia.org/wiki?curid=1146990" title="Ayesha Takia">
Ayesha Takia

Ayesha Takia (ur. 10 kwietnia 1986 w Mumbaju, Maharasztra, Indie) – indyjska aktorka, nagrodzona za swój debiut w filmach "" i "Dil Maange More" (2004). Pochodzi z rodziny, w której mówiono w języku angielskim. Jej ojciec jest Gudźaratczykiem, matka w połowie Angielką i w połowie Marathką ze stanu Maharasztra. Ayesha nauczyła się języków hindi i telugu, aby móc w nich odtwarzać role.

</doc>
<doc id="1146991" url="https://pl.wikipedia.org/wiki?curid=1146991" title="Ornowo">
Ornowo



</doc>
<doc id="1146992" url="https://pl.wikipedia.org/wiki?curid=1146992" title="Lévis">
Lévis

Lévis – miasto w kanadyjskiej prowincji Quebec, stolica regionu Chaudière-Appalaches. Położone jest w aglomeracji miasta Québec, na przeciwległym brzegu Rzeki Świętego Wawrzyńca. Od 1919 roku ma z nim połączenie mostowe (Pont de Québec).
Liczba mieszkańców Lévis wynosiła w 2011 roku 138 769 osób. Język francuski jest językiem ojczystym dla 97,4%, angielski dla 1,1% mieszkańców (2016).

</doc>
<doc id="1146993" url="https://pl.wikipedia.org/wiki?curid=1146993" title="14P/Wolf">
14P/Wolf

14P/Wolf – kometa krótkookresowa, należąca do rodziny komet Jowisza.
Odkrycie i nazwa.
Kometę tę odkrył astronom niemiecki Max Wolf 17 września 1884 roku. Odkrycia tego dokonał w Landessternwarte Heidelberg-Königstuhl w Heidelbergu.
Nazwa pochodzi od nazwiska odkrywcy.
Orbita komety.
Orbita komety 14P/Wolf ma kształt wydłużonej elipsy o mimośrodzie 0,36. Jej peryhelium znajduje się w odległości 2,74 j.a., aphelium zaś 5,77 j.a. od Słońca. Jej okres obiegu wokół Słońca wynosi 8,77 lat, nachylenie do ekliptyki to wartość 27,91˚. Kometa ta była obserwowana podczas każdego przejścia przez peryhelium orbity wokół Słońca z wyjątkiem roku 1904, gdy nie obliczono jej orbity.
Właściwości fizyczne.
Jest to kometa, która nie zbliżyła się do Słońca zbyt blisko, przez co jej aktywność nie jest nadzwyczajna. Jądro jej ma wielkość ok. 4,66 km.
Ľuboš Neslušan z Instytutu Astronomicznego Słowackiej Akademii Nauk sugeruje, że 14P/Wolf i kometa 206P/Barnard-Boattini są częściami większego ciała, które uległo rozpadowi.
Badania.
Badaniami orbity tej komety od roku 1907 do 1973 zajmował się polski astronom Michał Kamieński. Jego prace polegały na obliczeniach wpływu planet gazowych na orbitę komety. W 1922 roku kometa 14P/Wolf zbliżyła się do Jowisza na odległość zaledwie 0,125 j.a. Tak bliskie zbliżenie miało ogromny wpływ na kształt orbity komety. Peryhelium jej orbity wzrosło z 1,58 na 2,47 j.a., a okres obiegu wokół Słońca zwiększył się z 6,82 roku na 8,31. Badania i obliczenia dokonane przez Kamieńskiego pozwoliły na odnalezienie komety w 1925 roku bardzo blisko pozycji przewidywanej przez astronoma.
I choć początkowo nie udawało się Kamieńskiemu powiązać według jednej reguły elementów orbity komety w czasie wszystkich pojawień się jej w latach 1884–1919, to jednak gdy powiązał każde dwa kolejne ukazania się komety 14P/Wolf w badanym okresie, stwierdził, że średni ruch dzienny komety stale się zmniejsza. W ten sposób astronom odkrył zjawisko deceleracji w ruchu komet okresowych.

</doc>
<doc id="1146994" url="https://pl.wikipedia.org/wiki?curid=1146994" title="Ponad krainą cieni">
Ponad krainą cieni

Ponad krainą cieni – piąty tom serii komiksowej "Thorgal". Jego autorami są Jean Van Hamme (scenariusz) i Grzegorz Rosiński (rysunki). Komiks ukazał się w oryginale francuskim w 1983 roku nakładem wydawnictwa Le Lombard. Po polsku wydała go po raz pierwszy oficyna wydawnicza Orbita w 1990 roku; album wznowił Egmont Polska w 2001 roku.
Streszczenie.
Bohater po stracie Aaricii został żebrakiem tułającym się po ulicach razem z zakochaną w nim Shaniah. W jednej z gospód spotyka ich Wargan - służący u boku Galathrona, dziedzica tronu i przyszłego władcy na Brek Zarith. Sprowadzają oni Thorgala do końca ziem zamieszkiwanych przez ludzi, aby doszedł do siedziby Śmierci, u której przywróci życie swojej ukochanej Aaricii. Thorgal, nie mogąc pogodzić się z dotychczasowym przekonaniem o jej śmierci, odzyskuje nadzieję. Podejmuje się zatem zadania. O ile wyzwanie zostało powierzone Thorgalowi, w jego ślad rusza Shaniah, chcąca przeżyć przygodę w świecie, do jakiego nie należy. Oboje trafiają do ogrodu Asgarda, w którym wita ich Strażniczka Kluczy. Przestrzega ona bohaterów przed zbaczaniem z wyznaczonej im drogi, gdyż następstwa zejścia ze ścieżki byłyby nieprzewidziane. Thorgal i Shaniah skutecznie opierali się koniecznościom złamania boskiego zakazu aż do momentu, w którym twór przedstawiający Aaricię zmusił wikinga do opuszczenia trasy. Z ogrodu Thorgal wraz z Shaniah trafili do siedziby Śmierci, w której szansa wyratowania chorej Aarici, przebywającej na dworze Shardara Mocarnego, znów była bliska ziszczeniu. W tym celu jedna z otaczających nici życia musiałaby zostać przerwana, aby nić żony Thorgala ponownie się napięła. Shaniah wyręczyła w tej próbie siły swego ukochanego, niezdolnego do poświęcenia czyjegoś życia w imię miłości. Podczas ostatniej przeprawy przez labirynt korytarzy Niflhelu - krainy zmarłych - Strażniczka Kluczy odebrała Thorgalowi klucz do drugiego świata, który ofiarowała mu niegdyś podczas perypetii w kraju Aran. Odesłała tym samym tułających się w innym świecie do jedynego wyjścia z podziemi. Ostatecznie bariery uniemożliwiły śmiertelniczce przekroczenie granic śmierci - przerwała ona bowiem nieświadoma własną nić życia, by ratować Aaricię. Na powierzchnię wychodzi ostatecznie Thorgal, poprzysięgając sobie, iż nigdy nie wymaże Shaniah z pamięci. Po czym udaje się z Warganem i Galathornem na misję ratowania królestwa Brek Zarith.

</doc>
<doc id="1146999" url="https://pl.wikipedia.org/wiki?curid=1146999" title="Podobne przypadki">
Podobne przypadki

Podobne przypadki – singel zespołu Grupa Operacyjna pochodzący z albumu "Ostry dyżur. Mordo ty moja". Wyśmiewa on Dodę, żonę Radosława Majdana, słychać w nim jej charakterystyczny śmiech. Grupa Operacyjna nazwała to tzw. „prezentem rozwodowym”.

</doc>
<doc id="1147000" url="https://pl.wikipedia.org/wiki?curid=1147000" title="Quercus ilex">
Quercus ilex



</doc>
<doc id="1147008" url="https://pl.wikipedia.org/wiki?curid=1147008" title="Ingo Molnar">
Ingo Molnar



</doc>
<doc id="1147010" url="https://pl.wikipedia.org/wiki?curid=1147010" title="Australian Open 2006 (gra podwójna kobiet)">
Australian Open 2006 (gra podwójna kobiet)



</doc>
<doc id="1147011" url="https://pl.wikipedia.org/wiki?curid=1147011" title="Kołnierz ortopedyczny">
Kołnierz ortopedyczny

Kołnierz ortopedyczny - orteza służąca do stabilizacji odcinka szyjnego kręgosłupa. W razie podejrzenia urazu, stosowany jest jako podstawowy środek w celu zapobieżenia dalszym urazom kręgosłupa szyjnego i rdzenia kręgowego. Zbudowany jest zwykle z zewnętrznej skorupy polietylenowej, nadającej kształt, oraz wyściółki piankowej, zapewniającej komfort pacjentowi. Czasem posiada otwór tracheostomijny, służący także do sprawdzania tętna. Może być jedno- lub dwuczęściowy.
Na Zachodzie większość kołnierzy ortopedycznych jest traktowana jednorazowo, lecz w Polsce są one czyszczone i sterylizowane, co, ze względu na dość wysoką cenę, daje znaczne oszczędności finansowe.
Przykłady.
Do usztywnienia odcinka szyjnego można również stosować tymczasowe kołnierze wykonane ze zwykłej waty lub ligniny w rolce ściśle owiniętej wokół szyi i dodatkowo wzmocnionej bandażem. 

</doc>
<doc id="1147014" url="https://pl.wikipedia.org/wiki?curid=1147014" title="Arena Football">
Arena Football



</doc>
<doc id="1147016" url="https://pl.wikipedia.org/wiki?curid=1147016" title="Stanisław Rymar">
Stanisław Rymar



</doc>
<doc id="1147020" url="https://pl.wikipedia.org/wiki?curid=1147020" title="Grand Prix Skandynawii na Żużlu 2003">
Grand Prix Skandynawii na Żużlu 2003

Wyniki Grand Prix Skandynawii 2003, szóstej eliminacji Mistrzostw Świata Grand Prix w sezonie 2003.
Były to drugie zawody o Wielką Nagrodę Skandynawii.
Sponsorem tytularnym zawodów była szwedzka Partia Zielonych (szw. "Miljöpartiet de Gröna"); stąd oficjalna nazwa turnieju: FIM Miljöpartiet Fans Speedway Grand Prix. Pozostaje to jedyny taki przypadek w historii, by zawody Grand Prix sponsorowała partia polityczna.
Zawody niechlubnie zapisały się w historii Grand Prix, bowiem źle przygotowana sztuczna nawierzchnia na Ullevi Stadium w Göteborgu była przyczyną przerwania zawodów po 3. biegu. Zawody powtórzono tydzień później. Nieprofesjonalne przygotowanie zawodów było powodem, że GP Skandynawii przeniesiono do innego miasta.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (David Ruud i Peter Ljung). Kontuzjowanych Krzysztofa Cegielskiego i Lukáša Drymla zastąpił zawodnik kwalifikowanej rezerwy Ronni Pedersen oraz jeden zawodnik spoza listy rezerwowych Joonas Kylmäkorpi. W nawiasach podano numery stałe.
Opis.
Turniej o Wielką Nagrodę Skandynawii wygrał Australijczyk Ryan Sullivan. Na podium stanęli także Brytyjczyk Scott Nicholls i Australijczyk Leigh Adams.
W turnieju wystąpiło trzech Polaków: Tomasz Gollob był 7, Tomasz Bajerski 16, a Piotr Protasiewicz 19. Warto zaznaczyć, że Bajerski był rozstawiony od turnieju głównego i 16. lokata była najniższą, jaką mógł zająć.
W klasyfikacji przejściowej Tomasz Gollob i Piotr Protasiewicz spadli każdy o jedną pozycję.
Ponownie w Grand Prix nie wystąpił Krzysztof Cegielski, który był kontuzjowany. Peter Karlsson – który miał początkowo zastąpić Cegielskiego – i Lukáš Dryml uczestniczyli w kolizji podczas brytyjskiej ligi i zostali zastąpieni przez Ronni Pedersena i Joonasa Kylmäkorpiego.

</doc>
<doc id="1147021" url="https://pl.wikipedia.org/wiki?curid=1147021" title="Ingo Molnár">
Ingo Molnár

Ingo Molnár – węgierski programista, obecnie senior programista jądra Linux w firmie Red Hat. Jego praca nad jądrem serii 2.6.x jest ukierunkowana głównie na optymalizację algorytmów szeregowania. Stworzył on algorytm O(1) scheduler, który jest stosowany w jądrach do wersji 2.6.23 oraz algorytm Completely Fair Scheduler, który został włączony do głównej gałęzi jądra w wersji 2.6.23.

</doc>
<doc id="1147026" url="https://pl.wikipedia.org/wiki?curid=1147026" title="Puchar UEFA (1979/1980)">
Puchar UEFA (1979/1980)

Puchar UEFA 1979/1980 () – 9. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 19 września 1979 – 21 maja 1980. W rozgrywkach zwyciężyła drużyna Eintracht Frankfurt.

</doc>
<doc id="1147027" url="https://pl.wikipedia.org/wiki?curid=1147027" title="Myjoza">
Myjoza



</doc>
<doc id="1147035" url="https://pl.wikipedia.org/wiki?curid=1147035" title="Piekielne wizje (komiks)">
Piekielne wizje (komiks)

Piekielne wizje - tytuł antologii komiksowej na podstawie opowiadań pisarza horrorów Grahama Mastertona. Antologia została wydana w 2003 r. przez wydawnictwo Mandragora.
Antologia składa się z 15 odrębnych nowel (112 stron) zawierających elementy erotyki i horroru. Scenariusz do wszystkich komiksów stworzył Michał Gałek, a okładkę albumu narysował Robert Adler.

</doc>
<doc id="1147037" url="https://pl.wikipedia.org/wiki?curid=1147037" title="Light Horse Harry">
Light Horse Harry



</doc>
<doc id="1147041" url="https://pl.wikipedia.org/wiki?curid=1147041" title="Laila Robins">
Laila Robins

Laila Robins (ur. 14 marca 1959 w St. Paul w stanie Minnesota) – amerykańska aktorka, znana głównie z występów serialowych.

</doc>
<doc id="1147052" url="https://pl.wikipedia.org/wiki?curid=1147052" title="Frédéric Guesdon">
Frédéric Guesdon

Frédéric Guesdon (ur. 14 października 1971 w Saint-Méen-le-Grand) – francuski kolarz szosowy.
Przez niemal całą karierę związany z grupą Groupama-FDJ. Współpracę z nią kontynuował także po zakończeniu kariery kolarza, a od 2015 pełni w niej rolę asystenta dyrektora sportowego.
Osiągnięcia.
Opracowano na podstawie:

</doc>
<doc id="1147064" url="https://pl.wikipedia.org/wiki?curid=1147064" title="Vel'ké Kapušany">
Vel'ké Kapušany



</doc>
<doc id="1147066" url="https://pl.wikipedia.org/wiki?curid=1147066" title="X/1106 C1">
X/1106 C1

X/1106 C1 (również Wielka Kometa z roku 1106) – kometa, należąca do grupy komet muskających Słońce. Rozpadła się i w wyniku tego prawdopodobnie utworzyła się grupa komet Kreutza.
Odkrycie.
Odkryta 7 lutego 1106 roku na granicy gwiazdozbioru Ryb i Wieloryba 9 lutego. Źródła europejskie podają, że była widoczna przez 15-70 dni, najczęściej jednak była podawane 25 dni. Tekst Historii "Hierosolymitana" wskazuje, że kometa została odkryta 15 lutego i była widoczna do 17 marca. Koreańczycy i Japończycy odkryli ją 9 lutego i obserwowali ją do mniej więcej 10 marca.
Charakterystyka.
Jej warkocz miał długość około 60°, natomiast koma 3-4°, jednak później jej warkocz miał długość 10°. Miała barwę białą. Warkocz rozciągał się do gwiazdozbioru Bliźniąt. Spekuluje się, że stworzyła grupę komet z grupy Kreutza, a niektóre inne obserwowane komety jak np. C/1680 V1, SOHO-620, C/1843 D1 (prawdopodbnie najmasywniejsza ze wszytskich), kometa Ikeya-Seki, Wielka Wrześniowa Kometa z 1882 roku pochodzą od niej. Uważa się, że dwie ostatnie komety oddzieliły się od siebie podczas wcześniejszego peryhelium.

</doc>
<doc id="1147068" url="https://pl.wikipedia.org/wiki?curid=1147068" title="Złota dziesiątka">
Złota dziesiątka

Złota Dziesiątka – seria książek przeznaczona głównie dla czytelników w wieku 8-14 lat. Każda książka zawiera 10 najlepszych (wybranych przez autora) opowieści na dany temat. W Polsce wydawana przez wydawnictwo Egmont Polska.
Autorzy.
Tomy z serii "Złota dziesiątka" pisane są przez wielu różnych autorów, m.in.

</doc>
<doc id="1147069" url="https://pl.wikipedia.org/wiki?curid=1147069" title="Stanisław Rymar (prawnik)">
Stanisław Rymar (prawnik)

Stanisław Tadeusz Rymar (ur. 19 maja 1941 w Krakowie) – polski prawnik, adwokat, w latach 2001–2007 prezes Naczelnej Rady Adwokackiej, były wiceprzewodniczący Trybunału Stanu, sędzia Trybunału Konstytucyjnego w stanie spoczynku.
Życiorys.
Urodził się w rodzinie z tradycjami prawniczymi. Adwokatami byli jego dziadek Stanisław oraz ojciec, prawnikiem została także jego matka.
Stanisław Rymar w 1963 ukończył studia prawnicze na Uniwersytecie Jagiellońskim. W 1966 zdał egzamin sędziowski, a trzy lata później egzamin adwokacki. W latach 70. był pracownikiem Federacji Socjalistycznych Związków Młodzieży Polskiej, a w 1975 wstąpił również do Ochotniczej Rezerwy Milicji Obywatelskiej.
W 1986 wszedł w skład Naczelnej Rady Adwokackiej, której stał się aktywnym działaczem. W latach 1989–1992 był jej sekretarzem, następnie od 1995 do 1998 wiceprezesem, zaś od 2001 do 2007 pełnił funkcję prezesa NRA. 14 listopada 2007 Sejm wybrał go na wiceprzewodniczącego Trybunału Stanu. Został zgłoszony na to stanowisko przez Platformę Obywatelską. Równocześnie nadal prowadził praktykę adwokacką, m.in. w ramach Kancelarii Rymar i Wspólnicy z siedzibą w Warszawie, w której objął stanowisko kluczowego partnera.
26 listopada 2010 został wybrany na sędziego Trybunału Konstytucyjnego, był kandydatem zgłoszonym przez Platformy Obywatelskiej. 3 grudnia 2010 złożył ślubowanie, rozpoczynając dziewięcioletnią kadencję. W styczniu 2017 prokurator generalny Zbigniew Ziobro skierował do TK wniosek kwestionujący zgodność z Konstytucją RP uchwały o wyborze Stanisława Rymara oraz Marka Zubika i Piotra Tulei. Trybunał Konstytucyjny nie rozpoznał wniosku do końca kadencji Stanisława Rymara, która zakończyła się 3 grudnia 2019.
Odznaczenia.
Odznaczony Krzyżem Oficerskim Orderu Odrodzenia Polski (2003) oraz Wielką Odznaką Adwokatura Zasłużonym.

</doc>
<doc id="1147072" url="https://pl.wikipedia.org/wiki?curid=1147072" title="Jan Maciej Ptasiński">
Jan Maciej Ptasiński

Jan Maciej Ptasiński (ur. 24 listopada 1946 w Warszawie) – polski operator filmowy i zasłużony działacz kultury.
Życiorys.
Specjalizuje się w filmach animowanych wykonywanych tradycyjną, bądź niekonwencjonalną metodą (m.in. wydrapywanie klatek filmu na płytach gipsowych). Wieloletni współpracownik Studia Miniatur Filmowych w Warszawie oraz JP-Studio grafiki filmowej.
Współpracował także z Studiem Małych Form Filmowych Se-ma-for w Łodzi i Telewizyjnym Studiem Filmów Animowanych w Poznaniu.
Współpracował m.in. z Leszkiem Gałyszem, Piotrem Dumałą, Janem Lennicą, Mirosławem Kijowiczem.
Członek Koła Realizatorów Filmów dla Dzieci i Młodzieży Stowarzyszenia Filmowców Polskich w Warszawie.
Dnia 6 listopada 2008 roku otrzymał z rąk Ministra Kultury i Dziedzictwa Narodowego Bogdana Zdrojewskiego srebrny Medal „Zasłużony Kulturze Gloria Artis” dla zasłużonego działacza kultury.

</doc>
<doc id="1147075" url="https://pl.wikipedia.org/wiki?curid=1147075" title="Jerzy Becela">
Jerzy Becela

Jerzy Becela (ur. 22 marca 1947 w Rudzie Śląskiej – Kochłowicach) – polski artysta-plastyk zajmujący się szkłem artystycznym, grafiką i malarstwem.
Życiorys.
Studiował na Wydziale Ceramiki i Szkła PWSSP we Wrocławiu. W 1974 r. uzyskał dyplom w pracowni profesora Ludwika Kiczury. Pracuje jako samodzielny projektant w dziedzinie szkła artystycznego, zajmuje się również grafiką i malarstwem. Prezentował swoją twórczość na licznych wystawach indywidualnych i zbiorowych w kraju i za granicą. Jest laureatem nagród i wyróżnień w konkursach krajowych. Jego prace znajdują się w zbiorach Muzeum Śląskiego w Katowicach, Muzeum Miejskiego w Rudzie Śląskiej, Muzeum w Sosnowcu, Muzeum Zamkowego w Książu i w prywatnych kolekcjach. Był stypendystą Ministerstwa Kultury w roku 2000. W 2006 r. artysta wkomponował tzw. "Cegłę Janoscha" w szklaną rzeźbę w kształcie walizki. W roku 2007 brał udział w akcji "Krzesła do Nauki". Jest członkiem Związku Polskich Artystów Plastyków od 1982 r. W 2007 r. Becela wkomponował Cegłę Janoscha w szklaną rzeźbę przypominającą krajobraz śląskich kamienic i hałd.
Przykładowa praca.
Przykładowa praca Beceli została odlana ze szkła ołowiowego w piecu ceramicznym i poddana obróbce za pomocą piły diamentowej zwanej popularnie "kątówką". Ma wymiary 27 cm x 27 cm x 6 cm i masę około 5 kg.

</doc>
<doc id="1147089" url="https://pl.wikipedia.org/wiki?curid=1147089" title="Eddie Kaye Thomas">
Eddie Kaye Thomas

Eddie Kaye Thomas (ur. 31 października 1980 w Nowym Jorku) – amerykański aktor.
Jako dwunastolatek zadebiutował na Broadwayu. Występuje w filmach kinowych i serialach telewizyjnych. Pojawił się w filmie "Tabu", obok Nicka Stahla, oraz w horrorze "", jednak szczególną popularność przyniosła mu rola Fincha w czterech komediach z serii "American Pie".

</doc>
<doc id="1147097" url="https://pl.wikipedia.org/wiki?curid=1147097" title="Fil'akovo">
Fil'akovo



</doc>
<doc id="1147100" url="https://pl.wikipedia.org/wiki?curid=1147100" title="Zbigniew Godziński">
Zbigniew Godziński

Zbigniew Godziński (ur. 22 sierpnia 1917 w Rycerce Dolnej w pow. żywieckim, zm. 15 lipca 2007 we Wrocławiu) – profesor, absolwent i pracownik naukowy Politechniki Wrocławskiej, w 1964 twórca jednego z pierwszych w Polsce i pierwszego we Wrocławiu lasera z modulacją zewnętrzną.
Studia rozpoczął w 1935 na Wydziale Elektrycznym Politechniki Warszawskiej. Podczas II wojny światowej pracował w Fabryce Kabli w Krakowie-Płaszowie, po wojnie podjął studia na Politechnice Śląskiej (wówczas w Krakowie), a następnie wraz z jej Wydziałem Elektrycznym przyjechał do Wrocławia.
Związany z Politechniką Wrocławską od pierwszego na niej polskiego wykładu (15 listopada 1945 – wówczas jako student), inżynier elektryk, uczeń i asystent prof. Mariana Suskiego. Specjalizował się badaniach naukowych w zakresie pola elektromagnetycznego i elektroniki kwantowej. Od roku 1964 profesor PWr, organizator i pierwszy kierownik Laboratorium Miernictwa Elektronowego. Tytuł profesora zwyczajnego otrzymał w 1976. Przez ostatnich kilkanaście lat pracy na Politechnice, a także po przejściu w 1987 na emeryturę prowadził systematyczne i żmudne badania z dziedziny interferencji jednofotonowej. Wyniki tej pracy opublikowane zostały w "Physics Letters" w 1991, a w 1992 w "Physical Review" uznano tę pracę jako jeden z pięciu najważniejszych eksperymentów w tej dziedzinie w XX wieku.
W roku 1959 otrzymał angielską nagrodę Heavyside'a za teorię propagacji fal radiowych.
Był członkiem oddziału wrocławskiego Polskiego Towarzystwa Fizycznego. Pochowany został na Cmentarzu Osobowickim we Wrocławiu.

</doc>
<doc id="1147102" url="https://pl.wikipedia.org/wiki?curid=1147102" title="Voodoo Lounge">
Voodoo Lounge

Voodoo Lounge – album grupy The Rolling Stones. Pierwszy album z udziałem Darryla Jonesa.
Listy przebojów.
Album
Single

</doc>
<doc id="1147105" url="https://pl.wikipedia.org/wiki?curid=1147105" title="Ziarniniak">
Ziarniniak

Ziarniniak (niepoprawne: ziarniak; ) – zgrupowanie epitelioidalnych makrofagów oraz innych komórek zapalnych i należących do układu odpornościowego, a także macierzy pozakomórkowej, zwykle otoczone przez mankiet limfocytów. 
Ziarniniaki są małymi grudkami występującymi na przykład w chorobie Leśniowskiego-Crohna, gruźlicy, trądzie, sarkoidozie, berylozie, kile oraz ziarniniakowatości z zapaleniem naczyń i zespole Churga-Strauss (powiązanych chorobach autoimmunizacyjnych).

</doc>
<doc id="1147106" url="https://pl.wikipedia.org/wiki?curid=1147106" title="Pachysandra terminalis">
Pachysandra terminalis



</doc>
<doc id="1147109" url="https://pl.wikipedia.org/wiki?curid=1147109" title="Herb Janowa Lubelskiego">
Herb Janowa Lubelskiego

Herb Janowa Lubelskiego – jeden z symboli miasta Janów Lubelski i gminy Janów Lubelski w postaci herbu.
Wygląd i symbolika.
Herb przedstawia w błękitnej tarczy herbowej postać Matki Boskiej w czerwonej sukni i białym płaszczu, ze złotym nimbem.
Wizerunek herbowy nawiązuje do opisanego przez janowskich dominikanów w "Księdze Cudów" objawienia maryjnego, jakie miałoby mieć miejsce w Janowie, wówczas jeszcze zwanym Białą. Matka Boska ukazała się rzekomo pobożnemu bednarzowi w drodze ze wsi Ruda na jutrznię do kościoła bielskiego. 
Historia.
Janów Lubelski otrzymał herb 21 lipca 1640 z nadania królewskiego Władysława IV Wazy. Dokument wspomina o wizerunku herbu, „wykonanego ręką rzemieślniczą”, który jednakże nie zachował się. Wiadomo jednak z opisu, że herb od początku przedstawiał Matkę Boską. Najstarszy znany wizerunek pochodzi z odcisku pieczęci miejskiej na dokumencie z 1719. Przedstawia Matkę Boską trzymającą w prawej ręce pochodnię a w lewej herb rodowy Zamoyskich – Jelita, w otoku pieczęci napis: SIGILLUM CONSULUM C IVI TAT I S JANOVI ENS I S.
Znane jest także z odcisków pieczęci na dokumentach z lat 1790 i 1791 godło wójtowskie Janowa Lubelskiego, odmienne od miejskiego. Był to herb Zamoyskich Jelita umieszczony w owalnej tarczy. 
W XIX wieku obydwa herby popadły w zapomnienie i gdy zaistniała potrzeba przedstawienia władzom herbu Janowa, zaprojektowano zupełnie nowy, przedstawiający srebrne nożyce na czerwonym tle. Wzór ten nigdy jednak nie wszedł do użycia ani nie został urzędowo zatwierdzony.
W II Rzeczypospolitej używano herbu z tarczą dwudzielną w pas. W polu górnym przedstawiono jelenia, w dolnym natomiast niedźwiedzia między drzewami.
W 1959 prof. Marian Gumowski zaprojektował herb nawiązujący do pierwotnego, z wizerunkiem podobnym do obecnego. Jednakże już rok później, w książce "Herby miast polskich" przedstawił inny wzór: Matka Boska z dzieciątkiem Jezus. Bardzo podobny do pierwszego projektu Gumowskiego był herb zamieszczony w "Miastach polskich w tysiącleciu" i ten właśnie wzór przyjęła w 1982 Miejska Rada Narodowa.

</doc>
<doc id="1147112" url="https://pl.wikipedia.org/wiki?curid=1147112" title="Chińska Misja Kontynentalna">
Chińska Misja Kontynentalna



</doc>
<doc id="1147115" url="https://pl.wikipedia.org/wiki?curid=1147115" title="Overseas Missionary Fellowship International">
Overseas Missionary Fellowship International

Overseas Missionary Fellowship International (do 1964 r. China Inland Mission – CIM; do pocz. lat 90. XX w. Overseas Missionary Fellowship) – międzywyznaniowe protestanckie towarzystwo misyjne, założone przez angielskiego misjonarza Hudsona Taylora 25 czerwca 1865 r. w celu krzewienia chrześcijaństwa wewnątrz Chin.
Hudson Taylor podjął decyzję założenia stowarzyszenia w Brighton, w Anglii, w czasie swojej pierwszej przerwy w pracy misjonarskiej w Chinach. Jego działalność opierała się na rewolucyjnych – jak na owe czasy – zasadach, m.in. misjonarze musieli nosić tradycyjne, chińskie stroje. Kobiety miały znacznie większy zakres obowiązków w kościele, niż w Europie czy USA. 
W 1872 r. powołano do życia radę stowarzyszenia i w 1875 r. rozpoczęto systematyczną ewangelizację. Taylor wysłał do Chin 18 misjonarzy do dziewięciu prowincji, w których dotąd nie prowadzono działalności misyjnej. W 1881 r. wysłał kolejnych 70 misjonarzy, a w 1886 r. – 100 misjonarzy. Ich rekrutację prowadził głównie Taylor, podróżując w tym celu po różnych krajach. Działalność licznych misjonarzy stowarzyszenia miała istotne znaczenie dla rozpowszechnienia chrześcijaństwa w Chinach.
Znani misjonarze CIM to m.in.:

</doc>
<doc id="1147119" url="https://pl.wikipedia.org/wiki?curid=1147119" title="AN-M69">
AN-M69

AN-M69 – amerykańska bomba zapalająca wagomiaru 6 funtów. Była stosowana podczas II wojny światowej przez lotnictwo US Navy i USAAF.

</doc>
<doc id="1147122" url="https://pl.wikipedia.org/wiki?curid=1147122" title="M69">
M69



</doc>
<doc id="1147123" url="https://pl.wikipedia.org/wiki?curid=1147123" title="Bozyazı">
Bozyazı

Bozyazı – miasto w Turcji, nad Morzem Śródziemnym, w prowincji Mersin. Według danych na rok 2001 liczy 30 700 mieszkańców.

</doc>
<doc id="1147126" url="https://pl.wikipedia.org/wiki?curid=1147126" title="Fryderyka Dorota Zofia z Brandenburgii-Schwedt">
Fryderyka Dorota Zofia z Brandenburgii-Schwedt

Fryderyka Dorota Zofia Brandenburg-Schwedt (ur. 18 grudnia 1736 w Schwedt/Oder; zm. 9 marca 1798 w Stuttgarcie) – córka Fryderyka Wilhelma Brandenburg-Schwedt i jego żony Zofii Doroty, księżniczki pruskiej, siostry Fryderyka II Wielkiego.
Życiorys.
29 listopada 1753 roku wyszła za mąż za Fryderyka Eugeniusza, władcę Wirtembergii.

</doc>
<doc id="1147128" url="https://pl.wikipedia.org/wiki?curid=1147128" title="Carrie (film 1976)">
Carrie (film 1976)

Carrie – amerykański horror w reżyserii Briana De Palmy, będący ekranizacją pierwszej z wydanych powieści Stephena Kinga. Film cieszył się popularnością wśród fanów horroru, ale także wśród krytyki; role Sissy Spacek i Piper Laurie były nominowane do Oscara. 
W 1999 roku nakręcono sequel "", a w 2002 r. oraz 2013 r. powstały remaki filmu.
Fabuła.
Nastoletnia Carrie White wychowuje się z samotną matką, fanatyczką religijną Margaret. W szkole dziewczyna nie cieszy się zbyt wielką popularnością, jest wyszydzana i pogardzana przez każdego. Wraz z pierwszą miesiączką, do której dochodzi podczas kłopotliwej lekcji wychowania fizycznego, Carrie odkrywa w sobie zdolności telekinetyczne. Z biegiem czasu uczy się kontrolować swój dar. Jedna z oprawczyń Carrie, Sue Snell (Amy Irving), czuje żal do siebie, że wyszydzała ją, i w ramach odkupienia, prosi swojego chłopaka Tommy'ego Rossa (William Katt), aby ją zaprosił. Chłopak zaprasza Carrie, na co ona niechętnie przystaje. Podczas balu wygrywają konkurs na króla i królową balu, Carrie po raz pierwszy w swym życiu czuje szczęście, ale nie wie, że Chris (Nancy Allen) wraz z chłopakiem Billym (John Travolta), planują podły żart. Gdy żart dochodzi do skutku, a Tommy, ginie wskutek nieszczęśliwego wypadku, wściekła i upokorzona Carrie, rozpętuje piekło na balu, które przejdzie do najkrwawszych wydarzeń miasteczka Chamberlain. A na Carrie czeka kolejna pułapka.
Opinie.
Redakcja strony filmyfantastyczne.pl sklasyfikowała obraz na pozycji 26. na liście 100 najlepszych horrorów, które kiedykolwiek powstały.

</doc>
<doc id="1147130" url="https://pl.wikipedia.org/wiki?curid=1147130" title="Carpathia Festival">
Carpathia Festival

Carpathia Festival – międzynarodowy festiwal muzyczny odbywający się corocznie w Rzeszowie. Dyrektorem festiwalu jest Anna Czenczek.
Historia.
W dniach 1-3 maja 2005 roku w Rzeszowie odbył się I Ogólnopolski Festiwal Piosenki Polskiej Rzeszów 2005. Do festiwalu zakwalifikowało się 31 wykonawców z całego kraju. Komisja pod przewodnictwem artystki Agnieszki Fatygi wyłoniła zwycięzców, a Grand Prix zdobył Bartosz Jaśkowski.
W maju 2006 Rzeszów gościł śpiewającą młodzież w wieku od 16 do 27 lat, z Polski i miast partnerskich Rzeszowa (Iwano-Frankowsk, Koszyce, Nyiregyhaza).
Do udziału w festiwalu zgłosiło się 80 chętnych. Po przesłuchaniach wstępnych zakwalifikowano 31 solistów, 1 duet i 3 zespoły muzyczne. Finalistom festiwalu akompaniował zespół złożony z najlepszych muzyków z całego Podkarpacia. Jest to jeden z nielicznych festiwali w Polsce, gdzie wokalistom akompaniuje żywy zespół. Komisja pod przewodnictwem dyrygenta, kompozytora i aranżera pochodzącego z Rzeszowa, Zygmunta Kukli, wyłoniła zwycięzców, a nagrodę główną - 1000 euro zdobył Tomasz Szczepanik z zespołem Pectus. Międzynarodowy Festiwal Piosenki "Carpathia Festival" odbył się w terminie od 18 do 21 maja 2006 r.
W roku 2007 w finale festiwalu udział wzięło blisko dwustu młodych artystów, w których repertuarze znalazły się piosenki autorskie i utwory popularne w stylu pop-music na najwyższym poziomie - soliści, duety i zespoły muzyczne reprezentujące 9 krajów: Polskę, Słowację, Węgry, Ukrainę, Litwę, Białoruś, Rumunię, Rosję i Wielką Brytanię. Solistom, którzy zostali zakwalifikowani do udziału w festiwalu, a nie posiadają własnego zespołu, akompaniowała orkiestra festiwalowa pod dyrekcją Zbigniewa Jakubka.
Warsztaty wokalne prowadzone były przez dyrektor festiwalu Annę Czenczek, wspólnie z profesor Jadwigą Gałęską-Tritt i Barbarą Tritt. Warsztaty instrumentalne prowadził Zygmunt Kukla oraz Zbigniew Jakubek. Jury festiwalowe, w skład którego weszły osobistości europejskiego życia muzycznego: Zbigniew Wodecki (szef artystycznej komisji kwalifikacyjnej), Jadwiga Gałęska-Tritt, Elżbieta Zapendowska, Zygmunt Kukla, Jerzy Dynia, Egon Póka, Peter Lipa, Attila Weinberger, Natalia Kukulska - przewodnicząca, na podstawie punktacji w skali od 1 do 10 przyznało Grand Prix (4,5 tysiąca złotych) oraz nagranie promocyjnej płyty (w kwocie do 20 tysięcy złotych) przyznała Peterowi Cmorikowi z zespołem z Bratysławy (Słowacja). Przyznano również nagrody za najciekawszą osobowość sceniczną i najlepszą kompozycję. Ponadto, poprzez plebiscyt sms-owy, przyznana została nagroda publiczności. Łączna pula nagród to 50 tysięcy złotych. Dodatkowym wyróżnieniem dla 20 wokalistów jest zakwalifikowanie się do udziału w bezpłatnych warsztatach wokalnych "Carpathia Festival Vocal Workshop", prowadzonych przez Elżbietę Zapendowską przy akompaniamencie orkiestry festiwalowej, które odbędą się w Rzeszowie w dniach 21-26 stycznia 2008 roku. Gwiazdami "Carpathia Festival - Rzeszów 2007" były Natalia Kukulska (przewodnicząca jury) oraz Maryla Rodowicz, której koncert odbył się podczas finału festiwalu 20 maja 2007 roku na rzeszowskich Bulwarach przy 25 tysiącach publiczności.

</doc>
<doc id="1147132" url="https://pl.wikipedia.org/wiki?curid=1147132" title="Rodniki (obwód kaliningradzki)">
Rodniki (obwód kaliningradzki)

Rodniki (ros. Poдники, niem. "Preußisch Arnau") – osiedle typu wiejskiego w obwodzie kaliningradzkim Federacji Rosyjskiej, w rejonie gurjewskim. Do 1945 nazwa niem. "Preussisch Arnau".
Wieś położona 10 km na wschód od centrum Kaliningradu, na północ od drogi krajowej A-229. 
Dawny folwark, w latach 1826–1856 własność Theodora von Schön, który z nowonabytego dworu uczynił ośrodek życia kulturalnego i politycznego. Jego gościem był m.in. śląski poeta romantyczny Joseph von Eichendorff. Tu z jego inicjatywy powstało 1842 Centralne Wschodniopruskie Towarzystwo Rolne (niem. "Ostpreussische Landwirtschaftliche Centralverein"). Dwór jest skromną klasycytyczną parterową budowlą z piętrowym ryzalitem pośrodku od strony północnej. Na piętrze zachowany dawny pokój gościnny. Przetrwały też pozostałości zabudowań folwarcznych. W odległości 1 km, we wsi kościelnej Arnau, von Schön założył park angielski na dawnym wzgórzu zamkowym nad Pregołą. Na cmentarzu parafialnym znajduje się jego nagrobek. 
Po 1945 na terenie majątku zlokalizowano kołchoz Rodniki.
Szerzeniem wiedzy na temat obu miejscowości i Theodora von Schöna oraz opieką nad zabytkami zajmuje się niemiecka organizacja społeczna "Kuratorium Arnau", założona w 1992.
Od 2003 r. w skład Rodników wchodzi osada Marjino, na terenie której znajduje się gotycki kościół św. Katarzyny (obecnie jest to cerkiew prawosławna) oraz żeński monaster.

</doc>
<doc id="1147133" url="https://pl.wikipedia.org/wiki?curid=1147133" title="Bulanık">
Bulanık

Bulanık − miasto w Turcji, w prowincji Muş. W 2000 roku liczyło 30 000 mieszkańców.

</doc>
<doc id="1147134" url="https://pl.wikipedia.org/wiki?curid=1147134" title="Ilmor">
Ilmor

Ilmor (od Illien Morgan) – brytyjska firma inżynierii wyścigowej, założona w listopadzie 1983 roku przez Mario Illiena i Paula Morgana. Firma ma fabrykę w Brixworth, a biuro obsługi w Plymouth (Michigan), i dostarczała silniki do takich serii wyścigowych jak IndyCar czy Formuła 1.
Początkowo firma rozwijała silniki dla serii IndyCar. W 1993 roku zawiązała partnerstwo z Mercedesem na dostarczanie silników dla zespołów Formuły 1 – wpierw Saubera, następnie McLarena. Po śmierci Morgana w wypadku lotniczym w 2001 roku, Mercedes przejął całą firmę. W ten sposób powstała firma Mercedes-Ilmor, przemianowana następnie na Mercedes-Benz High Performance Engines Ltd.
W 2005 roku Mario Illien wraz z Rogerem Penske zawarli ugodę, w myśl której zakupili część firmy, nazwaną Special Projects. Ilmor wybudował motocykl Ilmor X3, którego użył na krótko w serii MotoGP, a następnie wycofał się z powodu problemów finansowych.
IndyCar.
Zarówno Illien, jak i Morgan pracowali w firmie Cosworth nad turbodoładowanym silnikiem DFX, który był używany w serii IndyCar. Różnili się jednak z Cosworthem, jeśli chodzi o poglądy na to, w jakim kierunku rozwijać silnik. Opuścili oni zatem firmę, by realizować własne pomysły. Cosworth twierdził później, że pierwszy silnik Ilmor tylko trochę różnił się od planowanych modyfikacji modelu DFX.
Ilmor, założony w 1983 roku jako niezależny producent silników, za pieniądze właściciela zespołu i producenta samochodów wyścigowych Rogera Penske, zaczął budować silniki dla serii IndyCar. Ilmor-Chevrolet 265A zadebiutował w Indianapolis 500 w 1986 roku, a używał go kierowca Team Penske, Al Unser. W 1987 roku z silników Ilmora korzystali już wszyscy kierowcy Penske (Unser, Rick Mears i Danny Sullivan), a także zespoły Patrick Racing i Newman/Haas Racing. Kierowca Newman/Haas, Mario Andretti, odniósł w 1987 roku pierwsze zwycięstwo dla Ilmora w IndyCar – w Grand Prix Long Beach. Zdobył także pole position do Indianapolis 500 1987. Rok później silnik został przmeianowany na Chevy Indy V-8, a Mears wygrał nim Indianapolis 500. W latach 1987–1991 silnik wygrał 64 z 78 wyścigów.
W 1994 roku używano silnika 265C, oznaczonego jako Ilmor Indy V8. Dzięki nietypowej konstrukcji produkowanego przez Ilmora silnika Mercedes-Benz 500I, powodującej zwiększenie jego wydajności, Al Unser Jr. wygrał Indianapolis 500 1994. W 1995 roku silniki były również bardzo konkurencyjne, ale po rozłamie IRL–CART Mercedes wycofał się z wyścigów w Stanach Zjednoczonych.
Następnie Ilmor pracował nad silnikami IRL dla Oldsmobile'a i Hondy.
Formuła 1.
W Formule 1 Ilmor zadebiutował w 1991 roku, dostarczając silniki V10 zespołowi Leyton House. W sezonie 1992 Leyton House został przemianowany na March. Ilmor w tymże roku dostarczał silniki również Tyrrellowi. Zespoły stosujące silniki Ilmora zdobyły w roku 1992 łącznie 11 punktów (Andrea de Cesaris 8, Karl Wendlinger 3).
Gdy Ilmor uzyskał odpowiednią reputację w Formule 1, podpisał umowę z zespołem Sauber, a także z Mercedesem. Mercedes chciał wkroczyć do Formuły 1 jako dostawca silników, i wykupił od Chevroleta 25% udziałów w Ilmorze, umieścił także na pokrywie silnika bolidów Sauber C12 napis "Concept by Mercedes-Benz". Gdy Sauber spisał się nadspodziewanie dobrze (12 punktów w pierwszym sezonie), Mercedes wszedł do Formuły 1 w sezonie 1994 jako dostawca silników dla zespołu Sauber, zmieniając napis na pokrywie na "Powered by Mercedes-Benz".
W sezonie 1994 Ilmor dostarczał stare silniki debiutującemu zespołowi Pacific. Był to jednak najgorszy zespół tamtego sezonu, i kierowcy często nie kwalifikowali się do wyścigów.
Sezon 1994 był ostatnim, w którym pojawiła się nazwa Ilmor. Jednakże Ilmor nadał produkował silniki dla Mercedesa. W 1994 roku Sauber ponownie zdobył 12 punktów, a później stosował silniki Forda. Mercedes natomiast rozpoczął długoletnią współpracę z McLarenem. McLaren-Mercedes wygrał mistrzostwa kierowców w latach 1998–1999, a konstruktorów w roku 1998.
W 2001 roku Paul Morgan zginął w wypadku awionetki. W 2002 roku DaimlerChrysler zwiększył swoje udziały w firmie do 55%, i przemianował ją na Mercedes-Ilmor. W 2005 roku Daimler wykupił całą firmę, zmieniając nazwę na Mercedes-Benz High Performance Engines Ltd.
MotoGP.
W 2006 roku Ilmor ogłosił, że tworzy zespół w serii MotoGP i zadebiutuje w dwóch ostatnich wyścigach sezonu 2006. Kierowcą na 2006 rok miał być Garry McCoy, a na 2007 – Jeremy McWilliams i Andrew Pitt. 15 marca 2007 roku, po jednym wyścigu, zespół ogłosił, iż przerywa starty w Moto GP w związku z problemami finansowymi. 30 kwietnia ogłoszono, że firma Ilmor będzie koncentrować się na rozwoju silników, redukując zbędny personel, jakkolwiek nadal obowiązywać będą kontrakty z McWilliamsem i Pittem.
Siostrzane spółki.
Ilmor Engineering.
W 1990 roku utworzono siostrzaną spółkę, Ilmor Engineering, Inc. Jej głównym celem było wsparcie inżynieryjne dla rosnącej liczby klientów korzystających z silnika konstrukcji Ilmora w IndyCar, oznaczonego jako Chevrolet 265A. W 1998 roku zmieniono siedzibę firmy z Redford na Plymouth.
Obecnie firma wytwarza silniki dla samochodów wyścigowych, łodzi wyścigowych, samochodów drogowych i motocykli.
Ilmor High Performance Marine.
Ilmor High Performance Marine, LLC. to firma, która dostarcza silniki dla łodzi wyścigowych w serii SuperCat Offshore Racing Series, organizowanej przez American Power Boat Association (APBA). Została założona w 2002 roku.

</doc>
<doc id="1147139" url="https://pl.wikipedia.org/wiki?curid=1147139" title="Manycz (system wodny)">
Manycz (system wodny)



</doc>
<doc id="1147141" url="https://pl.wikipedia.org/wiki?curid=1147141" title="Lena Dąbkowska-Cichocka">
Lena Dąbkowska-Cichocka

Lena Dąbkowska-Cichocka (ur. 23 listopada 1973 w Moskwie) – polska muzealnik i polityk, posłanka na Sejm RP VI kadencji, była podsekretarz stanu w Kancelarii Prezydenta RP.
Życiorys.
W 1998 ukończyła studia na Wydziale Wiedzy o Teatrze Akademii Teatralnej im. Aleksandra Zelwerowicza w Warszawie (magister sztuki). Od 1996 do 1999 pracowała w Polskiej Fundacji im. Roberta Schumana. Później do 2000 była doradcą ministra kultury i dziedzictwa narodowego. Od 2000 do 2003 związana z Instytutem Adama Mickiewicza jako dyrektor festiwalu Europalia 2001.
Była radną warszawskiej dzielnicy Mokotów. Należała do twórców Muzeum Powstania Warszawskiego, w latach 2003–2007 zatrudniona jako ekspert w tej placówce. W wyborach parlamentarnych w 2005 bez powodzenia kandydowała do Sejmu z listy Prawa i Sprawiedliwości w okręgu podwarszawskim. Od grudnia 2005 do października 2007 zajmowała stanowisko podsekretarza stanu ds. kultury, dziedzictwa narodowego i nauki w Kancelarii Prezydenta Lecha Kaczyńskiego.
W wyborach parlamentarnych w 2007, kandydując w okręgu opolskim z listy Prawa i Sprawiedliwości, została wybrana do Sejmu, otrzymując 18 394 głosów. W listopadzie 2010 zrezygnowała z członkostwa w klubie parlamentarnym PiS i przystąpiła do nowo utworzonego klubu parlamentarnego Polska Jest Najważniejsza. W 2011 nie ubiegała się o reelekcję. Zatrudniona w Muzeum Historii Polski w Warszawie na stanowisku pełnomocnika ds. strategii i rozwoju.
Odznaczenia.
W 2005 za wkład włożony w powstanie Muzeum Powstania Warszawskiego została wyróżniona Srebrnym Medalem „Zasłużony Kulturze Gloria Artis”.
W 2011 odznaczona przez prezydenta Bronisława Komorowskiego Krzyżem Kawalerskim Orderu Odrodzenia Polski.
Życie prywatne.
Żona Marka Cichockiego, mają dwoje dzieci.

</doc>
<doc id="1147142" url="https://pl.wikipedia.org/wiki?curid=1147142" title="Barbara Hlibowicka-Węglarz">
Barbara Hlibowicka-Węglarz

Barbara Helena Hlibowicka-Węglarz – polska luzofonistka, profesor nadzwyczajny na Uniwersytecie Marii Curie-Skłodowskiej w Lublinie.
Życiorys.
Ukończyła filologię romańską na Uniwersytecie Wrocławskim. Pod kierunkiem prof. Stanisława Karolaka przygotowała rozprawę doktorską "Les équivalents français et portugais de l´instrumental polonais en fonction d´argument propositionnel", którą obroniła w 1986. W 1999 habilitowała z nauk humanistycznych w zakresie językoznawstwa romańskiego na podstawie rozprawy "Processos de expressão do aspecto na língua portuguesa", za którą otrzymała indywidualną Nagrodę Ministra Edukacji Narodowej. Była to pierwsza w Polsce rozprawa habilitacyjna poświęcona językowi portugalskiemu, napisana w języku portugalskim.
W pracy naukowej interesuje się modelami semantyczno-syntaktycznymi języków naturalnych, środkami reprezentacji kategorii aspektu w języku portugalskim, obecnością języka portugalskiego w świecie oraz problematyką języków kreolskich uformowanych na bazie leksykalnej języka portugalskiego. Niektóre z publikacji mają charakter analizy porównawczej (język portugalski, francuski "vs" polski). Publikuje w Polsce, Portugalii, Brazylii, Czechach, Niemczech, Chinach, Bułgarii.
Pełniła różne funkcje administracyjne w UMCS: od 2004 – kierowniczka Zakładu Języka i Kultury Portugalskiej w IFR UMCS, w latach 2004–2007 – dyrektorka Instytutu Filologii Romańskiej UMCS, w latach 2008–2012 - prodziekan Wydziału Humanistycznego UMCS, od 2012 – prorektor ds. Kształcenia. Od 2005 jest dyrektorką Centrum Języka Portugalskiego Instytutu Camõesa przy UMCS. Stworzyła w UMCS ośrodek studiów luzytanistycznych i uczyniła go ośrodkiem liczącym się wśród ośrodków studiów iberystycznych w Polsce i poza jej granicami.
W latach 1992–1995 brała udział w programie Tempus "Studia hispanistyczne i portugalskie". W latach 2000–2006 była profesor nadzwyczajną Uniwersytetu Warszawskiego. Jest członkinią rad redakcyjnych czasopism naukowych w Polsce, między innymi "Estudios Hispanicos", "Kwartalnika Neofilologicznego" oraz członkinią stowarzyszeń naukowych polskich i zagranicznych.
Odznaczenia.
Za osiągnięcia w pracy naukowej, dydaktycznej i administracyjnej otrzymała wiele nagród i odznaczeń, m.in. Złoty Krzyż Zasługi w 1999, Medal Komisji Edukacji Narodowej w 2004 i Indywidualną Nagrodę Ministra Edukacji Narodowej w 2000.
8 listopada 2007 Ambasador Federacyjnej Republiki Brazylii w Polsce Marcelo Jardim mianował Barbarę Hlibowicką-Węglarz konsul honorową Brazylii w Lublinie. 
W 2008 została odznaczona portugalską komandorią Orderu Zasługi.
W 2018 otrzymała brazylijski krzyż kawalerski Orderu Rio Branco.

</doc>
<doc id="1147148" url="https://pl.wikipedia.org/wiki?curid=1147148" title="AN-M14 (bomba)">
AN-M14 (bomba)

AN-M14 - amerykańska bomba kasetowa wagomiaru 500 funtów. Była stosowana podczas II wojny światowej przez lotnictwo US Navy i USAAF. Udoskonalona wersja bomby miała oznaczenie AN-M17.

</doc>
<doc id="1147149" url="https://pl.wikipedia.org/wiki?curid=1147149" title="Grand Prix Czech na Żużlu 2003">
Grand Prix Czech na Żużlu 2003

Wyniki Grand Prix Czech 2003, siódmej eliminacji Mistrzostw Świata Grand Prix w sezonie 2003.
Były to siódme zawody o Wielką Nagrodę Czech.
Lista startowa.
Stawkę 22 stałych uczestników Grand Prix uzupełniło 2 zawodników z dziką kartą (Aleš Dryml junior i Josef Franc). Kontuzjowanych Krzysztofa Cegielskiego i Lukáša Drymla zastąpił zawodnik kwalifikowanej rezerwy: Peter Karlsson oraz jeden zawodników spoza listy rezerwowych: Tomáš Topinka. W nawiasach podano numery stałe.

</doc>
<doc id="1147151" url="https://pl.wikipedia.org/wiki?curid=1147151" title="Akumulacja pierwotna kapitału">
Akumulacja pierwotna kapitału

Akumulacja pierwotna kapitału () – akumulacja kapitału, zjawisko charakteryzujące procesy ekonomiczne zachodzące w Europie od XVI do I połowy XIX w. Pierwszy raz terminu użył szkocki ekonomista Adam Smith. Opierając się na głoszonej przez siebie doktrynie zjawisko zanalizował Karl Marx w "Kapitale" (1867–1883). Według niego jest to historyczny proces oddzielania wytwórcy od środków wytwarzania.
Akumulacja pierwotna odbywała się drogą przymusu pozaekonomicznego. Marks uznał za istotę akumulacji pierwotnej pojawienie się ludzi, pozbawionych środków produkcji i powstanie dostatecznych kapitałów, które mogły być obrócone w cele pozakonsumpcyjne.
Z akumulacją pierwotną są związane takie procesy jak:
W wyniku wielu procesów gospodarczo-społecznych, takich jak np. rugi chłopskie, pojawiali się ludzie pozbawieni środków produkcji, a podstawą ich życia stała się własna siła robocza, którą zmuszeni byli sprzedawać temu, kto w zamian za ich pracę zapewni im środki utrzymania.

</doc>
<doc id="1147152" url="https://pl.wikipedia.org/wiki?curid=1147152" title="AN-M14">
AN-M14



</doc>
<doc id="1147153" url="https://pl.wikipedia.org/wiki?curid=1147153" title="AN-M17">
AN-M17



</doc>
<doc id="1147156" url="https://pl.wikipedia.org/wiki?curid=1147156" title="Manycz (rzeka)">
Manycz (rzeka)

Manycz (ros. "Маныч", "Западный Маныч" - "Zapadnyj Manycz") – rzeka w południowej Rosji, lewy dopływ Donu w zlewisku Morza Azowskiego. Manycz stanowi granicę między Europą a Azją. Długość - 219 km (według innych danych 420 km), powierzchnia zlewni - 35,4 tys. km², z czego 2060 km² zajmują jeziora. Reżim śniegowy. 
Manycz wypływa z jeziora Manycz-Gudiło. Płynie na północny zachód Obniżeniem Kumsko-Manyckim, zasilając po drodze kilka sztucznych zbiorników wodnych (Proletarski, Wesełowski i Ust-Manycki). Uchodzi do Donu na południe od Nowoczerkaska, niedługo przed jego ujściem do Morza Azowskiego. 

</doc>
<doc id="1147174" url="https://pl.wikipedia.org/wiki?curid=1147174" title="Co się zdarzyło Baby Jane?">
Co się zdarzyło Baby Jane?

Co się zdarzyło Baby Jane? (ang. "What Ever Happened to Baby Jane?") – thriller produkcji amerykańskiej z 1962 roku. W rolach głównych wystąpiły Bette Davis i Joan Crawford.
Film został wyreżyserowany i wyprodukowany przez Roberta Aldricha, scenariusz napisali Lukas Heller i Harry Essex na podstawie powieści Henry Farrella "What Ever Happened to Baby Jane?". Muzykę skomponował Frank De Vol.
Wydano dwa single promujące film: "I've Written a Letter to Daddy" i "What Ever Happened to Baby Jane?" w wykonaniu Bette Davis i Debbie Burton, która podłożyła głos pod śpiew młodej Baby Jane Hudson.
Nagrody i nominacje.
"Co się zdarzyło Baby Jane?" otrzymał Oscara w kategorii Najlepsze Kostiumy (Norma Koch). Film został nominowany w kategorii Najlepszej Aktorka pierwszoplanowa (Bette Davis), Najlepszy Aktor w roli drugoplanowej (Victor Buono), Najlepsze Zdjęcia (Ernest Haller) i Najlepszy Dźwięk (Joseph D. Kelly).
Film otrzymał także nominacje do Złotego Globu w kategorii Najlepsza Aktorka pierwszoplanowa (Bette Davis) oraz Najlepszy Aktor w roli drugoplanowej (Victor Buono). Film otrzymał również nominacje do nagrody BAFTA w kategorii Najlepsza Aktorka Zagraniczna (Bette Davis, Joan Crawford).

</doc>
<doc id="1147179" url="https://pl.wikipedia.org/wiki?curid=1147179" title="Tadeusz Billewicz">
Tadeusz Billewicz

Tadeusz Billewicz herbu Mogiła (zm. 12 sierpnia 1788) – kasztelan trocki od 1788, wojewoda mścisławski od 1786 roku, kasztelan mścisławski od 1783 roku, ciwun ejragolski w latach 1775-1783, ciwun Wielkich Dyrwian w 1761 roku, ciwun pojurski w 1757 roku, marszałek Księstwa Żmudzkiego w konfederacji barskiej od 1771, konsyliarz Rady Nieustającej, starosta wojniucki w 1764 roku. 
Syn ciwuna Wielkich Dyrwian Aleksandra.
Był elektorem Stanisława Augusta Poniatowskiego w 1764 roku z Księstwa Żmudzkiego. Poseł na Sejm 1776 roku z Księstwa Żmudzkiego. Konsyliarz Departamentu Wojskowego Rady Nieustającej w 1788 roku.

</doc>
<doc id="1147185" url="https://pl.wikipedia.org/wiki?curid=1147185" title="Wschodni Manycz">
Wschodni Manycz

Wschodni Manycz (ros. Восточный Маныч – "Wostocznyj Manycz") – rzeka w południowej Rosji przeduralskiej, na granicy Kraju Stawropolskiego i Kałmucji. Długość – 141 km, powierzchnia zlewni – 12,5 tys. km² (w tym 113 jezior, głównie słonych i słonawych, o łącznej powierzchni 155 km²), średni roczny przepływ (u ujścia Czograju) – 0,75 m³/s. Reżim śniegowy, znaczne wahania przepływu w ciągu roku. Rzeka stanowi część systemu wodnego Manycza.
Wschodni Manycz ma źródła na południowym krańcu Grzędy Salsko-Manyckiej, skąd spływa na południe do Obniżenia Kumsko-Manyckiego. Obniżeniem tym płynie na południowy wschód na skraj Niziny Nadkaspijskiej, gdzie kończy bieg w licznych słonych Jeziorach Sostyńskich. Większe dopływy: Raguli, Czograj (prawe). Przepływa przez sztuczny Czograjski Zbiornik Wodny.
W latach 1965-1975 w zlewni Wschodniego Manycza przeprowadzono rozległe prace melioracyjne, w szczególności utworzono Zbiornik Czograjski i poprzez sieć kanałów skierowano do Manycza część wód Tereku i Kumy. W efekcie przepływ Wschodniego Manycza wzrósł 4,7 raza i znacznie się ustabilizował. Zmniejszyło się również zasolenie jego wód. Wtedy również odcięto od Wschodniego Manycza jego największy dopływ – Kałaus, który skierowano do Zachodniego Manycza.

</doc>
<doc id="1147189" url="https://pl.wikipedia.org/wiki?curid=1147189" title="The Voice in Me">
The Voice in Me

The Voice in Me – trzeci album niemieckiej wokalistki Joany Zimmer. Album promowały dwa single Bringing Down the Moon oraz If It's Too Late. Wokalistka nagrywała płytę w studiu LaCarr Studios. Autorami tekstów na płytę są: Desmond Child, Andreas Carlsson, Rick Nowels, Diane Warren, Marjorie Maye, Andy Marvel, Marcella Detroit, Richard Stanard i Burt Bacharach.

</doc>
<doc id="1147191" url="https://pl.wikipedia.org/wiki?curid=1147191" title="Dzwonek szerokolistny">
Dzwonek szerokolistny

Dzwonek szerokolistny ("Campanula latifolia" L.) – gatunek rośliny z rodziny dzwonkowatych ("Campanulaceae" Juss.).
Rozmieszczenie geograficzne.
Występuje w zachodniej i środkowej Azji (od Syberii po Indie) i w Europie. W Polsce jest rozproszony w północnej i zachodniej części kraju, poza tym bardzo rzadki. W południowo-wschodniej części kraju rośnie na pojedynczych stanowiskach w Bieszczadach, skąd podany został z: doliny Tworylczyka, Działu, Moczarnego, doliny Rzeczycy, Bukowego Berda i Tarnawy Niżnej.
Biologia i ekologia.
Bylina, hemikryptofit. Kwitnie od czerwca do sierpnia. Rośnie w liściastych lasach i zaroślach, nad potokami. W klasyfikacji zbiorowisk roślinnych gatunek wyróżniający dla zbiorowiska "Acer platanoides-Tilia cordata". Roślina rośnie doskonale na żyznych i umiarkowanie wilgotnych glebach. Wymaga słońca lub półcienia. Roślina ta rośnie najlepiej pod koronami drzew, wśród krzewów i w wielogatunkowych kępach różnych roślin. Liczba chromosomów 2n = 34.
Gatunek zróżnicowany na dwa podgatunki:
Zagrożenia i ochrona.
W latach 2004–2014 roślina podlegała w Polsce ochronie ścisłej. Od 2014 roku jest objęta ochroną częściową. Gatunek umieszczony na Czerwonej liście roślin i grzybów Polski (2006) pośród gatunków narażonych na wyginięcie (kategoria zagrożenia V). W wydaniu z 2016 roku otrzymał kategorię NT (bliski zagrożenia). Źródłem zagrożenia może być niszczenie jego siedlisk.
Zastosowanie.
Jest uprawiany jako roślina ozdobna. Nadaje się do ogrodów skalnych, na rabaty i na kwiat cięty. Najlepiej rośnie na wilgotnej, żyznej i przepuszczalnej glebie, w pełnym słońcu lub w częściowym zacienieniu. Rozmnaża się z nasion wysiewanych jesienią, lub wiosną przez podział bryły korzeniowej lub przez sadzonki z podstawy pędów. Strefy mrozoodporności 5-9.

</doc>
<doc id="1147192" url="https://pl.wikipedia.org/wiki?curid=1147192" title="Guido Masetti">
Guido Masetti

Guido Masetti (ur. 22 listopada 1907 w Weronie, zm. 27 listopada 1993 w Rzymie) – włoski piłkarz grający na pozycji bramkarza, a po zakończeniu kariery piłkarskiej trener.
Kariera klubowa.
Masetti pochodził z Werony. Karierę piłkarską rozpoczął w tamtejszym Hellas Werona i w 1926 r. zadebiutował w rozgrywkach Divisione Nazionale. Początkowo grał jako pomocnik, ale z czasem został przekwalifikowany na bramkarza. W Hellas spędził cztery pełne sezony, w sezonie 1929/1930 występując w rozgrywkach Serie B. W 1930 r. Masetti przeszedł do AS Roma. W barwach nowego klubu zadebiutował 28 września w zremisowanym 1:1 meczu z Modeną. W kolejnych latach był podstawowym zawodnikiem "giallorossich". Już w 1931 r. wywalczył wicemistrzostwo Włoch oraz dotarł do półfinału Pucharu Europy Centralnej. W następnych sezonach także zajmował z klubowymi kolegami miejsca w górnej części tabeli, w tym kolejne 2. miejsce w sezonie 1935/1936. W 1937 r. dotarł do finału Pucharu Włoch, podobnie jak w 1941 r. Największy sukces odniósł jednak w 1942 r., gdy z Romą prowadzoną przez trenera Alfreda Schaffera sięgnął po pierwszy tytuł mistrza kraju dla "żółto-czerwonych". Piłkarską karierę zakończył rok później w wieku 36 lat. Dla Romy rozegrał 339 ligowych meczów i plasuje się na 4. miejscu w klubowej klasyfikacji wszech czasów.
Kariera reprezentacyjna.
W reprezentacji Włoch Masetti zadebiutował 5 kwietnia 1936 w rozegranym w Zurychu wygranym 2:1 towarzyskim meczu ze Szwajcarią. Swój drugi i ostatni mecz w kadrze rozegrał w 1939 r., a przeciwnikiem "Squadra Azzurra" znów byli Szwajcarzy, którzy tym razem wygrali 3:1. W swojej karierze Masetti dwukrotnie znalazł się w kadrze na finały MŚ – MŚ 1934 i MŚ 1938. Z obu tych imprez przywiózł złote medale, jednak w każdym z tych turniejów był rezerwowym, najpierw w zespole Giampiera Combiego a następnie Alda Olivieriego. Zmarł w listopadzie 1993 w wieku 86 lat. Był ostatnim żyjącym piłkarskim mistrzem świata z 1934.
Kariera trenerska.
Przez pół sezonu w 1943 r. Masetti był grającym trenerem w zespole AS Gubbio, a następnie trenował Romę w rozgrywkach regionalnych. W 1951 r. znów przejął Romę po Pietrze Serantonim, gdy zespół znajdował się w strefie spadkowej. W ostatnich pięciu kolejkach zdobył 7 punktów na 10 możliwych, pokonując nawet AC Milan, jednak do pozostania w Serie A zabrakło jednego punktu. W 1957 r. po raz trzeci został trenerem "giallorossich", zastępując Węgra Györgya Sárosiego, i uratował zespół przed degradacją.

</doc>
<doc id="1147193" url="https://pl.wikipedia.org/wiki?curid=1147193" title="M2A1">
M2A1

M2A1 – współczesna brazylijska bomba zapalająca wagomiaru 400 funtów. Zawiera 135,75 kg środka zapalającego.

</doc>
<doc id="1147194" url="https://pl.wikipedia.org/wiki?curid=1147194" title="Teodor Billewicz (szambelan królewski)">
Teodor Billewicz (szambelan królewski)

Teodor Billewicz herbu Mogiła – szambelan króla Stanisława Augusta Poniatowskiego od 1765 roku, regimentarz i konsyliarz konfederacji barskiej Księstwa Żmudzkiego przy bracie Tadeuszu od 1771, ciwun wieszwiański w latach 1765-1784, podstoli wiłkomierski w 1765 roku, starosta łojciewski.
Syn ciwuna Wielkich Dyrwian Aleksandra.
W 1753 roku uczęszczał do Collegium Nobilium jezuitów w Wilnie. Trzykrotny poseł na sejm. 
W 1764 roku był konsyliarzem powiatu wiłkomierskiegow konfederacji Wielkiego Księstwa Litewskiego. W 1764 był elektorem Stanisława Augusta Poniatowskiego z powiatu wiłkomierskiego. Poseł województwa wileńskiego na sejm koronacyjny 1764 roku.

</doc>
<doc id="1147203" url="https://pl.wikipedia.org/wiki?curid=1147203" title="Bitwa o Paulus Hook">
Bitwa o Paulus Hook

Bitwa o Paulus Hook – starcie zbrojne, które miało miejsce 19 sierpnia 1779 pomiędzy wojskami zbuntowanych kolonistów amerykańskich a armią brytyjską i było jedną z bitew wojny o niepodległość Stanów Zjednoczonych. Patrioci, prowadzeni przez majora "Light Horse Harry'ego", przypuścili niespodziewany nocny atak na kontrolowany przez Brytyjczyków fort stojący w miejscu, w którym obecnie znajdują się przedmieścia Jersey City. Amerykanie wzięli 158 jeńców, ale musieli się wycofać z fortu przed nastaniem świtu. Wprawdzie Brytyjczycy odzyskali fort i znajdujące się w nim działa, ale utracili kontrolę nad większością prowincji New Jersey.
Paulus Hook to półwysep położony na północ od wyspy Ellis, w miejscu w którym stary kanał łączył się z ujściem rzeki Hudson.
Przebieg bitwy.
O czwartej po południu, 8 sierpnia 1779 roku, major Henry Lee z 400 osobowym oddziałem piechoty oraz plutonem spieszonych dragonów, wyruszył z New Bridge (obecnie River Edge w New Jersey) w 14-milowy marsz przez las by uderzyć na obsadzony przez Brytyjczyków fort. Rozesłał konne patrole mające śledzić szlaki komunikacyjne pomiędzy fortem a North River i obsadził piechotą drogi prowadzące do Paulus Hook.
Na Union Hill ponownie wszedł w las ze swoim oddziałem, jednak tam (być może z powodu zdrady lub strachu przewodnika) marsz został opóźniony i trwał 3 godziny zanim Lee ze swoimi ludźmi dotarł do właściwej drogi. Tej samej nocy pułkownik Van Boskirk stacjonujący w Paulus Hook wybrał się na rajd po okolicy brytyjskiego fortu. Brytyjczycy nie natrafili na oddział amerykański.
Major Lee i jego ludzie dotarli do Prior's Mill o 3 w nocy, 19 sierpnia 1779 roku. O 3:30 dotarli do kanału przy skrzyżowaniu alei Newark i ulicy Warren. Wprawdzie trwał przypływ, ale porucznik Rudolph znalazł bród i oddziały prowadzone przez niego oraz porucznika McCallistera wkrótce dotarły do zabudowań zewnętrznego fortu. Dowodzący Paulus Hook major Sutherland wycofał się na małą redutę wraz z kilkoma oficerami oraz 40 żołnierzami heskimi. Już zaczynało świtać i Lee nie zdecydował się na atak na pozycje, które zajęli. Zamierzał podpalić baraki jednak znalazł w nich rannych żołnierzy, kobiety i dzieci i zrezygnował. Wycofał się prowadząc 158 jeńców w tym kilku oficerów. Jego oddział stracił dwóch ludzi, a trzech było rannych.

</doc>
<doc id="1147206" url="https://pl.wikipedia.org/wiki?curid=1147206" title="Dzwonek Scheuchzera">
Dzwonek Scheuchzera

Dzwonek Scheuchzera ("Campanula scheuchzeri" Vill.) – gatunek rośliny z rodziny dzwonkowatych ("Campanulaceae" Juss.). Występuje tylko w górach Europy. W Polsce występuje tylko w Tatrach i Sudetach. Gatunek rzadki.
Biologia i ekologia.
Bylina, hemikryptofit. Kwitnie od lipca do września. Liście odziomkowe wcześnie obumierają. Roślina wodosiewna. Owoce otwierają się i wysypują nasiona podczas deszczu.
Porasta wysokogórskie hale, wilgotne szczeliny i półki skalne. W klasyfikacji zbiorowisk roślinnych gatunek wyróżniający dla All. "Polygono-Trisetion".
Zagrożenia.
Roślina umieszczona na Czerwonej liście roślin i grzybów Polski w grupie gatunków rzadkich, potencjalnie zagrożonych wyginięciem (kategoria zagrożenia R).
Zobacz też.
Rośliny tatrzańskie

</doc>
<doc id="1147208" url="https://pl.wikipedia.org/wiki?curid=1147208" title="Maringa">
Maringa



</doc>
<doc id="1147211" url="https://pl.wikipedia.org/wiki?curid=1147211" title="Rząd Bahamów">
Rząd Bahamów

Rząd Bahamów - zgodnie z ich konstytucją - składa się z premiera i co najmniej 8 ministrów. Wszyscy oni muszą być członkami parlamentu, przy czym premier i minister finansów muszą zasiadać w Izbie Zgromadzenia. W sensie ścisłym rada ministrów określana jest, podobnie jak w Wielkiej Brytanii, jako "gabinet", natomiast pojęcie "rząd" oznacza na Bahamach szerszą grupę urzędników (do której zaliczani są też np. wiceministrowie).
Struktura bahamskich resortów wygląda obecnie następująco:
Premierem jest obecnie Hubert Ingraham, a wicepremierem Brent Symonette. 

</doc>
<doc id="1147212" url="https://pl.wikipedia.org/wiki?curid=1147212" title="Europejski Szlak Dziedzictwa Przemysłowego">
Europejski Szlak Dziedzictwa Przemysłowego

Europejski Szlak Dziedzictwa Przemysłowego (ang. "European Route of Industrial Heritage", ERIH) – sieć łącząca ponad 850 europejskich obiektów dziedzictwa przemysłowego takich jak krajobrazy postindustrialne, nieczynne kompleksy przemysłowe czy pojedyncze zakłady.
Projekty ERIH.
Sieć jest rezultatem dotychczasowej współpracy pomiędzy 11 europejskimi partnerami w Wielkiej Brytanii, Niemczech i Holandii, uczestnikami projektu ERIH II (2003-2008) współfinansowanego w ramach europejskiej inicjatywy wspólnotowej Interreg III B. Projekt bazuje na masterplanie powstałym w grudniu 2001 r. w ramach ERIH I (1999–2001) współfinansowanego poprzez wspólnotowy program Interreg II C.
Wzorem dla projektu ERIH był Szlak Dziedzictwa Przemysłowego w Zagłębiu Ruhry, największa wówczas sieć turystyczna łącząca obiekty dziedzictwa przemysłowego. ERIH przejął strukturę tej sieci – z tzw. punktów kotwicznych (p. niżej) rozchodzą się pomniejsze szlaki regionalne lub tematyczne. Sam szlak ERIH nie jest oznakowany z uwagi na zbyt duże odległości pomiędzy poszczególnymi obiektami.
Celem projektu ERIH II jest zwrócenie uwagi na wspólne europejskie dziedzictwo przemysłowe oraz promocja turystyczna miejsc związanych z historią przemysłu. Obecnie Europejski Szlak Dziedzictwa Przemysłowego wiedzie przez Wielką Brytanię, Belgię, Holandię, Luksemburg i Niemcy. W ramach projektu ERIH II wyznaczono również Szlaki Regionalne (na terenie Niemiec, Wielkiej Brytanii i Holandii) oraz 10 Europejskich Szlaków Tematycznych w 23 krajach Europy.
Punkty kotwiczne.
Główny szlak składa się z 78 punktów kotwicznych, w tym 7 w Polsce – obiektów dziedzictwa przemysłowego o szczególnym znaczeniu historycznym i potencjale turystycznym:
Szlaki regionalne.
W ramach projektu ERIH przewiduje się wyznaczenie szlaków regionalnych rozchodzących się z punktów kotwicznych. Obecnie istnieją następujące szlaki regionalne:
Europejskie szlaki tematyczne.
Aktualnie wyznaczonych jest 10 szlaków tematycznych, obejmujących ponad 350 obiektów w 23 krajach europejskich:

</doc>
<doc id="1147215" url="https://pl.wikipedia.org/wiki?curid=1147215" title="Powiat Gmund">
Powiat Gmund



</doc>
<doc id="1147216" url="https://pl.wikipedia.org/wiki?curid=1147216" title="Powiat Gmuend">
Powiat Gmuend



</doc>
<doc id="1147218" url="https://pl.wikipedia.org/wiki?curid=1147218" title="Antoni Kruszyński">
Antoni Kruszyński

Antoni Kruszyński herbu Prawdzic (ur. 1761 Pomorze - zm. po 1812) – generał major ziemiański województwa pomorskiego w insurekcji kościuszkowskiej.
Pochodził z Pomorza, krewny Józefa Wybickiego i przez niego protegowany na generała ziemiańskiego. Oficer z wojska pruskiego.
W 1794 po wkroczeniu gen. Jana Henryka Dąbrowskiego do Wielkopolski sformował i wyekwipował oddział z którym wziął udział w końcowych walkach powstania kościuszkowskiego. Zapłacił za to konfiskata majątku przez Prusaków. W ramach represji władze pruskie wytoczyły mu proces o zdradę i przeprowadziły konfiskatę majątku. Zmuszony do wstąpienia do armii pruskiej.
W 1806 na zew J. H Dąbrowskiego stanął na czele pospolitego ruszenia w Świeciu. Objął dowództwo pomorskiego pospolitego ruszenia.
W 1807 uzyskał awans na generała jako ordonator oddziałów podległych gen. J. H Dąbrowskiemu, ale wkrótce odszedł ze służby z powodu zbytniego rygoryzmu i niepopularności wśród wojska. dalsze losy nieznane.

</doc>
<doc id="1147219" url="https://pl.wikipedia.org/wiki?curid=1147219" title="Powiat Ganserndorf">
Powiat Ganserndorf



</doc>
<doc id="1147220" url="https://pl.wikipedia.org/wiki?curid=1147220" title="Powiat Gaenserndorf">
Powiat Gaenserndorf



</doc>
<doc id="1147222" url="https://pl.wikipedia.org/wiki?curid=1147222" title="Manycz-Gudiło">
Manycz-Gudiło

Manycz-Gudiło (t. Gudiło, Bolszoj Manycz; ros. "Маныч-Гудило", "Большой Маныч", "Гудило") – słone jezioro w południowej Rosji europejskiej, na granicy Kałmucji, Kraju Stawropolskiego i obwodu rostowskiego, w zlewisku Morza Azowskiego.
Przeciętna powierzchnia – 344 km², wysokość lustra wody – 10 m n.p.m. Jezioro zasila w wodę rzeka Kubań. Łączy się ono kanałem z rzeką Manycz. Rozwinięte rybołówstwo.
Większą część jeziora obejmuje Rezerwat „Czarne Ziemie”.

</doc>
<doc id="1147225" url="https://pl.wikipedia.org/wiki?curid=1147225" title="Park Narodowy Dindar">
Park Narodowy Dindar

Park Narodowy Dindar (także: "Dinder") – park narodowy we wschodnim Sudanie, przy granicy z Etiopią.
Park został założony przez brytyjskie władze kolonialne w 1935 roku. Jego powierzchnia – po rozszerzeniu w 1983 roku – wynosi obecnie ok. km². Administracyjnie Park Narodowy Dindar leży w obszarze trzech stanów: Al-Kadarif, Sannar i An-Nil al-Azrak.
Park zawdzięcza swoją nazwę rzece okresowej Dindar, płynącej w porze deszczowej z terenów Etiopii. Inną ważną rzeką w regionie jest Ar-Rahad, której koryto wyznacza północną granicę parku. 
Park Narodowy Dindar dzieli się na kilka stref o zróżnicowanym środowisku geograficznym; dominują tereny sawannowe, ekosystemy rzeczne, a także fragmenty dawnych koryt rzecznych, zatrzymujące wilgoć również w porze suchej. Te ostatnie odgrywają znaczną rolę w zaopatrywaniu dzikich zwierząt w wodę i świeże pożywienie roślinne. 
Park cechuje się bogactwem przedstawicieli fauny i flory. Żyją tu m.in. duże ssaki, takie jak gazele, bawoły, lwy i pawiany, a także wiele gatunków ptaków. Dawniej licznie występowały tu także żyrafy i słonie, które jednak wyginęły z powodu kłusownictwa. Mimo to w 2005 roku na terenie parku ponownie zaobserwowano obecność słoni, które przywędrowały tu z sąsiedniej Etiopii. 
Tereny Parku Narodowego Dindar zagrożone są z powodu nielegalnego wypasu zwierząt i uprawy roli. Ludność zamieszkująca jego obrzeża żyje w trudnych warunkach socjoekonomicznych i na jałowych obszarach sawanny, a park stwarza możliwości łatwego zdobycia pożywienia. Jednocześnie obszar parku jest zbyt duży, aby mógł być skutecznie monitorowany przez strażników.
Park Narodowy Dindar w 1979 roku został uznany za rezerwat biosfery UNESCO.

</doc>
<doc id="1147227" url="https://pl.wikipedia.org/wiki?curid=1147227" title="Franciszek Ksawery Christiani">
Franciszek Ksawery Christiani

Franciszek Ksawery Christiani herbu Jarosław (ur. 4 listopada 1772 w Jetzelsdorf, zm. 7 czerwca 1842 w Warszawie) – polski inżynier, pionier budowy dróg bitych w Królestwie Polskim, autor pierwszych polskich podręczników z dziedziny budowy dróg.
Pochodzenie.
Jego ojcem był Jan Christiani h. Christiani (ur. ok. 1740), a matka była Barbara Prakesz (ur. ok. 1750). Żoną jego została Amelia Magdalena Hibl (1791-1882), z którą miał córkę Amalię Klarę Christiani (1815-1867). Poślubił ją Konstanty Jan Józef Pruszak z Żalna h. Leliwa
Działalność.
Franciszek Ksawery Christiani jako dyrektor Dyrekcji Jeneralnej Dróg i Mostów Królestwa Polskiego prowadził m.in. budowę traktów krakowskiego i brzeskiego; Zaprojektował też "Obelisk żelazny na pamiątkę zbudowania drogi bitéy od Warszawy do Brześćia Litewskiego", który postawiono na Grochowie (obecnie róg Grochowskiej i Podskarbińskiej), oraz w Terespolu w 1825 r. z inicjatywy Stanisława Staszica z płaskorzeźbami przedstawiającymi w sposób niezwykle realistyczny, sceny z prac przy owej budowie, (autorstwa rzeźbiarza Pawła Malińskiego).
W 1829 r. wziął majątek gminy Orońsko w wieczystą dzierżawę. W parę lat później, w 1834 r. małżonkowie Christiani nabyli te tereny na własność. Po roku 1834, wieś w całości została przemieszczona z terenów nadrzecznych i bagnistych, na wyżej położone i zlokalizowana wokół nowej drogi wiejskiej prostopadłej do traktu krakowskiego. Christiani uporządkował też we wsi inne drogi, które obsadził drzewami i zbudował uzdatnione ujęcia wody, tzw. "wodociągi" dla Orońska i Krogulczy Suchej oraz park i ogrody. Przebudował miejscowość tworząc jeden nowoczesny organizm osiedleńczy Orońska, przy powstającej wielkiej inwestycji drogowej - traktcie krakowskim, którego był projektantem. 
W roku 1840 otrzymał dziedziczne szlachectwo Królestwa Polskiego z herbem Jarosław.
Zmarł 7 czerwca 1842 roku w Warszawie. Pochowany na cmentarzu Powązkowskim w Warszawie (kwatera 4-4-29). Po powstaniu styczniowym posiadłość Orońska wdowa po Christianim; Amelia Magdalena Hibl sprzedała Wojciechowi Kalinowskiemu.

</doc>
<doc id="1147228" url="https://pl.wikipedia.org/wiki?curid=1147228" title="Powiat Gussing">
Powiat Gussing



</doc>
<doc id="1147230" url="https://pl.wikipedia.org/wiki?curid=1147230" title="Powiat Guessing">
Powiat Guessing



</doc>
<doc id="1147232" url="https://pl.wikipedia.org/wiki?curid=1147232" title="Park Narodowy Dinder">
Park Narodowy Dinder



</doc>
<doc id="1147233" url="https://pl.wikipedia.org/wiki?curid=1147233" title="Binoinano">
Binoinano

Binoiano – wieś w Kiribati, na atolu Abemama. Liczy 369 mieszkańców .

</doc>
<doc id="1147234" url="https://pl.wikipedia.org/wiki?curid=1147234" title="Powiat Kitzbuhel">
Powiat Kitzbuhel



</doc>
<doc id="1147236" url="https://pl.wikipedia.org/wiki?curid=1147236" title="Powiat Kitzbuehel">
Powiat Kitzbuehel



</doc>
<doc id="1147237" url="https://pl.wikipedia.org/wiki?curid=1147237" title="Powiat Modling">
Powiat Modling



</doc>
<doc id="1147238" url="https://pl.wikipedia.org/wiki?curid=1147238" title="Powiat Moedling">
Powiat Moedling



</doc>
<doc id="1147240" url="https://pl.wikipedia.org/wiki?curid=1147240" title="Powiat Murzzuschlag">
Powiat Murzzuschlag



</doc>
<doc id="1147241" url="https://pl.wikipedia.org/wiki?curid=1147241" title="Powiat Muerzzuschlag">
Powiat Muerzzuschlag



</doc>
<doc id="1147242" url="https://pl.wikipedia.org/wiki?curid=1147242" title="The Bluebells">
The Bluebells

The Bluebells – szkocka grupa popowa z lat 80.
Kariera.
Grupa wydała dwa albumy "The Bluebells" i "Sisters". Największe hity to: "I'm falling", "Cath" i "Young at Heart" napisane przez gitarzystę Bobby Bluebella (wł. Robert Hodgens). Ten ostatni powstał przy współpracy z Siobhan Fahey, z którą Hodgens był wtedy związany.
Grupa rozpadła się w połowie lat 80. W 1993 utwór "Young At Heart" został użyty w reklamie Volkswagena i znajdował się przez 4 tygodnie na pierwszym miejscu w Wielkiej Brytanii.

</doc>
<doc id="1147244" url="https://pl.wikipedia.org/wiki?curid=1147244" title="Nabari">
Nabari

Nabari – wieś w Kiribati, na atolu Tabuaeran. Według danych szacunkowych na rok 2007 liczy 239 mieszkańców.

</doc>
<doc id="1147245" url="https://pl.wikipedia.org/wiki?curid=1147245" title="Małyj Manycz">
Małyj Manycz

Małyj Manycz (ros. Малый Маныч) – słone jezioro w południowej Rosji europejskiej, na granicy Kałmucji i Kraju Stawropolskiego, w systemie wodnym Manycza. Powierzchnia – 78,8 km², wysokość lustra wody – 11 m n.p.m. 
Jezioro Mały Manycz leży w centralnej części Obniżenia Kumsko-Manyckiego, między jeziorami Manycz-Gudiło i Manycz.

</doc>
<doc id="1147247" url="https://pl.wikipedia.org/wiki?curid=1147247" title="Preussisch Arnau">
Preussisch Arnau



</doc>
<doc id="1147249" url="https://pl.wikipedia.org/wiki?curid=1147249" title="Manycz (jezioro)">
Manycz (jezioro)

Manycz (ros. "Маныч") – słono-gorzkie jezioro w południowej Rosji europejskiej, na granicy Kałmucji i Kraju Stawropolskiego, w systemie wodnym Manycza. Powierzchnia – 10,7 km², wysokość lustra wody – 11 m n.p.m.
Jezioro Manycz leży w centralnej części Obniżenia Kumsko-Manyckiego, na południowy wschód od jezior Manycz-Gudiło i Mały Manycz.

</doc>
<doc id="1147251" url="https://pl.wikipedia.org/wiki?curid=1147251" title="Laski Tucholskie">
Laski Tucholskie

Laski Tucholskie – przystanek kolejowy w Laskach, w gminie Śliwice, w powiecie tucholskim, w województwie kujawsko-pomorskim.
W roku 2017 przystanek obsługiwał 0–9 pasażerów na dobę.

</doc>
<doc id="1147252" url="https://pl.wikipedia.org/wiki?curid=1147252" title="Powiat Sankt Polten-Land">
Powiat Sankt Polten-Land



</doc>
<doc id="1147253" url="https://pl.wikipedia.org/wiki?curid=1147253" title="Zygmunt Kretkowski">
Zygmunt Kretkowski

Zygmunt Kretkowski herbu Dołęga (ur. 1704, zm. 12 czerwca 1766 w Bystrzem) – wojewoda chełmiński od 1746, starosta kowalski i duninowski.
Syn Ludwika Wawrzyńca i Marii Kaniewskiej. Prawnuk Andrzeja (zm. 1643), wojewody brzeskokujawskiego. Poślubił Justynę Łaźniewską. Małżeństwo było bezpotomne.
W 1751 został kawalerem Orderu Orła Białego.
Dwa miesiące po jego śmierci został pochowany w rodzinnej krypcie grzebalnej w Tychnowach.

</doc>
<doc id="1147254" url="https://pl.wikipedia.org/wiki?curid=1147254" title="Lech Adamczyk">
Lech Adamczyk

Lech Adamczyk (ur. 6 września 1947 we Wrocławiu) – polski prawnik i działacz samorządowy, wrocławski adwokat, sędzia Trybunału Stanu.
Życiorys.
W 1969 ukończył studia prawnicze na Uniwersytecie Wrocławskim. Następnie do 1972 odbył aplikację sędziowską, a w 1977 podjął praktykę w zawodzie adwokata.
Był członkiem Ruchu Obywatelskiego Akcja Demokratyczna, Unii Demokratycznej i Unii Wolności. Działał także w NSZZ „Solidarność”. Przez trzy kadencje (1990–2002) zasiadał we wrocławskiej radzie miasta. W 2005 po raz pierwszy został powołany w skład Trybunału Stanu. W 2007 wybrano go ponownie. Rekomendującym go klubem parlamentarnym była Platforma Obywatelska. Również w 2011 został sędzią TS na kolejną kadencję.
W 2013 otrzymał Krzyż Kawalerski Order Odrodzenia Polski.

</doc>
<doc id="1147257" url="https://pl.wikipedia.org/wiki?curid=1147257" title="Powiat Sankt Poelten-Land">
Powiat Sankt Poelten-Land



</doc>
<doc id="1147258" url="https://pl.wikipedia.org/wiki?curid=1147258" title="Powiat Scharding">
Powiat Scharding



</doc>
<doc id="1147259" url="https://pl.wikipedia.org/wiki?curid=1147259" title="Powiat Schaerding">
Powiat Schaerding



</doc>
<doc id="1147260" url="https://pl.wikipedia.org/wiki?curid=1147260" title="Powiat Vocklabruck">
Powiat Vocklabruck



</doc>
<doc id="1147261" url="https://pl.wikipedia.org/wiki?curid=1147261" title="Powiat Voecklabruck">
Powiat Voecklabruck



</doc>
<doc id="1147262" url="https://pl.wikipedia.org/wiki?curid=1147262" title="Powiat Volkermarkt">
Powiat Volkermarkt



</doc>
<doc id="1147263" url="https://pl.wikipedia.org/wiki?curid=1147263" title="Powiat Voelkermarkt">
Powiat Voelkermarkt



</doc>
<doc id="1147264" url="https://pl.wikipedia.org/wiki?curid=1147264" title="Nigersaurus taqueti">
Nigersaurus taqueti



</doc>
<doc id="1147265" url="https://pl.wikipedia.org/wiki?curid=1147265" title="Powiat Furstenfeld">
Powiat Furstenfeld



</doc>
<doc id="1147267" url="https://pl.wikipedia.org/wiki?curid=1147267" title="Powiat Fuerstenfeld">
Powiat Fuerstenfeld



</doc>
<doc id="1147280" url="https://pl.wikipedia.org/wiki?curid=1147280" title="Józef Medyk">
Józef Medyk

Józef Medyk (ur. 8 lutego 1942 w miejscowości Ostrów Nowy, zm. 6 listopada 2012 w Opolu) – polski prawnik, od 2007 do 2011 członek, a od 2011 do 2012 zastępca przewodniczącego Trybunału Stanu, sędzia Sądu Najwyższego w stanie spoczynku.
Życiorys.
W 1969 ukończył prawo na Uniwersytecie Wrocławskim. Odbył aplikację w Prokuraturze Wojewódzkiej w Gdańsku. W czasie służby wojskowej pracował w sądach wojskowych w Poznaniu i Zielonej Górze. W okresie stanu wojennego został oddelegowany do sądu wojskowego we Wrocławiu. Był przewodniczącym składu orzekającego w sprawie górników z KWK Piast, których oskarżono o prowadzenie pod ziemią nielegalnego strajku. Ostatecznie zostali oni uniewinnieni, a Józef Medyk trafił następnie na przymusowy urlop.
W 1986 został powołany na stanowisko sędziego Sądu Najwyższego, przechodząc w stan spoczynku w 2002. Pełnił funkcję wiceprzewodniczącego i przewodniczącego Wyższego Sądu Dyscyplinarnego. W latach 1998–2007 był komisarzem wyborczym w Warszawie. Współpracował także z Biurem Rzecznika Praw Obywatelskich.
14 listopada 2007 został wybrany do Trybunału Stanu jako jeden z kandydatów zgłoszonych przez Platformę Obywatelską. 17 listopada 2011 Sejm VII kadencji powierzył mu funkcję zastępcy przewodniczącego TS w kolejnej kadencji.
Odznaczony Krzyżem Kawalerskim oraz Krzyżem Oficerskim Orderu Odrodzenia Polski.
Pochowany na Cmentarzu Wojskowym na Powązkach w Warszawie (kwatera C31–4–18).

</doc>
<doc id="1147281" url="https://pl.wikipedia.org/wiki?curid=1147281" title="Sophie Muller">
Sophie Muller

Sophie Melanie Muller (ur. 9 stycznia 1962) – brytyjska reżyserka teledysków.

</doc>
<doc id="1147285" url="https://pl.wikipedia.org/wiki?curid=1147285" title="Dindar">
Dindar



</doc>
<doc id="1147287" url="https://pl.wikipedia.org/wiki?curid=1147287" title="PowerColor">
PowerColor

PowerColor – tajwańska firma produkująca karty graficzne. Powstała w 1997 roku. Jej główna siedziba jest zlokalizowana w Nowym Tajpeji. Firma ma w ofercie karty graficzne ze zwykłym chłodzeniem lub lepszym PCS, PCS+, PSC++.
Produkty.
PowerColor produkuje karty graficzne oparte na GPU ATI Technologies oraz NVIDIA Corporation. Firma wydała karty graficzne z serii:
ATI Radeon X1xxx:
ATI Radeon HD 2000:
ATI Radeon HD 3000:
ATI Radeon HD 4000:
ATI Radeon HD 5000:
ATI Radeon HD 6000:

</doc>
<doc id="1147289" url="https://pl.wikipedia.org/wiki?curid=1147289" title="Dindar (rzeka)">
Dindar (rzeka)

Dindar (także: "Dinder") – rzeka w Afryce. Ma 570 km, rozpoczyna swój bieg w Etiopii na zachód od Tana, po czym wkracza w terytorium Sudanu, gdzie uchodzi do Nilu Błękitnego. Największym miastem nad jej brzegiem jest Ar-Rusajris. 
W Sudanie rzeka przepływa przez tereny Parku Narodowego Dindar.

</doc>
<doc id="1147291" url="https://pl.wikipedia.org/wiki?curid=1147291" title="Język saramakański">
Język saramakański

Język saramakański (nazwa własna: "Saamáka"; ) – język kreolski używany przez około 24 tys. ludzi w Surinamie nad rzeką Saramacca i nad górnym biegiem rzeki Surinam i przez ok. 2 tys. ludzi w Gujanie Francuskiej. Użytkownicy są w większości potomkami zbiegłych niewolników, nazywanych Saramaka.
Jest to jeden z niewielu języków kreolskich, którego leksyka pochodzi w dużej części od więcej niż jednego języka.
Pochodzenie.
Leksyka pochodzi głównie z języków: angielskiego (około 50%), portugalskiego (około 35%), niderlandzkiego oraz w około 5% z sub-saharyjskich języków afrykańskich, przede wszystkim języka kongo i języka gbe.
Zapożyczenia z portugalskiego to np. mujee (mulher) „kobieta”; womi (homem) „mężczyzna”; da (dar) „dać”; bunu (bom) „dobry”; kaba (acabar) „kończyć”; ku (com) „z”; kuma (como) „jak”; faka (faca) „nóż”; aki (aqui) „tu”; ma (mas) „ale”; kendi (quente) „gorący”; liba (arriba) „ponad”; lio (rio) „rzeka”.
Fonetyka ma wiele cech wspólnych z językami Afryki Zachodniej, głównie cechy języka tonalnego (saramakański ma zamiast akcentu dwa tony: wysoki i niski).
Powstał przypuszczalnie w Brazylii jako język kreolski na bazie portugalskiego z zapożyczeniami afrykańskimi, a następnie został przeniesiony wraz z niewolnikami do Surinamu.
Dialekty.
Istnieją trzy główne dialekty: dialekt dolnej rzeki Surinam i górnej rzeki Surinam (używane przez grupę Saramaccan) oraz dialekt grupy Matawari.
Przykładowe zdania.
"De waka te de aan sinkii möön."
„Oni szli, aż się zmęczyli.”
"U ta mindi kanda fu dee soni dee ta pasa ku u."
„Stworzyliśmy pieśni o rzeczach, które nam się zdarzyły.”
"A suku di soni te wojo fëën ko bëë."
„Szukał tego na próżno.”
"Mi puu tu dusu kölu bai ën."
„Zapłaciłem dwa tysiące guilderów, żeby to kupić.”

</doc>
<doc id="1147292" url="https://pl.wikipedia.org/wiki?curid=1147292" title="Dinder (ujednoznacznienie)">
Dinder (ujednoznacznienie)

zobacz też

</doc>
<doc id="1147295" url="https://pl.wikipedia.org/wiki?curid=1147295" title="Cozumel">
Cozumel

Cozumel (w językach Majów oznacza to "Wyspa Jaskółek") – meksykańska wyspa na Morzu Karaibskim położona ok. 20 kilometrów na wschód od wybrzeży Półwyspu Jukatan. Administracyjnie stanowi jedną z dziesięciu gmin meksykańskiego stanu Quintana Roo. Cozumel to popularny wśród amatorów nurkowania ośrodek turystyczny. Główne miasto na wyspie to San Miguel de Cozumel. Wyspa leży około 10 km (6,2 mili) od lądu i 90 km (56 mil) na południe od Cancún. W 2016 utworzono tu rezerwat biosfery.
Wyspa ma 48 km długości i 16 km szerokości. Zdecydowana większość stałych mieszkańców mieszka w San Miguel (populacja: 71 401 w 2005 roku), położonym na zachodnim wybrzeżu. Pozostała część wyspy to płaska nizina z gęstą szatą roślinną. Jest otoczona od południa i zachodu rafami koralowymi.
Historia.
Pierwszymi mieszkańcami wyspy byli Majowie, znaleziono także pozostałości kultury Olmeków. Wyspa stanowiła ośrodek kultu bogini Księżyca, istniały tu świątynie obsługujące ruch pielgrzymkowy, zwłaszcza kobiet pragnących zajścia w ciążę. Pozostały po nich ruiny, a główną świątynię zrównano z ziemią podczas II wojny światowej, gdy budowano tu pas startowy dla samolotów. Największe z ocalałych ruin, San Gervasio, znajdują się niemal dokładnie pośrodku wyspy.
Pierwszym Europejczykiem na Cozumel był Juan de Grijalva w 1518, po nim przybył tu Hernán Cortés wraz z flotą, niszcząc wiele świątyń Majów. Na wyspie żyło około 40 tysięcy Majów, jednakże ich populację wyniszczyła epidemia ospy i w 1570 jedynie 30 z nich pozostało przy życiu. Następnie wyspa była opuszczona, sporadycznie używali jej jako kryjówki piraci. W 1848 po wybuchu trwającego ponad pół wieku powstania Majów na półwyspie Jukatan, znanym jako Wojna Kast, Cozumel zasiedlili uchodźcy uciekający przed rewoltą. Z przechowywanej w miejscowym muzeum płyty można wywnioskować o istnieniu planów zakupu wyspy przez Abrahama Lincolna, celem osiedlenia na niej wyzwolonych czarnych niewolników. Przedłużająca się wojna domowa na Jukatanie i polityczne dyskusje podczas wojny secesyjnej w USA sprawiły jednak, że niewielką grupę byłych niewolników z USA wysłano ostatecznie na wyspę Vache u wybrzeży Haiti.
Współczesność.
Obecnie głównym źródłem dochodu wyspy jest rybołówstwo oraz turystyka. Cozumel jest miejscem docelowym dla turystów zainteresowanych nurkowaniem, a także miejscem spędzania miesiąca miodowego. Wyspa posiada dobrze rozwiniętą infrastrukturę turystyczną. Istnieje tu ponad 100 restauracji, wiele hoteli, niektóre z nich posiadają duże baseny, a nawet przystanie jachtowe.
Nie ma tu zakładów przemysłowych, wszystkie produkty przemysłowe, także spożywcze, są dowożone drogą morską spoza wyspy.
Na wyspie działają dwa uniwersytety: Universidad de Quintana Roo oraz Partenon.
W 2005 wyspę nawiedziły dwa huragany: huragan Emily w lipcu oraz huragan Wilma w październiku, z których większe zniszczenia spowodował ten drugi.

</doc>
<doc id="1147297" url="https://pl.wikipedia.org/wiki?curid=1147297" title="Herb gminy Pacyna">
Herb gminy Pacyna

Herb gminy Pacyna przedstawia na błękitnej tarczy herbowej, w centralnej jego części postać świętego Wawrzyńca, po lewej stronie środkowej części tarczy umieszczona jest srebrna rogacina, a po prawej stronie środkowej części tarczy umieszczone są trzy złote kłosy rozwinięte w wachlarz.

</doc>
<doc id="1147299" url="https://pl.wikipedia.org/wiki?curid=1147299" title="Obniżenie Kumsko-Manyckie">
Obniżenie Kumsko-Manyckie

Obniżenie Kumsko-Manyckie (ros. Кумо-Манычская впадина – "Kumo-Manyczskaja wpadina") – długa kotlina w południowej Rosji przedkaukaskiej. Zawiera rzeki Zachodni Manycz i Wschodni Manycz z dopływami, rzeka Kuma oraz sztuczny Kanał Kumsko-Manycki i słone jeziora Manycz-Gudiło, Mały Manycz, Manycz. 
Obniżenie Kumsko-Manyckie jest pochodzenia tektonicznego. Stanowi długie i wąskie obniżenie terenu, przebiegające prostoliniowo z północnego zachodu na południowy wschód, od ujścia Donu (u Morza Azowskiego) i do Zatoki Kizlarskiej Morza Kaspijskiego. Obniżenie dzieli Grzędę Salsko-Manycką i wzgórza Jergeni (należące do Niziny Wschodnioeuropejskiej) na północy od należącej do Kaukazu Północnego Wyżyny Stawropolskiej na południu. Obniżenie łączy niziny Kubańską i Azowską na zachodzie z Nadkaspijską na wschodzie. Długość Obniżenia Kumsko-Manyckiego wynosi około 680 km, szerokość – 20-30 km, miejscami zmniejsza się do 1-2 km. Najwyższy punkt Obniżenia leży na wysokości 25 m n.p.m.
W niedawnej przeszłości geologicznej (w czasie oststniego zlodowacenia) Obniżenie Kumsko-Manyckie stanowiło cieśninę przez którą woda Morza Kaspijskiego zasilała Morze Czarne (Morze Azowskie w tym czasie nie istniało). Obecnie w Obniżeniu leży system wodny Manycza, złożony ze słonych jezior i słonawych rzek. Zachodnią część kotliny zajmuje dolina rzeki Zachodni Manycz – dopływu Donu, centralną – jeziora, z których największe jest Manycz-Gudiło, a wschodnią – dolina rzeki Kumy. W Obniżeniu leży sztuczny nawadniający Kanał Kumsko-Manycki.
Jedna z granic między Europą a Azją przebiega wzdłuż Obniżenia Kumsko-Manyckiego.

</doc>
<doc id="1147304" url="https://pl.wikipedia.org/wiki?curid=1147304" title="Repentigny (Kanada)">
Repentigny (Kanada)

Repentigny – miasto w Kanadzie, w prowincji Quebec, w regionie Lanaudière i MRC L’Assomption. Repentigny założone zostało nad rzeką L’Assomption w 1670 roku przez Jeana Baptiste Le Gardeur. Jest dwunastym pod względem liczby mieszkańców miastem Quebecu.
Liczba mieszkańców Repentigny wynosi 76 237. Język francuski jest językiem ojczystym dla 94,5%, angielski dla 1,4% mieszkańców (2006).

</doc>
<doc id="1147312" url="https://pl.wikipedia.org/wiki?curid=1147312" title="Ildar Ibragimow">
Ildar Ibragimow

Ildar Ibragimow, ros. Ильдар Ибрагимов (ur. 16 sierpnia 1967 w Kazaniu) – rosyjski szachista, reprezentant Stanów Zjednoczonych od 2002 do ?, od ? reprezentat Rosji, arcymistrz od 1993 roku.
Kariera szachowa.
Pierwsze znaczące sukcesy zaczął odnosić na początku lat 90. XX wieku. W 1991 roku podzielił I miejsce (wraz z Władimirem Kramnikiem i Andriejem Charłowem) w młodzieżowych (do lat 26) mistrzostwach Związku Radzieckiego w Chersoniu oraz wystąpił w Marindze w zespole ZSRR na drużynowych młodzieżowych mistrzostwach świata, zdobywając dwa złote medale (wraz z drużyną oraz za indywidualny wynik na III szachownicy).
Po rozpadzie Związku Radzieckiego osiągnął szereg indywidualnych sukcesów na arenie międzynarodowej, zwyciężając bądź dzieląc I miejsca m.in. w:
W roku 2006 w San Diego zajął II miejsce w jednej z dwóch grup finałowych indywidualnych mistrzostw Stanów Zjednoczonych. W tym samym roku zadebiutował w drużynie USA na szachowej olimpiadzie w Turynie, zdobywając wraz z zespołem brązowy medal.
Najwyższy ranking w dotychczasowej karierze osiągnął 1 kwietnia 2006, z wynikiem 2637 punktów zajmował wówczas 75. miejsce na światowej liście FIDE, jednocześnie zajmując 4. miejsce wśród amerykańskich szachistów.

</doc>
<doc id="1147313" url="https://pl.wikipedia.org/wiki?curid=1147313" title="Kościół św. Barbary w Bytomiu">
Kościół św. Barbary w Bytomiu

Kościół św. Barbary w Bytomiu – neoromański kościół wzniesiony w latach 1928–1930 przy ul. Stefana Czarnieckiego w Bytomiu, podlegający rzymskokatolickiej parafii św. Barbary w Bytomiu.
Historia.
Inspiratorem i realizatorem planów budowy był ówczesny proboszcz parafii Wniebowzięcia Najświętszej Maryi Panny ks. Józef Niestrój. Kościół został wybudowany w latach 1928-1929 na błotnistym terenie, który osuszono. Kierownikiem budowy został bytomski architekt Teodor Ehl realizując projekt Arthura Kicktona.
Kościół konsekrowany 10 maja 1931 r. przez kard. Adolfa Bertrama, ofiarodawcę ołtarza głównego. W 1937 r. wybudowany został budynek plebanii. Na początku lat 90. XX w. odnowiono elewację zewnętrzną kościoła.
Wyposażenie.
Ołtarz główny wykonany został w drewnie przez rzeźbiarza Schreinera z Monachium, natomiast ołtarze boczne wykonał Anton Fogel. W kościele znajdują się 65-głosowe organy z czterema manuałami. Są to największe organy w diecezji gliwickiej i jedne z największych na Górnym Śląsku Zostały wybudowane przez niemiecki zakład Carla Berschdorfa z Nysy.
Dzwony nazywane ze względu na ich brzmienie „ozdobą Bytomia”, zostały zarekwirowane przez władze hitlerowskie.

</doc>
<doc id="1147317" url="https://pl.wikipedia.org/wiki?curid=1147317" title="Śluby Lwowskie">
Śluby Lwowskie



</doc>
<doc id="1147321" url="https://pl.wikipedia.org/wiki?curid=1147321" title="Zapalenie błędnika">
Zapalenie błędnika

Zapalenie błędnika (łac. "labyrinthitis") – proces zapalny obejmujący ucho wewnętrzne. Najczęściej jest wywoływane przez wirusy, rzadziej przez bakterie. Zwykle jest powikłaniem przewlekłego zapalenia ucha środkowego. Obecnie z powodu stosowania antybiotyków występuje rzadziej niż kiedyś. Stanowi około 5% usznopochodnych powikłań wewnątrzskroniowych. Do przenikania dochodzi najczęściej przez naturalne, błoniaste połączenia ucha środkowego z wewnętrznym: w obrębie okienka okrągłego lub owalnego lub także przez przetokę, która powstaje w ścianie błędnikowej (przyśrodkowej) jamy bębenkowej, w wyniku zniszczenia masywu kostnego błędnika przez ziarninę zapalną lub perlak.
Patofizjologia.
Do zapalenia błędnika dochodzić może 3 drogami. Ze względu na patomechanizm jego powstawania wyróżnia się następujące typy zapaleń błędnika:
Patomorfologia.
Zapalenia błędnika pod względem patomorfologicznym są zróżnicowane. Według Schuknechta wyróżnia się:
Poza powyższymi wyróżnić można jeszcze inne typy zapaleń błędnika, które nie są związane z jego tympanogennym zakażeniem:
Ponadto powyższe niektóre zapalenia błędnika można podzielić jeszcze ze względu na czas ich trwania:
lub w zależności od stopnia zajęcia błędnika:
Diagnostyka.
Diagnostyka zapaleń błędnika obejmuje badanie neurologiczne próba Romberga, próby stroikowe np. próba Webera. Pomocna może być także diagnostyka obrazowa MRI.
Objawy.
Tympanogenne zapalenia błędnika są zwykle jednostronne i występują w uchu, w którym toczy się przewlekłe zapalenie w jamie bębenkowej. W przypadku innych mechanizmów zakażenia (np. meningogenne) zapalenia błędnika są obustronne.
Objawy zapalenia błędnika są bardzo zróżnicowane w zależności od czynników etologicznych wywołujących zapalenie oraz od różnorodności jego typów histopatologicznych. Wspólną jednak cechą zapaleń błędnika jest:
Ponadto do objawów zapaleń błędnika należą:
W burzliwie narastających objawach szczególnie w ropnym i martwiczym zapaleniu błędnika u chorych występuje:
Ponadto w przypadku obecności przetoki pomiędzy uchem środkowym i wewnętrznym, która jest wynikiem osteolizy przez proces ziarninowy lub perlakowy stwierdza się:
Leczenie.
Leczenie zapaleń błędnika jest wskazaniem do hospitalizacji na oddziale otolaryngologicznym i zależy od przyczyny wywołującej. Leczenie farmakologiczne w przypadku zakażenia błędnika drogą tympanogenną i meningogenną polega na podawaniu antybiotyków o szerokim spektrum działania (cefalosporyny III generacji z metronidazolem) oraz leków objawowych leki przeciwwymiotne). Ponadto w przypadku autoimmunologicznego zapalenia błędnika podaje się kortykosterydy. Leczenie operacyjne zawsze powinno dotyczyć przypadków zapalenia tympanogennego oraz każdego ropnego oraz martwiczego i polega na otwarciu i oczyszczeniu z ziarniny zapalnej ucha środkowego objętego procesem zapalnym (operacja radykalna ucha lub operacja radykalna zmodyfikowana). Ponadto wykonuje się także labiryntektomię sposobem Jansena, Naumanna lub Hinsberga.
Powikłania i rokowanie.
Powikłania zapaleń błędnika dotyczą najczęściej zapaleń tympanogennych. Pojawiają się one w przypadku braku zastosowania prawidłowego leczenia lub także w przypadku nieprawidłowego leczenia (lekceważenie wskazań do operacyjnego otwarcia przestrzeni ucha środkowego i wewnętrznego). W przypadku zmian ropnych w uchu wewnętrznym dochodzić może do jego dalszego rozprzestrzeniania do wnętrza jamy czaszki głównie poprzez wodociąg ślimaka. Dochodzić wtedy może do usznopochodnego zapalenia opon mózgowo-rdzeniowych oraz usznopochodnych ropni mózgu, szczególnie płata skroniowego oraz usznopochodnego ropnia móżdżku. Innymi powikłaniami zapalenia błędnika jest głuchota i całkowite uszkodzenie błędnika ze wszystkimi jego konsekwencjami. Rokowanie w przypadku zapaleń błędnika, jeżeli jest ono ograniczone i surowicze, jest pomyślne. W przypadku ropnego zapalenia błędnika rokowanie jest zawsze poważne, gdyż może ono zagrażać powikłaniami wewnątrzczaszkowymi oraz zniszczeniem błędnika przez proces zapalny.

</doc>
<doc id="1147324" url="https://pl.wikipedia.org/wiki?curid=1147324" title="Dunshaughlin">
Dunshaughlin

Dunshaughlin (irl. "Dún Seachlainn") – miasto w hrabstwie Meath, w prowincji Leinster.

</doc>
<doc id="1147325" url="https://pl.wikipedia.org/wiki?curid=1147325" title="Katie Couric">
Katie Couric

Katherine Anne Couric (ur. 7 stycznia 1957 w Arlington w stanie Wirginia, Stany Zjednoczone) – amerykańska dziennikarka.
Stała się znana jako współgospodarz programu "Today" w NBC (1991–2006). 
W 2006 przeszła do CBS i została pierwszą w Stanach Zjednoczonych kobietą, samodzielną prezenterką (anchorwoman), codziennych wiadomości wieczornych w wielkiej sieci telewizyjnej.
W 2016 pojawiła się w filmie "Zoolander 2" (występ cameo).

</doc>
<doc id="1147326" url="https://pl.wikipedia.org/wiki?curid=1147326" title="František Lobkowicz">
František Lobkowicz

František Václav Lobkowicz O.Praem.(ur. 5 stycznia 1948 w Pilźnie, zm. 17 lutego 2022 w Ostrawie) – czeski duchowny rzymskokatolicki, premonstratens (norbertanin), biskup diecezjalny ostrawsko-opawski w latach 1996–2022.
Życiorys.
Pochodzi ze starej czeskiej rodziny książąt Lobkowiczów. W 1966 r. rozpoczął studia na Wydziale Filozofii Uniwersytetu Karola w Pradze. Rok później przeniósł się do seminarium duchownego w Litomierzycach. W 1968 r. wstąpił do zakonu premonstratensów. W latach 1968–1969 studiował teologię w Innsbrucku. 15 sierpnia 1972 r. został wyświęcony na księdza.
W latach 1972–1974 odbywał zasadniczą służbę wojskową. Od 1975 r. pracował w archidiecezji ołomunieckiej. Od 1984 r. był proboszczem w Mariánskich Horách, dzielnicy Ostrawy. 17 marca 1990 został mianowany biskupem tytularnym Catabum Castra i biskupem pomocniczym archidiecezji praskiej. Sakrę biskupią otrzymał 7 kwietnia 1990 r. 30 maja 1996 r. został mianowany pierwszym biskupem diecezjalnym ostrawsko-opawskim.
W latach 1992–2001 był delegatem apostolskim zarządzającym zakonem krzyżowców z czerwoną gwiazdą, a od 2000 r. pełnił funkcję przeora dla lazarytów w Czechach należących do obediencji orleańskiej.
Podejrzenia o współpracę ze StB.
6 października 2006 r. w gazecie „Mladá fronta Dnes” został opublikowany artykuł informujący, że Zemřel biskup František Lobkowicz był przez kilka lat zarejestrowany jako agent czechosłowackiej Służby Bezpieczeństwa (StB) pod pseudonimem „Plzeňák”. 11 grudnia 2006 biskup oświadczył, że ma czyste sumienie.

</doc>
<doc id="1147329" url="https://pl.wikipedia.org/wiki?curid=1147329" title="Sudost">
Sudost



</doc>
<doc id="1147331" url="https://pl.wikipedia.org/wiki?curid=1147331" title="Bukszpan">
Bukszpan

Bukszpan, gryszpan ("Buxus" L.) – rodzaj zimozielonych drzew i krzewów z rodziny bukszpanowatych. W obrębie rodzaju wyróżnia się od ok. 90 do 100 gatunków. Na różnice wpływa m.in. włączanie tu lub wyodrębnianie kilku gatunków afrykańskich (rodzaj "Notobuxus"). Rodzaj ma dwa centra zróżnicowania – Antyle (ok. 50 gatunków, z czego na Kubie 34) i Azja Wschodnia w strefie klimatu umiarkowanego (ok. 40 gatunków). Poza tym gatunki z tego rodzaju występują w Ameryce Centralnej, na Madagaskarze i w Afryce Subsaharyjskiej, w zachodniej i południowej Europie oraz w basenie Morza Śródziemnego. Są to krzewy i niewielkie drzewa rosnące zwykle w podszycie suchych lasów na glebach przepuszczalnych. Zawierają alkaloidy o silnym działaniu przeczyszczającym.
Liczne gatunki i odmiany bukszpanów uprawiane są jako rośliny ozdobne, zwłaszcza stosowane w formie ciętych (strzyżonych) żywopłotów. Najbardziej popularny w uprawie, także w Polsce, jest bukszpan zwyczajny "B. sempervirens". Poza tym w uprawie w Europie Środkowej spotykane są: bukszpan balearski "B. balearica", bukszpan Harlanda "B. harlandii", bukszpan drobnolistny "B. microphylla" i bukszpan Wallicha "B. wallichiana". Wykorzystywane jest drewno bukszpanów wyróżniające się twardością i ciężkością – drewno bukszpanu zwyczajnego jest najcięższe z gatunków europejskich – jest cięższe od wody. Wykorzystywane jest w drzeworytnictwie, markietażu, do tworzenia inkrustacji, do wyrobu fletów, kul do gry w krokieta, grzebieni. Gałązkami bukszpanu ozdabiane są w wielu krajach europejskich palmy wielkanocne święcone podczas chrześcijańskiego święta – Niedzieli Palmowej.
Systematyka.
Rodzaj "Buxus" należy do rodziny bukszpanowatych ("Buxaceae") z rzędu bukszpanowców ("Buxales"). W zależności od ujęcia włączane lub wyłączanych jest tu kilka gatunków z rodzaju "Notoceras" występujących w południowej Afryce.

</doc>
<doc id="1147333" url="https://pl.wikipedia.org/wiki?curid=1147333" title="Buxus">
Buxus



</doc>
<doc id="1147336" url="https://pl.wikipedia.org/wiki?curid=1147336" title="Przeciwogniwo">
Przeciwogniwo

Przeciwogniwo – rodzaj ogniwa chemicznego, którego zadaniem nie jest wytwarzanie prądu, a tylko powodowanie spadku napięcia przy przepływie prądu.
Przeciwogniwa stosowano w układach zasilania dających stałe napięcie. Włączano je szeregowo ze źródłem prądu, które dawało napięcie wyższe, niż potrzebne do zasilania urządzenia. Kiedy napięcie źródła spadało, zwierano taką liczbę przeciwogniw, aby uzyskać wymagane napięcie zasilania. Istotnymi parametrami przeciwogniwa były: dobra stabilność spadku napięcia, małe nagrzewanie się (np. przeciwogniwo przewidziane na prąd 100 A nagrzewało się przy takim prądzie o około 30 °C), oraz brak magazynowania energii elektrycznej (ze względu na zwieranie).
Budowa typowego przeciwogniwa: dwie elektrody (zwykle płyty niklowe, albo stalowe poniklowane) zanurzone w elektrolicie (zwykle roztworze wodorotlenku potasu); dla ochrony elektrolitu przed dwutlenkiem węgla zawartym w powietrzu (co powodowało wzrost oporności elektrolitu) na powierzchnię nalewano warstwę oleju mineralnego. Wykonywano również przeciwogniwa kwasowe, z płyt ołowianych zanurzonych w kwasie siarkowym, jednak takie przeciwogniwa zachowywały się jak akumulatory, dając przy zwieraniu duży prąd elektryczny i wydzielając dużo ciepła.
Przy przepływie prądu woda zawarta w elektrolicie rozkładała się na wodór i tlen – trzeba było ją uzupełniać. Spadek napięcia na takim przeciwogniwie wynosił 1,7-2,1 V (wartość SEM – przy maksymalnym obciążeniu spadek napięcia dochodził do 2,5 V).
Prawdopodobnie około 1960 roku zaprzestano stosowania przeciwogniw w nowych konstrukcjach.

</doc>
<doc id="1147338" url="https://pl.wikipedia.org/wiki?curid=1147338" title="Bitwa pod Radgoszczą">
Bitwa pod Radgoszczą

Bitwa pod Radgoszczą (lub bitwa pod Radogoszczą) – bitwa stoczona 8 października 1715 podczas konfederacji tarnogrodzkiej.
Wojska konfederackie wkrótce po rozpoczęciu kroków zbrojnych przeciw Sasom zaatakowały saski regiment kirasjerów imienia królowej znajdujący się pod Radgoszczą. Regiment ten pod dowództwem barona Owerbecka został łatwo zniesiony przez Polaków. Zginęło 230 Sasów, a 150 dostało się do niewoli konfederatów, resztka regimentu szukała ratunku w ucieczce. W bitwie polegli ze strony Sasów graf Benaff, 3 rotmistrzów i dwóch poruczników. Była to pierwsza bitwa antysaskiego powstania.

</doc>
<doc id="1147341" url="https://pl.wikipedia.org/wiki?curid=1147341" title="Stefan Łuskina">
Stefan Łuskina

Stefan Odrowąż Łuskina (ur. 31 grudnia 1725, zm. 21 sierpnia 1793 w Warszawie) – jezuita, matematyk, fizyk, astronom, po kasacie zakonu właściciel i wydawca pierwszego regularnego dziennika w Polsce – Gazety Warszawskiej oraz tygodnika Kurier Polski (1729–1760).
Życiorys.
Pochodzenie i działalność duszpasterska.
Pochodził z niezamożnej witebskiej szlachty. Nauki pobierał w kolegium jezuickim w Witebsku, a 4 września 1742 jako bardzo młody chłopiec (17 lat) wstąpił do zakonu jezuitów. Następnie uczył się w Akademii Wileńskiej (1744–1747), a do 1749 wykładał gramatykę. Po dwuletnim nowicjacie uczył dzieci w szkołach jezuickich.
Podróże i dalsze studia.
Studiował matematykę, fizykę i astronomię w Wiedniu (1750–1752). Wysłany przez zakon na studia teologiczne do Rzymu (1752–1756), w trakcie których przyjął święcenia kapłańskie (1755). Kształcenie kontynuował w Rouen (1756–1757). Zwiedził Włochy, Francję i Niemcy. W Lotaryngii odwiedził starego króla Leszczyńskiego. Pełnił urząd jego kapelana w Lunéville we Francji w latach 1765–1766. Z podróży przywiózł przyrządy fizyczne i astronomiczne.
Był wykładowcą matematyki w Collegium Nobilium jezuitów w Warszawie (1759–1760) i przedmiotów przyrodniczych w kolegium jezuickim w Warszawie w latach 1760–1765. Był jego rektorem od 1772 do kasaty zakonu. W tym czasie podjął współpracę z „Wiadomościami Warszawskimi”. Król Stanisław August nadał mu tytuł "Astronoma Królewskiego". Był w owym czasie jednym z najlepiej wykształconych ludzi w Polsce.
Aktywność dziennikarska.
Po kasacie jezuitów w roku 1773 postanowił zająć się dziennikarstwem i równocześnie prowadził handel winem (na kwarty i garnce) w piwnicach pojezuickich. W zamian za przekazanie królowi zbiorów gabinetu fizycznego otrzymał przywilej królewski na wydawanie Gazety Warszawskiej. Wydawał ją w latach 1773–1793. Gazeta ta krytykowana była za publikowanie rzeczy mających bardzo mały związek z potrzebami czytelników w Polsce, a będących raczej odbiciem sentymentów jej założyciela. Pomimo tego jednak pod względem informacyjnym pismo prezentowało bardzo wysoki poziom.
Poglądy.
Łuskina zwalczał idee rewolucji francuskiej, głównie ze względu na jej stosunek do Kościoła i religii. Protestował (pisząc nawet wiersze polemiczne) przeciwko ukazywaniu się Gazety Narodowej i Obcej, nazywając ją "pismem kontrabandowym". Wiązał z Rosją nadzieje na wskrzeszenie zakonu jezuitów, dlatego wychwalał gorąco carycę Katarzynę (nie skasowała zakonu jezuickiego na obszarze zabranym Rzeczypospolitej w czasie I rozbioru). Jednocześnie pisał bardzo surowo o Hiszpanii oraz szczególnie wrogiej jezuitom dynastii Burbońskiej (gałęzi francuskiej i hiszpańskiej).
Opinie na temat zakonnika.
Były jezuita Adam Naruszewicz ocenił zasługi Łuskiny (pisownia oryginalna):
Z kolei współczesny Łuskinie autor anonimowej "Przestrogi przyjecielskiej" pisze o nim:

</doc>
<doc id="1147342" url="https://pl.wikipedia.org/wiki?curid=1147342" title="Camellia japonica">
Camellia japonica



</doc>
<doc id="1147343" url="https://pl.wikipedia.org/wiki?curid=1147343" title="Crassula">
Crassula



</doc>
<doc id="1147346" url="https://pl.wikipedia.org/wiki?curid=1147346" title="Rosemary znaczy pamięć">
Rosemary znaczy pamięć

Rosemary znaczy pamięć (org. "Sparkling Cyanide" lub "Remembered Death") – kryminał angielski autorstwa Agathy Christie. Napisany został w 1944 roku (niektóre źródła mówią o 1945) Pojawia się w nim pułkownik Race. 
Opis fabuły.
Mija niemal rok od samobójczej śmierci Rosemary Barton w restauracji Luxembourg. Bogata kobieta w dniu swojego urodzinowego przyjęcia umiera po zażyciu cyjanku potasu. Najbliżsi przyjaciele, a zarazem świadkowie tragicznego wypadku wspominają zmarłą. W jej samobójczą śmierć nie wątpi nikt. Depresja, choroba, trucizna w torebce... Mąż ofiary ujawnia, że pół roku po tragedii dostał anonimy mówiące o tym, że jego żona wbrew pozorom została zamordowana. George Barton wyprawia kolację, na którą zaprasza te same osoby, które były świadkami samobójstwa. Niestety po kabarecie gospodarz również wypija szampana pełnego cyjanku potasu.

</doc>
<doc id="1147349" url="https://pl.wikipedia.org/wiki?curid=1147349" title="Cedrus libani">
Cedrus libani



</doc>
<doc id="1147351" url="https://pl.wikipedia.org/wiki?curid=1147351" title="Romana Iżycka-Fedorska">
Romana Iżycka-Fedorska

Romana Iżycka-Fedorska (ur. 1894, zm. 1975) – Polka uhonorowana medalem Sprawiedliwy wśród Narodów Świata.
Podczas II wojny światowej Romana Iżycka-Fedorska w swoim domu we Lwowie od 1942 r. ukrywała dwie Żydówki: Marię Schorr i jej córkę Zofię, które u niej doczekały końca wojny. Po jej zakończeniu obie wyjechały do Stanów Zjednoczonych, gdzie Zofia Schorr-Reiner została lekarzem ginekologiem.
15 listopada 2007 roku Romana Iżycka-Fedorska została pośmiertnie uhonorowana medalem Sprawiedliwy wśród Narodów Świata przyznawanym przez Instytut Jad Waszem. Podczas uroczystości w Sosnowcu z rąk Yossefa Levy'ego, wiceambasadora Izraela medal odebrała Magdalena Molencka z Katowic, wnuczka odznaczonej.

</doc>
<doc id="1147353" url="https://pl.wikipedia.org/wiki?curid=1147353" title="Parafia św. Anny w Bieczu">
Parafia św. Anny w Bieczu

Parafia św. Anny w Bieczu – parafia rzymskokatolicka z siedzibą w Bieczu, znajdująca się w diecezji rzeszowskiej w dekanacie bieckim.
Historia.
Parafię przy kościele klasztornym franciszkanów (reformatów) pw. św. Anny erygował biskup Kazimierz Górny 1 września 1999 roku. Powstała ona z podziału parafii Bożego Ciała w Bieczu. Kościół wzniesiony na miejscu dawnego zamku w latach 1641–1650 z fundacji kasztelana bieckiego Jana Wielopolskiego. Świątynię konsekrował biskup Mikołaj Oborski 16 września 1663 roku.
Kościół parafialny.
Typowa dla kościołów reformackich. Kościół barokowy, jednonawowy, z kamienia i cegły, otynkowany, pokryty blachą, Prezbiterium nieco węższe zamknięte półkoliście. Dachy siodłowe, nad prezbiterium kulista wieżyczka z latarnią na sygnaturkę. Wewnątrz sklepienie kolebkowe z lunetami, rozczłonkowane podziałami pilastrowo-ramowymi. Za ołtarzem głównym wydzielone oratorium zakonne. Do kościoła przylega bryła klasztoru wybudowanego w latach 1645–1663 o skromnych cechach barokowych, obejmująca swym zasięgiem również zakrystię.
Ołtarz główny oraz sześć bocznych wykonano w drugiej połowie XVII w. w stylu barokowym. W głównym ołtarzu rzeźbiona Grupa Ukrzyżowania. W ścianie oddzielającej prezbiterium od oratorium znajdują się dwa okna z witrażami przedstawiającymi postacie św. Franciszka i św. Antoniego. W niektórych ołtarzach bocznych obrazy późnobarokowe, ponadto rzeźba Matki Bożej Anielskiej w stroju szlacheckim, z końca XVI w.

</doc>
<doc id="1147363" url="https://pl.wikipedia.org/wiki?curid=1147363" title="Góry Nubijskie">
Góry Nubijskie

Góry Nubijskie (, "Dżibal an-Nuba", "Jibāl an-Nūbah") – pasmo górskie w południowym Sudanie, w prowincji Kordofan Południowy. Wysokość bezwzględna waha się tu od 500 do 1325 m n.p.m. Najwyższy szczyt to Dżabal Hajban. Góry zamieszkane są przez czarnoskóry lud Nuba.

</doc>
<doc id="1147364" url="https://pl.wikipedia.org/wiki?curid=1147364" title="Kriorytownictwo">
Kriorytownictwo



</doc>
<doc id="1147367" url="https://pl.wikipedia.org/wiki?curid=1147367" title="Dżibal an-Nuba">
Dżibal an-Nuba



</doc>
<doc id="1147370" url="https://pl.wikipedia.org/wiki?curid=1147370" title="Parafia Bożego Ciała w Bieczu">
Parafia Bożego Ciała w Bieczu

Parafia Bożego Ciała w Bieczu – parafia rzymskokatolicka z siedzibą w Bieczu, znajdująca się w diecezji rzeszowskiej w dekanacie bieckim.

</doc>
<doc id="1147371" url="https://pl.wikipedia.org/wiki?curid=1147371" title="Dreams (singel The Game’a)">
Dreams (singel The Game’a)

Dreams – trzeci oficjalny (a czwarty w ogóle) singel amerykańskiego rapera The Game z płyty The Documentary. Producentem jest Kanye West, a samplem utworu jest „No Money Down” Jerry’ego Butlera.
Piosenka jest zadedykowana Yetunde Price (starszej siostrze tenisistek Sereny i Venus Williams), która zginęła 14 września 2003 w Compton. Siostry Williams pochodziły z Compton, tak samo jak raper.
Remix utworu został wydany w mikstejpie The Game’a, You Know What It Is Vol. 3. Jest to mix pomiędzy „Dreams” oraz „A Dream”.
W "Dreams", The Game nawiązuje do wielu znanych ludzi i albumów, takich jak:

</doc>
<doc id="1147373" url="https://pl.wikipedia.org/wiki?curid=1147373" title="Język hajban">
Język hajban



</doc>
<doc id="1147375" url="https://pl.wikipedia.org/wiki?curid=1147375" title="Indigirka">
Indigirka



</doc>
<doc id="1147376" url="https://pl.wikipedia.org/wiki?curid=1147376" title="Terrebonne">
Terrebonne

Terrebonne – miasto w Kanadzie, w prowincji Quebec, w regionie Lanaudière i MRC Les Moulins. Miasto leży nad rzekami Rivière des Mille Îles oraz Rivière des Prairies naprzeciwko Laval i stanowi część aglomeracji Montrealu. Terrebonne jest największym miastem regionu Lanaudière i dziesiątym największym w Quebecu.
Między 1986 a 2006 ludność Terrebonne powiększyła się prawie czterokrotnie z 24 864 do 94 703 mieszkańców, dzięki włączeniu do niego miejscowości "Lachenaie" i "La Plaine" w 2001.
Miasto założone zostało w 1673 przez Francuza André Dauliera Deslandes.
W 1832 do Terrebonne przybył Joseph Masson, który przyczynił się do znaczącego rozwoju handlowego i przemysłowego miasta, a także do budowy mostu otwartego w 1834.
Liczba mieszkańców Terrebonne wynosi 94 703. Język francuski jest językiem ojczystym dla 93,2%, angielski dla 2,0% mieszkańców (2006).

</doc>
<doc id="1147377" url="https://pl.wikipedia.org/wiki?curid=1147377" title="Parafia św. Michała Archanioła w Binarowej">
Parafia św. Michała Archanioła w Binarowej

Parafia św. Michała Archanioła w Binarowej – parafia znajdująca się w diecezji rzeszowskiej w dekanacie bieckim, erygowana przed 1415 rokiem 
Kościół parafialny św. Michała Archanioła, drewniany, zbudowany w 1500 roku, wewnątrz cenna polichromia i wyposażenie. Wieża przykościelna dostawiona w 1596 jest najstarszym tego typu obiektem drewnianym zachowanym w Polsce. Obiekt ten od 2003 roku znajduje się na liście światowego dziedzictwa UNESCO. 
W kościele znajduje się lokalne sanktuarium Matki Bożej Binarowskiej. 

</doc>
<doc id="1147379" url="https://pl.wikipedia.org/wiki?curid=1147379" title="Marianna Zmarzły">
Marianna Zmarzły

Marianna Zmarzły – Polka uhonorowana medalem Sprawiedliwy wśród Narodów Świata.
Życiorys.
Podczas II wojny światowej Marianna Zmarzły wraz z mężem Piotrem ukrywali od 1942 roku w swoim domu we wsi Odrzywół (obecnie Kostrzeszyn) dwie Żydówki: Marię Smaczyńską i Helenę Bejską. Obie uciekły z jednego z transportów z Wiślicy do obozu zagłady w Treblince. Ukrywano je na strychu chlewni połączonej ze stodołą. W ten sposób doczekały końca wojny.
W 2006 została wraz z mężem Piotrem pośmiertnie uznana za przez Instytut Jad Waszem za Sprawiedliwą wśród Narodów Świata. Wręczenie medalu nastąpiło 15 listopada 2007 – podczas uroczystości w Sosnowcu z rąk Josefa Lewiego, ambasadora Izraela, medal odebrał Zenon Zmarzły, syn odznaczonych.

</doc>
<doc id="1147382" url="https://pl.wikipedia.org/wiki?curid=1147382" title="Piotr Zmarzły">
Piotr Zmarzły

Piotr Zmarzły – Polak uhonorowany medalem Sprawiedliwy wśród Narodów Świata.
Życiorys.
Podczas II wojny światowej Piotr Zmarzły wraz z żoną Marianną ukrywali od 1942 roku w swoim domu we wsi Odrzywół (obecnie Kostrzeszyn) dwie Żydówki: Marię Smaczyńską i Helenę Bejską, które uciekły z jednego z transportów do obozu zagłady w Treblince, który jechał z Wiślicy. Ukrywały się w kryjówce na strychu chlewni, która była połączona ze stodołą. Tam doczekały końca wojny.
W 2006 został wraz z żoną Marianną Zmarzły pośmiertnie uznany za przez Instytut Jad Waszem za Sprawiedliwego wśród Narodów Świata. Wręczenie medalu nastąpiło 15 listopada 2007 – podczas uroczystości w Sosnowcu z rąk Josefa Lewiego, ambasadora Izraela, medal odebrał Zenon Zmarzły, syn odznaczonych.

</doc>
<doc id="1147390" url="https://pl.wikipedia.org/wiki?curid=1147390" title="Góra Bożniowa">
Góra Bożniowa

Góra Bożniowa – wzgórze znajdujące się w centrum Trzebini, w obrębie Wyżyny Olkuskiej, o wysokości 402 m n.p.m.
Na szczycie wzgórza znajduje się pamiątkowy krzyż milenijny.

</doc>
<doc id="1147391" url="https://pl.wikipedia.org/wiki?curid=1147391" title="Parafia Matki Bożej Saletyńskiej w Klęczanach">
Parafia Matki Bożej Saletyńskiej w Klęczanach

Parafia Matki Bożej Saletyńskiej w Klęczanach – parafia znajdująca się w diecezji rzeszowskiej w dekanacie bieckim. Parafia została erygowana 14 września 2004 r. na mocy dekretu biskupa rzeszowskiego Kazimierza Górnego.
Parafia obejmuje obszar:
Budynek kościoła parafialnego, który powstał na pocz. lat 80., został poświęcony na cele sakralne w 1984 r.

</doc>
<doc id="1147393" url="https://pl.wikipedia.org/wiki?curid=1147393" title="Philipp Ludwig von Seidel">
Philipp Ludwig von Seidel

Philipp Ludwig von Seidel (ur. 24 października 1821 w Zweibrücken, 
zm. 13 sierpnia 1896 w Monachium) – niemiecki naukowiec: matematyk, fizyk i astronom.
Pracował na Uniwersytecie Ludwika i Maksymiliana w Monachium, gdzie jego uczniem był, między innymi, Max Planck.
Od jego nazwiska pochodzi nazwa algorytmu rozwiązywania układów równań liniowych: metody Gaussa-Seidla.

</doc>
<doc id="1147395" url="https://pl.wikipedia.org/wiki?curid=1147395" title="Parafia Najświętszej Maryi Panny Królowej Polski w Krygu">
Parafia Najświętszej Maryi Panny Królowej Polski w Krygu

Parafia Najświętszej Maryi Panny Królowej Polski w Krygu – parafia znajdująca się w diecezji rzeszowskiej w dekanacie bieckim. 
Parafia została wydzielona z parafii Narodzenia Najświętszej Maryi Panny w Libuszy. Biskupa tarnowski Leon Wałęga erygował ją w 1930.
Murowana trzynawowa świątynia utrzymana w stylu barokowym powstała w latach 1932–1934. Wyposażenie kościoła, w tym organy jedenastogłosowe, zostały wykonane w 1991 roku. Witraże zostały ufundowane przez miejscowych nafciarzy.

</doc>
<doc id="1147397" url="https://pl.wikipedia.org/wiki?curid=1147397" title="Ludwig Seidel">
Ludwig Seidel



</doc>
<doc id="1147398" url="https://pl.wikipedia.org/wiki?curid=1147398" title="Human Behaviour">
Human Behaviour

Human Behaviour – pierwszy singel islandzkiej solistki Björk z albumu Debut.
Utwór zawiera sample "Go Down Dying" autorstwa Antônio Carlos Jobima. Słowa utworu dotyczą natury człowieka i emocji z punktu widzenia zwierzęcia. "Human Behaviour" to pierwsza część trylogii zawierającej również "Isobel" i "Bachelorette".
Utwór znajdował się przez 6. tygodni w pierwszej 30. na Liście przebojów Programu Trzeciego (najwyższa pozycja 12) oraz przez 11. tygodni w 50.
Teledysk.
Teledysk, wyreżyserowany przez Michela Gondry, to luźne powiązanie bajki "Trzy misie" i obrazów zainspirowanych przez film animowany "Hedgehog in the Fog" Jury Norsztejna. Jednak w przeciwieństwie do opowiadania Björk jest nawiedzana przez niedźwiedzia z lasu. Odbywa także lot na księżyc, gdzie wbija flagę ZSRR. Artystka zostaje zjedzona przez niedźwiedzia i uwięziona w jego brzuchu.

</doc>
<doc id="1147399" url="https://pl.wikipedia.org/wiki?curid=1147399" title="Emilia Dębska">
Emilia Dębska

Emilia Dębska, znana także jako Mila (ur. 5 listopada 1984) – polska aktorka i piosenkarka, wokalistka Studio Buffo.
Życiorys.
W 2007 rozpoczęła współpracę z zespołem Teatru Buffo, z którym wystąpiła w programach telewizyjnych "Przebojowa noc" i "Złota sobota". Jesienią 2015 brała udział w szóstym sezonie programu TVP2 "The Voice of Poland". Podczas tzw. przesłuchań w ciemno dołączyła do drużyny Edyty Górniak, jednak odpadła na etapie tzw. bitew. W 2017 zakwalifikowała się z utworem „Svoboda” do programu "EMA 2018", wyłaniającego reprezentanta Słowenii w 63. Konkursie Piosenki Eurowizji. 19 lutego 2022 wystąpiła z utworem „All I Need” w finale programu "Tu bije serce Europy! Wybieramy hit na Eurowizję!".

</doc>
<doc id="1147402" url="https://pl.wikipedia.org/wiki?curid=1147402" title="Parafia Narodzenia Najświętszej Maryi Panny w Libuszy">
Parafia Narodzenia Najświętszej Maryi Panny w Libuszy

Parafia Narodzenia Najświętszej Maryi Panny w Libuszy – parafia w diecezji rzeszowskiej w dekanacie bieckim.

</doc>
<doc id="1147406" url="https://pl.wikipedia.org/wiki?curid=1147406" title="Janina Górska">
Janina Górska

Janina Górska (ur. 3 kwietnia 1904, zm. 4 grudnia 1978 w Gliwicach) - Polka uhonorowana medalem Sprawiedliwy wśród Narodów Świata.
Podczas II wojny światowej Janina Górska wraz z mężem Tadeuszem ukrywali od 1942 w swoim domu we Lwowie dwuletnią Żydówkę Alinę Roth (obecnie Wasilewska-Kucińska) oraz jej babcię. Rodzice Aliny: Edward (ur. 1905 we Lwowie), inżynier, i Betyna z Eisensteinów (ur. 1910 w Drohobyczu), zostali zamordowani w 1941. Po zakończeniu wojny Alina Roth była wychowywana przez Górskich.
15 listopada 2007 Janina i Tadeusz Górscy zostali pośmiertnie uhonorowani medalem Sprawiedliwy wśród Narodów Świata przyznawanym przez Instytut Jad Waszem. Podczas uroczystości w Sosnowcu z rąk Yossefa Levy'ego, wiceambasadora Izraela medal odebrała Katarzyna Małachowska, wnuczka odznaczonej.
Zmarła 4 grudnia 1978 w Gliwicach i została pochowana na cmentarzu Parafii św. Antoniego w Gliwicach-Wójtowej Wsi. Na tym samym cmentarzu spoczywają jej siostry: Maria (1894–1974) i Aleksandra (1900–1983).
Janina ze związku z Tadeuszem Górskim miała córkę Ewę (1930–1980) po mężu Nowak.

</doc>
<doc id="1147409" url="https://pl.wikipedia.org/wiki?curid=1147409" title="Parafia Wniebowzięcia Najświętszej Maryi Panny w Lipinkach">
Parafia Wniebowzięcia Najświętszej Maryi Panny w Lipinkach

Parafia Wniebowzięcia Najświętszej Maryi Panny w Lipinkach – parafia znajdująca się w diecezji rzeszowskiej w dekanacie bieckim.

</doc>
<doc id="1147411" url="https://pl.wikipedia.org/wiki?curid=1147411" title="Tadeusz Górski (1901–1946)">
Tadeusz Górski (1901–1946)

Tadeusz Górski (ur. 18 lipca 1901, zm. 1 stycznia 1946) – polski przedsiębiorca uhonorowany medalem Sprawiedliwy wśród Narodów Świata.
Życiorys.
Podczas II wojny światowej Tadeusz Górski wraz z żoną Janiną ukrywali od 1942 roku w swoim domu we Lwowie dwuletnią Żydówkę Alinę Roth (obecnie Wasilewska-Kucińska) oraz jej babcię. Rodzice Aliny: Edward (ur. 1905 we Lwowie), inżynier, i Betyna z Eisensteinów (ur. 1910 w Drohobyczu), zostali zamordowani w 1941. Tadeusz zmarł we Lwowie. Po zakończeniu wojny Alina Roth była wychowywana przez rodzinę Janiny.
15 listopada 2007 roku Tadeusz i Janina Górscy zostali pośmiertnie uhonorowani medalem Sprawiedliwy wśród Narodów Świata przyznawanym przez Instytut Jad Waszem. Podczas uroczystości w Sosnowcu z rąk Yossefa Levy'ego, wiceambasadora Izraela medal odebrała Katarzyna Małachowska, wnuczka odznaczonego.
Tadeusz Górski ze związku z Janiną miał córkę Ewę (1930–1980) po mężu Nowak.

</doc>
<doc id="1147416" url="https://pl.wikipedia.org/wiki?curid=1147416" title="Parafia Najświętszego Serca Pana Jezusa w Pagorzynie">
Parafia Najświętszego Serca Pana Jezusa w Pagorzynie

Parafia Najświętszego Serca Pana Jezusa w Pagorzynie – parafia znajdująca się w diecezji rzeszowskiej w dekanacie bieckim.

</doc>
<doc id="1147423" url="https://pl.wikipedia.org/wiki?curid=1147423" title="Kanał Kumsko-Manycki">
Kanał Kumsko-Manycki

Kanał Kumsko-Manycki (ros. "Кумо-Манычский канал" - "Kumo-Manyczskij kanał") – sztuczny kanał nawadniający w południowej Rosji europejskiej, w Obniżeniu Kumsko-Manyckim. Łączy rzeki Kuma w zlewisku Morza Kaspijskiego i Zachodni Manycz w zlewisku Morza Azowskiego. Należy do systemu wodnego Manycza. 
Drogę wodną stanowi leżący 300 km dalej na północ kanał Wołga-Don.

</doc>
<doc id="1147424" url="https://pl.wikipedia.org/wiki?curid=1147424" title="Parafia św. Bartłomieja Apostoła w Wójtowej">
Parafia św. Bartłomieja Apostoła w Wójtowej

Parafia św. Bartłomieja Apostoła w Wójtowej – parafia znajdująca się w diecezji rzeszowskiej w dekanacie bieckim.
Stary, drewniany kościół św. Bartłomieja pochodzi z XVI w. Nowy kościół parafialny został wybudowany w latach 1990–1994 według projektu inż. Witolda Drzymalskiego, konsekrowany 15 kwietnia 2007 przez ówczesnego biskupa rzeszowskiego, Kazimierza Górnego.

</doc>
<doc id="1147426" url="https://pl.wikipedia.org/wiki?curid=1147426" title="Herb gminy Lelis">
Herb gminy Lelis

Herb gminy Lelis stanowi tarcza herbowa zaokrąglona u podstawy o złotym tle, na którym widnieją trzy drzewa – jedno wysokie sosnowe o koronie barwy ciemnej zieleni i smukłym brązowym pniu, poniżej dwa mniejsze, symetryczne świerki o jaśniejszej barwie zielonej. W dolnej części drzew znajduje się dużych rozmiarów brązowy, kurpiowski kapelusz z czerwoną przepaską, białym kwiatem i dwoma zielonymi listkami. 
Symbolika.
Herb odwołuje się do nazwy gminy i jej tradycji. Pole tarczy jest wypełnione w całości złotem (barwą żółtą), odnosi się to do uprawy zbóż jako charakterystycznej produkcji rolnej na terenie gminy Lelis. Jaśniejsza zieleń nawiązujące do leśnej szaty gminy. Ułożenie drzew nawiązuje do wycinanek kurpiowskich. 

</doc>
<doc id="1147428" url="https://pl.wikipedia.org/wiki?curid=1147428" title="Zapalenie ucha wewnętrznego">
Zapalenie ucha wewnętrznego



</doc>
<doc id="1147430" url="https://pl.wikipedia.org/wiki?curid=1147430" title="Parafia św. Andrzeja Apostoła w Rożnowicach">
Parafia św. Andrzeja Apostoła w Rożnowicach

Parafia św. Andrzeja Apostoła w Rożnowicach – parafia znajdująca się w diecezji rzeszowskiej w dekanacie Biecz, erygowana w II połowie XIV wieku, a przed 1391. W parafii zamieszkuje ok. 3 tys. wiernych. Obejmuje swym zasięgiem miejscowości: Rożnowice, Racławice, Bugaj i Sitnicę. Jest najdalej położoną parafią w diecezji.
Parafia pod względem administracji kościelnej należała do czterech diecezji:
Wybitniejsi proboszczowie.
Do wybitnych Kaznodziei bieckich i proboszczów w Rożnowicach oprócz ks. Piotra Zielonackiego, oficjała bieckiego, który sprowadził OO. Reformatów do Biecza, zaliczyć trzeba:
Kościoły.
Na terenie parafii znajdują się trzy kościoły:

</doc>
<doc id="1147443" url="https://pl.wikipedia.org/wiki?curid=1147443" title="Ulica Jedności Narodowej we Wrocławiu">
Ulica Jedności Narodowej we Wrocławiu

Ulica Jedności Narodowej (do 1945 "Matthiasstraße") – jedna z ważniejszych arterii komunikacyjnych Wrocławia, prowadząca z miasta na północ (w kierunku Trzebnicy) i północny wschód (w kierunku Psiego Pola). Przed końcem II wojny światowej patronem ulicy był św. Maciej ("Matthiasstraße"), a po wojnie w latach 1945–1956 – Józef Stalin (ul. Stalina). Obecnie ulica zaczyna się na skrzyżowaniu z wytyczoną w roku 1975 ulicą Drobnera, na północ od wyspy Bielarskiej (pośrodku odcinka łączącego Mosty Młyńskie i Most Uniwersytecki) i kieruje się na północny wschód; po około 1,85 km od punktu początkowego kończy się na Mostach Warszawskich.
W średniowieczu znaczna część tej arterii przebiegała po kamiennej grobli (niem. "Steindamm"), która stanowiła granicę pomiędzy częścią Ołbina należącą do miasta (na zachód od grobli) od kościelnej (na wschód, gdzie leżały grunty należące najpierw do benedyktynów, a od XII wieku – norbertanów). Traktem tym opiekowali się rzeźnicy (ich tradycyjnym opiekunem jest właśnie św. Maciej), bowiem pędzono tędy stada bydła do miejskich jatek. W średniowieczu wzdłuż ulicy budowano na ogół domy ze ścianami szkieletowymi, urządzano tu także ogrody. W 1362 nad przepływającym w okolicy strumieniem (odnogą Odry, dziś zasypaną, przy dzisiejszym skrzyżowaniu ulicy Ołbińskiej i Krętej, nieopodal skrzyżowania z Jedności Narodowej) wybudowano leprozorium dla kobiet, a w 1400 utworzono przy tutejszej kaplicy parafię św. Urszuli. Zburzone one zostały w 1529, a w późniejszych latach odbudowane jako szpital i dom starców dla kobiet i Kościół 11 Tysięcy Dziewic, dzisiejszy Kościół Opieki św. Józefa.
Budowa domów murowanych wzdłuż ulicy rozpoczęła się dopiero po zburzeniu fortyfikacji miejskich w 1810. Do około 1870 zabudowa miejska sięgała okolic obecnego Skweru Pionierów Wrocławskich, pozostały odcinek wybudowano w latach następnych, od około 1881 do 1910. W tym też czasie (1893) powstał przy ulicy Jedności Narodowej, w sąsiedztwie Mostów Warszawskich, browar Karla Scholtza, potem (w 1910) wykupiony przez "Schultheiss Brauerei AG" z Berlina, a po II wojnie światowej przekształcony w Browar Piastowski, który rozpoczął działalność w roku 1946; w roku 2004 browar ten został zlikwidowany, a jego zabudowania wpisano na listę zabytków przemysłowych. Mają w nich powstać luksusowe mieszkania.
Zabudowa ulicy w czasie oblężenia "Festung Breslau" stosunkowo niezbyt mocno ucierpiała, dzięki czemu przez pierwsze lata po wojnie pełniła ona rolę nieoficjalnego centrum administracyjno-handlowego miasta.

</doc>
<doc id="1147450" url="https://pl.wikipedia.org/wiki?curid=1147450" title="Troll (przedsiębiorstwo)">
Troll (przedsiębiorstwo)

Troll Market sp. z o.o. – polskie przedsiębiorstwo odzieżowe, powstałe w 1993. Od 22 grudnia 2003 jest podmiotem zależnym „Redanu”, spółki akcyjnej notowanej na Warszawskiej Giełdzie Papierów Wartościowych. „Redan” dysponuje obecnie 100% udziałów „Troll Marketu”.
Firma ma ponad 80 sklepów, głównie w Polsce, ponadto na Litwie, Słowacji i w Czechach.

</doc>
<doc id="1147452" url="https://pl.wikipedia.org/wiki?curid=1147452" title="Punkcja lędźwiowa">
Punkcja lędźwiowa



</doc>
<doc id="1147453" url="https://pl.wikipedia.org/wiki?curid=1147453" title="Katastrofa francuskiego samolotu wojskowego na Synaju">
Katastrofa francuskiego samolotu wojskowego na Synaju

Katastrofa francuskiego samolotu wojskowego na Synaju
W niedzielę 6 maja 2007 roku miała miejsce katastrofa francuskiego samolotu DHC-6 Twin Otter, należącego do sił pokojowych MFO ("Multinational Force and Observers"), 9 osób (8 francuskich żołnierzy i jeden Kanadyjczyk) zginęło, kiedy francuski samolot runął na drogę "nr 03" pod As-Samad na półwyspie Synaj w południowo-wschodniej części muhafazy Synaj Północny w Egipcie (80 km na południowy wschód od miasta Nachl). Nie wiadomo, co było przyczyną tragedii.
Maszyna wystartowała o godz. 7:46 z bazy Al Gora, gdzie stacjonuje północna część kontyngentu MFO do Świętej Katarzyny w środkowej części Synaju (okolice Góry Synaj).
O godz. 9:15 utracono z nią kontakt i wtedy uległa rozbiciu.
Oficjalne uroczystości pogrzebowe odbyły się 10 maja 2007 roku w North Camp.

</doc>
<doc id="1147454" url="https://pl.wikipedia.org/wiki?curid=1147454" title="Kaukaz Północny">
Kaukaz Północny

Kaukaz Północny (72), ros. "Северный Кавказ" − "Siewiernyj Kawkaz" − północna część Kaukazu. Położony w południowej Rosji europejskiej, na pograniczu Europy i Azji.
Geografia.
Kaukaz Północny rozciąga się pomiędzy rzeką Manycz na północy, a północnym stokiem pasma Kaukazu na południu i pomiędzy Morzem Azowskim i Morzem Czarnym na zachodzie, a Morzem Kaspijskim na wschodzie. Jego łączna powierzchnia wynosi ok. 350 tys. km². Zamieszkuje go ok. 14,8 mln mieszkańców (2010).
Zachodnia część regionu jest nizinna, zajmuje ją Nizina Kubańska z deltą Kubania i Półwyspem Tamańskim. Środkową część zajmują wyżyny: Stawropolska (do 831 m n.p.m. – Striżament) i Terecko-Sunżeńska (do 926 m n.p.m.), między którymi leżą niskie Góry Mineralnowodzkie (do 1402 m n.p.m. – Besztau). We wschodniej części leży Nizina Terecko-Kumska. 
Podłoże Kaukazu Północnego stanowi mocno sfałdowana platforma hercyńska pokryta grubą na 1,5–2 km warstwą słabo sfałdowanych osadów mezozoicznych, paleogenicznych i neogenicznych. 
Większą część obszarów równinnych zajmuje step, nad brzegami Morza Kaspijskiego występują ziemię półpustynne, tereny górskie to lasy, łąki, jeszcze wyżej wieczne śniegi.
Północna część Kaukazu Północnego należy do dorzecza Donu, Dońca, Sału i Manycza w zlewisku Morza Czarnego, południowa do wypływających z Kaukazu - Kubania (zlewisko Morza Czarnego) oraz Tereku, Kumy i Sułaku (zlewisko Morza Kaspijskiego).
Klimat Kaukazu Północnego odznacza się różnorodnością, zależną od ukształtowania terenu, jak i wpływów wiatrów zachodnich oraz wschodnich.
Gospodarka.
Zachodni i środkowy Kaukaz Północny stanowi ważny region rolniczy. Część wschodnią zajmują półpustynne pastwiska. W wielu miejscach stwierdzono złoża ropy naftowej i gazu ziemnego.
Przynależność administracyjna.
Kaukaz Północny obejmuje Północnokaukaski Okręg Federalny Rosji (republiki autonomiczne Inguszetia, Dagestan, Czeczenia, Osetia Północna, Adygeja, Kabardo-Bałkaria, Karaczajo-Czerkiesja i Kraj Stawropolski), Kraj Krasnodarski, Kałmucję, i obwód rostowski (część obwodu na południe od rzeki Manycz).
Historia.
W latach 1917–1924 ludy górskie Kaukazu Północnego (tzn. Czerkiesi, Czeczeni i Osetyjczycy) utworzyły niezależną Republikę Górską Północnego Kaukazu. 
W roku 1918 istniała tu także efemeryczna Północnokaukaska Republika Radziecka, zlikwidowana po zajęciu terytorium przez Białą Armię, która zajmowała terytorium Północnego Kaukazu do stycznia 1920.
W roku 1921 utworzono w ramach RFSRR Górską Autonomiczną Socjalistyczną Republikę Radziecką (istniejącą do 1924 roku).
W październiku 1924 roku administracja i podział regionu został przez bolszewików zmieniony, w ramach RFSRR powstał wówczas kraj północnokaukaski (Северo-Кавказкий край). Obejmował teren o powierzchni 287 410 km². W 1926 roku w obwodzie utworzono następujące obszary autonomiczne:
Ponadto istniało także 14 okręgów autonomicznych.
Po II wojnie światowej utworzono Związek Północno-Kaukaski.

</doc>
<doc id="1147455" url="https://pl.wikipedia.org/wiki?curid=1147455" title="Rogier Wassen">
Rogier Wassen

Rogier Wassen (ur. 9 sierpnia 1976 w Roermond) – holenderski tenisista, reprezentant w Pucharze Davisa.
Kariera tenisowa.
Jako zawodowy tenisista Wassen występował w latach 1994–2012.
W grze pojedynczej ma w swoim dorobku 1 wygrany turniej rangi ATP Challenger Tour, w Toluce z roku 1998. W finale pokonał Gastóna Etlisa.
W grze podwójnej Wassen zwyciężył w 5 turniejach rangi ATP World Tour oraz w dalszych 5 był finalistą. W wielkim szlemie najlepszym rezultatem Holendra jest ćwierćfinał Australian Open z 2007, kiedy wspólnie z Jeffem Coetzeem wyeliminowali po drodze Františka Čermáka i Jaroslava Levinskýego. Pojedynek o dalszą fazę rozgrywek przegrali z Bobem i Mikiem Bryanami.
W latach 2006, 2007 i 2009 Wassen reprezentował Holandię w Pucharze Davisa. Rozegrał przez ten okres 3 przegrane pojedynki deblowe.
Najwyżej sklasyfikowany w rankingu singlistów był na 143. miejscu w maju 1999, z kolei w zestawieniu deblistów we wrześniu 2007 zajmował 24. pozycję.

</doc>
<doc id="1147456" url="https://pl.wikipedia.org/wiki?curid=1147456" title="Święty Cyriak">
Święty Cyriak

Zobacz też:
Błogosławiony Cyriak

</doc>
<doc id="1147457" url="https://pl.wikipedia.org/wiki?curid=1147457" title="Związek Ludności Narodowości Śląskiej - Stowarzyszenia Osób Deklarujących Przynależność do Narodowości Śląskiej">
Związek Ludności Narodowości Śląskiej - Stowarzyszenia Osób Deklarujących Przynależność do Narodowości Śląskiej



</doc>
<doc id="1147462" url="https://pl.wikipedia.org/wiki?curid=1147462" title="Atlantis (zespół muzyczny)">
Atlantis (zespół muzyczny)

Atlantis – polski zespół muzyczny, jeden z pionierów nurtu disco polo, a później wykonujący także muzykę z gatunku dance i eurodance. Grupa powstała 1 czerwca 1991 roku w Sochaczewie (koło Warszawy).
Historia.
Początkowo zespół tworzyli: Albert Wasilewski, Wojciech Leszczyński i Tomasz Kmiecik. Zespół wystąpił 29 lutego 1992 roku na I Gali Piosenki Popularnej i Chodnikowej. Później w zespole Tomasza Kmiecika zastąpiła Anna Malowaniec, wprowadzając duże ożywienie dla grupy oraz zwrot w stronę muzyki dance, eurodance i techno. W sumie zespół wydał 7 kaset i 2 płyty CD. Debiutowali kasetą pt. "Hej Dziewczyno". 
Często koncertowali na terenie całego kraju. Występowali m.in. w warszawskiej Sali Kongresowej, w katowickim "Spodku", w amfiteatrze w Opolu oraz na molo w Sopocie. Grupa została uhonorowana platynową płytą za liczbę sprzedanych albumów.
Około 1996 roku zespół zawiesił działalność. Albert Wasilewski rozpoczął wówczas solową działalność jako DJ Albert. Natomiast Anna Malowaniec występowała jako Anna M. W 1997 roku zespół na krótko reaktywował się, wydając ostatni już w swym dorobku album zatytułowany "Jak lazur nieba", po czym definitywnie został rozwiązany.

</doc>
<doc id="1147465" url="https://pl.wikipedia.org/wiki?curid=1147465" title="Polacy na Białorusi">
Polacy na Białorusi

Polacy na Białorusi – mniejszość narodowa stanowiąca według białoruskiego spisu powszechnego ok. 295 000 mieszkańców Republiki Białorusi. Według nieoficjalnych statystyk w granicach państwa Białoruś może mieszkać od 500 000 do 1 200 000 Polaków. Polacy są drugą po Rosjanach pod względem liczebności mniejszością narodową Białorusi.
Do historycznych uwarunkowań obecności i sytuacji polskiej mniejszości narodowej na Białorusi zalicza się:
Wśród uwarunkowań współczesnych należy wymienić:
Polacy w Wielkim Księstwie Litewskim.
Po przyjęciu chrześcijaństwa w 1387 roku nastąpił zwiększony napływ ludności polskiej na Litwę. Przybywali tam przedstawiciele polskiego duchowieństwa zakonnego i świeckiego, żołnierze, urzędnicy dworscy i mieszczanie. Wszystkie miasta białoruskie uzyskały prawo magdeburskie i uległy całkowitej polonizacji w XVII wieku. W XVII wieku nastąpiła też polonizacja szlachty białoruskiej.
Rozmieszczenie Polaków na Białorusi.
Liczba ludności polskiej (według oficjalnych danych spisów białoruskich z 1999 r. i 2009 r.) według obwodów:
Polacy na Białorusi (od 1991).
"Pierestrojka", a następnie rozpad ZSRR i uzyskanie przez Białoruś niepodległości, przyniosły „odwilż polityczną” umożliwiającą odrodzenie się polskości. W 1990 roku został założony Związek Polaków na Białorusi został (pierwszym prezesem został Tadeusz Gawin), choć za początek swego istnienia organizacja przyjmuje rok 1988. Lata 90. były najkorzystniejszym okresem dla rozwoju polskiej działalności. W tym okresie otwarte zostały dwie polskojęzyczne szkoły działające w systemie edukacji państwowej, powstała także druga organizacja - Polska Macierz Szkolna na Białorusi. Sytuacja pogorszyła się po dojściu do władzy Alaksandra Łukaszenki niechętnie nastawionego do niezależnej działalności obywatelskiej i nastawionego prorosyjsko.
Związek Polaków na Białorusi w najlepszych czasach zrzeszał blisko 20 tysięcy członków. Obecnie, po wydarzeniach 2005 roku w organizacji doszło do rozłamu na frakcję niezależną i lojalną wobec władz, co znacznie utrudnia funkcjonowanie całej mniejszości polskiej na Białorusi. Obok ZPB na Białorusi działają również inne organizacje polskie: Polska Macierz Szkolna, Republikańskie Społeczne Zjednoczenie „Harcerstwo” czy Towarzystwo Przyjaciół Ziemi Lidzkiej.
Wprowadzenie w 2007 roku Karty Polaka dało możliwość tysiącom obywateli Białorusi potwierdzić swoją przynależność do narodu polskiego poprzez złożenie stosownej deklaracji w polskiej placówce dyplomatycznej na terenie Białorusi. Wprowadzenie Karty Polaka spowodowało protesty ze strony białoruskich władz. Przez państwowe media białoruskie kilkakrotnie przetaczały się negatywne kampanie medialne skierowane przeciwko Karcie Polaka, Polsce oraz przeciwko działaczom Związku Polaków na Białorusi.
Po sfałszowanych wyborach prezydenckich i protestach w 2020 roku nastąpiły masowe represje wobec środowisk opozycyjnych i niezależnych, w tym w stosunku do ZPB i innych polskich organizacji. Zapowiedziano także rusyfikację jedynych dwóch polskojęzycznych szkół funkcjonujących w publicznym systemie edukacji.
Oprócz polityki władz, niekorzystnym dla polskiej mniejszości czynnikiem jest także postępująca białorutenizacja Kościoła katolickiego na Białorusi historycznie kojarzonego z polską kulturą (przy czym należy wziąć pod uwagę, że wielu białoruskich Polaków nie zna dobrze języka polskiego). Język polski pozostaje obecny głównie w życiu religijnym diecezji grodzieńskiej. W archidiecezji mińsko-mohylewskiej w języku polskim sprawowane jest 16% nabożeństw. 
Życie kulturalne.
Od 1991 roku corocznie na Białorusi odbywa się Konkurs Recytatorski im. Adama Mickiewicza „Kresy”. Organizatorem konkursu jest Podlaski oddział Stowarzyszenia „Wspólnota Polska” w Białymstoku. Konkurs poza granicami Polski odbywa się przy udziale organizacji polskich i polskich emigrantów. Na Białorusi takim partnerem jest Polska Macierz Szkolna w Grodnie.
W centrum Mińska corocznie odbywa się Święto Kultury Polskiej, w ramach festiwalu kultur narodowych. Festiwal odbywa się na Białorusi od 2016 roku i rozwijał się właśnie od świętowania kultury polskiej.
Od 2017 roku w Mińsku odbywają się polsko-białoruskie czytania, prowadzone w ramach projektu „Narodowe Czytanie” – polska akcja społeczna, której celem jest popularyzacja wiedzy o polskiej literatury narodowej. Akcję zorganizował prezydent Polski Bronisław Komorowski w 2012 roku. Organizator akcji na Białorusi – Instytut Polski w Mińsku.
W listopadzie 2018 roku polska społeczność na Białorusi szeroko obchodziła 100-lecie niepodległości Polski. Szereg imprez odbył się w Mińsku, Grodnie, Brześciu, a także w małych miejscowościach, w których mieszkają przedstawiciele mniejszości polskiej. 11 listopada uczniowie grodzieńskiej Polskiej Szkoły Społecznej przy ZPB im. Króla Stefana Batorego dołączyli się do zorganizowanej przez polskie Ministerstwo Edukacji Narodowej światowej akcji „Rekord dla Niepodległej” – o 11:11 zaśpiewali hymn Polski. Na uroczystościach w Mińsku zebrało się kilkuset przedstawicieli diaspory polskiej, odbyło się wręczenie nagród zwycięzcom artystyczno-literackiego „Niepodległa. Niepokonana”. 12 listopada w Teatrze Wielkim opery i baletu w Mińsku z okazji Dnia Niepodległości odbyły się uroczystości z udziałem Rzeczypospolitej Polskiej, na których była obecna polska diaspora, przedstawiciele ambasad, duchowieństwa, wybitni działacze kultury i sztuki. Po pozdrowieniach od działaczy państwowych gościom został zaprezentowany balet „Szopeniana”, postawiony na utwory fortepianowe Fryderyka Chopina. Przyjęcia uroczyste przeprowadzili również konsulaty w Grodnie i Brześciu.

</doc>
<doc id="1147471" url="https://pl.wikipedia.org/wiki?curid=1147471" title="Groovekojad">
Groovekojad

Groovekojad – założony w 1999 roku w Gdańsku projekt muzyczny. Liderem grupy był Glenn „Glennskii” Meyer, wcześniej współtworzący grupę Blenders. Muzyka tej grupy to mieszanka między innymi acid jazzu, big beatu, funku, trance'u
Groovekojad na początku prezentował swoje pomysły w sopockim klubie Sfinks. Debiutancki album "Smacznego!" został nagrany w 2000 roku. Promowały go single "Funkiusz Budi (Baby-Baby)" i "Panie Kierowniku!". W 2000 roku płyta "Smacznego" zdobyła nagrodę Fryderyka w kategorii "Album roku - dance / techno / elektronika" i była nominowana w kategorii "Fonograficzny debiut roku".

</doc>
<doc id="1147476" url="https://pl.wikipedia.org/wiki?curid=1147476" title="Pi (ujednoznacznienie)">
Pi (ujednoznacznienie)



</doc>
<doc id="1147477" url="https://pl.wikipedia.org/wiki?curid=1147477" title="Elżbieta Kossewska">
Elżbieta Kossewska

Elżbieta Kossewska (ur. 1972) – doktor habilitowana, adiunkt na Wydziale Nauk Politycznych i Studiów Międzynarodowych Uniwersytetu Warszawskiego.
W 2002 doktoryzowała się na Wydziale Dziennikarstwa i Nauk Politycznych UW w zakresie nauk o polityce. W 2017 otrzymała habilitację w zakresie kulturoznawstwa na Wydziale „Artes Liberales” UW na podstawie rozprawy: "Ona jeszcze mówi po polsku, ale śmieje się po hebrajsku. Partyjna prasa polskojęzyczna i integracja kulturowa polskich Żydów w Izraelu (1948–1970)". Jej zainteresowania naukowe koncentrują się wokół dziejów pochodzących z Polski Żydów w Izraelu, problematyki uchodźców i polskiej emigracji po II wojnie światowej.
Publikowała na łamach „Dziejów Najnowszych”, „Pamiętnika Literackiego”, „Gal-Ed”, „The Polish Review” (Nowy Jork), „Kivunim Khadashim”, „Kesher”, „The Jewish Quarterly Review”. Stypendystka Programu Fulbrighta.

</doc>
<doc id="1147479" url="https://pl.wikipedia.org/wiki?curid=1147479" title="Heinrich Theodor von Schön">
Heinrich Theodor von Schön

Heinrich Theodor von Schön (ur. 1773 w Schreitlaugken koło Tylży, obecnie Litwa, zm. 23 lipca 1856 w Preußisch Arnau koło Królewca, obecnie Rodniki, Rosja) – niemiecki polityk, nadprezydent Prus Wschodnich i Zachodnich, promotor odbudowy zamku w Malborku.
Życiorys.
Syn dzierżawcy majątku rolnego. Studiował na królewieckiej Albertynie prawo, nauki polityczne i filozofię, był uczniem Immanuela Kanta. Od 1793 działał w pruskiej służbie państwowej, m.in. w Białymstoku. Podczas pobytu w Anglii (1798) uległ trwałym wpływom liberalnych prądów politycznych, które łączył z etyką Kantowską. Należał do bliskich współpracowników ministra Karla vom Steina, dzieląc jego poglądy na uwłaszczenie chłopów i reformę organów państwowych. Podczas zajęcia przez Francuzów Berlina dwór królewski Friedricha Wilhelma III przenosi się do Królewca w 1807, gdzie pod kierownictwem Karla vom Steina grupa czołowych myślicieli pracuje do 1809 nad pakietem ustaw reformatorskich odnośnie do uwłaszczenia chłopów (Bauernbefreiung), konstytucji miast (Städteordnung) i organizacji urzędów państwowych średniego szczebla (Verwaltungsreform). Theodor von Schön odegrał istotną rolę w zrywie stanów wschodniopruskich przeciw Napoleonowi, choć nie był zwolennikiem bliskiej współpracy Prus z Rosją ("Er möge überzeugt seyn, daß wir die Rußische Apathie nicht weniger, als die Französiche Despotie haßten (...)). Stał na czele regencji w Gąbinie. W 1816 został nadprezydentem Prus Zachodnich, w 1824 również Prus Wschodnich, a 1829 zjednoczonej prowincji pruskiej, od 1840 w randze ministra stanu. Po opublikowaniu liberalnego manifestu "Woher und Wohin?" w 1842 r. został zwolniony ze służby państwowej przez króla Fryderyka Wilhelma IV. Wycofał się do swej podkrólewieckiej posiadłości wiejskiej Preussisch Arnau, która pozostała ośrodkiem życia kulturalnego i gospodarczego (m.in. 1844 założył Wschodniopruskie Towarzystwo Rolnicze). Mianowany jednocześnie przez monarchę "burgrafem Malborka", został obdarzony zadaniem dalszego kierowania odbudową zamku, której oddawał się z wielką energią już od 1817 r. (w 1907 r. odsłonięto tam głaz z tablicą pamiątkowa ku jego czci). W roku 1848 został delegatem na Pruskie Zgromadzenie Narodowe i jako prezydent senior inaugurował obrady w Berlinie. Został honorowym obywatelem Królewca i Wrocławia. Przed II wojną światową, od jego nazwiska nazwano dzisiejszą ulicę Piękną we Wrocławiu "(Schönstrasse). "
Pochowany obok żony i córki na wiejskim cmentarzu w Arnau. Obecnie ustawiono tam nowy nagrobek, w miejsce zniszczonego po II wojnie światowej.
Niekiedy określany jako "Theodor Heinrich von Schön" lub "Theodor von Schön".

</doc>
<doc id="1147481" url="https://pl.wikipedia.org/wiki?curid=1147481" title="Nizina Terecko-Kumska">
Nizina Terecko-Kumska

Nizina Terecko-Kumska (724; ros. "Терско-Кумская низменность") – nizina w południowej Rosji przeduralskiej, nad Morzem Kaspijskim. 
Nizina Terecko-Kumska stanowi południowy kraniec Niziny Nadkaspijskiej i zachodnią część Kaukazu Północnego. Leży na zachodnim wybrzeżu Morza Kaspijskiego. Ograniczają ją Obniżenie Kumsko-Manyckie i dolina rzeki Kumy na północy, Wyżyna Stawropolska na zachodzie oraz północne podnóża Kaukazu na południu. 
Wysokość Niziny Terecko-Kumskiej nie przekracza 100 m n.p.m. Nizina jest zupełnie płaska, tylko na wschód od dolnego Tereku występują piaski eoliczne. Południowo-wschodni kraniec Niziny zajmuje bagnista delta Tereku. Pozostałą część Niziny zajmują suche stepy (Step Nogajski) i półpustynie.

</doc>
<doc id="1147485" url="https://pl.wikipedia.org/wiki?curid=1147485" title="Crystal Waters">
Crystal Waters

Crystal Waters (ur. 19 listopada 1964 w Filadelfii), amerykańska piosenkarka muzyki dance, house i pop-dance. Zadebiutowała w 1991 roku singlem Gypsy Woman (She's Homeless), który znalazł się na jej debiutanckim albumie "Suprise" wydanym w tym samym roku. W 2006 roku utwór został zsamplowany przez rapera T.I. do utworu Why You Wanna, który pochodzi z albumu "King". Współpracowała z włoskim DJ-em Aleksem Gaudino, z którym nagrała utwory "Destination Unknown" (2004) i jego nową wersję "Destination Calabria" (2007).

</doc>
<doc id="1147489" url="https://pl.wikipedia.org/wiki?curid=1147489" title="Cmentarz Ewangelicko-Augsburski w Warszawie">
Cmentarz Ewangelicko-Augsburski w Warszawie



</doc>
<doc id="1147492" url="https://pl.wikipedia.org/wiki?curid=1147492" title="Ashera">
Ashera

Ashera – zastrzeżona nazwa, pod którą firma Lifestyle Pets sprzedawała stworzoną przez siebie odmianę krzyżową kotów. Ashery powstały przez skrzyżowanie kota domowego z afrykańskim serwalem. W programie hodowlanym miano użyć również kota bengalskiego – hybrydę kota domowego z dzikim kotem bengalskim pochodzącym z południowo-wschodniej Azji. 
Główną zaletą rasy Ashera – oprócz jej hipoalergiczności – miał być podobno jej charakter. Niezwykle nastawiony na człowieka, ale przy tym jednak dosyć łatwy jak na rasę hybrydową, będącą efektem skrzyżowania kotów domowych z afrykańskim serwalem. 
Jednak Ashery nie były pierwszymi kotami wyhodowanymi w ten sposób. Już wcześniej hodowcy uzyskali takie hybrydy nadając im nazwę Savannah. Kontrowersje budzi fakt, iż Ashera jest sprzedawana po kilkakrotnie wyższych cenach niż Savannah wynoszących od 22 do 125 tysięcy dolarów. 
Kot osiąga bardzo duże rozmiary. Stojąc na tylnych łapach mierzy przeciętnie około 120 centymetrów. 

</doc>
<doc id="1147494" url="https://pl.wikipedia.org/wiki?curid=1147494" title="Gorączka zachodniego Nilu">
Gorączka zachodniego Nilu



</doc>
<doc id="1147496" url="https://pl.wikipedia.org/wiki?curid=1147496" title="Błędy logiczne">
Błędy logiczne



</doc>
<doc id="1147499" url="https://pl.wikipedia.org/wiki?curid=1147499" title="Arbowirusy">
Arbowirusy

Arbowirusy – grupa wirusów przenoszonych przez stawonogi, przede wszystkim przez kleszcze. Nazwa grupy jest skrótem angielskiego określenia "arthropod borne viruses".
Niektóre choroby wywoływane przez arbowirusy:

</doc>
<doc id="1147504" url="https://pl.wikipedia.org/wiki?curid=1147504" title="Stripped (album The Rolling Stones)">
Stripped (album The Rolling Stones)

Stripped – szósty album w USA, a piąty album koncertowy w Wielkiej Brytanii grupy The Rolling Stones.
Listy przebojów.
Album – Billboard (Ameryka Północna)
Single – Billboard (North America)

</doc>
<doc id="1147505" url="https://pl.wikipedia.org/wiki?curid=1147505" title="Eric Melvin">
Eric Melvin

Eric Scott Melvin (ur. 9 lipca 1966 w Nowym Jorku) – amerykański gitarzysta.
Eric Melvin jest gitarzystą rytmicznym, aranżerem i autorem utworów w kalifornijskim punkrockowym zespole NOFX. Razem z Fat Mikiem jest założycielem zespołu. Gra także na akordeonie (np. w piosenkach : "Theme from Nofx album", "I'm Melvin"). Używa gitar "Gibson Les Paul" oraz "ESP Les Paul".

</doc>
