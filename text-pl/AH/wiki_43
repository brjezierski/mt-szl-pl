<doc id="1147506" url="https://pl.wikipedia.org/wiki?curid=1147506" title="Arbowirus">
Arbowirus



</doc>
<doc id="1147508" url="https://pl.wikipedia.org/wiki?curid=1147508" title="Cmentarz ewangelicko-augsburski w Kaliszu">
Cmentarz ewangelicko-augsburski w Kaliszu

Cmentarz ewangelicko-augsburski w Kaliszu, Góra Luterska – cmentarz protestancki w Kaliszu, na Rogatce, założony przed 1689; jeden z najstarszych polskich cmentarzy, najstarszy zachowany cmentarz w Kaliszu, pomnik sztuki sepulkralnej wpisany do rejestru zabytków w 1998; spoczywają na nim prochy wielu zasłużonych kaliszan i Wielkopolan. 
Powstanie cmentarza protestanckiego położonego za Wrocławskim Przedmieściem należy wiązać z osiedleniem się po 1550 w Kaliszu i okolicy (np. w Koźminku) protestantów różnych wyznań m.in. braci czeskich, braci polskich, kalwinów, luteran, a nawet szkockich purytan, którzy pomimo różnic wyznaniowych posiadali wspólny cmentarz.
Najstarszym zachowanym nagrobkiem jest pomnik Wojciecha Greffena (zm. 1817), podpułkownika Wojska Polskiego, powstańca kościuszkowskiego, odznaczonego orderem Virtuti Militari.
Przy głównej alei na osi wschód-zachód znajdują się grobowce rodzinne prawie wszystkich przemysłowców i zamożniejszych rzemieślników kaliskich z rodzin ewangelickich oraz wysokich carskich urzędników i wojskowych pochodzenia niemieckiego i religii luterańskiej. Grobowce przy murze południowym graniczącym z cmentarzem katolickim mają odpowiedniki po stronie katolickiej: są to w rzeczywistości miejsca pochówku tych samych rodzin, których członkowie wyznawali częściowo wiarę katolicką, częściowo ewangelicką i byli chowani na odpowiednim cmentarzu – krypty nie są w środku przedzielone murem, a więc zmarli spoczywali razem, i jednocześnie, zgodnie z wyznaniem, na „swym” cmentarzu. Obecnie większość grobowców po stronie katolickiej jest wykupiona przez nowych użytkowników i nosi inne nazwiska.
Na cmentarzu pochowani są m.in. Jan Bernhard, Gustaw Arnold Fibiger I, Gustaw Arnold Fibiger III, Emil Ordon, Konrad Wünsche, matka Ludwika Adolfa Neugebauera; symboliczny grób posiada Aleksander Emil Ulrych, więzień Buchenwaldu.
W nowszej, południowej części cmentarza znajdują się groby osadników niemieckich przesiedlonych w Kaliskie z krajów bałtyckich w czasie okupacji niemieckiej (1939–1945).

</doc>
<doc id="1147512" url="https://pl.wikipedia.org/wiki?curid=1147512" title="Theodor Heinrich von Schön">
Theodor Heinrich von Schön



</doc>
<doc id="1147514" url="https://pl.wikipedia.org/wiki?curid=1147514" title="Cmentarz żydowski w Strzegomiu">
Cmentarz żydowski w Strzegomiu

Cmentarz żydowski w Strzegomiu – nieużytkowany cmentarz żydowski w Strzegomiu przy ul. św. Jadwigi.
Kirkut o powierzchni 0,2 ha został założony w 1815 r. obok cmentarza ewangelickiego. Jego teren jest otoczony niekompletnym murem. Na jego teren prowadzi zamykana na kłódkę brama. Większość macew jest przewrócona. Teren nekropolii jest porośnięty samosiejkami i służy jako nielegalne wysypisko. Dawny cmentarz ewangelicki przekształcono w park.

</doc>
<doc id="1147515" url="https://pl.wikipedia.org/wiki?curid=1147515" title="Theodor von Schön">
Theodor von Schön



</doc>
<doc id="1147520" url="https://pl.wikipedia.org/wiki?curid=1147520" title="Zespół Holt-Oram">
Zespół Holt-Oram



</doc>
<doc id="1147524" url="https://pl.wikipedia.org/wiki?curid=1147524" title="Aplazja kości promieniowej">
Aplazja kości promieniowej

Aplazja kości promieniowej – wada wrodzona. Aplazja (niewykształcenie) kości promieniowej jest składową kilku zespołów wad wrodzonych:

</doc>
<doc id="1147531" url="https://pl.wikipedia.org/wiki?curid=1147531" title="Wyżyna Stawropolska">
Wyżyna Stawropolska

Wyżyna Stawropolska (723; ros. "Ставропольская возвышенность" - "Stawropolskaja wozwyszennost’") - wyżyna w środkowej części Kaukazu Północnego w południowej Rosji przeduralskiej. 
Wyżyna Stawropolska graniczy z Niziną Kubańską na zachodzie i z Niziną Terecko-Kumską na wschodzie. Przeciętna wysokość wynosi 350-600 m n.p.m., maksymalna - 831 m n.p.m. (szczyt Striżament na południe od Stawropola). Na zachodzie i w centrum regionu przeważa rzeźba gór niskich, na wschodzie Wyżyna stanowi płaskowyż pocięty dolinami. Wyżynę odwadniają rzeki Kubań (zlewisko Morza Azowskiego, Kuma (zlewisko Morza Kaspijskiego), Jegorłyk i Kałaus (bezodpływowe). Rzeki Wyżyny Stawropolskiej niosą mało wód i często wysychają. 
Klimat kontynentalny z umiarkowanymi zimami (-4 - -6 °C), ciepłym latem (22-25 °C), krótką wiosną i długą jesienią, opady od 600 mm rocznie na zachodzie do 200-300 mm rocznie na wschodzie, częste burze i wiatry typu fenu. 
Wyżynę Stawropolską pokrywają czarnoziemy i gleby kasztanowe. Pierwotną formacją roślinną był step, na południowym wschodzie regionu - suchy step, a na wyżej położonych obszarach - lasostep z udziałem drzew liściastych. Obecnie step jest niemal w całości zajęty pod intensywne uprawy rolne. 
Gęstość zaludnienia wynosi 20-30 osób/km². Największe miasta to Armawir, Stawropol, Niewinnomyssk, Piatigorsk, Georgijewsk, Mineralne Wody i Budionnowsk.

</doc>
<doc id="1147532" url="https://pl.wikipedia.org/wiki?curid=1147532" title="Loretta Swit">
Loretta Swit

Loretta Jane Swit (ur. 4 listopada 1937 w Passaic) – amerykańska aktorka polskiego pochodzenia, najlepiej znana z roli Margaret Houlihan w sitcomie "M*A*S*H", za którą dwukrotnie została nagrodzona nagrodą Emmy.

</doc>
<doc id="1147533" url="https://pl.wikipedia.org/wiki?curid=1147533" title="Teoria umysłu">
Teoria umysłu

Teoria umysłu (teoria mechanizmu umysłowego) – charakterystyczne dla homininów i prawdopodobnie także innych człowiekowatych rozumienie innych istot (osób, osobników) poprzez uświadomienie sobie, że mają umysły, dzięki którym mogą mieć inną wiedzę o otaczającym świecie. Dzięki niej jednostki mogą przyjmować czyjąś perspektywę i rozumieć czyjeś intencje. Jest ona tożsama z intencjonalnością drugiego rzędu (przekonanie o czyimś przekonaniu). Umiejętność ta nie jest efektem socjalizacji, lecz jest wrodzona, uaktywniająca się u ludzi przed końcem piątego roku życia.
Procesy zachodzące w umyśle innego człowieka są nieobserwowalne, można więc o nich wnioskować tylko na podstawie mimiki, gestykulacji, wypowiedzi, zachowania oraz doświadczeń wynikających z kontaktów społecznych i uświadamiania sobie własnych stanów umysłu (introspekcja). Posiadanie takiej teorii jest podstawą przystosowawczych zachowań społecznych (zob. adaptacja w psychologii i w socjologii), gdyż pozwala na rozumienie i przewidywanie zachowań innych ludzi. Dzięki niej możliwe jest też podejmowanie działań zależnie od sytuacji i oczekiwań innych, rozumienie norm społecznych, manipulowanie innymi, a także rozumienie puenty w dowcipach.
Badanie teorii umysłu.
Termin „teoria umysłu” wprowadzony został w 1978 roku przez D. Premacka i G. Woodruffa, autorów artykułu pt. "Does the chimpanzee have a theory of mind?". Stwierdzili oni, że szympansy, podobnie jak ludzie, dysponują „teorią”, dzięki której możliwe jest wnioskowanie o stanach innych umysłów. W prowadzonych przez nich eksperymentach szympansy podejmowały decyzje zależnie od zaobserwowanych działań biorących udział w eksperymencie ludzi, co miało świadczyć o rozumieniu celu działania. Sceptycznie nastawieni badacze interpretowali jednak wyniki jako efekt kojarzenia, a nie rozumienia działań. Koncepcja ta stała się później popularna wśród filozofów i psychologów rozwojowych.
Funkcjonowanie teorii umysłu (teorii mechanizmu umysłowego) jest badane przy pomocy historyjek obrazkowych testujących rozumienie fałszywych przekonań. Umiejętność dokonywania atrybucji I rzędu polegających na zrozumieniu, że X coś zrobił, ponieważ coś pomyślał, jest badana przy pomocy różnych wariantów zadania „Sally-Ann”, wykorzystanego po raz pierwszy w badaniach przeprowadzonych przez H. Wimmer i J. Pemer w 1983 roku. Sally i Ann przebywają w tym samym pomieszczeniu. Sally chowa piłeczkę w swoim koszyczku i wychodzi z pokoju. Podczas jej nieobecności Ann przenosi piłeczkę do własnego pudełka. Kluczowe pytanie zadawane badanemu brzmi „gdzie Sally będzie szukała swojej piłeczki?”. Większość prawidłowo rozwijających się dzieci w wieku 4 lat jest w stanie poprawnie rozwiązać to zadanie. Wyniki badań przeprowadzonych przez S Baron-Cohena i S. Holroyd sugerują, że 20–30% osób z autyzmem może osiągnąć poziom zdrowych czterolatków w wieku kilkunastu lat. Autystycy posługujący się teorią umysłu na poziomie atrybucji I rzędu przewyższają dzieci zdrowe znajdujące się na tym samym poziomie rozwoju teorii umysłu nie tylko pod względem wieku chronologicznego, lecz także pod względem dojrzałości intelektualnej. Z tych samych badań wynika, że osoby z autyzmem nie osiągają poziomu, który jest łatwy dla zdrowych 6–7-latków, a mianowicie atrybucji II rzędu. Zdolność do atrybucji II rzędu umożliwia tworzenie następujących konstrukcji myślowych: „X zrobił coś, ponieważ pomyślał, że Y pomyślał”, które są podstawą rozumienia znaczenia intencji, kłamstwa i przenośni.
Teoria umysłu szympansów została w 2017 roku potwierdzona doświadczalnie z użyciem testu fałszywych przekonań, analogicznego do (testu niespodziewanej zmiany).
Zaburzenie teorii umysłu w autyzmie.
Założenie przedstawione przez Premacka i Woodruffa stało się punktem wyjścia dla obecnie najbardziej owocnego badawczo, diagnostycznie i terapeutycznie nurtu prac psychologicznych dotyczących autyzmu. W roku 1985 S. Baron-Cohen, A. Leslie i U. Frith wysunęli hipotezę, że podłożem obserwowanych w autyzmie jakościowych zaburzeń w kontaktach społecznych, komunikacji i wyobraźni jest deficyt poznawczy. Deficyt ten dotyczy zaburzenia rozwoju wrodzonego modułu zwanego teorią umysłu. W autyzmie nie dochodzi do osiągnięcia pełnej dojrzałości systemu odpowiedzialnego za rozpoznawanie własnych stanów umysłu oraz wnioskowanie przez analogię o stanach umysłu innych ludzi. Leslie przypuszcza, że uszkodzeniu ulega mechanizm odpowiedzialny za tworzenie reprezentacji nadrzędnych dotyczących zdarzeń, które nie mogą być obserwowane bezpośrednio. Takimi zdarzeniami są zdarzenia psychiczne (reprezentacje II rzędu). Brak możliwości budowania reprezentacji II rzędu jest podstawą występujących u dobrze funkcjonujących autystów trudności z:
System czytania umysłu.
S. Baron-Cohen, jeden z głównych badaczy teorii umysłu w autyzmie, zakłada istnienie systemu czytania umysłu, którego dojrzewanie pozwala na coraz sprawniejsze dokonywanie atrybucji stanu umysłu innego podmiotu. System czytania umysłu zawiera cztery składowe:
U dzieci nieautystycznych rozwijających się prawidłowo wszystkie wymienione poziomy są rozwinięte w wieku około 4 lat. U osób z autyzmem zaburzenie może dotyczyć zarówno mechanizmu współdzielenia uwagi, jak i teorii umysłu (problemy pojawiają się przed 18 miesiącem życia i są głębokie) lub tylko posiadania i dojrzewania samego TOMM (zaburzenie pojawia się po 18 miesiącu życia i jego symptomy są nieco lżejsze). Wykrywanie kierunku patrzenia nie jest konieczne do rozwinięcia teorii umysłu, ponieważ rozwija się ona także u osób niewidomych.
Mechanizm współdzielenia uwagi – wczesne diagnozowanie autyzmu.
Wiedza na temat zaburzeń dotyczących SAM pozwala na wczesne (około 18 mies. życia) wykrywanie dzieci zagrożonych wystąpieniem pełnych objawów zaburzenia autystycznego.
Duże znaczenie diagnostyczne mają tu następujące objawy:
Teoria umysłu a wnioskowanie.
Baron-Cohen i współpracownicy (1994) podjęli próby eksperymentalnego ustalenia okolic mózgu, których uszkodzenie może być odpowiedzialne za przedstawione deficyty. Uzyskane dane wskazują, że zaburzenie dotyczy kory nadczołowej prawej półkuli. Uszkodzenie tego obszaru prowadzi do zaburzeń introspekcji.
Pytanie, czy problemy określane jako deficyt teorii umysłu mają swoje źródło w bardziej podstawowym i ogólnym zaburzeniu procesu wnioskowania, nie zyskało dotychczas jasnej odpowiedzi. Wyniki badań (Scott i Baron-Cohen 1996) wskazują, że dzieci autystyczne tak samo dobrze jak upośledzone umysłowo o porównywalnym wieku umysłowym wnioskują przez analogię oraz ze stanu rzeczy. Stwierdzony brak zaburzeń procesu wnioskowania na poziomie konkretnoobrazowym nie obejmuje pełnego spektrum funkcjonowania poznawczego człowieka. Możliwe, że podłożem trudności występujących w autyzmie jest zaburzenie procesu tworzenia pojęć (odnoszących się nie tylko do stanów umysłu) niezwiązanych bezpośrednio ze światem konkretów. Może się to wiązać z poważnym utrudnieniem lub wręcz brakiem możliwości osiągnięcia poziomu operacji formalnych.

</doc>
<doc id="1147535" url="https://pl.wikipedia.org/wiki?curid=1147535" title="Mirosław Spychalski">
Mirosław Spychalski

Mirosław Spychalski (ur. 10 listopada 1959 we Wrocławiu) – polski prozaik, publicysta, autor filmów dokumentalnych.
Kariera.
Absolwent Filologii polskiej UWr. W latach 1978–1989 związany z opozycją demokratyczną – Studencki Komitet Solidarności (SKS), NZS, Solidarność Polsko-Czesko-Słowacka. W stanie wojennym internowany. 1982 współorganizator Akademickiego Ruchu Oporu. 1982–1984 członek konspiracyjnego Zarządu Uniwersyteckiego NZS. Od połowy 1982 do wiosny 1984 redaktor naczelny pisma NZS UWr „Komunikat”. Działalność konspiracyjną prowadził do roku 1989. Redaktor i dziennikarz pism podziemnych i emigracyjnych. W roku 2007 za działalność opozycyjną został przez Prezydenta RP Lecha Kaczyńskiego odznaczony Krzyżem Kawalerskim Orderu Odrodzenia Polski. W roku 2017 odznaczony Krzyżem Wolności i Solidarności. W 2022 roku otrzymał Złotą Odznakę Honorową Wrocławia.
W latach 1989–1992 mieszkał w Nowym Jorku, gdzie współpracował z „Nowym Dziennikiem” i z „Radiem Wolna Europa”. Członek redakcji „brulionu” (1987–1993), szef telewizyjnego "Pegaza" (1995–1996). Współredaktor "Telewizyjnych Wiadomości Literackich" (TVP2). W latach 2009–2016 członek jury Literackiej Nagrody Europy Środkowej „Angelus”. Od marca 2016 roku dyrektor OTVP we Wrocławiu.

</doc>
<doc id="1147536" url="https://pl.wikipedia.org/wiki?curid=1147536" title="Zaburzenie afektywne">
Zaburzenie afektywne



</doc>
<doc id="1147537" url="https://pl.wikipedia.org/wiki?curid=1147537" title="Krisjanis Barons">
Krisjanis Barons



</doc>
<doc id="1147541" url="https://pl.wikipedia.org/wiki?curid=1147541" title="Kamień nosowy">
Kamień nosowy

Kamień nosowy (rynolit) (łac. "rhinolithus") – twór powstający wskutek odkładania się substancji mineralnych, będących wydzieliną gruczołów błony śluzowej jamy nosowej i gruczołu łzowego wokół ciała obcego zalegającego w nosie. Problem ciał obcych jamy nosowej dotyczy najczęściej dzieci i osób z zaburzeniami psychicznymi. Ciałami obcymi spotykanymi w jamie nosowej są pestki, ziarenka, małe fragmenty plastikowych zabawek. Oprócz ciał obcych podłożem dla rozwoju kamienia nosowego są grudki śluzu lub skrzep krwi. Tworzenie rynolitów opisywano także u górników. Proces tworzenia kamienia nosowego jest wieloletni. Mogą one zalegać w nosie nawet kilkanaście lat stopniowo się powiększając. Występują one w przedsionku nosa, a także w jamie nosowej właściwej. Rynolit powoduje postępującą niedrożność nosa, cuchnienie z nosa, wyciek ropnej wydzieliny, krwawienie z nosa, bóle głowy i hiposmię. Długotrwałe zaleganie kamienia nosowego może powodować przewlekły nieżyt nosa oraz odleżynę. Niekiedy odleżyna może być przyczyną perforacji przegrody nosowej, martwicy bocznej ściany jamy nosowej, przewlekłego zapalenia zatok przynosowych. Kształt kamieni nosowych jest nieregularny. Mogą być one chropowate i posiadać drobne wypustki. Długotrwałe zaleganie kamienia nosowego może powodować zmiany wypryskowe skóry przedsionka nosa i okolicy nozdrzy przednich oraz przewlekły nieżyt gardła związany ze spływaniem zapalnej wydzieliny przez nozdrza tylne do gardła. Rozpoznanie kamienia nosowego opiera się na badaniu rynoskopowym. Diagnostyka różnicowa polega na wykluczeniu nowotworów jamy nosowej, martwaków kostnych i zmian błoniczych. Leczenie polega na usunięciu rynolitu przez jamę nosową.

</doc>
<doc id="1147542" url="https://pl.wikipedia.org/wiki?curid=1147542" title="Konfederacja Tarnogrodzka">
Konfederacja Tarnogrodzka



</doc>
<doc id="1147549" url="https://pl.wikipedia.org/wiki?curid=1147549" title="G.I. Joe">
G.I. Joe

G.I. Joe – seria zabawek o charakterze militarnym produkowana przez firmę zabawkarską Hasbro, spopularyzowana również poprzez komiksy, gry, a także seriale i filmy animowane.
Nazwa pochodzi od General (Government) Issue – ogólnego poboru do wojska amerykańskiego. Skrótem G.I. potocznie określa się również amerykańskiego żołnierza. G.I Joe jest skrótem od: Global Integrated Joint Operating Entity.
Zabawki.
G.I. Joe to seria zabawek imitujących żołnierzy, zapoczątkowana w 1964 roku przez firmę Hasbro. Pierwsze cztery postaci należały do czterech gałęzi amerykańskiej armii: "Action Soldier" (piechota), "Action Sailor" (marynarka), "Action Pilot" (lotnictwo), oraz "Action Marine" (piechota morska). Określenie "G.I. Joe" funkcjonowało powszechnie w Ameryce jako określenie żołnierzy USA (szczególnie sił lądowych).
Znak firmowy G.I. Joe był używany do oznaczenia dwóch oddzielnych linii zabawek. Pierwszą z nich była seria 12-calowych, realistycznie odwzorowanych figurek żołnierzy – jest to linia znana jako Action Man (w Wielkiej Brytanii nieco później stworzono bardzo podobna linię Action Force). W 1982 roku dodatkowo zapoczątkowano serię figurek o wielkości 3 i 3/4 cala, z dodatkiem pojazdów, wyposażeniem, oraz stworzono kompleksową, ewoluującą fabułę o trwającym starciu pomiędzy G.I. Joe Team a złą Organizacją Cobra.
Na początku lat 90. w Polsce pojawiły się liczne podróbki markowych produktów Hasbro – były to różnej wielkości figurki żołnierzy, z dodatkowym wyposażeniem, a niekiedy i także pojazdami. Były to zabawki zdecydowanie gorszej jakości niż oryginały, lecz zarazem znacznie tańsze. W "lepszych" sklepach były także do nabycia oryginalne produkty. Seria oryginalych figurek G.I. Joe o wielkości 3 i 3/4 cieszyła się bardzo dużym powodzeniem w Polsce we wczesnych latach 90. Figurki były pakowane w blistery ,a na odwrocie pudełka była pokazana cała seria figurek. W Polsce pod nazwą G.I Joe znana jest właśnie ta seria figurek o wielkości 3 i 3/4 ,większe 12 calowe pojawiły się znacznie później i to pod nazwą Action Man.
Filmy.
Firma Sunbow Productions w 1983 roku rozpoczęła produkcję animowanych przygód Joesów walczących z bezwzględną organizacją o nazwie Cobra. Początkowo nie planowano nakręcić pełnego serialu. Pracownicy firmy Sunbow stworzyli pięcioodcinkową mini-serię o nazwie "The Mass Device" (znaną także jako "G.I. Joe: A Real American Hero"). Rok później, w 1984 roku powstała kolejna pięcioodcinkowa mini-seria o nazwie "The Revenge of Cobra". W roku 1985 Sunbow rozpoczął pracę nad serialem G.I. Joe, który ostatecznie składał się z dwóch sezonów. Pierwszy sezon rozpoczynał się pięcioodcinkowym "The Pyramid of Darkness" i składał się ostatecznie z 55 odcinków. Drugi natomiast rozpoczynał się również pięcioodcinkowym "Arise, Serpentor Arise" i składał się z 30 odcinków. W 1987 roku Sunbow stworzył pełnometrażowy, animowany film – . Po filmie, Sunbow nie kontynuował już serialu.
W 1989 studio DIC Animation podjęło się próby kontynuowania serialu. Serial DIC-a składał się z 44 odcinków i rozpoczynał się wzorem Sunbowa, pięcioodcinkowym "Operation Dragonfire". DIC operował jednak dużo mniejszym budżetem niż Sunbow, co niestety dało się odczuć.
W 1995 ukazał się film "Old Heroes Never Die", będący dodatkiem do jednej z figurek z nowej serii Hasbro o nazwie "Sgt. Savage". Także w 1995 rozpoczął się dwu-sezonowy serial "G.I. Joe Extreme", tworzony ponownie przez Sunbowa. W serialu pojawiły się zupełnie nowi bohaterowie w porównaniu do starych serii. Zabrakło również organizacji Cobra, która została zastąpiona organizacją Skar. Zarówno pierwszy sezon serialu, jak i drugi składał się z 13 odcinków.
Po serialu "G.I. Joe Extreme" przez długi okres nie pojawiła się żadna nowa produkcja. Dopiero w 2003 roku ukazał się film "Spytroops" stworzony techniką komputerową przez Hasbro i Reel FX. Rok później powstaje kolejny film, także stworzony techniką komputerową przez Paramount – "Valor vs Venom".
W latach 2005-2006 japońskie studio GONZO stworzyło mangowy serial "G.I. Joe: Sigma 6". Składał się on z dwóch sezonów po 13 odcinków każdy.
Pełnometrażowy film fabularny ' ze Stephenem Sommersem jako reżyserem i Stuartem Beattiem jako scenarzystą miał światowa premierę 5 sierpnia 2009. Na ekranach polskich kin mogliśmy go oglądać od 8 sierpnia 2009. Natomiast w 2013 roku na ekranach pojawił się ', który to jest kontynuacją G.I. Joe: czas kobry.
Komiksy.
W czerwcu 1982 roku, firma Marvel Comics (wydawca komiksów Spiderman, Transformers oraz X-Men) wydała pierwszy numer komiksu "G.I. Joe: A Real American Hero". Seria liczyła 155 numerów (w Polsce pojawiło się 66 odcinków, wydanych jako 33 zeszyty). Poza główną serią Marvel wydał także jeszcze kilka innych, mniej licznych serii, takich jak np. Special Missions, czy G.I. Joe and the Transformers.
W latach 1987-1989, Blackthorne Publishinig wydał dwie krótkie serie – The Official How To Draw G.I. Joe oraz G.I. Joe in 3-D.
Devil's Due Publishing rozpoczęło wydawanie swojej serii komiksów o przygodach G.I. Joe w 2001 roku. Ich pierwsza seria zawierała ostatecznie 43 numery. Następnie przez Devil's Due zostało wydanych kilka kolejnych serii, między innymi Frontline, G.I. Joe: Reloaded, czy Master &amp; Apprentice. Dodatkowo Devil's Due wydało kilka serii komiksów G.I. Joe vs. Transformers.
Dreamwave wydało kilka numerów komiksu "Transformers: G.I. Joe" w latach 2003 – 2004.

</doc>
<doc id="1147550" url="https://pl.wikipedia.org/wiki?curid=1147550" title="Y34RZ3R0R3M1X3D">
Y34RZ3R0R3M1X3D

Y34RZ3R0R3MIX3D (czytane Year Zero Remixed, znane też jako Halo 25) – remix album amerykańskiego zespołu industrialnego Nine Inch Nails zawierający remiksy utworów z piątego albumu studyjnego "Year Zero". Wydany został 20 listopada 2007 roku przez Interscope Records i jest to ostatni album Nine Inch Nails wydany w USA przez Interscope Records - wydanie go wypełniło zobowiązania kontraktu Trenta Reznora z tą wytwórnią.

</doc>
<doc id="1147558" url="https://pl.wikipedia.org/wiki?curid=1147558" title="Wojciech Wiącek">
Wojciech Wiącek

Wojciech Wiącek (ur. 28 listopada 1869 w Machowie, zm. 19 sierpnia 1944 w Tarnobrzegu) – polski rolnik, publicysta i polityk ruchu ludowego. W latach 1907–1911 poseł do austriackiej Rady Państwa XI kadencji. W latach 1926–1927 senator I kadencji. Wójt Machowa.
Życiorys.
Syn Walentego i Magdaleny z Jacków. Nauki pobierał w szkole zimowej w rodzinnej wsi. Na łamach prasy zadebiutował w 1887. W późniejszym okresie był redaktorem i wydawcą „Głosu Ziemi Tarnobrzeskiej” oraz „Głosu Ziemi Sandomierskiej”.
W 1896 założył w Towarzystwo Ochotniczej Straży Pożarnej w Machowie. W 1897, po odbyciu kursu mleczarskiego w Czernichowie, założył w Machowie piekarnię i mleczarnię. Nawiązał współpracę z krakowskim Towarzystwem Rolniczym, Zarządem Głównym Kółek Rolniczych, Pierwszym Galicyjskim Towarzystwem Chowu Drobiu i Królików oraz Bankiem Krajowym i Bankiem Parcelacyjnym we Lwowie. W 1895 został wybrany sekretarzem Komitetu Powiatowego oraz członkiem Rady Powiatowej. W 1900 wystąpił do Wydziału Powiatowego w Tarnobrzegu, z wnioskiem w sprawie założenia Powiatowego Biura Pośrednictwa Pracy. Wniosek został zaakceptowany, a samego inicjatora wybrano do Zarządu tej organizacji.
W 1895 związał się z ruchem ludowym. Był w składzie Rady Muzeum Polskiego w Rapperswilu. Był członkiem Ligi Narodowej w 1901. Zasiadał w komitecie organizacyjnym budowy pomnika Bartosza Głowackiego w Tarnobrzegu. W latach 1907–1911 był posłem do Rady Państwa XI kadencji, gdzie reprezentował ugrupowanie księdza Stanisława Stojałowskiego. Podczas I wojny światowej prowadził tajną agitację na rzecz niepodległości Polski. W latach 1916–1918 pracował w nielegalnym biurze werbunkowym do Legionów w Sandomierzu. W 1918 wszedł w skład tarnobrzeskiej Powiatowej Rady Chłopskiej.
W wyborach parlamentarnych w 1922, jako kandydat Związku Ludowo–Narodowego, został wybrany zastępcą senatora Ernesta Adama. Po jego śmierci (22 listopada 1926) objął mandat senatora I kadencji. Należał do Narodowej Partii Robotniczej.
W 1937 ukazała się poświęcona mu monografia pt. "Wojciech Wiącek – chłop-działacz", autorstwa Henryka Jacka. Podczas II wojny światowej wspierał żołnierzy Armii Krajowej, w jego domu znajdowali schronienie Żydzi. Został pochowany na cmentarzu parafialnym w Miechocinie.
Jego córką jest Maria Kozłowa, zaś wnuczką jest Dorota Kozioł, dziennikarka i pisarka.
Upamiętnienie.
Rada Miasta Tarnobrzega ogłosiła rok 2019 „Rokiem Wojciecha Wiącka”.

</doc>
<doc id="1147561" url="https://pl.wikipedia.org/wiki?curid=1147561" title="Jacek Wysocki (aikidoka)">
Jacek Wysocki (aikidoka)

Jacek Wysocki (ur. 10 grudnia 1960 w Poznaniu) – polski mistrz aikido, posiadacz stopnia 8 dan Kobayashi Ryu i tytułu shihan, prezes Polskiej Unii Aikido.
Życiorys.
Ukończył studia na wydziale Ekonomiki Transportu Morskiego Politechniki Szczecińskiej. Sztuki walki uprawia od 1974. Początkowo trenował karate (w której to sztuce uzyskał stopień 1 dan), później także Việt Võ Đạo. 
Aikido zaczął trenować w styczniu 1976. W 1983 nawiązał kontakt z mistrzem Giampietro Savegnago i został jego uczniem. W sierpniu 2012 uzyskał z jego rąk stopień 8 dan. 
Wystąpił w filmie "Wiedźmin" (2001), do którego także opracował choreografię układów walk głównego bohatera granego przez Michała Żebrowskiego. Jest również autorem choreografii walk w ekranizacji "Starej baśni" (2003) w reżyserii Jerzego Hoffmana.

</doc>
<doc id="1147574" url="https://pl.wikipedia.org/wiki?curid=1147574" title="Michael Redd">
Michael Redd

Michael Wesley Redd (ur. 24 sierpnia 1979 w Columbus) – amerykański koszykarz występujący na pozycji rzucającego obrońcy. Mistrz olimpijski z Pekinu.
20 lutego 2002 roku ustanowił rekord sezonu zasadniczego NBA, trafiając 8 celnych rzutów za 3 punkty w trakcie jednej kwarty (4) spotkania. Rezultat ten został poprawiony w 2015 przez Klaya Thompsona.
Osiągnięcia.
¹ – 

</doc>
<doc id="1147575" url="https://pl.wikipedia.org/wiki?curid=1147575" title="Bridges to Babylon">
Bridges to Babylon

Bridges to Babylon – album grupy The Rolling Stones. Drugi album udziałem Darryla Jonesa.
W Polsce album uzyskał status złotej płyty.
Listy przebojów.
Album
Single

</doc>
<doc id="1147579" url="https://pl.wikipedia.org/wiki?curid=1147579" title="Niedziela Izraela">
Niedziela Izraela

Niedziela Izraela – święto chrześcijańskie, obchodzone w Kościołach protestanckich (głównie ewangelickich) na pamiątkę zburzenia Świątyni Jerozolimskiej w 70 r. n.e. Obchodom święta towarzyszy refleksja nad rolą Izraela w historii zbawienia, a także idea utrwalania więzi między chrześcijanami i Żydami. Niedziela Izraela ma być także przejawem sprzeciwu wobec antysemityzmu. Przesłanie to zostało poparte przez wybitnego kalwinistycznego teologa – Karla Bartha, który uważał antysemityzm za grzech przeciwko Duchowi Świętemu. Podczas uroczystych nabożeństw w kościołach, wspominane są także szczególne prześladowania i zbrodnie przeciwko Żydom dokonane podczas II wojny światowej.
W czasie Niedzieli Izraela w parafiach ewangelickich na ołtarzach stawiane są menory.
Nabożeństwo.
W Kościele Ewangelicko-Augsburskim w RP hasłem tygodnia jest werset z Księgi Psalmów:
Odczytywane są również fragmenty Psalmu 74 (wersety: 1-3.8-11.20.21). Śpiewane są m.in. pieśni: "Grzechu moc dręczy" (nr 420) oraz "Boże litości, Wszechmogący" (nr 658). Obowiązuje barwa liturgiczna zielona. Pierwszym introitem jest Psalm 106,48 oraz 74,2.20.22; drugim – Psalm 33,18.20.22. Graduale stanowi werset 12. Psalmu 33, zaś antyfonę – Psalm 96,7.
W Polsce Niedziela Izraela jest obchodzona także w Kościele Ewangelicko-Reformowanym.

</doc>
<doc id="1147583" url="https://pl.wikipedia.org/wiki?curid=1147583" title="Abitibi-Témiscamingue">
Abitibi-Témiscamingue

Abitibi-Témiscamingue – region administracyjny w kanadyjskiej prowincji Quebec, położone w zachodniej jej części. Składa się z czterech regionalnych magistratów.
Gospodarka regionu opiera się głównie na eksploatacji lasów oraz rolnictwie. Abitibi-Témiscamingue podzielone jest na 4 regionalne gminy hrabstwa oraz 79 gmin.
Abitibi-Témiscamingue ma 145 690 mieszkańców. Język francuski jest językiem ojczystym dla 95,0%, angielski dla 3,2% mieszkańców (2011).
Regionalne gminy hrabstwa (MRC): 
Jedna gmina znajduje się poza MRC:
Siedem gmin autochtonicznych znajduje się poza MRC:

</doc>
<doc id="1147596" url="https://pl.wikipedia.org/wiki?curid=1147596" title="Rzeżusznik skalny">
Rzeżusznik skalny

Rzeżusznik skalny ("Arabidopsis lyrata" subsp. "petraea" (L.) O'Kane &amp; Al-Shehbaz) – gatunek rośliny jednorocznej lub dwuletniej z rodziny kapustowatych.
Rozmieszczenie geograficzne.
Występuje w Europie, Azji i Ameryce Północnej (Alaska i Jukon). W Polsce znany był z tylko jednego stanowiska, położonego w okolicach Będzina.
Biologia i ekologia.
Bylina. W Polsce rosła na torfowisku. Kwitnie od kwietnia do lipca.
Taksonomia.
Wykaz synonimów:
Ochrona.
Roślina umieszczona na Czerwonej liście roślin i grzybów Polski w grupie gatunków wymarłych i zagonionych w Polsce (kategoria zagrożenia Ex).

</doc>
<doc id="1147603" url="https://pl.wikipedia.org/wiki?curid=1147603" title="Mroczny Lord">
Mroczny Lord



</doc>
<doc id="1147608" url="https://pl.wikipedia.org/wiki?curid=1147608" title="Aston Martin DBS (2007)">
Aston Martin DBS (2007)

Aston Martin DBS - samochód sportowy klasy wyższej produkowany pod brytyjską marką Aston Martin w latach 2007 – 2012 oraz ponownie od 2018 roku jako druga generacja modelu.
Pierwsza generacja.
Aston Martin DBS I został zaprezentowany po raz pierwszy w 2007 roku.
Aston Martin zdecydował się w 2007 roku przywrócić do użytku nazwę DBS, którą dotychczas stosował model z lat 1967 - 1972. Po raz pierwszy szerokiej widowni DBS został pokazany w 2006 roku w filmie Casino Royale, a także w 2008 roku w filmie Quantum of Solace. Samochód może posiadać 2 lub 4 miejsca w zależności od życzenia klienta. Wprowadzony model zastąpił produkowany do 19 lipca 2007 roku samochód Vanquish S.
Dzięki zmodyfikowanemu silnikowi V12 przeniesionemu z modelu Aston Martin DB9 przyspieszenie 0-100 km/h wynosi tylko 4,3 s. Prędkość maksymalna to 307 km/h.
Druga generacja.
Aston Martin DBS II został zaprezentowany po raz pierwszy w 2018 roku.
W 2018 roku Aston Martin postanowił powtórzyć swoją praktykę sprzed 11 lat - model Vanquish ponownie zdecydował się zastąpić modelem z "DBS" w nazwie. Tym razem jednak w miejsce dotychczasowego Vanquisha II pojawił się samochód z bardziej rozbudowanym emblematem - Aston Martin DBS Superleggera. Podobnie jak w przypadku poprzednika, DBS jest usportowionym wariantem podstawowego DB - w tym przypadku, produkowanego od 2016 roku DB11. W stosunku do niego, DBS Superleggera uzyskał inaczej stylizowany przód z wyraźnie większą atrapą chłodnicy i innym kształtem zderzaków, inaczej wyglądającym tyłem i większą liczbą wlotów powietrza.
DBS Superleggera wyróżnia się też jednostką napędową. Pod maską znalazł się 5,2-litrowy silnik V12 o mocy 725 KM i maksymalnym momentem obrotowym wynoszącym 900 Nm. Jednostka o takich parametrach pozwala osiągnąć 100 km/h w 3,2 sekundy i maksymalnie pojechać 340 km/h. 
Sprzedaż samochodu ruszyła w trzecim kwartale 2018 roku zarówno w wersji coupe oraz kabriolet.

</doc>
<doc id="1147612" url="https://pl.wikipedia.org/wiki?curid=1147612" title="Linia kolejowa nr 401">
Linia kolejowa nr 401

Linia kolejowa nr 401 – linia kolejowa łącząca Dąbie (osiedle Szczecina) ze Świnoujściem przez Goleniów, Wysoką Kamieńską, Wolin i Międzyzdroje. W całości położona w województwie zachodniopomorskim i na obszarze Zakładu Linii Kolejowych PKP PLK w Szczecinie.
Historia do 1945 r..
Pierwszy odcinek do Goleniowa i dalej na trasie linii nr 402 do Gryfic został zbudowany przez "Altdamm-Colberger Eisenbahn-Gesellschaft" (ACE), czyli Towarzystwo Kolei Żelaznej Dąbsko-Kołobrzeskiej i oddany do użytku w 1882 r. Kolejny odcinek z Goleniowa do Wolina wybudowała 10 lat później już "Preußische Ostbahn", czyli Pruska Kolej Wschodnia. Po upaństwowieniu Ostbahnu w 1888 r. następny odcinek linii został zbudowany już pod szyldem "Preußische Staatseisenbahnen", czyli Pruskich Kolei Państwowych jeszcze przed końcem XIX wieku. W 1899 r. otwarto odcinek do Międzyzdrojów, a rok później do Świnoujścia. W 1901 r. połączono obecną stację w Świnoujściu (na wyspie Wolin) kolejową przeprawą promową z dworcem "Swinemünde Hauptbahnhof" (Świnoujście Główne) na wyspie Uznam. Na całej trasie linia jest dwutorowa.
W ostatnim przed końcem II wojny światowej niemieckim rozkładzie jazdy pociągów "Kursbuch" (tabela 124e) na trasie Szczecin Gł. – Świnoujście Gł. kursowało 5 par pociągów oraz dodatkowo 6 par na odcinku Szczecin Gł. – Goleniów (docelowo do/z Nowogardu lub Kołobrzegu).
Nazwy stacji przed 1945 r. :
Historia po 1945 r..
W latach 1945-1948 r. z powodu zburzonego mostu na cieśninie Dziwnie, pociągi kursowały do stacji Recław i od Wolina Pomorskiego. Pod koniec lat 40. dla ruchu pasażerskiego otwarto stację Odra Port (obecny przystanek Świnoujście Port). W latach 50. lub 60. zlikwidowano przystanek Grzybnica i zmieniono nazwę stacji Odra na obecną, Świnoujście oraz Odra Port na Świnoujście Port. W 2004 r. zamknięto dla ruchu pasażerskiego przystanek Szczecin Dąbie Osiedle.
W 1981 r. na większości linii (od Szczecina Dąbia do Świnoujścia) kursowało 12 par pociągów osobowych, ponadto 5 par pociągów pospiesznych kursujących tylko w sezonie wakacyjnym (żaden nie rozpoczynał trasy w Szczecinie). Tylko 1 para pociągów kończyła lub zaczynała bieg na stacji Świnoujście Port. Także jedna para kursowała do Kamienia Pomorskiego przez Wysoką Kamieńską, a 5 par do/z lub przez Goleniów w kierunku Gryfic.
W grudniu 1979 r. zakończono elektryfikację linii do Goleniowa, a rok później jej pozostałą część. Pomiędzy nastawniami „SDA” (na linii 351 ze/do Stargardu) a „SDC” (na linii 401) znajduje się tor łączący nr 857, z którego korzystają pociągi kursujące pomiędzy Goleniowem a Stargardem z pominięciem Szczecina Głównego (i Szczecina Dąbia). Cała linia 401 jest objęta umowami europejskimi: AGC jako linia „E-59” (o głównych międzynarodowych liniach kolejowych) i AGTC jako linia „C-E 59” (o ważnych międzynarodowych liniach transportu kombinowanego i obiektach towarzyszących). W klasyfikacji PLK linia ma kategorię „pierwszorzędna”.
W Listopadzie 2011 roku, po modernizacji szlaku Szczecin Dąbie „SDC” – Szczecin Załom – Kliniska, nastąpiło zamknięcie stacji Szczecin Załom i przekwalifikowanie stacji na przystanek osobowy, tym samym został stworzony szlak: Szczecin Dąbie „SDC” – Kliniska. W 2016 planowana jest zabudowa dwustawnej SBL na odcinkach Szczecin Dąbie - Kliniska i Rurka - Goleniów, co pozwoli na zwiększenie przepustowości linii i zwiększenie prędkości do 160 km/h. 19 kwietnia 2017 rozstrzygnięto przetarg na remont toru nr 1 linii kolejowej z Białunia do Łożnicy, co pozwoli podnieść prędkość z obecnych 100 km/h do 120 km/h
Statystyki linii.
Dla pociągów pasażerskich i szynobusów prędkość maksymalna 130 km/h jest dozwolona na długości ok. 12,2 km obu torów, a 100 km/h i więcej na 67,6 km (z 99,5 km) toru nieparzystego i 65,2 km (z 95,3 km) toru parzystego. Ograniczenia do 80  km/h występują od Warnowa do Świnoujścia Portu (na obu torach) oraz od 42 km (przed Rokitą) do Wysokiej Kamieńskiej (tylko na torze parzystym). Dla pociągów towarowych prędkość maksymalna na większości linii wynosi 70 km/h, a na odcinku od Rurki do Goleniowa na torze parzystym mogą rozwijać prędkość do 80 km/h.
Minimalny (hipotetyczny) czas przejazdu całej linii z maksymalną dozwoloną prędkością wynosi 1:02 h dla toru nieparzystego (pasażerskie i szynobusy – średnio 96,2 km/h) oraz 1:30 h dla towarowych (śr. 66 km/h). Na torze parzystym 58 minut dla pasażerskich i szynobusów (98,8 km/h) i 1:27 h dla towarowych (66 km/h).
Porównanie czasu przejazdów pomiędzy Szczecinem Dąbiem a Świnoujściem dla pociągów osobowych w wybranych latach (wartości uśrednione):
Ruch pociągów pasażerskich.
Połączenia dalekobieżne.
Linia 401 ze względu na swój turystyczny charakter jest zapełniona pociągami w lipcu i sierpniu, podczas gdy przez resztę roku ruch jest znikomy. Przez wiele lat jedynym pociągiem dalekobieżnym dojeżdżającym do Świnoujścia poza sezonem był nocny pociąg do Warszawy i Krakowa, jednak pod koniec 2015 roku został uruchomiony pociąg do Warszawy Wschodniej
Połączenia regionalne.
Wszystkie pociągi na linii 401 są obsługiwane przez Przewozy Regionalne – są to połączenia relacji Szczecin Główny – Świnoujście Port (część relacji ze stacji Poznań Główny), Szczecin Główny – Kamień Pomorski, Szczecin Główny – Kołobrzeg oraz Szczecin Główny – Port Lotniczy Szczecin–Goleniów.

</doc>
<doc id="1147619" url="https://pl.wikipedia.org/wiki?curid=1147619" title="Sawdust">
Sawdust

Sawdust – album zespołu The Killers. Jest kompilacją złożoną z b-side’ów, coverów, remiksów i rzadkich utworów grupy. Album miał swoją premierę na różnych rynkach pomiędzy 9 a 13 listopada 2007 roku (kiedy to został wydany w Stanach Zjednoczonych).

</doc>
<doc id="1147623" url="https://pl.wikipedia.org/wiki?curid=1147623" title="National Freeway">
National Freeway



</doc>
<doc id="1147625" url="https://pl.wikipedia.org/wiki?curid=1147625" title="John Van Lear Findlay">
John Van Lear Findlay

John Van Lear Findlay (ur. 21 grudnia 1839 w Maryland, zm. 26 kwietnia 1904 w Baltimore, Maryland) – amerykański polityk, działacz Partii Demokratycznej. W latach 1883–1887 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1147626" url="https://pl.wikipedia.org/wiki?curid=1147626" title="Air Koryo">
Air Koryo

Air Koryo (, "Koryo Hanggong") – północnokoreańskie narodowe linie lotnicze z siedzibą w Pjongjangu, których głównym węzłem jest port lotniczy Pjongjang-Sunan.
W 2006 roku linie te zostały objęte "czarną listą" lotniczą Unii Europejskiej dostając zakaz wykonywania lotów do krajów Wspólnoty. W 2010 roku zakaz ten został zniesiony dla lotów obsługiwanych samolotami Tu-204.
W rankingu Skytrax linie uzyskały jedną gwiazdkę.
Kierunki lotów.
Stan na kwiecień 2014:
Flota.
Stan na 20 grudnia 2020:

</doc>
<doc id="1147629" url="https://pl.wikipedia.org/wiki?curid=1147629" title="John Ritchie (kongresmen)">
John Ritchie (kongresmen)

John Ritchie (ur. 12 sierpnia 1831 we Frederick, Maryland, zm. 27 października 1887 we Frederick, Maryland) – amerykański polityk, działacz Partii Demokratycznej. W latach 1871–1873 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1147632" url="https://pl.wikipedia.org/wiki?curid=1147632" title="Patrick Hamill">
Patrick Hamill

Patrick Hamill (ur. 28 kwietnia 1817 w Maryland, zm. 15 stycznia 1895 w Maryland) – amerykański polityk, działacz Partii Demokratycznej. W latach 1869–1871 był przedstawicielem czwartego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1147633" url="https://pl.wikipedia.org/wiki?curid=1147633" title="Józef Kłopotowski">
Józef Kłopotowski

Józef Kłopotowski (ur. 1900 w Kłopotach-Bańkach, zm. 15 lipca 1943 w Buchwałowie) – polski nauczyciel, żołnierz Armii Krajowej pseudonim "Róg". 
W 1926 ukończył Studium Nauczycielskie w Białymstoku i objął stanowisko kierownik Szkoły Podstawowej w Jacowlanach. Dzięki jego zaangażowaniu w 1928 rozpoczęto budowę nowego budynku szkolnego, ponownie wybrukowano drogę przez wieś, zainicjował powstanie Kółka Rolniczego i Koła Gospodyń Wiejskich. Przyczynił się do powstania mleczarni i Ochotniczej Straży Pożarnej, założył i był komendantem Związku Strzeleckiego i Związku Harcerzy Polskich w Jacowlanach. Przed wybuchem wojny został zmobilizowany i walczył m.in. pod Kockiem. Po powrocie pracował jako księgowy w cegielni Kazimierza Czyżewskiego. Do konspiracji w szeregach Armii Krajowej przystąpił po zajęciu tych terenów przez III Rzeszę, po przejściu Witalisa Brzeskiego "Sochy" do Kierownictwa Okręgu AK Białystok został wybrany na komendanta obwodu sokólskiego AK. Wszedł w zatarg z okupacyjnym starostą sokólskim, który chciał budynek szkolny rozebrać, a cegłę przeznaczyć na budowę stajni. Znalazł się na indeksie władz i gdy komendant Policji Bezpieczeństwa i SD na Okręg Białostocki, Herbert Zimmerman Obersturmbanfurer SS wydał rozkaz aresztowania i rozstrzelania miejscowej inteligencji Józef Kłopotowski został wyznaczony jako jeden z pierwszych.. Rozstrzelany wraz z rodziną (Józef Kłopotowski lat 43; żona Zofia lat 37; syn Tadeusz Józef lat 15; syn Roland Stanisław lat 4) i kilkunastoma innymi osobami 15 lipca 1943 roku w Buchwałowie (obecnie dzielnica Sokółki), gdzie znajduje się pomnik z tablicą pamiątkową. Ekshumacja pomordowanych nastąpiła 16 sierpnia 1944 roku na cmentarz w Sokółce.

</doc>
<doc id="1147636" url="https://pl.wikipedia.org/wiki?curid=1147636" title="USS Baltimore">
USS Baltimore

Sześć okrętów US Navy nosiło nazwę USS "Baltimore", od nazwy miasta Baltimore w stanie Maryland:

</doc>
<doc id="1147640" url="https://pl.wikipedia.org/wiki?curid=1147640" title="Konrad Nałęcki">
Konrad Nałęcki

Konrad Nałęcki (ur. 29 października 1919 w Piotrkowie Trybunalskim, zm. 28 maja 1991 w Warszawie) – polski reżyser, twórca m.in. serialu telewizyjnego "Czterej pancerni i pies" (1966–1970).
Życiorys.
Konrad Nałęcki urodził się w rodzinie kolejarskiej. Uczęszczał do tamtejszego państwowego gimnazjum im. B. Chrobrego. Był w nim drużynowym IV drużyny harcerskiej. Po zdaniu matury w maju 1938 został skierowany przez komisję poborową do kompanii CKM-ów.
Podchorążówkę w Częstochowie ukończył 29 lipca 1939. Brał udział w walkach pod Olsztynem k. Częstochowy.
9 września 1939 został ciężko ranny w drodze na Solec nad Wisłą. Z Solca był ewakuowany wraz z całym szpitalem do Lublina, do szpitala PCK, w którym przebywał do 9 listopada 1939. Zwolniony do domu kontynuował leczenie w Siedlcach.
Do 1941 przebywał na wsi pod Siedlcami utrzymując się z udzielania korepetycji.
Od 1941 mieszkał w Wesołej pod Warszawą, pracując jako robotnik placowy w młynie na warszawskiej Pradze.
W połowie kwietnia 1945 został powołany do Ludowego Wojska Polskiego w stopniu porucznika. Starał się o zwolnienie z wojska chcąc podjąć studia.
Zdemobilizowany jesienią 1946 zdał egzamin i rozpoczął studia na ASP w Krakowie w pracowni prof. Hanny Rudzkiej-Cybisowej. Na akademii należał do „zespołu samokształceniowego” Związku Akademickiej Młodzieży Polskiej, przy kole naukowym ASP, któremu przewodniczył Andrzej Wróblewski. Należeli do niego Andrzej Strumiłło, Andrzej Wajda, Jan Tarasin.
W 1949 zmienił kierunek studiów.
Po zdaniu egzaminów do Państwowej Wyższej Szkoły Filmowej im. L. Schillera w Łodzi, został przyjęty na 2 rok studiów. „Filmówkę” skończył w 1953 obroną pracy na temat „Środków plastycznego wyrazu w filmie współczesnym”.
W styczniu 1953 rozpoczął pracę jako asystent reżysera w Wytwórni Filmów Fabularnych w Łodzi.
Od lat 60. realizował filmy w Przedsiębiorstwie Realizacji Filmów „Zespoły Filmowe”. W roku 1978 została mu przyznana „pierwsza kategoria reżysera filmu fabularnego”.
Zmarł 28 maja 1991. Pochowany na cmentarzu Bródnowskim (kwatera 24I-2-7).
Dorobek twórczy.
Wybrane filmy fabularne, seriale TV.
Z powodu choroby reżysera Konrada Nałęckiego jeden odcinek reżyserował Andrzej Czekalski, oraz jeden Henryk Kluba.

</doc>
<doc id="1147641" url="https://pl.wikipedia.org/wiki?curid=1147641" title="Stadion w Hyderabadzie">
Stadion w Hyderabadzie



</doc>
<doc id="1147646" url="https://pl.wikipedia.org/wiki?curid=1147646" title="Bertholletia excelsa">
Bertholletia excelsa



</doc>
<doc id="1147647" url="https://pl.wikipedia.org/wiki?curid=1147647" title="Podział terytorialny Zjednoczonych Emiratów Arabskich">
Podział terytorialny Zjednoczonych Emiratów Arabskich



</doc>
<doc id="1147648" url="https://pl.wikipedia.org/wiki?curid=1147648" title="Bertolecja">
Bertolecja



</doc>
<doc id="1147649" url="https://pl.wikipedia.org/wiki?curid=1147649" title="Orzesznica brazylijska">
Orzesznica brazylijska



</doc>
<doc id="1147654" url="https://pl.wikipedia.org/wiki?curid=1147654" title="Nie dla oka...">
Nie dla oka...

Nie dla oka... – debiutancki album studyjny polskiej aktorki i piosenkarki Agnieszki Włodarczyk, wydany 30 listopada 2007 roku przez wytwórnię My Music. Album promował singel „Zawsze byłam”, do którego nagrano teledysk. Drugim singlem z płyty jest utwór „Bez makijażu” do którego słowa napisała sama artystka. Na płycie znajduje się także m.in. utwór „Zamknij oczy”, nagrany w duecie z Krzysztofem Antkowiakiem oraz dwa covery „Brzydcy” i „Małe tęsknoty”, kolejno Grażyny Łobaszewskiej i Krystyny Prońko.
Materiał na płytę został nagrany w studiu S4, produkcją i masteringiem zajął się Leszek Kamiński. Nad płytą pracowało wielu muzyków takich jak Robert Janson, Krzysztof Antkowiak, Tofson, Bartosz „Tabb” Zielony, Dominik „Doniu” Grabowski. W chórkach można usłyszeć m.in. Sylwię Grzeszczak, Joannę Bicz oraz Krzysztofa Antkowiaka.
Nagrania dotarły do 21. miejsca zestawienia OLiS. 11 lutego 2009 roku album uzyskał status złotej płyty.
Lista utworów.
Opracowano na podstawie materiału źródłowego.

</doc>
<doc id="1147659" url="https://pl.wikipedia.org/wiki?curid=1147659" title="Moe">
Moe

 – japońskie slangowe określenie reakcji emocjonalnej – uczucia upodobania, sympatii lub miłości – wzbudzanej przez postacie fikcyjne.
Postacie będące źródłem tej reakcji, zwane , pochodzą najczęściej z mang i anime, a także gier i powieści zawierających ilustracje w tym stylu. W ich projektach determinującą rolę odgrywa obecność czynników afektywnych, , rozpoznawalnych w kulturze otaku – są to zarówno atrybuty wizualne, np. kocie uszy, strój pokojówki i zielone włosy, jak i inne cechy, takie jak osobowość, sposób mówienia, zawód czy sytuacja, w jakiej postać się znajduje.
Reakcję emocjonalną wzbudzają nie tylko postacie z mang/anime, ale także ich przedstawienia w przedmiotach fizycznych, takich jak figurki, lalki lub poduszki z ich wizerunkami. Uczucie "moe" może wywołać także człowiek, gdy jest on postrzegany jako postać fikcyjna – np. podczas pozowania i cosplayu. Jako postacie "moe" personifikowane są m.in. rośliny, zwierzęta, przedmioty nieożywione, maszyny, budynki i kraje.
Uczucie "moe" oraz wiążący się z nim aspekt wchodzenia w relacje i interakcje z postaciami fikcyjnymi są przedmiotem szerokiej dyskusji w Japonii prowadzonej m.in. wśród fanów, marketingowców, artystów, naukowców, krytyków kultury i aktywistów. Temat jest omawiany w kontekstach filozoficznych, estetycznych i literackich, a także ekonomicznych, społecznych i politycznych.
Etymologia.
"Moe" to rzeczownikowa forma czasownika . Pochodzenie współczesnego, slangowego znaczenia tego terminu nie jest dokładnie znane. Słowo to od VIII wieku było używane w japońskiej poezji w kontekście młodzieńczego wigoru. Jest to również imię, które w mangach i anime noszą głównie młode dziewczyny. Nowego znaczenia termin ten zaczął nabierać na początku lat 90. XX wieku w internetowych dyskusjach prowadzonych przez fanów takich postaci jak Moe Takatsu z mangi "Taiyō ni sumasshu!" (1993) czy Moe z anime "Kyōryū wakusei" (1993–1994). W języku japońskim istnieje homofoniczny, zapisywany innym znakiem kanji, czasownik . Według jednej z teorii fani, którzy chcieli napisać, że „płoną [pasją do] Moe”, podczas konwersji z zapisu fonetycznego wybierali formę z niewłaściwym znakiem kanji ( zamiast ). Ta gra słów rozpowszechniła się i utrwaliła w slangu otaku i już w następnym dziesięcioleciu termin "moe" był powszechnie używany przez fanów postaci z mang/anime w Japonii i na świecie.

</doc>
<doc id="1147665" url="https://pl.wikipedia.org/wiki?curid=1147665" title="Krzepów (stacja kolejowa)">
Krzepów (stacja kolejowa)

Krzepów – stacja kolejowa w Głogowie, położona przy ul. Kolejowej na terenie osiedla Krzepów.
W roku 2017 stacja obsługiwała 20–49 pasażerów na dobę.
Do 2011 roku dojeżdżały autobusy Komunikacji Miejskiej w Głogowie linii numer 53. W 2018 roku władze miasta Głogowa zaproponowały zmianę nazwy stacji na "Głogów Krzepów" uzasadniając faktycznym stanem terytorialnym, na którym znajduje się stacja od połowy lat 80 XX wieku.
W latach 2017-2018 stacja Krzepów została zmodernizowana. Prace obejmowały m.in. modernizację i podniesienie peronu do wysokości 0,76 m., wymianę oświetlenia na ledowe, zamontowanie nowej infrastruktury małej (ławki, kosze), dobudowano rozjazd od strony Grębocic umożliwiający zjazd z toru nr 1 na tor nr 2 oraz wymieniono urządzenia SRK. Prace zostały sfinansowane ze środków budżetowych w ramach programu "Prace na linii kolejowej nr 273 na odcinku Wrocław – Głogów".
Połączenia.
Na stacji Krzepów zatrzymują się pociągi Polregio, którymi można dotrzeć w kierunkach stacji:

</doc>
<doc id="1147666" url="https://pl.wikipedia.org/wiki?curid=1147666" title="Cornus">
Cornus



</doc>
<doc id="1147667" url="https://pl.wikipedia.org/wiki?curid=1147667" title="Cornus (roślina)">
Cornus (roślina)



</doc>
<doc id="1147668" url="https://pl.wikipedia.org/wiki?curid=1147668" title="Lasowice Małe Oleskie">
Lasowice Małe Oleskie

Lasowice Małe Oleskie – przystanek osobowy w miejscowości Lasowice Małe, w województwie opolskim, w powiecie kluczborskim, w gminie Lasowice Wielkie, w Polsce.
Historia.
Stacja Kolei Prawego Brzegu Odry. Jej otwarcie stanowiło jeden z istotnych czynników rozwoju wsi.
W 2003 ówczesne PKP Przewozy Regionalne oraz marszałek województwa opolskiego, poprzez koordynatorów działających w ramach stowarzyszenia Zielone Mazowsze, dokonali poważnego ograniczenia pasażerskiego ruchu kolejowego, a w 2004 jego likwidacji. Odtąd przystanek jest nieczynny.

</doc>
<doc id="1147674" url="https://pl.wikipedia.org/wiki?curid=1147674" title="Cornus mas">
Cornus mas



</doc>
<doc id="1147678" url="https://pl.wikipedia.org/wiki?curid=1147678" title="Teren uprawny">
Teren uprawny

Tereny uprawne, pola, uprawy – teren przeznaczony do uprawiania różnych gatunków roślin jadalnych.

</doc>
<doc id="1147679" url="https://pl.wikipedia.org/wiki?curid=1147679" title="Johannes Montanus">
Johannes Montanus

Johannes Montanus, właśc. Johan Schulz (ur. ?; zm. 11 czerwca 1604 r.) – lekarz ze Strzegomia.
W 1563 r. opublikował pracę "Judieum de terra sigillata strigoviensis", w której ogłosił odkrycie w opuszczonych sztolniach na Górze Bazaltowej glinki typu terra sigillata, która miała mieć właściwości lecznicze. Wkrótce Montanus został lekarzem cesarza Rudolfa II. W 1587 r., zapewne dzięki staraniom odkrywcy, Strzegom uzyskał cesarski przywilej na wydobycie i sprzedaż glinki. Johannes Montanus został pochowany w bazylice św. Piotra i Pawła w Strzegomiu. Upamiętnia go tablica na domu przy ul. Dąbrowskiego nr 22 oraz granitowy obelisk ustawiony u stóp Góry św. Jerzego w Strzegomiu (to w skałach tego wzniesienia Montanus odkrył leczniczą glinkę). 

</doc>
<doc id="1147682" url="https://pl.wikipedia.org/wiki?curid=1147682" title="M35 (bomba)">
M35 (bomba)

M35 – amerykańska bomba kasetowa wagomiaru 750 funtów. Składa się z zasobnika o oznaczeniu M30 i 57 bomb zapalających M74A1.

</doc>
<doc id="1147686" url="https://pl.wikipedia.org/wiki?curid=1147686" title="Park Piastowski (Zielona Góra)">
Park Piastowski (Zielona Góra)

Park Piastowski – znajduje się na terenie Zielonej Góry, powstał w latach 1902-1904 na Wzgórzach Piastowskich.
Na jego terenie rośnie ok. 100 gatunków drzew oraz pomniki przyrody.
Niektóre z gatunków drzew i krzewów:
Pomniki przyrody:

</doc>
<doc id="1147687" url="https://pl.wikipedia.org/wiki?curid=1147687" title="Graduation">
Graduation

Graduation – trzeci studyjny album Kanye Westa. Wydany został 11 września 2007 roku. Tego samego dnia miała miejsce premiera albumu 50 Centa "Curtis". 50 Cent zaproponował Kanye'mu wspólną debatę podobną do prezydenckiej, lecz ten odmówił. 50 Cent więc założył się z Westem ze jeśli Kanye sprzeda w dniu premiery więcej egzemplarzy swojej płyty to nigdy nie nagra solowego albumu. W grudniu 2007 wyszło na jaw, że zakład był tylko po to aby podnieść sprzedaż obu płyt. Niedawno dwóch raperów znalazło się razem na okładce magazynu Rolling Stone. Pierwszym singlem z albumu jest utwór "Stronger", który wykorzystuje sample z utworu Daft Punk "Harder, Better, Faster, Stronger", a drugim utwór "Good Life" wykonany we współpracy z T-Painem.

</doc>
<doc id="1147690" url="https://pl.wikipedia.org/wiki?curid=1147690" title="Port lotniczy Abidżan">
Port lotniczy Abidżan

Port lotniczy Abidżan ( lub "Port Bouët Airport", kod IATA: ABJ, kod ICAO: DIAP) – największy port lotniczy Wybrzeża Kości Słoniowej, położony w południowo-wschodniej części Abidżanu, w gminie miejskiej Port-Bouët. Jest hubem dla narodowego przewoźnika Air Côte d'Ivoire.

</doc>
<doc id="1147692" url="https://pl.wikipedia.org/wiki?curid=1147692" title="RDD">
RDD



</doc>
<doc id="1147695" url="https://pl.wikipedia.org/wiki?curid=1147695" title="Tilicho">
Tilicho

Tilicho – góra w Himalajach w pobliżu Annapurny o wysokości 7134 m n.p.m.
Szczyt Tilicho został opisany przez Maurice'a Herzoga jako część "Wielkiej Bariery" - łańcucha górskiego, przez który musieli przejść podczas wyprawy na Annapurnę w 1950 roku.
Pierwszymi wspinaczami, którzy weszli na szczyt Tilicho byli członkowie francuskiej ekspedycji kierowanej przez Emanuela Schmutza w 1978 roku. 

</doc>
<doc id="1147696" url="https://pl.wikipedia.org/wiki?curid=1147696" title="Daniel Ponce de León">
Daniel Ponce de León

Daniel Ponce de León (ur. 27 lipca 1980 w Cuauhtémoc) – meksykański bokser, były zawodowy mistrz świata organizacji WBO w kategorii junior piórkowej (do 122 funtów).
Kariera amatorska.
W 1999 otrzymał brązowy medal igrzysk panamerykańskich. Reprezentował Meksyk na Igrzyskach Olimpijskich w Sydney w 2000, przegrał jednak już w pierwszej walce z późniejszym brązowym medalistą, Wołodymyrem Sydorenko.
Kariera zawodowa.
Zawodową karierę rozpoczął w marcu 2001. 28 sierpnia 2003, w swojej piętnastej walce, pokonał już w pierwszej rundzie byłego mistrza świata IBF w kategorii muszej, Francisco Tejedora.
17 lutego 2005 zmierzył się w walce eliminacyjnej IBF z przyszłym mistrzem WBA, Celestino Caballero. Ponce de León w ósmej rundzie leżał na deskach i przegrał całą walkę na punkty. Po dwóch kolejnych zwycięskich walkach stanął przed szansą zdobycia wakującego tytułu mistrza świata WBO. 29 października 2005 pokonał na punkty Taja Soda Looknongyangtoya i zdobył pas mistrzowski.
W 2006 trzy razy obronił swój tytuł. W maju w drugiej rundzie znokautował Gersona Guerrero, niecałe dwa miesiące później już w pierwszej rundzie zakończył pojedynek rewanżowy z Looknongyangtoyem, a w październiku wygrał przez techniczny nokaut w ósmej rundzie z Alem Seegerem.
17 marca 2007 pokonał byłego mistrza WBC w kategorii muszej i przyszłego mistrza WBO w kategorii koguciej, Gerrego Peñalosę. Pięć miesięcy później już w pierwszej rundzie znokautował oficjalnego pretendenta do tytułu, Reya Bautistę, a 28 września, także przez nokaut, pokonał w piątej rundzie Kolumbijczyka Reynaldo Lopeza. W ostatniej walce w 2007 zwyciężył jednogłośnie na punkty z rodakiem, Eduardo Escobedo.
7 czerwca 2008 stracił tytuł mistrza świata WBO, przegrywając niespodziewanie już w pierwszej rundzie z Juanem Manuelem Lópezem.
Na ring powrócił niecałe pięć miesięcy później, nokautując w czwartej rundzie mniej znanego boksera, Damiana Marchiano. Kolejną walkę stoczył 25 kwietnia 2009 roku, pokonując na punkty Marlona Aguilara. Meksykanin miał w tej walce zdecydowaną przewagę, a jego rywal w ósmej rundzie leżał na deskach.
5 września 2009 roku w walce eliminacyjnej WBA w kategorii piórkowej pokonał na punkty Roineta Caballero. 20 lutego 2010 znokautował w trzeciej rundzie Orlando Cruza, a 1 maja 2010 wygrał jednogłośnie na punkty z Corneliusem Lockiem.

</doc>
<doc id="1147697" url="https://pl.wikipedia.org/wiki?curid=1147697" title="Tygodnik Nowiny">
Tygodnik Nowiny

Tygodnik „Nowiny” – polskojęzyczna gazeta ukazująca się w Szwecji w latach 1981–1997, jako polska wersja językowa szwedzkiej gazety informacyjnej "Invandrartidningen". Wydawcą był Szwedzki Urząd Imigracyjny. Do roku 1991 tygodnik prowadził Mieczysław Kowalik, a od roku 1991 do 1997 Krzysztof Mazowski.
Z Tygodnikiem Nowiny współpracował m.in. Andrzej Koraszewski i Grzegorz Gauden.

</doc>
<doc id="1147699" url="https://pl.wikipedia.org/wiki?curid=1147699" title="TUI Airlines Nederland">
TUI Airlines Nederland

TUI Airlines Nederland (wcześniej "Arkefly") – holenderska czarterowa linia lotnicza z siedzibą w Amsterdamie. Należy do grupy TUI. Głównym węzłem jest port lotniczy Amsterdam-Schiphol.

</doc>
<doc id="1147704" url="https://pl.wikipedia.org/wiki?curid=1147704" title="M74 (bomba)">
M74 (bomba)

M74 – amerykańska bomba zapalająca wagomiaru 10 funtów. Przenoszona w bombach kasetowych M35.

</doc>
<doc id="1147707" url="https://pl.wikipedia.org/wiki?curid=1147707" title="Jeleń (stacja kolejowa)">
Jeleń (stacja kolejowa)

Jeleń – stacja kolejowa w Jeleniu, w województwie łódzkim, w Polsce. Na stacji zatrzymywały się pociągi jeżdżące na trasie do Opoczna, Tomaszowa Mazowieckiego oraz Koluszek. Od 1 sierpnia 2009 roku do 9 grudnia 2012 ruch pasażerski był zawieszony.
W roku 2017 stacja obsługiwała 0–9 pasażerów na dobę.
W pobliskim lesie zachowany zespół schronów z czasów II wojny światowej, przeznaczonych dla pociągów sztabowych.

</doc>
<doc id="1147712" url="https://pl.wikipedia.org/wiki?curid=1147712" title="Szpital Dziecięcy Bersohnów i Baumanów w Warszawie">
Szpital Dziecięcy Bersohnów i Baumanów w Warszawie

Szpital Dziecięcy Bersohnów i Baumanów – nieistniejąca żydowska placówka medyczna funkcjonująca w latach 1878–1942 w Warszawie przy ul. Śliskiej 51/Siennej 60. Kompleks szpitala będzie przyszłą siedzibą Muzeum Getta Warszawskiego.
Historia.
Zamysł budowy szpitala dla leczenia dzieci żydowskich zrodził się na początku lat 70. XIX wieku. W 1873 roku dwie rodziny: Majer i Chaja Bersohn oraz ich córka Paulina Bauman wraz z mężem Salomonem zakupiły teren pod budowę szpitala. Początkowo placówka była przeznaczona dla 27 dzieci. Szpital wybudowano na terenie położonym pomiędzy dwiema równoległymi ulicami: Sienną i Śliską (stąd podawany jest z reguły podwójny adres: ul. Śliska 51/Sienna 60). Dzięki ich środkom finansowym w latach 1876−1878 powstał cały kompleks szpitalny, zaprojektowany przez Artura Goebla. Pierwszym lekarzem naczelnym szpitala został Ludwik Chwat.
Szpital miał oddziały: wewnętrzny, zakaźny i chirurgiczny z salą operacyjną. Leczył dzieci bezpłatnie.
W latach 1905–1912 w szpitalu pracował jako pediatra Janusz Korczak. Jako tzw. lekarz miejscowy zajmował służbowe mieszkanie w pawilonie na terenie placówki, w zamian za co musiał być do dyspozycji chorych w każdej chwili.
Podczas I wojny światowej dramatycznie zmieniła się sytuacja finansowa szpitala, ze względu na to, że zapisy testamentowe i założycielskie uległy dewaluacji. W 1923 placówka została zamknięta. Sytuacja uległa zmianie po licznych interwencjach lekarki Anny Braude-Hellerowej, dzięki której zabudowania szpitalne od Zarządu Fundacji Bersohnów i Baumanów przejęło Towarzystwo Przyjaciół Dzieci w 1930. Wkrótce podjęto starania o rozbudowę kompleksu szpitalnego, które sfinansowała warszawska gmina żydowska oraz Joint. Po rozbudowie szpital liczył 150 łóżek.
W dniu wybuchu wojny szpital dysponował ok. 250 łóżkami szpitalnymi. Budynki nie ucierpiały podczas obrony Warszawy. W listopadzie 1940 szpital znalazł się w granicach getta warszawskiego. Władze niemieckie mianowały komisarzem szpitala Wacława Koniecznego z Inowrocławia.
W sytuacji przepełnienia szpitala wywołanego ogromnym wzrostem zachorowań dzieci na tyfus plamisty, w październiku 1941 dzięki staraniom Anny Braude-Hellerowej uruchomiono jego filię przy ulicy Żelaznej 86/88 róg ulicy Leszno 80/82. Nowo zorganizowany szpital mógł przyjąć 400 chorych.
Od lutego 1942 pracownicy szpitala brali udział w badaniach naukowych nad chorobą głodową w warszawskim getcie. Badania były prowadzone w tajemnicy przed Niemcami. Sekcje zwłok zmarłych z głodu pacjentów przeprowadzano w szopie na cmentarzu żydowskim przy ulicy Okopowej, w której oczekiwały one na pochówek w zbiorowych grobach. Część maszynopisów z wynikami badań zostało przekazanych na stronę „aryjską”. Zostały one opublikowane w 1946 w książce pod redakcją Emila Apfelbauma "Choroba głodowa. Badania kliniczne nad głodem wykonane w getcie warszawskim w roku 1942".
W wyniku zmniejszenia obszaru getta 10 sierpnia 1942 (likwidacja tzw. małego getta podczas wielkiej akcji deportacyjnej) tutaj ewakuowano macierzysty szpital wraz z pacjentami z ulicy Siennej. 13 sierpnia szpital przeniesiono do znajdujących się w obrębie Umschlagplatzu budynków dawnych szkół powszechnych przy ulicy Stawki 6/8. Lekarze i pielęgniarki zamieszkali w kamienicy przy ul. Pawiej 22. Personel szpitala mógł wchodzić na teren Umschlagplatzu zwartą kolumną, po drobiazgowej kontroli.
Na Umschlagplatzu Szpital Bersohnów i Baumanów połączył się z drugim żydowskim szpitalem funkcjonującym w getcie warszawskim − Szpitalem na Czystem. 11 września 1942 chorych i większość personelu (ok. 1000 osób) wywieziono do obozu zagłady w Treblince. Adina Blady-Szwajger podała grupie dzieci morfinę, aby mogły umrzeć na miejscu, unikając cierpień wysiedlenia.
Jeszcze w czasie wojny, na początku 1943, w opuszczonych zabudowaniach szpitala ulokowano Klinikę Dziecięcą z ulicy Litewskiej. Działała ona tam do powstania warszawskiego. Podczas powstania w budynku mieścił się szpital powstańczy.
Po zakończeniu wojny, w latach 1946–1950, po odbudowie, w zabudowaniach szpitalnych mieściła się siedziba i mieszkania pracowników Centralnego Komitetu Żydów Polskich. W 1953 w budynku otwarto Szpital Zakaźny nr 3, od 1962 działający pod nazwą Szpital im. Dzieci Warszawy. W pierwszych latach leczono w nim głównie dzieci chore na błonicę, biegunki, koklusz i chorobę Heinego-Medina. W 1958, w czasie epidemii choroby Heinego-Medina, placówkę przeznaczono wyłącznie dla chorych na tę chorobę. Szpital osiągnął znaczące sukcesy w jej diagnostyce i leczeniu. 
W latach 1989–1992 kompleks szpitala poddano przebudowie i modernizacji. Po modernizacji miał on 150 łóżek. Leczono w nim m.in. zakażenia przewodu pokarmowego i wirusowego zapalenia wątroby. W 2000 placówka została połączona ze Szpitalem Dziecięcym w Dziekanowie Leśnym, dokąd stopniowo przenoszono wszystkie oddziały. W 2016 właściciel nieruchomości, samorząd województwa mazowieckiego, wystawił opróżnioną nieruchomość na sprzedaż. 
W październiku 2018 samorząd wydzierżawił kompleks Szpitala Dziecięcego Bersohnów i Baumanów na 30 lat z przeznaczeniem na Muzeum Getta Warszawskiego. Ekspozycja główna ma znaleźć się w czterokondygnacyjnym budynku głównym szpitala, a do piętrowego budynku dawnego oddziału okulistycznego ma wprowadzić się jego dział edukacji.

</doc>
<doc id="1147714" url="https://pl.wikipedia.org/wiki?curid=1147714" title="Stille Hilfe">
Stille Hilfe

Stille Hilfe (pol. "Cicha Pomoc", oficj. "Stille Hilfe für Kriegsgefangene und Internierte" – Cicha Pomoc dla Jeńców Wojennych i Internowanych) – niemiecka organizacja wspierająca po zakończeniu II wojny światowej byłych funkcjonariuszy III Rzeszy.
Działalność.
Organizacja została założona przez księżną , żonę nazistowskiego naukowca ks. . Aktywność rozpoczęto od 1946. Pierwotnie jej działalność była utajniona i skupiała się na pomocy dawnym nazistom w ucieczce do krajów Ameryki Południowej. Cicha Pomoc została oficjalnie zarejestrowana w 1951, co umożliwiło jej przeprowadzanie zbiórek pieniędzy „na więźniów wojennych i inne osoby internowane”.
Cicha Pomoc prowadziła działania w celu ratowania nazistów przed grożącymi im wyrokami (m.in. pokrywała koszty prawne, sądowe) oraz opiekowała się nimi na starość po opuszczeniu przez nich więzień (staranie o miejsca w domach starców, zapewnienie utrzymania i opieki lekarskiej).
Działalność organizacji wspierała Gudrun Burwitz, córka Heinricha Himmlera, szefa SS.
Wśród osób, które chroniono i wspierano byli: Adolf Eichmann, Anton Malloth, Erich Priebke, Erna Wallisch, Josef Mengele, Josef Schwammberger, Klaus Barbie, Walter Rauff.

</doc>
<doc id="1147717" url="https://pl.wikipedia.org/wiki?curid=1147717" title="BDU-45/B">
BDU-45/B

BDU-45/B - amerykańska lotnicza bomba ćwiczebna wagomiaru 500 funtów. Pod względem balistycznym jest odpowiednikiem bomby odłamkowo-burzącej Mark 82.

</doc>
<doc id="1147718" url="https://pl.wikipedia.org/wiki?curid=1147718" title="Jaqueline Maria Pereira De Carvalho">
Jaqueline Maria Pereira De Carvalho



</doc>
<doc id="1147719" url="https://pl.wikipedia.org/wiki?curid=1147719" title="Hélia Rogério de Souza">
Hélia Rogério de Souza



</doc>
<doc id="1147720" url="https://pl.wikipedia.org/wiki?curid=1147720" title="Am Limit">
Am Limit

Am Limit (pol. "Do granic") – film dokumentalny o tematyce wspinaczkowej, przedstawiający rekordowe przejście drogi "The nose" na górze El Capitan dokonane techniką sztucznych ułatwień przez braci Alexandra i Thomasa Huberów.

</doc>
<doc id="1147723" url="https://pl.wikipedia.org/wiki?curid=1147723" title="Capitale-Nationale">
Capitale-Nationale

Capitale-Nationale – region administracyjny w kanadyjskiej prowincji Quebec. Obejmuje obszar stolicy prowincji- miasta Quebec i przyległych terenów. Capitale-Nationale podzielona jest na 6 regionalnych gmin hrabstwa oraz 67 gmin.
Capitale-Nationale ma 700 616 mieszkańców. Język francuski jest językiem ojczystym dla 95,5%, angielski dla 1,4% mieszkańców (2011).
Regionalne gminy hrabstwa (MRC):
Cztery gminy znajdują się poza MRC:
Jedna gmina autochtoniczna znajduje się poza MRC:

</doc>
<doc id="1147725" url="https://pl.wikipedia.org/wiki?curid=1147725" title="Fabiana de Alvim Oliveira">
Fabiana de Alvim Oliveira



</doc>
<doc id="1147726" url="https://pl.wikipedia.org/wiki?curid=1147726" title="Sheila Tavares de Castro">
Sheila Tavares de Castro



</doc>
<doc id="1147728" url="https://pl.wikipedia.org/wiki?curid=1147728" title="No Security">
No Security

No Security – siódmy album w USA, a szósty album koncertowy w Wielkiej Brytanii grupy The Rolling Stones.

</doc>
<doc id="1147731" url="https://pl.wikipedia.org/wiki?curid=1147731" title="Pawło Chrystiuk">
Pawło Chrystiuk

Pawło Chrystiuk (ur. 1880 w stanicy Jelisawetskiej w obwodzie kubańskim - zm. 28 września 1941 w jednym z łagrów Siewwostłagu (Kraj Chabarowski, ZSRR)) - ukraiński działacz polityczny i spółdzielczy, publicysta.
Ukończył Kijowski Instytut Politechniczny.
Był członkiem Ukraińskiej Centralnej Rady, wchodził również w skład "Małej Rady". Był również członkiem kilku rządów Ukraińskiej Republiki Ludowej.
Od 1919 do 1923 przebywał na emigracji w Wiedniu, przyjechał do USRR w 1924, stał się cenionym autorem prac na temat rewolucji na Ukrainie. W 1931 aresztowany przez OGPU, 7 lutego 1932 skazany w sprawie tzw. Ukraińskiego Centrum Narodowego (mistyfikacja OGPU) przez Kolegium OGPU na 6 lat obozu koncentracyjnego, zmarł w łagrze.

</doc>
<doc id="1147733" url="https://pl.wikipedia.org/wiki?curid=1147733" title="Moreira de Oliveira Walewska">
Moreira de Oliveira Walewska



</doc>
<doc id="1147735" url="https://pl.wikipedia.org/wiki?curid=1147735" title="Argentyńskie Siły Powietrzne">
Argentyńskie Siły Powietrzne



</doc>
<doc id="1147742" url="https://pl.wikipedia.org/wiki?curid=1147742" title="GBU-11">
GBU-11

GBU-11 – amerykańska lotnicza bomba kierowana naprowadzana na cel podświetlony laserem. Jest to bomba odłamkowo-burząca M118E1 wagomiaru 750 funtów wyposażona w zestaw KMU-370B/B składający się z MAU-157/B (mocowany na przodzie bomby układ naprowadzający) i MXU-601/B (usterzenie). Bomba produkowana w wersjach GBU-11/B i GBU-11A/B.

</doc>
<doc id="1147745" url="https://pl.wikipedia.org/wiki?curid=1147745" title="Alona Frankel">
Alona Frankel

Alona Frankel, z domu Goldman (hebr. אלונה פרנקל; ur. 27 czerwca 1937 w Krakowie) – izraelska pisarka i ilustratorka książek żydowskiego pochodzenia.
Życiorys.
Urodziła się w Krakowie w zasymilowanej, niereligijnej rodzinie żydowskiej. Jej ojciec pochodził z Bochni. Podczas II wojny światowej uciekła z rodziną do Lwowa, gdzie po wkroczeniu w 1941 wojsk niemieckich przebywała w tamtejszym getcie, następnie w ukryciu na wsi i w kryjówce we Lwowie. Po zakończeniu wojny wraz z rodzicami zamieszkała ponownie w Krakowie. Wobec narastających antysemickich gróźb skierowanych w jej ojca, w 1949 zdecydowali się na emigrację do Izraela.
Alona Frankel w ciągu swojego życia miała cztery imiona. W Krakowie nazywała się Ilona, podczas wojny – Irena, w szkole w Tel Awiwie Ilana, w izraelskim wojsku omyłkowo została zarejestrowana jako Alona.
Twórczość.
Alona Frankel zilustrowała łącznie 36 książek, z których dwie „Nocnik nad nocnikami” (2014) oraz „Dziewczynka” (2007) ukazały się w Polsce. W „Dziewczynce” autorka opisuje swoje przeżycia z wojny oraz losy przed emigracją do Izraela. Za tę powieść pisarka w 2005 otrzymała najważniejsze izraelskie wyróżnienie literackie Nagrodę Sapira i przyznawaną przez Jad Waszem Nagrodę Buchmana.

</doc>
<doc id="1147746" url="https://pl.wikipedia.org/wiki?curid=1147746" title="Tilicho (jezioro)">
Tilicho (jezioro)

Tilicho – jezioro w Himalajach (Himalaje Wysokie – grupa Annapurny) położone na wysokości 4920 m n.p.m. w pobliżu góry Tilicho. Położone jest w Nepalu, w dystrykcie Manang.
Jest to jezioro polodowcowe, a dokładniej cyrkowe.
Jezioro wymieniane wśród najwyżej położonych jezior na świecie. W 2000 roku członkowie rosyjskiej ekspedycji jako pierwsi podjęli próby nurkowania w Tilicho. Osiągnęli głębokość 10 m poniżej lustra wody.
W październiku 2006 roku podczas rekonesansu przed ekspedycją planowaną na 2007 Jan Kwiatoń nurkuje na wstrzymanym oddechu do głębokości 10 m i robi zdjęcia dna jeziora na gł. do 8 m. - relacja www.fordon-himalaje2007.pl
Jesienią 2007 z Bydgoszczy pod kierownictwem Jana Kwiatonia wyruszyła polska ekspedycja "Tilicho Lake and Peak 2007", której celem było zdobycie szczytu Tilicho oraz nurkowanie w jeziorze. Ze względu na silne opady śniegu zrezygnowano z próby zdobycia szczytu. 16 października 2007 wyznaczony przez kierownika Tomasz Witkowski wraz z towarzyszącym mu członkiem wyprawy zeszli na głębokość 30 m poniżej lustra wody. Poza zdobytym pakietem badań medycznych, pobito rekord świata w głębokości nurkowania na wysokości zbliżonej do 5000 m n.p.m.

</doc>
<doc id="1147749" url="https://pl.wikipedia.org/wiki?curid=1147749" title="Echinococcus multilocularis">
Echinococcus multilocularis

Tasiemiec bąblowcowy wielojamowy, tasiemiec wielojamowy, bąblowiec wielojamowy ("Echinococcus multilocularis") – gatunek tasiemca, pasożytującego w jelicie cienkim lisa, rzadziej psa i kota. Człowiek może być żywicielem pośrednim tego gatunku; uważa się, że "E. multilocularis" jest najbardziej patogennym ze wszystkich tasiemców pasożytniczych dla ludzi. Wywoływana przez niego echinokokoza wielokomorowa ma cechy choroby nowotworowej. W rozporządzeniu Ministra Środowiska z dnia 29 listopada 2002 r. tasiemiec bąblowcowy wielojamowy został uznany za jednego z dwóch najgroźniejszych pasożytów niebezpiecznych dla ludzi.
Charakterystyka.
Do jego żywicieli pośrednich należą gryzonie. Żywicielami ostatecznymi są głównie lisy rude i polarne, ale również jenoty, wilki, rysie. Rzadko zdarza się, że ten pasożyt atakuje koty lub psy. U ludzi wywołuje bąblowicę wielojamową. Tasiemiec ten mierzy około 2 mm. Najstarsze człony tych tasiemców zawierają od 200 do 600 jaj.. Jego skoleks posiada haki. Strobila "E. multilocularis" mierzy od 3 do 5 proglotydów.

</doc>
<doc id="1147750" url="https://pl.wikipedia.org/wiki?curid=1147750" title="Szewczenkowe (obwód charkowski)">
Szewczenkowe (obwód charkowski)

Szewczenkowe () – osiedle typu miejskiego w obwodzie charkowskim Ukrainy, siedziba władz rejonu szewczenkowskiego.
Historia.
Osada powstała w 1896 jako osiedle przy linii kolejowej (stacja Bułaceliwka).
W 1989 liczyło 7856 mieszkańców.
W 2013 roku liczyło 7100 mieszkańców.

</doc>
<doc id="1147753" url="https://pl.wikipedia.org/wiki?curid=1147753" title="Adamiec (nazwisko)">
Adamiec (nazwisko)

Adamiec (forma żeńska: Adamiec, liczba mnoga: Adamcowie) – polskie nazwisko.
Etymologia nazwiska.
Notowane od 1671 roku. Nazwisko pochodzi prawdopodobnie od imienia Adam (→ Adami–ec). Adam, to imię biblijne występujące w Polsce bardzo często od XII wieku. Geneza imienia nie jest jednoznaczna, być może pochodzi od hebrajskiego adhamah → "ziemia" lub od sumeryjskiego ada–mu → "mój ojciec", albo od akadyjskiego ad–mu → "narodzenie", czy też od arabskiego adama → "przylgnąć".
Demografia.
Na początku lat 90. XX wieku w Polsce mieszkały 6244 osoby o tym nazwisku, najwięcej w dawnym województwie: katowickim – 1255, kieleckim – 656 i radomskim – 543. W 2002 roku według bazy PESEL mieszkało w Polsce około 5835 osób o nazwisku Adamiec, najwięcej w Warszawie i powiecie kieleckim.

</doc>
<doc id="1147754" url="https://pl.wikipedia.org/wiki?curid=1147754" title="Hemerodromos">
Hemerodromos

Hemerodromos, hemerodromen (gr. "hēmerodrómos", "hēméra" ‘dzień’ i "drómos" ‘bieg’, ‘tor wyścigowy’, ‘droga’) – w starożytnej Grecji posłaniec, kurier, którego zadaniem było przekazanie powierzonej mu wiadomości w tym samym dniu. Poruszając się z szybkością 10 km/h pokonywał dziennie 75-90 km.

</doc>
<doc id="1147755" url="https://pl.wikipedia.org/wiki?curid=1147755" title="Biłozerka">
Biłozerka

Biłozerka – osiedle typu miejskiego w obwodzie chersońskim Ukrainy, siedziba władz rejonu biłozerskiego.
Miejscowość leży na brzegu Jeziora Białego, połączonego z Dnieprem. W 2001 liczyła 9564 mieszkańców.
Historia.
Miejscowość założona 2 października 1780 roku jako Iwanowka - nazwana od imienia Іwana Аbramowicza Hannibala, zarządcy budowy chersońskiej fortecy. Pierwszymi osadnikami byli dawni zaporożcy i przesiedleńcy z prawobrzeżnej Ukrainy. Od 1956 roku ma status osiedla typu miejskiego.

</doc>
<doc id="1147761" url="https://pl.wikipedia.org/wiki?curid=1147761" title="Czapłynka">
Czapłynka

Czapłynka () – osiedle typu miejskiego w obwodzie chersońskim Ukrainy. Do 2020 roku siedziba władz rejonu czaplińskiego.
Historia.
W 1989 liczyła 10 559 mieszkańców.
W 2013 liczyła 9 910 mieszkańców.
W Czapłynce urodzili się:

</doc>
<doc id="1147768" url="https://pl.wikipedia.org/wiki?curid=1147768" title="Kałanczak">
Kałanczak

Kałanczak (ukr. Каланчак) – osiedle typu miejskiego (od 1967) w obwodzie chersońskim Ukrainy, siedziba władz rejonu kałanczackiego.
Historia.
Miejscowość leży nad rzeką Kałanczak. Została założona w 1794.
W 1931 roku zaczęto wydawać gazetę.
Od 1941 roku do 1943 roku był pod okupacją hitlerowską. Podczas okupacji w mieście powstał oboz koncentracyjny dla ludności cywilnej
W 1989 liczyło 11 302 mieszkańców.

</doc>
<doc id="1147770" url="https://pl.wikipedia.org/wiki?curid=1147770" title="Herb Węgorzewa">
Herb Węgorzewa

Herb Węgorzewa – jeden z symboli miasta Węgorzewo i gminy Węgorzewo w postaci herbu.
Wygląd i symbolika.
Herb przedstawia w niebieskiej tarczy herbowej białą blankowaną wieżę nakrytą spiczastym czerwonym daszkiem zwieńczonym gałką i białą chorągiewką, ukazaną z ukosa. Na przedniej ścianie wieży tarcza sercowa dwudzielna w pas: w polu górnym czerwony orzeł brandenburski ze złotą przepaską na piersiach, w polu dolnym czarno-biała szachownica Hohenzollernów.
Jest to jedyne w polskiej heraldyce miejskiej przedstawienie przestrzenne obiektu architektonicznego, również w heraldyce europejskiej przedstawienia przestrzenne występują bardzo rzadko.
Historia.
Herb został nadany miastu przez księcia Prus Albrechta Fryderyka podczas lokacji miasta w 1571. Miasto nosiło nazwę "Angerburg", od pobliskiego zamku. Przywilej przyznał miastu prawo posiadania i używania pieczęci oraz określił wygląd i barwy herbu miejskiego. 
Pieczęć większa przedstawia w ozdobnym kartuszu godło wymienione w przywileju z 1571 roku. W otoku widnieje inskrypcja: "SIGILLVM • CIVITATIS • ANGERBVRGENSIS • 7•2 •". Mniejsza pieczęć różni się od większej jedynie tym, iż data z napisu otokowego (legendy) przeniesiona została do pola pieczęci i znalazła się po obu stronach kartusza. Pieczęci mniejszej towarzyszy inskrypcja: "SIGILLUM CIVITATIS ANGERBURGENSIS".
Archeolog i historyk Jerzy Marek Łapo postawił hipotezę, że wizerunek w miejskim herbie przedstawia Kalską Kolumnę wzniesioną pod koniec XVI wieku "„przy drodze biegnącej w stronę Kalu”". Według ludowych podań, jest to wieża pokutna, wzniesiona w miejscu gdzie Bóg uderzeniem pioruna zabił oddające się zakazanej miłości dwie pary kochanków, którym rodzice zakazali ożenku. Potwierdzałby to napis na tablicach umieszczonych na kolumnie, głoszący: 
Inny przekaz mówi, iż kolumnę wzniesiono w podziękowaniu Bogu za powstrzymanie „mazurskiego potopu” – podniesienia się poziomu wód w pobliskich jeziorach.

</doc>
<doc id="1147775" url="https://pl.wikipedia.org/wiki?curid=1147775" title="Alex (papuga)">
Alex (papuga)

Alex (1976 – 6 września 2007) – papuga żako, uczestnik trzydziestoletniego (1977-2007) eksperymentu naukowego przeprowadzanego przez amerykańską psycholog Irene Pepperberg początkowo na Uniwersytecie Arizony, później kontynuowanym na Uniwersytecie Harvarda. Pepperberg kupiła Alexa w zwykłym sklepie zoologicznym w Chicago, gdy ptak miał 12–13 miesięcy. Imię Alex jest akronimem od słów Avian Learning EXperiment (eksperyment nauczania ptaka).
Eksperyment i jego osiągnięcia.
Przed rozpoczęciem eksperymentu powszechna była opinia (również wśród naukowców), że ptaki nie mają inteligencji i że potrafią używać słów tylko jako imitacji dźwięków, bez rozumienia ich znaczenia. Praca z Alexem pokazała jednak, że są zdolne do rozumienia tych słów (na co najmniej podstawowym poziomie) oraz potrafią ich używać adekwatnie do zaistniałej sytuacji. Pepperberg uważa, że inteligencja Alexa dorównywała inteligencji pięcioletniego dziecka oraz że w momencie swojej śmierci papuga nie osiągnęła jeszcze szczytu swoich możliwości.
Pepperberg w 2000 roku stwierdziła, że Alex potrafi rozpoznać i rozróżnić pięćdziesiąt przedmiotów, liczyć do sześciu, rozróżniać siedem kolorów oraz pięć kształtów. Alex potrafił też porównywać przedmioty, korzystając z takich słów jak: „większy”, „mniejszy”, „taki sam” czy „inny” oraz określać, czy dany przedmiot jest „nad czymś” czy „ pod”. Papuga korzystała z zasobu około 150 słów. Zdawała sobie sprawę z tego, co znaczą, a także umiejętnie je wykorzystywała; jeśli np. miała ochotę na banana, krzyczała „chcę banana”, a gdy dostała wówczas np. orzecha, patrzyła przez moment w milczeniu, po czym rzucała w badacza podarowanym orzechem i ponownie wykrzykiwała żądanie banana.
Krytyka.
Niektórzy naukowcy są do tej pory bardzo sceptycznie nastawieni do wyników Pepperberg, uważając zdolności Aleksa za typowy przykład warunkowania instrumentalnego.
Śmierć.
Alex umarł nagle 6 września 2007 z nieznanych powodów. Śmierć była kompletnym zaskoczeniem, papuga nie wykazywała żadnych oznak choroby, nie był też ptakiem starym – przeciętnie papugi żako dożywają w niewoli ok. 50 lat.
Ostatnie słowa Alexa przed śmiercią to „You be good. See you tomorrow. I love you”.

</doc>
<doc id="1147781" url="https://pl.wikipedia.org/wiki?curid=1147781" title="Chaudière-Appalaches">
Chaudière-Appalaches

Chaudière-Appalaches – region administracyjny w prowincji Quebec w Kanadzie. Region położony jest na południowym brzegu Rzeki Świętego Wawrzyńca.
Najważniejszym miastem regionu jest Lévis. Nazwa regionu pochodzi od rzeki Chaudière oraz gór Appalachów. Chaudière-Appalaches podzielone jest na 9 regionalnych gmin hrabstwa oraz 136 gmin.
Chaudière-Appalaches ma 410 829 mieszkańców. Język francuski jest językiem ojczystym dla 98,6%, angielski dla 0,8% mieszkańców (2011).
Regionalne gminy hrabstwa (MRC):
Jedna gmina znajduje się poza MRC:

</doc>
<doc id="1147782" url="https://pl.wikipedia.org/wiki?curid=1147782" title="Chińska zupka">
Chińska zupka



</doc>
<doc id="1147783" url="https://pl.wikipedia.org/wiki?curid=1147783" title="Abobra tenuifolia">
Abobra tenuifolia



</doc>
<doc id="1147785" url="https://pl.wikipedia.org/wiki?curid=1147785" title="Echinococcus vogeli">
Echinococcus vogeli

Echinococcus vogeli – gatunek tasiemca, pasożytuje u dziko żyjącego psa leśnego i psa domowego jako żywicieli ostatecznych, u tropikalnego gryzonia paka nizinna i u człowieka w postaci larwalnej. U ludzi "E. vogeli" wywołuje echinokokozę wielokomorową, podobnie jak "E. multilocularis". Najchętniej osiedla się w wątrobie. Gatunek opisali Rausch i Bernstein w 1972 roku na podstawie niezwykłego proglotydu znalezionego w kale trzymanego w zoo w Los Angeles psa leśnego, złapanego w Kolumbii. W 1979 roku D'Alessandro i wsp. podając psom pokarm zawierający fragmenty torbieli pasożyta uzyskali osobniki dorosłe.
Występowanie.
Donoszono o przypadkach infestacji ludzi "E. vogeli" w Panamie, Surinamie, Brazylii Ekwadorze, Peru i Kolumbii.
Morfologia.
Strobila dojrzałego osobnika ma 3,9-5,5 mm długości, składa się z trzech członów: jałowego, hermafrodytycznego i macicznego, z których maciczny jest bardzo długi i dłuższy od pozostałej części strobili.
Cykl życiowy.
Naturalnym żywicielem ostatecznym tasiemca jest pies leśny ("Spoethos venaticus"), a żywicielami pośrednimi są paki ("Cuniculus papca") i aguti ("Dasyprocta spp."). Dorosłe osobniki znajdywano też w przewodzie pokarmowym domowych psów i eksperymentalnie wykazano możliwość ich zarażenia. Dojrzałe tasiemce najprawdopodobniej nie mogą rozwijać się w kotowatych.
Neotropikalna echinokokoza wielokomorowa.
Zespół objawów wywołanych inwazją "E. vogeli" i pokrewny gatunek "E. oligarthrus" określa się jako neotropikalną echinokokozę (wielokomorową), ang. neotropical (polycystic) echinococcosis. Objawy są takie same jak w echinokokozie wielokomorowej wywołanej przez "E. multilocularis".
Przeprowadzono udane próby wykrycia koproantygenów "E. vogeli" w badaniach nad zarażonymi myszoskoczkami mongolskimi przy użyciu testów opracowanych dla "E. multilocularis".
W rzadkich przypadkach echinokokozy wywoływanej przez "E. vogeli" zaleca się leczenie chirurgiczne połączone z chemioterapią antyhelmintykami. Wykazano skuteczność albendazolu i mebendazolu w zarażeniach tym tasiemcem.

</doc>
<doc id="1147787" url="https://pl.wikipedia.org/wiki?curid=1147787" title="Czornobaj">
Czornobaj

Czornobaj (ukr. Чорнобай) – osiedle typu miejskiego w obwodzie czerkaskim Ukrainy, w rejonie złotonoskim, przed 2020 siedziba władz rejonu czornobajiwskiego.
Miejscowość leży na Nizinie Czarnomorskiej, nad rzeką Irklij. 
Historia.
Pierwsza wzmianka o miejscowości pochodzi z 1656.
W 1989 liczyło 8783 mieszkańców.
W 2013 liczyło 7396 mieszkańców.

</doc>
<doc id="1147798" url="https://pl.wikipedia.org/wiki?curid=1147798" title="Gnatosoma">
Gnatosoma

Gnatosoma – część ciała roztoczy, obejmująca ich narządy gębowe: parę chelicer i parę pedipalp. Składa się z trzech segmentów: precheliceralnego, cheliceralnego i pedipalpowego.

</doc>
<doc id="1147799" url="https://pl.wikipedia.org/wiki?curid=1147799" title="Pedikalpy">
Pedikalpy



</doc>
<doc id="1147800" url="https://pl.wikipedia.org/wiki?curid=1147800" title="Chelicery">
Chelicery



</doc>
<doc id="1147804" url="https://pl.wikipedia.org/wiki?curid=1147804" title="GBU-16">
GBU-16

GBU-16 – zaliczana do broni precyzyjnego rażenia amerykańska lotnicza bomba kierowana naprowadzana na cel podświetlony laserem. Jest to bomba odłamkowo-burząca Mark 83 wagomiaru 1000 funtów wyposażona w układ naprowadzający bombę na cel i nowe usterzenie.

</doc>
<doc id="1147806" url="https://pl.wikipedia.org/wiki?curid=1147806" title="Gąsiorowski">
Gąsiorowski



</doc>
<doc id="1147809" url="https://pl.wikipedia.org/wiki?curid=1147809" title="VeriChip">
VeriChip

VeriChip – pierwszy zaaprobowany przez amerykańską Agencję Żywności i Leków, w 2004 roku, biochip identyfikacyjny (RFID) przeznaczony do wszczepiania w ludzkie ciało. Został wprowadzony na rynek przez VeriChip Corporation.

</doc>
<doc id="1147813" url="https://pl.wikipedia.org/wiki?curid=1147813" title="Tomas Danilevičius">
Tomas Danilevičius

Tomas Danilevičius (ur. 18 lipca 1978 w Kłajpedzie) – litewski piłkarz, występujący na pozycji napastnika. Od 2017 prezes Lietuvos futbolo federacija.
Kariera klubowa.
Tomas Danilevičius karierę piłkarską rozpoczął w 1995, w klubie FK Atlantas. Po sezonie przeszedł do Club Brugge, gdzie wystąpił w 7 spotkaniach, strzelając jedną bramkę. W sezonie 1998/1999 występował w rosyjskim klubie Dinamo Moskwa, gdzie wystąpił trzynaście razy, pięciociokrotnie pokonując bramkarzy rywali. W 2000 roku grał w trzech klubach - Club Brugge, Lausanne Sports, Arsenal F.C. Możliwości gry w meczach miał w dwóch ostatnich klubach - w Lausanne zagrał siedem razy, strzelając cztery bramki, w Arsenalu dwa razy. W sezonie 2000/2001 był zawodnikiem Dunfermline F.C., gdzie zagrał trzy razy. Regularne występy zanotował w następnym klubie, do którego sprzedano go w następnym sezonie - KSK Beveren - 29 występów, 12 goli.
Od 2002 zawodnik grał we Włoszech. Najpierw, w latach 2002-2006 w AS Livorno Calcio (73 spotkania, 10 goli), potem, w sezonie 2005/2006 w US Avellino na zasadzie wypożyczenia (40 występów, 17 goli). W latach 2007-2008 zawodnik Bologna FC. Od 2008 roku do 2011 roku występował w A.S. Livorno. W 2011 roku przeszedł do Juve Stabia.
Kariera reprezentacyjna.
W reprezentacji Litwy w latach 1998–2012 wystąpił 71 razy, strzelając 19 bramek.

</doc>
<doc id="1147814" url="https://pl.wikipedia.org/wiki?curid=1147814" title="Tomas Danilevicius">
Tomas Danilevicius



</doc>
<doc id="1147818" url="https://pl.wikipedia.org/wiki?curid=1147818" title="Drabiw">
Drabiw

Drabiw – osiedle typu miejskiego w obwodzie czerkaskim Ukrainy.
Historia.
Pierwsza wzmianka o miejscowości pochodzi z 1680.
W 1932 roku zaczęto wydawać gazetę.
Status osiedla typu miejskiego pochodzi z 1965.
W 1989 liczyło 7713 mieszkańców.
W 2013 liczyło 6705 mieszkańców.

</doc>
<doc id="1147822" url="https://pl.wikipedia.org/wiki?curid=1147822" title="Michèle Gurdal">
Michèle Gurdal

Michèle Gurdal (ur. 30 listopada 1952) – belgijska tenisistka, pierwsza tenisistka z Belgii, która wygrała turniej WTA w grze pojedynczej.
W lipcu 1976 roku Gurdal pokonała w finale turnieju WTA w Gstaad Gail Sherriff i zdobyła pierwszy w historii zawodowy tytuł dla Belgii. Pierwszym męskim triumfatorem turnieju ATP z Belgii był Filip Dewulf, ale dokonał tego dopiero w 1995 roku. Jeszcze w 1976 roku Gurdal osiągnęła drugi finał WTA w Tokio, ale przegrała z Wendy Turnbull.
Gurdal zwyciężyła w jednym turnieju deblowym – razem z Betty Stöve pokonały w finale w Hilversum debel Lany Kaligis–Lita Sugiarto wynikiem 6:4, 6:0. Dodatkowo trzykrotnie była w finałach. Po raz pierwszy w 1972 roku w Barcelonie razem z Monique Van Haver. Rok później grała w decydującym meczu w Akron u boku Patricii Bostrom. Ostatnim jej finałem deblowym w karierze był ponownie turniej w Barcelonie (1976).
W 1979 roku osiągnęła ćwierćfinał międzynarodowych mistrzostw Australii, wówczas rozgrywanych w grudniu jako ostatni turniej w sezonie.
Gurdal reprezentowała Belgię w Pucharze Federacji w latach 1972–1980. W sumie wygrała 24 i przegrała 25 pojedynków, zarówno w meczach singlowych, jak i deblowych. W ramach tych rozgrywek odniosła zwycięstwo nad Virginią Ruzici. Razem z Monique Van Haver tworzyła najlepszy debel belgijski w historii zawodów, a ich wspólny bilans meczów to 11:9. Obie Belgijki brały udział w meczu, który miał najwięcej gemów (w historii występów kraju w Fed Cupie), miało to miejsce w 1974 roku przed wprowadzeniem tie-breaka. Gurdal i Van Haver przegrały wówczas 15:17, 1:6 z Włoszkami Lucią Bassi i Danielą Porzio.
Michèle Gurdal zakończyła zawodową karierę tenisową w październiku 1985 roku.

</doc>
<doc id="1147824" url="https://pl.wikipedia.org/wiki?curid=1147824" title="Jura wczesna">
Jura wczesna

Jura wczesna (ang. "Early Jurassic") – najstarsza epoka jury (era mezozoiczna), trwająca około 24 milionów lat (od 199,6 ± 0,6 do 175,6 ± 2,0 mln lat temu). Wczesna jura dzieli się na cztery wieki: hettang, synemur, pliensbach i toark.
Chronostratygraficznym odpowiednikiem epoki wczesnej jury jest oddział jura dolna (tradycyjnie nazywany również liasem lub jurą czarną, przede wszystkim dla określania pozaalpejskich facji Europy północno-zachodniej). Dolna jura dzieli się na cztery piętra: hettang, synemur, pliensbach i toark.

</doc>
<doc id="1147828" url="https://pl.wikipedia.org/wiki?curid=1147828" title="Aldo Donati">
Aldo Donati

Aldo Donati (ur. 29 września 1910 w Budrio, zm. 3 listopada 1984), włoski piłkarz, pomocnik. Członek kadry na finały MŚ 38.
W Serie A debiutował jako nastolatek w barwach Bologna FC. W najwyższej klasie rozgrywkowej zdobył 4 bramki w 201 meczach. Z Bolonią dwukrotnie zdobył tytuł mistrza Włoch (1936, 1937). Po drugim mistrzostwie odszedł do Romy, w stolicy Włoch grał do 1943, w 1942 wywalczył swoje trzecie scudetto. Po wojnie krótko był zawodnikiem Interu.
W reprezentacji Włoch nie rozegrał ani jednego spotkania. Znalazł się jednak w kadrze na zwycięskie dla Italii MŚ 38.

</doc>
<doc id="1147837" url="https://pl.wikipedia.org/wiki?curid=1147837" title="Cicho sza!">
Cicho sza!

Cicho sza! ("Chup Chup Ke", ) – indyjski komediodramat miłosny wyreżyserowany w 2006 roku przez Priyadarshana indyjskiego reżysera z Kerali, twórcy filmów w języku malajalam i czasem ich remake'ów w języku hindi. Ten film to właśnie remake komedii w języku malajalam "Punjabi House". To trzeci z filmów, w których w rolach głównych wystąpili razem Shahid Kapoor i Kareena Kapoor. W rolach drugoplanowych Neha Dhupia, Sunil Shetty, Paresh Rawal, Om Puri i Anupam Kher. Tematem filmu jest bankructwo finansowe młodego człowieka obciążające rodzinę, próba wyjścia z niego z twarzą za cenę odwrócenia się od swojej przeszłości, korzeni i tożsamości. To także historia miłości, której najwyższym wyrazem jest poświęcenie swojego szczęścia w imię szczęścia ukochanej osoby.
Fabuła.
Jeetu (Shahid Kapoor) nie ma szczęścia w interesach. Czego się dotknie to nie zamienia się w złoto, ale w długi. Przemyka się ulicami miasteczka uciekając od wierzycieli. Aby oszczędzić wstydu sobie, ojcu (Anupam Kher) i narzeczonej Pooji szuka ucieczki w śmierci rzucając się na oczach wierzycieli w morze. Nieprzytomnego wyławiają rybacy daleko od domu koło Kalkuty. Uznany przez swoją rodzinę za nieżyjącego zamieszkuje w domu bogacza z Gudźaratu Prabhata Singha Chauhana (Om Puri). Służąc jemu i jego rodzinie. Przypadek sprawia, że zostaje uznany za głuchoniemego. Jeetu nie prostuje pomyłki. Udaje głuchoniemego, czym zwraca na siebie uwagę córki pana domu rzeczywiście niemej Shruti (Kareena Kapoor). Przez nią i jej siostrę Meenakshi Jeetu zostaje wciągnięty w intrygę. Ma zadzwonić do rodziny, z którą Shruti ma połączyć wkrótce niechciane aranżowane małżeństwo i przeczytać niezrozumiały dla niego tekst w języku gudżarati. Jeetu nie wie, że oświadcza właśnie, że jest kochankiem Shruti, która liczy, iż w ten sposób uniknie ślubu z kochającym nie ją, ale jej pieniądze mężczyzną.
Piosenki.
Muzykę do filmu stworzył Himesh Reshammiya, nagradzany i nominowany do nagród za muzykę w takich filmach jak: "Aashiq Banaya Aapne", "Tere Naam", "Humraaz", "Aitraaz", "Dil Maange More".

</doc>
<doc id="1147839" url="https://pl.wikipedia.org/wiki?curid=1147839" title="Leviathan (album)">
Leviathan (album)

Leviathan – drugi album studyjny heavymetalowej grupy muzycznej Mastodon. Wydawnictwo ukazało się 31 sierpnia 2004 roku nakładem wytwórni muzycznej Relapse Records. Nagrania były promowane teledyskami do utworów „Blood And Thunder”, „Seabeast” i „Iron Tusk”.
Nagrania zostały zarejestrowane i zmiksowane przez Matta Baylesa w Robert Lang Studios, Studio Litho oraz Ek Studios w Seattle w stanie Waszyngton w marcu 2004 roku. Mastering wykonał Alan Douches w West West Side Music w Tenafly w Nowym Jorku w kwietniu 2004 roku.
Album dotarł do 139. miejsca listy Billboard 200 w Stanach Zjednoczonych sprzedając się w nakładzie 8 tys. egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1147840" url="https://pl.wikipedia.org/wiki?curid=1147840" title="Czarne święta">
Czarne święta

Czarne święta (ang. "Black Christmas") – klasyczny kanadyjski dreszczowiec filmowy z 1974 roku w reżyserii Boba Clarka. W 2006 powstał remake thrillera – amerykańsko-kanadyjska koprodukcja "Krwawe święta" z Katie Cassidy w roli głównej.
Opis fabuły.
Do żeńskiego akademika włamuje się intruz. Tymczasem grupa dziewcząt w akademiku dostaje dziwne telefony od niejakiego Billy’ego. Nie wiedzą że, w te święta rozegra się w nim prawdziwy koszmar.

</doc>
<doc id="1147841" url="https://pl.wikipedia.org/wiki?curid=1147841" title="Twierdzenie Millera">
Twierdzenie Millera



</doc>
<doc id="1147843" url="https://pl.wikipedia.org/wiki?curid=1147843" title="Franciszek Adamiec">
Franciszek Adamiec

Franciszek Adamiec (ur. 22 października 1916 w Dobrzeniu Wielkim, zm. 26 kwietnia 1995 w Opolu) – polski działacz społeczny i kulturalny, dyrektor Muzeum Śląska Opolskiego w Opolu w latach 1971–1977.
Życiorys.
Urodził się w rodzinie młynarza, pochodził z Dobrzenia Wielkiego. W latach 1932–1939 był uczniem Gimnazjum Polskiego w Bytomiu, 23 września 1937 roku przystąpił tamże do egzaminu dojrzałości. Po uzyskaniu matury pracował w redakcjach polskich gazet wydawanych w Opolu przez Związek Polaków w Niemczech. W czasie wojny, jako obywatel Niemiec został wcielony do Wehrmachtu; walczył przeciwko Francji w 1940, a później przeciw ZSRR, w 1945 zdezerterował i przedostał się na Zachód. W 1945 roku powrócił w rodzinne strony, gdzie znalazł pracę jako nauczyciel i po odbyciu w latach 1967-1972 zaocznych studiów w zakresie historii został absolwentem Wyższej Szkoły Pedagogicznej w Opolu. 
Pełnił wiele funkcji zawodowych i społecznych, pracował jako: instruktor w WK ZSL, sekretarz Zarządu Okręgowego ZNP, wiceprzewodniczący Wojewódzkiej Rady Narodowej w Opolu od 1956 do 1968, przewodniczący Zarządu Wojewódzkiego Towarzystwa Rozwoju Ziem Zachodnich (1957-1970), wicedyrektor Wojewódzkiej i Miejskiej Biblioteki Publicznej (1968-1970), dyrektor Muzeum Śląska Opolskiego od 1971 do 1977, członek Prezydium WK ZSL, przewodniczący Społecznego Funduszu Odbudowy Stolicy i Kraju, współzałożyciel i prezes Towarzystwa Walki z Gruźlicą. Po powołaniu w Opolu Opolskiego Towarzystwa Kulturalno-Oświatowego został jego wiceprzewodniczącym, od 1982 roku do śmierci przewodniczył temu towarzystwu.
W 1954 roku w książce "Pamiętniki Opolan" ukazały się jego wspomnienia pt. "Z moich szkolnych lat". W 1958 był współzałożycielem rocznika pt. „Kalendarz Opolski”, którego przez ćwierć wieku był redaktorem naczelnym; duży był też jego udział w powołaniu w 1967 roku kwartalnika opolskich towarzystw regionalnych „Wczoraj–Dziś–Jutro”. 
Za swoją działalność zawodową, polityczną i społeczną uhonorowany został licznymi odznaczeniami, m.in. Krzyżem Komandorskim z Gwiazdą Orderu Odrodzenia Polski (1988), Medalem Rodła, Medalem Komisji Edukacji Narodowej, odznaką "Zasłużonemu Opolszczyźnie" i Nagrodą im. Juliusza Ligonia. Był też laureatem Nagrody im. Karola Miarki (1985).
Spoczął w Alei Zasłużonych na opolskim cmentarzu komunalnym.

</doc>
<doc id="1147844" url="https://pl.wikipedia.org/wiki?curid=1147844" title="Europejski Instytut Walutowy">
Europejski Instytut Walutowy

Europejski Instytut Walutowy, EIW, EMI (od ang. "European Monetary Institute") – poprzednik Europejskiego Banku Centralnego. Instytucja ta została powołana po podpisaniu Traktatu o Unii Europejskiej w Maastricht. EIW działał od 1 stycznia 1994 do 1 stycznia 1999, kiedy to jego obowiązki przejął Europejski System Banków Centralnych.
Członkami EIW były banki centralne państw członkowskich. Rada EIW była niezależna, nie mogła zabiegać ani nie przyjmować instrukcji żadnej z instytucji Wspólnoty lub jej organów czy rządów państw członkowskich.
W skład Rady wchodził prezes oraz prezesi krajowych banków centralnych, z których jeden był jej wiceprezesem. Prezes był wybierany spośród osób o uznanym autorytecie i doświadczeniu zawodowym w dziedzinie finansów. Mianowały go rządy państw członkowskich na szczeblu szefów państw lub rządów na zalecenie, stosownie do sytuacji, Komitetu Prezesów lub Rady EIW oraz po konsultacji z Parlamentem Europejskim i Radą.
Pierwszym prezesem EIW został Alexandre Lamfalussy; potem zastąpił go na tym stanowisku Wim Duisenberg.
Cele.
Według statutu Europejski Instytut Walutowy miał się przyczynić do realizacji warunków koniecznych do przejścia do trzeciego etapu unii gospodarczej i walutowej, w szczególności przez:
Funkcje.
Zgodnie z artykułem 117 Traktatu o WE, Europejski Instytut Walutowy:
W celu przygotowania trzeciego etapu wprowadzania unii gospodarczej i walutowej, Europejski Instytut Walutowy:
Oprócz tego Europejski Instytut Walutowy może formułować opinie lub zalecenia, które dotyczą:

</doc>
<doc id="1147845" url="https://pl.wikipedia.org/wiki?curid=1147845" title="Leslie Carlson">
Leslie Carlson

Leslie Carlson (znany również jako Les Carlson lub Les Carson; ur. 24 lutego 1933 w Mitchell; zm. 3 maja 2014 w Toronto) – amerykański aktor filmowo-telewizyjny.
Był nominowany do nagrody Genie na festiwalu filmowym "Genie Awards" za rolę w filmie "Wideodrom".
Ponadto wystąpił m.in. w filmach "Mucha", "Czarne święta" i serialach takich jak "Friday the 13th", "Sue Thomas: Słyszące oczy FBI", "MacGyver", "Z Archiwum X", "Czynnik PSI" czy "Droga do Avonlea".
Leslie Carlson zmarł 3 maja 2014 w swoim domu w Toronto.

</doc>
<doc id="1147847" url="https://pl.wikipedia.org/wiki?curid=1147847" title="Feuillanci">
Feuillanci

Feuillanci ("Feuillants") – klub polityczny czasów rewolucji francuskiej. Jego oficjalna nazwa brzmiała Stowarzyszenie 1789 roku. Klub został utworzony 16 lipca 1791 roku w wyniku secesji z klubu jakobinów, którego polityka ulegała stopniowej radykalizacji. Feuillanci jako miejsce swoich spotkań obrali bernardyński klasztor Feuillantów, dzięki czemu zaczęto tak nazywać to ugrupowanie. Feuillanci opowiadali się za monarchią konstytucyjną i rolą króla jako najwyższej władzy wykonawczej. Jednocześnie propagowali laicyzm i prowadzili umiarkowaną działalność antyklerykalną. Ich główną linią programową była demokratyzacja życia publicznego, wierność konstytucji i zakończenie dzieła rewolucji. Feuillanci byli najsilniejszym klubem politycznym w Legislatywie, z kolei wewnątrz podzieleni byli na dwie orientacje: "lamenthystów" (skupionych wokół Alexandre de Lametha) i "fayettystów" (skupionych wokół Marie Joseph de La Fayette'a) – stroniących od dworu królewskiego (La Fayette był wśród tego otoczenia persona non grata). Po obaleniu monarchii klub rozwiązano, a większość działaczy udała się na emigrację bądź odsunęła się od życia publicznego. Mimo to wielu z nich trafiło później na gilotynę.
Główni liderzy:

</doc>
<doc id="1147848" url="https://pl.wikipedia.org/wiki?curid=1147848" title="Tadeusz Błażusiak">
Tadeusz Błażusiak

Tadeusz Jakub Błażusiak (ur. 26 kwietnia 1983 w Nowym Targu) – polski motocyklista startujący w trialu i enduro, zawodnik Automobilklubu krakowskiego, zespołu Błażusiak Racing, zawodnik fabryczny KTM.
Kariera.
Ośmiokrotny Mistrz Polski w klasyfikacji generalnej trialu. Na polskich trasach trialowych nie został pokonany podczas startów w latach 1999-2007. Pierwszy Polak, który zdobył tytuł Mistrza Europy w Trialu Motocyklowym w roku 2004 (5 startów: 4 zwycięstwa i 1 drugie miejsce). Był zawodnikiem fabrycznym największych na świecie producentów motocykli trialowych: GasGas, Scorpa-Yamaha i Beta.
Od 2007 roku Tadeusz zmienił dyscyplinę z trialu na endurocross i enduro extreme oraz podpisał kontrakt z fabryką KTM. Jako pierwszy zawodnik w historii pięciokrotnie wygrał jedne z najtrudniejszych zawodów enduro świata: Erzbergrodeo.
W 2013 został odznaczony Złotym Krzyżem Zasługi.
W 2015 Platforma NC+ zrealizowała o Błażusiaku film dokumentalny pt.: "Taddy", został on wyemitowany 25 grudnia 2015 roku na antenie programu nSport+ HD, premiera internetowa miała miejsce w serwisie redbull.pl 2 marca 2016 roku.
Menedżerem Tadeusza jest jego starszy brat Wojciech Błażusiak.
10 grudnia 2016 roku zwycięstwem w zawodach Superenduro w Krakowie zakończył karierę zawodnika enduro.

</doc>
<doc id="1147850" url="https://pl.wikipedia.org/wiki?curid=1147850" title="Turtlehead">
Turtlehead

Turtlehead był to szkocki zespół punk rockowy. Płyty zespołu wydawane były przez Bad Taste Records. Zespół w 2000 koncertował w Kanadzie. Ostatni koncert zagrali w Edynburu w 2004 z zespołami Leatherface i Handgun Bravado. Grali koncerty z Millencolin, S.N.F.U, Voodoo Glow Skulls i 3 Colours Red and Thumb.

</doc>
<doc id="1147851" url="https://pl.wikipedia.org/wiki?curid=1147851" title="Diastereoizomeria">
Diastereoizomeria



</doc>
<doc id="1147852" url="https://pl.wikipedia.org/wiki?curid=1147852" title="Wideodrom">
Wideodrom

Wideodrom (ang. "Videodrome") – amerykańsko-kanadyjski film fabularny z 1983 roku w reżyserii Davida Cronenberga. Główną rolę Maksa Renna zagrał dwukrotnie nominowany do Oscara James Woods ("Duchy Mississippi").
Fabuła.
Operator telewizji kablowej, Max Renn, odkrywa piracki kanał, na którym prezentowane są szokujące filmy. Ich bohaterami są osoby, które w rzeczywistości poddawane są okrutnym torturom. Chcąc wykorzystać tego typu nagrania w swojej stacji, rozpoczyna poszukiwanie nadawcy nielegalnego programu. Jednocześnie odkrywa iż program tak naprawdę jest nadawany z USA. Jego dziewczyna, Nicki, wyrusza w poszukiwaniu nadawcy lecz nie wraca.

</doc>
<doc id="1147857" url="https://pl.wikipedia.org/wiki?curid=1147857" title="Pipera">
Pipera

Pipera – dzielnica położona w pierwszym sektorze, w północnej części Bukaresztu, stolicy Rumunii. W granice miasta została włączona w roku 1995, wcześniej stanowiła oddzielną wieś. Dawniej była siedzibą arystokracji. Obecnie jest to część Bukaresztu o najdroższej ziemi, w 2005 roku 1 m² ziemi kosztował około 1000 RON (ok. 1000 PLN).
Dzielnica obsługiwana jest przez stację metra Pipera, będącą północnym punktem końcowym linii 2.
Pipera jest jednym z głównym miejsc w książce George Călinescu pt. "Czarna Komoda".

</doc>
<doc id="1147858" url="https://pl.wikipedia.org/wiki?curid=1147858" title="GBU-24">
GBU-24

GBU-24 Paveway III – zaliczana do broni precyzyjnego rażenia amerykańska lotnicza bomba kierowana naprowadzana na cel podświetlony laserem, składająca się z bomby ogólnego przeznaczenia Mk. 84, bądź bomby penetrującej BLU-109, oraz laserowego układu naprowadzania Paveway III. GBU-24 Paveway III powstała w odpowiedzi na rozwój zaawansowanych systemów przeciwlotniczych, do działania w warunkach obniżonej widzialności. Zastosowanie systemu laserowego naprowadzania oraz możliwość stosowania spoza zasięgu ognia przeciwlotniczego przeciwnika, umożliwia bezpieczne stosowanie do rażenia celów silnie bronionych ogniem artyleryjskim. Nieokreślona liczba GBU-24 znajduje się na wyposażeniu polskich Sił Powietrznych, wykorzystujących ją do przenoszenia przez samoloty F-16.
Wersje:

</doc>
<doc id="1147860" url="https://pl.wikipedia.org/wiki?curid=1147860" title="The Lonely Boys">
The Lonely Boys

The Lonely Boys – projekt muzyczny Pera Gessle i Nisse'a Hellberga. Miał być muzycznym tłem do książki Matsa Olssona, poświęconej rhytm popowemu szwedzkiemu zespołowi z lat sześćdziesiątych z Malmö. Album powstał w 6 dni i 6 nocy w 1996 roku. Płyta została wydana w Szwecji, Japonii i w Niemczech.

</doc>
<doc id="1147863" url="https://pl.wikipedia.org/wiki?curid=1147863" title="Andrzej Gąsiorowski (przedsiębiorca)">
Andrzej Gąsiorowski (przedsiębiorca)

Andrzej Janusz Gąsiorowski, Andre Gasiorowski (ur. 26 czerwca 1959 r. w Nysie) – polski przedsiębiorca, z wykształcenia lekarz laryngolog, filantrop działający na rzecz pojednania chrześcijańsko-żydowskiego, od 1990 r. wiceprezes spółki Art-B, od 1 sierpnia 1991 roku mieszkający w Izraelu. Był poszukiwany przez Interpol i polską policję w związku ze sprawą tzw. „afery Art B”. Po 24 latach sprawę tę umorzył Sąd Okręgowy w Kaliszu z powodu przedawnienia. Od tego czasu Andrzej Gąsiorowski regularnie odwiedza Polskę. 
Życiorys.
Syn Stanisławy z domu Śniatowskiej (1933–1993, pochowana w Izraelu) i Zdzisława Gąsiorowskiego (1935–2020). Ojciec Andrzeja Gąsiorowskiego 29 września 1968 roku został ordynowany na prezbitera w Zborze Kościoła Zielonoświątkowego w Wałbrzychu.
Posiada podstawowe wykształcenie muzyczne, ukończył Szkołę Muzyczną I i II stopnia im. Stanisława Moniuszki w Wałbrzychu. Absolwent I Liceum Ogólnokształcącego im. Ignacego Paderewskiego w Wałbrzychu (rocznik 1978). Studiował na Akademii Medycznej we Wrocławiu (dyplom lekarza otrzymał w 1984 roku). W 1990 roku uzyskał specjalizację z otolaryngologii. Początkowo pracował jako laryngolog w szpitalu miejskim w Wałbrzychu.
Art B.
W 1985 poznał Bogusława Bagsika. 10 lutego 1989 roku Bogusław Bagsik założył spółkę Art-B z siedzibą w Cieszynie, z kapitałem zakładowym 100.000 złotych. 15 listopada 1989 roku Bagsik zaproponował Gąsiorowskiemu stanowisko wiceprezesa tej spółki. Od czerwca 1990 roku spółkę Art-B reprezentowało już trzech właścicieli: Bogusław Bagsik (55% udziałów), Andrzej Gąsiorowski (40%) i mec. Jerzy Pagieła (5%).
Śledztwo i ściganie.
Spółka Art-B, dzięki wykorzystaniu mechanizmu oscylatora ekonomicznego, w krótkim czasie zamieniła się w potężny holding i obracała towarami wartości bilionów ówczesnych złotych. Główny Inspektor Nadzoru Bankowego już w grudniu 1990 dostrzegł nieprawidłowości w obrocie kapitału holdingu Art-B, ale dopiero po pół roku prokuratura wszczęła śledztwo w tej sprawie. Ówczesny szef Biura Bezpieczeństwa Narodowego – Maciej Zalewski – ostrzegł Bagsika i Gąsiorowskiego kilkanaście godzin przed szykującym się aresztowaniem (potwierdził to m.in. sam Bagsik). 
Umorzenie zarzutów.
Niektóre zarzuty polskiej prokuratury wobec niego (o działanie na szkodę spółki Art-B) przedawniły się w lipcu 2001, tj. po dziesięciu latach od wyjazdu z Polski. Inne, dotyczące wyłudzenia co najmniej 424 mln zł, i drugi – kradzieży na szkodę spółki Art-B 45 mln zł miały przedawnić się w roku 2006 (po piętnastu latach), ale zmiana prawa w Polsce uchwalona w 2005 spowodowała, iż przedawnienie nastąpiło w 2011. Według prokuratury jednak najważniejszy zarzut (oszustwa wobec polskich banków na ponad 4 biliony starych zł) przedawnić się miał dopiero w 2016 roku, w związku z czym w 2011 r. odmówiono reprezentującemu Gąsiorowskiego prawnikowi wydania dla jego klienta listu żelaznego, na podstawie którego mógłby przyjechać do Polski bez groźby aresztowania. Gąsiorowski ze swej strony oświadczył publicznie, że nie zamierza na razie opuszczać Izraela, a do Polski przyjedzie najwcześniej w roku 2031.
W 2012 r. Andrzej Gąsiorowski wystąpił ze skargą przeciwko Polsce do Europejskiego Trybunału Praw Człowieka w Strasburgu. W skardze stawia zarzut, że „Polska dopuściła się w jego sprawie rażącego i trwałego naruszenia praw człowieka”.
W dniu 7 lutego 2014 r. Wydział ds. Przestępczości Gospodarczej Prokuratury Okręgowej w Warszawie postanowił o częściowym umorzeniu śledztwa z powodu brak cech przestępstwa w sprawie prowadzonej przeciwko Andrzejowi Gąsiorowskiemu podejrzanemu o czyn z art. 201 k.k. ustawy z 1969 r. (czyli o zagarnięcie mienia społecznego znacznej wartości), w wątku śledztwa dotyczącym tzw. oscylatora. Postanowienie potwierdzono prawomocnym wyrokiem Sądu Okręgowego w Warszawie, a w lipcu 2015 Sąd Okręgowy w Kaliszu umorzył ostatecznie całe postępowanie z powodu przedawnienia.
Emigracja.
Fundacja Helping Hand Coalition.
Andrzej Gąsiorowski wspólnie z żoną Bożeną i kilkoma innymi osobami jest współwłaścicielem Fundacji Helping Hand Coalition (HHC), która działa na rzecz ocalonych z Holocaustu.
Produkcja muzyczna.
Z Bogusławem Bagsikiem był współproducentem filmu dokumentalnego pt. Guitar Legends („Legendy gitary”). Muzyczne własne produkcje to „Armagedon”, „Exodus”, „Nokturn”, „Shma Israel”, „Chosen Ones”, „Happy Birthday (Eden)”, „Ziemia Obiecana”, „Sibir”. Organizator „Praise &amp; Worship Festival in Jerusalem”.

</doc>
<doc id="1147868" url="https://pl.wikipedia.org/wiki?curid=1147868" title="Sandavágur">
Sandavágur

Sandavágur (duń. "Sandevåg", IPA: ) – miejscowość na Wyspach Owczych, terytorium zależnym Królestwa Duńskiego, leżącym na Morzu Norweskim. Miejscowość w roku 2015 zamieszkiwało 881 osób. Do tego roku miejscowość ta była też stolicą gminy Sandavágs kommuna, jednak obecnie wchodzi w skład nowo utworzonej Vága kommuna, której centrum jest Miðvágur.
Nazwa.
Nazwa miejscowości w języku farerskim oznacza "piaszczystą zatokę".
Geografia.
Położenie.
Miejscowość Sandavágur znajduje się w południowo-wschodniej części wyspy Vágar. Jej centralna część znajduje się nad brzegiem zatoki wychodzącej na Ocean Atlantycki. Od wschodu graniczy z wzniesieniami Húsafelli (591 m n.p.m.) i Krosstindur (576 m n.p.m.), a od zachodu z miejscowością Miðvágur. Na południe ciągnie się wzdłuż doliny, pomiędzy górami Malinstindur (683 m n.p.m.) oraz Reynsatindur (676 m n.p.m.).
Klimat.
Podobnie, jak w pozostałej części Wysp Owczych, w Sandavágur panuje klimat umiarkowany, chłodny w odmianie morskiej. Lata są tam więc stosunkowo chłodne, jednak w zimie temperatura na obszarach nizinnych nie spada zwykle poniżej 0°C. Ponadto rejon jest ogrzewany przez Prąd Zatokowy (Golfsztrom), który przynosi także wiele opadów, szczególnie w chłodnym półroczu. Pogoda na archipelagu jest określana, jako zmienna, często pojawiają się tam również mgły.
Informacje ogólne.
Populacja.
W roku 2009, w Sandavágur mieszkały 832 osoby, dzięki czemu miejscowość ta jest trzecią pod względem populacji na wyspie Vágar. Większość ludności stanowią Farerczycy, czyli rdzenni mieszkańcy archipelagu. Populację Sandavágur przez ostatnich kilka lat cechuje wzrost liczby ludności. W połowie lat 80. XX wieku mieszkało tam ponad 750 ludzi, jednak później, gdy w latach 90. XX wieku nadszedł kryzys, opartej na rybołówstwie i przetwórstwie rybnym, gospodarki Wysp Owczych, liczba ludzi spadła, osiągając w roku 1997 najniższą wartość - 662 mieszkańców. Od tego momentu nastąpił wzrost liczby mieszkańców, która, w roku 2008, przekroczyła 800 (805.
Społeczeństwo Sandavágur można określić, jako społeczeństwo młode, jak na warunki europejskie. 29,8% ludzi nie przekroczyło dwudziestego, a 58,7% czterdziestego roku życia. Ludzie starsi niż 70 lat stanowią zaś 12,3%, przy czym wśród nich większość to osoby w przedziale 70-79 lat.
Wskaźnik feminizacji w Sandavágur jest bardzo niski, na 100 mężczyzn przypadają około 84 kobiety. Warto przy tym zauważyć znaczącą przewagę mężczyzn wśród osób do 20. roku życia - 147:101.
Według danych Urzędu Statystycznego (I 2015 r.) jest dwunastą co do wielkości miejscowością Wysp Owczych.
Transport.
Do Sandavágur, używając transportu publicznego, można się dostać jedynie za pomocą autobusu. Nie kursują tam ani helikoptery (najbliższe lądowisko jest w Sørvágur) ani promy. Jedynie autobus linii nr 300 przejeżdża tamtędy, podczas kursu na trasie: Tórshavn-Kollafjørdur-Sandavágur-Miðvágur-port lotniczy Vágar- Sørvágur.
Sport.
W roku 1906 powstał tam klub piłkarski SÍF Sandavágur, jeden z najstarszych na Wyspach Owczych. Mimo to swój debiut w pierwszej lidze zaliczył dopiero w roku 1989, spadając do ligi drugiej. Klub przestał istnieć w 18 grudnia 1993, kiedy razem z MB Miðvágur utworzył klub FS Vágar, dziś zwany 07 Vestur (po przyłączeniu SÍ Sørvágur). Stadion, zwany Valloyran obecnie służy nowemu klubowi, jako stadion treningowy, jest też wykorzystywany przez drużyny z niższych lig, żeńską oraz młodzieżowe i dziecięce. Może pomieścić około 2000 widzów.
SÍF Sandavágur nie zajmuje się wyłącznie piłką nożną. Trenuje się tam także piłkę ręczną i wioślarstwo (narodowy sport Wysp Owczych). W miejscowości tej funkcjonuje także jeden klub siatkarski Flogbóltsfelagið DRÁTTUR, założony w 1983 roku. Funkcjonuje tam też jeden klub szachowy, zwany Sandavágs Talvfelag, którego członkiem jest, m.in. Torkil Nielsen.
Historia i turystyka.
Pierwsza wzmianka o osadnictwie w regionie Sandavágur pochodzi z XIII wieku. Znaleziony w 1917 roku kamień runiczny informuje, że ziemię tę miał w swoim posiadaniu wiking Torkil Onundarson z Rogalandu. W roku 1956 podjęto prace archeologiczne w centrum miejscowości. Odkryto wtedy ruiny kilku domostw, z których najstarszy pochodzi z epoki wikingów, a drugi z przełomu XIV i XV wieku. Dziś nie można oglądać ruin tych domostw. Podobnie, jak w Leirvík uznano, że ich restauracja byłaby zbyt kosztowna i zdecydowano o przysypaniu ich ziemią.
W miejscowości znajduje się budynek zwany "Á Steig", ulokowany opodal bardzo dobrych ziem uprawnych. Domostwo to było w latach 1555-1816 siedzibą premiera Wysp Owczych. Władze duńskie zniosły ten urząd, a po roku 1946, gdy go przywrócono, premierzy nie wrócili do swej dawnej siedziby.
Nieopodal miejscowości znajduje się wysoka skała zwana "Trøllkonufingur" ("Palec Wiedźmy"). W roku 1844 podczas wizyty króla Danii Fryderyka VIII, jego statek przepływał nieopodal Sandavágur. Jeden mężczyzna miał wejść wtedy na skałę i pomachać w stronę królewskiego okrętu. Kiedy zszedł na dół zorientował się, że zapomniał swoich rękawiczek i wspiął się po nie z powrotem, jednak w drodze na szczyt zginął w wyniku upadku na ziemię.
29 kwietnia 1917 roku powstał kościół w Sandavágur zbudowany przez architekta z Tórshavn, Magnusa á Kamarinuma. Jego budowa trwała trzy lata. Przed kościołem ustawiono memoriał poświęcony pamięci statków, które zatonęły w czasie II wojny światowej.
W roku 1919 wzniesiono przy głównej ulicy, stojący do dziś pomnik ku czci Venceslausa Ulricusa Hammershaimba.
W latach 80. XX wieku opodal miasta stworzono park Viðarlundin á Abbreyt, podobny do kilku innych, stworzonych na Wyspach Owczych, z uwagi na to, iż na archipelagu tym nie istnieją naturalne skupiska drzew.
W roku 1982 powstała w miejscowości firma "Kovin", zajmująca się sprzedażą owoców morza.
Miejscowość jest jednym z organizatorów "Vestanstevna", święta, podobnego do Olavsøka, jednak na mniejsza skalę. Impreza organizowana jest na zmianę w 4 miastach: Miðvágur, Sandavágur, Sørvágur oraz Vestmanna.
Pomiędzy Sandavágur i Sørvágur znajduje się schronisko młodzieżowe "á Giljanesi". Jest ono zdolne pomieścić 32 osoby w 10 pokojach na 2- lub 4-osobowych. Prócz tego istnieje możliwość wynajmu domku letniskowego. Znajdują się też 2 sklepy oraz warsztat samochodowy.

</doc>
<doc id="1147871" url="https://pl.wikipedia.org/wiki?curid=1147871" title="Nil (prowincja)">
Nil (prowincja)

Nil (arab. نهر النيل = "Nahr an-Nil") – prowincja w północnym Sudanie.
W jej skład wchodzi 6 dystryktów:

</doc>
<doc id="1147873" url="https://pl.wikipedia.org/wiki?curid=1147873" title="Cuniculus paca">
Cuniculus paca



</doc>
<doc id="1147874" url="https://pl.wikipedia.org/wiki?curid=1147874" title="Nahr an-Nil">
Nahr an-Nil



</doc>
<doc id="1147876" url="https://pl.wikipedia.org/wiki?curid=1147876" title="Forty Licks">
Forty Licks

Forty Licks – ósmy album kompilacyjny brytyjskiej grupy The Rolling Stones. Na albumie znalazł się materiał z czterdziestoletniego dorobku zespołu. Jest to pierwszy album w historii grupy obejmujący utwory wydane zarówno na płytach z licencją "Deca" ("ABKCO Records") jak i z własnej wytwórni rozprowadzanych przez "Virgin" / "EMI".
Wraz z wydaniem albumu rozpoczęła się całoroczna międzynarodowa trasa koncertowa zespołu pod nazwą "Lick Tour" podczas której zarejestrowano materiał do podwójnego albumu koncertowego "Live Licks". Wszystkie utwory z albumu zostały zremasterowane cyfrowo w stereo z wyjątkiem tych nagranych przed rokiem 1968, które to odświeżono w mono.
lista utworów.
Dysk drugi.
Drugie wydanie "Forty Licks" z 1 października 2002 roku zawiera remix dwuosobowej grupy The Neptunes "Sympathy for the Devil", który to utwór umieszczono na końcu pierwszego dysku jednocześnie usuwając z płyty "She's a Rainbow". Okładka tej edycji odróżnia się niebieskimi kolorami loga zespołu.
Listy przebojów.
Album
Single

</doc>
<doc id="1147878" url="https://pl.wikipedia.org/wiki?curid=1147878" title="Jura dolna">
Jura dolna



</doc>
<doc id="1147879" url="https://pl.wikipedia.org/wiki?curid=1147879" title="Prowincja Morza Czerwonego (Sudan)">
Prowincja Morza Czerwonego (Sudan)

Prowincja Morza Czerwonego (arab. البحر الأحمر, Al-Bahr al-Ahmar) – prowincja w północnym Sudanie.
W jej skład wchodzą 4 dystrykty:

</doc>
<doc id="1147881" url="https://pl.wikipedia.org/wiki?curid=1147881" title="Huff (serial telewizyjny)">
Huff (serial telewizyjny)

Huff jest amerykańskim serialem telewizyjnym, emitowanym przez stację Showtime w latach 2004-2006. W tytułowej roli występuje Hank Azaria. W Polsce serial wyemitował kanał HBO.

</doc>
<doc id="1147883" url="https://pl.wikipedia.org/wiki?curid=1147883" title="GBU-27">
GBU-27

GBU-27 – zaliczana do broni precyzyjnego rażenia amerykańska lotnicza bomba kierowana, naprowadzana na cel podświetlony laserem. Posiada mniejszą niż inne bomby Paveway rozpiętość stateczników, dzięki czemu może być przenoszona w komorze bombowej samolotu F-117 Nighthawk. GBU-27 to bomba przeciwbetonowa BLU-109/B o wagomiarze 2000 funtów wyposażona w głowicę naprowadzającą WGU-25/B, WGU-25A/B, lub WGU-39/B oraz usterzenie BSU-88/B. GBU-27 były po raz pierwszy użyte w czasie operacji Pustynna Burza.

</doc>
<doc id="1147884" url="https://pl.wikipedia.org/wiki?curid=1147884" title="Francis Marion">
Francis Marion

Francis Marion (ur. 26 lutego 1732, zm. 27 lutego 1795) – podpułkownik Armii Kontynentalnej a później generał brygady w milicji prowincji Karolina Południowa w czasie wojny o niepodległość Stanów Zjednoczonych. Stał się znany pod przydomkiem „Swamp Fox” ("Lis Błotny") ze względu na swoją umiejętność organizowania zasadzek i pułapek na wroga, w wyniku których uwalniano amerykańskich jeńców oraz utrudniano dostawy dla wojsk brytyjskich. W walce używał taktyki partyzanckiej, która sprawdzała się bardziej niż bitwy w otwartym polu, w których Amerykanie nie odnosili wielu sukcesów.
Uważany jest za ojca współczesnej partyzantki. Uznawany jest także za jednego z tych, którzy przyczynili się do powstania jednostek specjalnych w Armii Amerykańskiej (tzw. Army Rangers).
Wczesne lata.
Pochodzenie.
Był potomkiem hugenotów i posługiwał się biegle zarówno językiem francuskim jak i angielskim. Jego rodzicami byli Gabriel Marion i Esther Cordes Marion oboje w pierwszym pokoleniu Karolińczycy. Francis był ostatnim z szóstki rodzeństwa i był drobnym oraz słabowitym dzieckiem. Peter Horry, który był podkomendnym Mariona w czasie wojny o niepodległość żartował, że „ma wiedzę z dobrego źródła, iż ten wspaniały żołnierz w momencie urodzin był nie większy niż homar z Nowej Anglii i mógłby się spokojnie zmieścić w garnku kwarcianym” (ang. "I have it from good authority, that this great soldier, at his birth, was not larger than a New England lobster, and might easily enough have been put into a quart pot").
Rodzina Marion osiadła w Winyah, niedaleko Geogetown w Karolinie Południowej. Francis przyszedł na świat w środku zimy 1732 roku na plantacji Gayfield w parafii St. James w hrabstwie Berkeley. Gdy miał 5 lub 6 lat, jego rodzina przeniosła się na plantację w St.George, do parafii w zatoce Winyah Bay. Kolejne przenosiny miały miejsce gdy Francis miał 15 lat, w 1749 Marionowie przenieśli się do parafii St.John, hrabstwa Berkeley w Karolinie Południowej.
Żeglarz.
Zauroczony statkami, które widywał w porcie w Georgetown, młody Francis oświadczył wkrótce rodzicom iż chce zostać żeglarzem i popłynąć w rejs na Karaiby. Rodzice zgodzili się z decyzją syna. Mieli nadzieję, że wyjście spod ich kurateli, zrobi z niego prawdziwego mężczyznę zarówno fizycznie jak i psychicznie.
Został szóstym członkiem załogi szkunera, który płynął do Indii Zachodnich. W rejsie powrotnym statek zderzył się z wielorybem. Uszkodzenie było na tyle poważne, że szkuner szybko zatonął i załoga nie zdążyła zabrać do łodzi ratunkowej wody i jedzenia. Po sześciu dniach pod tropikalnym słońcem, dwóch członków załogi zmarło. Następnego dnia szalupa dotarła do brzegu. Mimo przebytych trudów, Francis Marion wrócił do domu w lepszym zdrowiu niż gdy opuszczał rodziców. Ten nieszczęśliwy rejs przyczynił się do decyzji o zakończeniu kariery żeglarskiej. Marion osiadł na farmie w okolicach Eutaw Springs w dole rzeki Santee.
Wojna z Francuzami i Indianami.
Wkrótce po ukończeniu przez Francisa 25 roku życia, on i jego brat Gabriel zaciągnęli się do oddziału kapitana Johna Postella i brali udział w trwającej już od 5 lat, brytyjskiej wojnie z Francuzami i Indianami. W 1761 roku już w stopniu służył pod komendą kapitana Williama Moultrie i brał udział w kampanii przeciw Czirokezom. Marion nie wypowiadał się pochlebnie o prowadzonej przez Brytyjczyków kampanii.
Wojna o niepodległość Stanów Zjednoczonych.
W 1775, został członkiem Kongresu Prowincji Karolina Południowa a 21 lipca 1775 otrzymał patent oficerski i rangę kapitana w 2 Regimencie Karoliny Południowej. Trafił pod komendę Williama Moultrie, pod którym służył w czerwcu 1776 w obronie Fortu Sullivan i Fortu Moultrie w zatoce Charleston.
We wrześniu 1776, Kongres Kontynentalny awansował go do stopnia podpułkownika. Na jesieni 1779 brał udział w oblężeniu Savannah, a na początku 1780, pod dowództwem generała Benjamina Lincolna został zaangażowany w szkolenie milicji lokalnych ze zbuntowanych prowincji.
Udało mu się uciec przed wzięciem do niewoli gdy Chrleston upadł 12 maja 1780 roku, pośrednio pomogło mu w tym wypadek, w którym złamał kostkę u nogi. Musiał wtedy opuścić miasto by ją leczyć, było nawet ryzyko okulenia ze względu na wolno zrastające się złamanie.
Po utracie Charleston, porażkach generała Isaaca Hugera w Monks Corner oraz podpułkownika Abrahama Buforda w bitwie w Waxhaw (zwaną też masakrą w Waxhaw), Marion utworzył niewielki oddział, który początkowo liczył od 20 do 70 ludzi. Była to jedyna siła przeciwstawiająca się Brytyjczykom w Karolinie Południowej.
Tuż przed bitwą o Camden dołączył do generała Horatio Gatesa, ale ten nie darzył go zaufaniem i odesłał go ze swojego sztabu z rozkazem objęcia dowództwa nad milicją z Willamsburga w rejonie Pee Dee. Dał mu rozkaz podjęcia akcji zwiadowczych oraz utrudniania odwrotu Brytyjczyków po bitwie o Camden. Marion nie brał udziału w bitwie, ale jego oddział przejął konwój 150 Amerykanów, jeńców z Maryland oraz około dwudziestu brytyjskich strażników, którzy transportowali więźniów do Charlestonu. Uwolnieni jeńcy uważając, że wojna z Koroną Brytyjską jest przegrana, odmówili przyłączenia się do oddziału Mariona i zdezerterowali.
Udana akcja dowiodła umiejętności Mariona i jego nieregularnych oddziałów partyzanckich. W przeciwieństwie do Kontynentalnych, żołnierze oddziału Mariona znani jako "Marion's Men", służyli bez żołdu, sami musieli utrzymywać konie, dbać o broń, a często także prowiant. Część zaopatrzenia partyzanci zdobywali poprzez ataki na kolumny transportowe Lojalistów.
Marion rzadko zezwalał na otwartą walkę. W większości przypadków atakował z zaskoczenia po czym natychmiast się wycofywał z pola bitwy. Po tym jak poddał się Charleston, Brytyjczycy wspierani przez Lojalistów opanowali całą Południową Karolinę oprócz Willamsburga (dzisiejsze Pee Dee), którego nigdy nie udało im się opanować. Jedyna próba opanowania miasta zakończyła się klęską Brytyjczyków w potyczce nad Black Mingo Creek we wrześniu 1780 roku.
Brytyjczycy wielokrotnie próbowali zneutralizować partyzantów Mariona, jednak ten posiadał znakomity wywiad i wymykał się wszelkim pułapkom i zasadzkom w czym pomagali mu lokalni patrioci z regionu Williamsburga. Znajomość terenu dzięki, której mógł się wymykać korzystając z nieznanych nikomu ścieżek była jego ogromnym atutem w ucieczce przed wysłanym do złapania Mariona pułkownikiem Banastre Tarletonem. Marion, w przeciwieństwie do Tarletona, za rekwirowane lub niszczone zapasy (po to by nie dostały się w ręce brytyjskie) wystawiał kolonistom kwity rekwizycyjne, których większość została po wojnie wykupiona przez rząd stanowy.
Działalność partyzancka Mariona sprawiła, że przebywający na wówczas na wygnaniu w Karolinie Północnej, gubernator John Rutledge przyznał mu stanowisko generała brygady wojsk prowincji.
Gdy dowództwo na południu objął generał Nathanael Greene, Marion oraz podpułkownik Henry Lee otrzymali w styczniu 1781 rozkaz zaatakowania Georgetown. Atak ten nie zakończył się jednak sukcesem. Za to w kwietniu w wyniku udanej akcji zajęli Fort Watson a w maju Fort Motte co spowodowało przerwanie szlaków komunikacyjnych pomiędzy placówkami brytyjskimi w obu Karolinach. 31 sierpnia oddział Mariona uwolnił niewielki oddział amerykański schwytany przez 500 Brytyjczyków prowadzonych przez majora C. Frasera. Za ten brawurową akcję otrzymał podziękowania od Kongresu Kontynentalnego. 8 września Francis Marion dowodził prawym skrzydłem sił amerykańskich w czasie bitwy pod Eutaw Springs.
W służbie stanu Karolina Południowa.
W 1782, w czasie gdy jako senator stanowy przebywał w Jacksonborough, w jego oddziale narastało zniechęcenie i pojawiły się nawet pogłoski o spisku mającym na celu wydanie go w ręce brytyjskie. W lipcu tego samego roku, Marion stłumił to powstanie lojalistów na brzegu rzeki Pee Dee. W sierpniu ostatecznie opuścił swoją brygadę i powrócił na plantację.
Po wojnie, Marion ożenił się ze swoją kuzynką, Mary Esther Videau.
Wielokrotnie po wojnie był senatorem Senatu Stanu Karolina Południowa a w 1784 w otrzymał za zasługi stanowisko dowódcy Fortu Johnson, tytuł właściwie honorowy jednak oznaczający roczny przychód w wysokości 500$ rocznie. Początkowo miał otrzymywać 500 funtów Karoliny Południowej jednak waluta została zmieniona na tzw. Coninentale (ang. "Continental dollars"). Głównie ze względów ekonomicznych, funt południowokaroliński tracił na wartości.
Zmarł w swojej posiadłości w 1795 roku.

</doc>
<doc id="1147889" url="https://pl.wikipedia.org/wiki?curid=1147889" title="Nonatriakontan">
Nonatriakontan



</doc>
<doc id="1147900" url="https://pl.wikipedia.org/wiki?curid=1147900" title="Live (DVD Apocalyptiki)">
Live (DVD Apocalyptiki)

Live – wydawnictwo DVD fińskiej grupy muzycznej Apocalyptica. Wydawnictwo ukazało się 30 lipca 2001 roku nakładem wytwórni muzycznej Island Records. Na albumie znalazł się zapis koncertu zespołu w składzie Eicca Toppinen, Max Lilja, Paavo Lötjönen oraz Perttu Kivilaakso, nagrany 24 października 2000 roku w Monachium. 30 maja 2003 roku płyta została wydana jako część boksu "Collectors Box Set".
Lista utworów.
Opracowano na podstawie materiału źródłowego.

</doc>
<doc id="1147903" url="https://pl.wikipedia.org/wiki?curid=1147903" title="Maria Józefa Portugalska">
Maria Józefa Portugalska

Maria José Joana Eulália Leopoldina Adelaide Isabel Carolina Micaela Rafaela Gabriela Francisca de Assis e de Paula Inês Sofia Joaquina Teresa Benedita Bernardina Bragança (ur. 19 marca 1857, zm. 11 marca 1943 w Monachium) – infantka Portugalii, księżna Bawarii. Babka ze strony matki Leopolda III Koburga, króla Belgii.
Życiorys.
Maria Józefa była czwartym dzieckiem i trzecią córką Michała I Uzurpatora, króla Portugalii, i jego żony Adelajdy Löwenstein-Wertheim-Rosenberg. Siostrami Marii Józefy były Maria Anna, wielka księżna Luksemburga, i Maria Antonina, księżna Parmy. Jej jedynym bratem był Manuel II, król Portugalii.
29 kwietnia 1874 roku wyszła za mąż za Karola Teodora Wittelsbacha, księcia Bawarii, młodszego brata cesarzowej Elżbiety Bawarskiej, bardziej znanej jako „Sissi”.
Maria i jej mąż zamieszkali w Monachium, gdzie Karol założył prywatną klinikę okulistyczną, która funkcjonuje do dziś. Maria Józefa zmarła w 1943 roku w wieku 85 lat. Została pochowana w Tegernsee Abbey.

</doc>
<doc id="1147904" url="https://pl.wikipedia.org/wiki?curid=1147904" title="Gaspésie–Îles-de-la-Madeleine">
Gaspésie–Îles-de-la-Madeleine

Gaspésie–Îles-de-la-Madeleine – region administracyjny w prowincji Quebec w Kanadzie. Region obejmuje Półwysep Gaspé oraz archipelag Wysp Magdaleny, podzielony jest na 5 regionalnych gmin hrabstwa oraz 50 gmin.
Gaspésie–Îles-de-la-Madeleine ma 94 079 mieszkańców. Język francuski jest językiem ojczystym dla 86,4%, angielski dla 9,8% mieszkańców (2011).
Regionalne gminy hrabstwa (MRC):
Dwie gminy znajdują się poza MRC:
Dwie gminy autochtoniczne znajdują się poza MRC:

</doc>
<doc id="1147907" url="https://pl.wikipedia.org/wiki?curid=1147907" title="Wiesław Hejno">
Wiesław Hejno

Wiesław Hejno (ur. 1936 w Bychawie) – polski profesor, aktor, reżyser, scenarzysta, publicysta.
Życiorys.
Rozpoczął pracę artystyczną w 1955 roku w Wałbrzyskim Teatrze Lalek jako lalkarz adept; w 1959 r. otrzymał Świadectwo Złożenia Eksternistycznego Egzaminu Lalkarskiego w Państwowej Wyższej Szkole Teatralnej w Krakowie; w 1967 roku zatrudnił się wraz z żoną Elżbietą we Wrocławskim Teatrze Lalek; w latach 1968–1970 był wykładowcą w Studium Aktorskim Teatrów Lalkowych przy Wrocławskim Teatrze Lalek; w latach 1968–1972 występował jako solista w Operetce Dolnośląskiej; w 1973 roku otrzymał Dyplom Reżysera po zdaniu egzaminu przed Państwową Komisją Egzaminacyjną przy Ministerstwie Kultury i Sztuki w Warszawie; w tym samym roku został zatrudniony na stanowisku reżysera we Wrocławskim Teatrze Lalek; od 1973 roku jest zatrudniony w PWST im. L. Solskiego w Krakowie, jako wykładowca na Wydziale Lalkarskim we Wrocławiu; w latach 1978-1987 był dziekanem Wydziału Lalkarskiego; w latach 1987-1993 był prorektorem PWST Wydziałów Zamiejscowych we Wrocławiu; w roku 1976 uzyskał kwalifikacje I stopnia (doktorat), w roku 2001 zdobył kwalifikacje II stopnia (habilitacja); w 2007 roku otrzymał tytuł profesora sztuk teatralnych; w roku 1992 utworzył we Wrocławiu, Dwuletnie Podyplomowe Studium Reżyserii Teatru Dzieci i Młodzieży przy Wydziale Lalkarskim; w tym samym roku utworzył Specjalizację Pantomimiczną przy Wydziale Aktorskim we Wrocławiu (pomysł i program zaakceptowany przez Henryka Tomaszewskiego – dyr. Wrocławskiego Teatru Pantomimy); w latach 1981-2001 był dyrektorem naczelnym i artystycznym Wrocławskiego Teatru Lalek.
Dorobek.
Ma w dorobku aktorskim ma około 60 ról. Wyreżyserował ponad 100 spektakli dla dzieci, młodzieży i dorosłych w teatrze lalek, w teatrze dramatycznym, w operze, w TV i filmie; reżyserował w teatrach w Chorwacji, w Rosji, w Niemczech. Na Wydziale Lalkarskim we Wrocławiu przygotował (reżyseria i praca pedagogiczna) pierwsze w historii Wydziału przedstawienie dyplomowe: Szewczyk Dratewka M. Kownackiej. Ponadto w dalszej kolejności przygotował studentów i wystawił w różnorodnych technikach lalkowych wieloosobowe przedstawienia dyplomowe IV roku: Polskie szopki i herody H. Jurkowskiego, Na szkle malowane E. Bryla, Ubu król A. Jarry, Oni Witkacego, W Dolinie Muminków T. Janason. Przygotował na Wydziale Lalkarskim również (opieka pedagogiczna, reżyseria) ponad 200 dyplomów indywidualnych (teatr małych form) w wykonaniu studentów w przedmiocie nauczania Aktor z lalką na estradzie. Jako dyrektor naczelny i artystyczny Wrocławskiego Teatru Lalek stworzył wieloletni program artystyczny „Małej Sceny” dla dorosłych przy tym teatrze. W ramach tego programu wyreżyserował m.in. – tryptyk Fenom Władzy. Na który złożyły się: Proces Franza Kafki- 1985, Gyubal Wahazar Stanisława Ignacego Witkiewicza – 1987, Faust Wolfganga Johanna Goethego – 1989. Spektakle te zostały wystawione według własnych scenariuszy opracowanych dla teatru lalek, na podstawie oryginalnych tekstów.
Dokonania reżyserskie.
Spośród wielu dokonań reżyserskich, w których Hejno prowadził doświadczenia artystyczne nad miejscem i rolą lalki teatralnej na scenie, z ważniejszych dla widzów dorosłych należy wymienić tytuły przedstawień: Dziejba leśna B. Leśmiana scenariusz W. Hejno – 1968, Czarownice J. Kurowickiego i W. Hejny – 1971, Świątki (Pasja M. de Ghelderodego i Spowiedź w drewnie J. Wilkowskiego) – 1972, Opera za trzy grosze scenariusz W. Hejno według B. Brechta 1997, Celestyna scenariusz W. Hejno według F. de Rojasa – 1982 (realizacje: Zadar, Wrocław, Drezno, Bochum) Niedokonanie (Kolonia karna i Przemiana) scenariusz W. Hejno na podstawie F. Kafki – 1994, Śmieszny staruszek scenariusz W. Hejno na podstawie Tadeusza Różewicza 2001, Makbet scenariusz W. Hejno na podstawie Williama Szekspira – 2003 (Zielona Góra); wyreżyserował Mękę św. Małgorzaty tekst anonimowy i Don Kichota scenariusz W. Hejno według Serwantesa w Zadarze, Gyubala Wahazar w Tomsku; wyreżyserował widowisko pantomimiczne Nieprawdopodobne przygody M. Koziołkiewicza według własnego scenariusza – 2006 Wrocławski Teatr Pantomimy im. H. Tomaszewskiego. Przy Wrocławskim Teatrze Lalek utworzył Centrum Sztuki Dziecka, jako pracownie artystyczną dla dzieci i młodzieży; umożliwiając rozwój osobowościowy i wspomagając wychowanie przez sztukę. Spośród przedstawień dla młodszej widowni wyreżyserował: Porwanie w Tiutiurlistanie W. Żukrowskiego – 1971, Wyprawa po zielony metal J. Jesionowskiego – 1972, Książę Portugalii J. Kanutha – 1977, Szczęśliwy motyl Ireny Jurgielewiczowej – 1977, Ten nieznośny chłopiec, Pinokio W. Hejno według C. Collodiego – 1977, Kosmiczna odyseja Z. Brunner – 1985, Kot, pies i jazz B. Szczepańskiej – 1988, Dzikie łabędzie M. Torańskiej – 1990, Bajka o smoku Strachocie K. Kopki – 1996, Jadwiga ze Śląska R. Boss i K. Kopki, Komedia dla mamy i taty scenariusz W. Hejno według Stanisława Witkiewicza (Witkacego); prowadził kursy lalkarskie w Sarajewie i Mostarze – Bośnia, w Waasa – Finlandia, Bochum – Niemcy; otrzymał Nagrody Ministra Kultury i Sztuki: w roku 1977 – Nagrodę Indywidualną III stopnia, 1980 r. – Nagrodę Zespołową II stopnia wraz z prof. Danutą Michałowską za rozwój szkolnictwa teatralnego we Wrocławiu, 1986 r.- Nagrodę Indywidualną I stopnia, 1993 r.- Nagrodę Indywidualną I stopnia; w roku 1981 – otrzymał Nagrodę Prezesa Rady Ministrów za twórczość dla dzieci i młodzieży, i w roku 1983 – Nagrodę Zespołową Prezesa Rady Ministrów za twórczość dla dzieci i młodzieży; w roku 1986 otrzymał Nagrodę Miasta Wrocławia; otrzymał liczne Nagrody za przedstawienia m.in. nagrody za: Proces F. Kafki- w roku 1985 – Przedstawienie Roku na Dolnym Śląsku, 1993 r.- zaproszenie Procesu do udziału w Teatrze Narodów w Chile, I nagroda za Proces, Zagrzeb; 1987 r.- I nagroda dla Gyubala Wahazar, Zagrzeb,; 1998 r. – I nagroda Komedia dla Mamy i Taty, Praga; 2001 r. – I nagroda za reżyserię Śmiesznego staruszka na Ogólnopolskim Festiwalu Teatrów Lalek, w Opolu, oraz dla tego spektaklu nagrody na festiwalach: Opole – za najlepszą animację dla zespołu; Tarnów – za najlepszy spektakl Festiwalu Komedii; Szczecin – na za najlepszy spektakl na Festiwalu Małych Form Teatralnych; Toruń – za najlepszy spektakl na festiwalu teatrów lalkowych; Praga – na międzynarodowym festiwalu teatrów lalkowych; w 2002 roku wydał książkę Lalkarz, Lutkar – wyd. chorwackie; publicystyka nt teatru lalek – między innymi w miesięcznik Odra, w kwartalnik Teatr Lalek; Loutka Zagrzeb; felietony w radiu i in.
Był Prezydentem Rotary Club Wrocław Centrum (kadencja 2001–2002), aktualnie pełni obowiązki Prezesa Zarządu Oddziału Dolnośląskiego Związku Artystów Scen Polskich dla Dolnego Śląska i Opola.

</doc>
<doc id="1147908" url="https://pl.wikipedia.org/wiki?curid=1147908" title="Darfur Północny">
Darfur Północny

Darfur Północny (arab. شمال دارفور = "Szamal Darfur") – prowincja w północnej części Sudanu.
W jej skład wchodzi 5 dystryktów:

</doc>
<doc id="1147909" url="https://pl.wikipedia.org/wiki?curid=1147909" title="Szamal Darfur">
Szamal Darfur



</doc>
<doc id="1147917" url="https://pl.wikipedia.org/wiki?curid=1147917" title="Kordofan Północny">
Kordofan Północny

Kordofan Północny (arab. شمال كردفان = "Szamal Kurdufan") – prowincja w środkowym Sudanie.
W jej skład wchodzi 7 dystryktów:

</doc>
<doc id="1147918" url="https://pl.wikipedia.org/wiki?curid=1147918" title="Kompleks apikalny">
Kompleks apikalny

Kompleks apikalny – zespół specyficznych organelli, występujący przynajmniej w części cyklu u apikompleksów. Składa się z rurowatych mikronem, które prawdopodobnie związane są z workowatymi raptoriami (prawdopodobnie zawierającymi enzymy). Zakończenia mikronem i raptorii przechodzą przez pierścień biegunowy, położony centralnie na przedzie ciała. Kompleks apikalny prawdopodobnie ułatwia przeniknięcie do wnętrza komórek żywiciela.

</doc>
<doc id="1147919" url="https://pl.wikipedia.org/wiki?curid=1147919" title="Szamal Kurdufan">
Szamal Kurdufan



</doc>
<doc id="1147920" url="https://pl.wikipedia.org/wiki?curid=1147920" title="Lindsey Berg">
Lindsey Berg

Lindsey Berg (ur. 16 lipca 1980 roku w Honolulu) – amerykańska siatkarka, reprezentantka kraju, grająca na pozycji rozgrywającej. W reprezentacji USA zadebiutowała w 2003 roku. Największy sukces z reprezentacją odniosła w 2008 roku, zdobywając srebrny medal Igrzysk Olimpijskich.
Sukcesy klubowe.
Puchar CEV:
Liga włoska:
Superpuchar Włoch: 
Liga Mistrzyń:
Puchar Włoch: 
Sukcesy reprezentacyjne.
Grand Prix:
Puchar Panamerykański:
Mistrzostwa Ameryki Północnej:
Puchar Świata:
Volley Masters Montreux:
Puchar Wielkich Mistrzyń:
Igrzyska Olimpijskie:

</doc>
<doc id="1147925" url="https://pl.wikipedia.org/wiki?curid=1147925" title="(164294) 2004 XZ130">
(164294) 2004 XZ130

(164294) 2004 XZ130 – planetoida z grupy Atiry.
Odkrycie.
Została odkryta 13 grudnia 2004 roku za pomocą teleskopów Kecka na Mauna Kea przez Davida Tholena. Nazwa planetoidy jest oznaczeniem tymczasowym.
Orbita.
(164294) 2004 XZ130 okrąża Słońce w ciągu 179 dni w średniej odległości 0,61 j.a. Jest to planetoida należąca do grupy Atiry, podtypu grupy Atena. Jej orbita charakteryzuje się tym, że planetoida przez cały okres obiegu krąży bliżej Słońca niż Ziemia. W swoim ruchu orbitalnym (164294) 2004 XZ130 przecina orbity Wenus i Merkurego.

</doc>
<doc id="1147926" url="https://pl.wikipedia.org/wiki?curid=1147926" title="Chartum (prowincja)">
Chartum (prowincja)

Chartum (arab. الخرطوم = "Al-Chartum") – prowincja w środkowym Sudanie.
W jej skład wchodzi 7 dystryktów:

</doc>
<doc id="1147931" url="https://pl.wikipedia.org/wiki?curid=1147931" title="Różyńsk">
Różyńsk



</doc>
<doc id="1147936" url="https://pl.wikipedia.org/wiki?curid=1147936" title="Droga szabatowa">
Droga szabatowa

Droga szabatowa – w judaizmie zasięg dozwolonego oddalania się wyznawcy od miejsca zamieszkania podczas trwania szabatu (hebr. "tchum szabat"). Zakaz wywodzony jest z biblijnego zapisu w Księdze Wyjścia (Wj 16,29): „W dniu siódmym żaden z was niech nie opuszcza swego miejsca zamieszkania”. W Księdze Liczb (Lb 35,5) można odnaleźć zapis określający granice pastwisk lewickich biegnących wokół miast. Mogły się znaleźć w odległości 2000 łokci od centrum miasta. Dystans, którego przekroczenie było zakazane, został po raz pierwszy skodyfikowany w drugiej części Dokumentu Damasceńskiego z Qumran znanego jako „Prawa”. Zdefiniowany został wówczas dystans 1000 łokci, którego nie można było przekroczyć podczas podróży odbywanych podczas szabatu. Autor Dziejów Apostolskich (Dz 1,12) wskazywał, że odległość między Jerozolimą a Górą Oliwną jest równa drodze szabatowej. Późniejsza Miszna Sôţāh (5,3) zezwala na podróż na odległość 2000 łokci. 
W późniejszym okresie zakaz ten był złagodzony i umożliwiał podróż w szabat na dystans ponad przepisane 2000 łokci, ale pod warunkiem, że dana osoba przygotowała jeszcze przed rozpoczęciem szabatu dwa posiłki usytuowane w takim zasięgu od domu, co pozwalało na „rozszerzenie” przestrzeni domowej.

</doc>
<doc id="1147939" url="https://pl.wikipedia.org/wiki?curid=1147939" title="Stefana Veljković">
Stefana Veljković

Stefana Veljković, cyr. Стефана Вељковић (ur. 9 stycznia 1990 w Jagodinie) – serbska siatkarka, reprezentantka kraju, grająca na pozycji środkowej. W kadrze narodowej zadebiutowała w 2007 roku. Od sezonu 2014/2015 i przez kolejne 4 sezony była zawodniczką Chemika Police.
Jej mężem jest siatkarz Srećko Lisinac. 1 lutego 2021 roku urodził im się syn Luka.
Sukcesy klubowe.
Puchar Serbii:
Mistrzostwo Serbii:
Puchar CEV:
Mistrzostwo Polski:
Puchar Polski:
Puchar Włoch:
Mistrzostwo Włoch: 
Liga Mistrzyń:
Sukcesy reprezentacyjne.
Mistrzostwa Europy Kadetek:
Letnia Uniwersjada:
Liga Europejska:
Grand Prix:
Puchar Świata:
Mistrzostwa Europy:
Igrzyska Olimpijskie:
Mistrzostwa Świata:

</doc>
<doc id="1147940" url="https://pl.wikipedia.org/wiki?curid=1147940" title="Nowosady (stacja kolejowa)">
Nowosady (stacja kolejowa)

Nowosady – stacja na linii kolejowej Siedlce – Siemianówka, położona równolegle do wsi o tej samej nazwie. Stanowi początek infrastruktury terminalu kontenerowego Chryzanów. 

</doc>
<doc id="1147942" url="https://pl.wikipedia.org/wiki?curid=1147942" title="Syrakowie">
Syrakowie

Syrakowie – Syrachowie (ros. "Сираки, Сирахи") – starożytny lud sarmacki.
Źródła wiedzy.
Wiedzę o życiu Syraków czerpiemy głównie z badań zespołów grobowych, chociaż i autorzy starożytni, jak Herodot czy Strabon, wspominają ten lud w swoich dziełach. Również zachowane gdzieniegdzie inskrypcje bosporańskie dają nam garść informacji o Syrakach.
Dzieje Syraków.
Ich pierwotne siedziby znajdowały się na stepach w dolinie rzeki Manycz, na południowy wschód od dolnego Dniepru. Herodot uważał ich, obok Jazygów, za najbardziej wysunięty na południowy zachód lud sauromacki. Pod naciskiem ludów kultury prochorowskiej – Roksolanów i Aorsów – opuścili swoje siedziby i od drugiej połowy IV wieku p.n.e. zamieszkiwali w dolinie rzeki Kubań i na terenach na północ od północno-zachodniego Kaukazu (północno-zachodni Kaukaz Północny), na wschód od pasa nadbrzeżnego, zamieszkanego przez plemiona meockie.
Nowe terytorium Syraków sąsiadowało z Królestwem Bosporańskim, a ich władcy byli często wciągani w wewnętrzne sprawy Bosporańczyków. Już w 309 p.n.e. wzięli udział w walce między trzema braćmi o sukcesję tronu bosporańskiego. Poparli wówczas Eumelosa przeciwko Satyrosowi II, wspieranemu przez krymskich Scytów, który też ostatecznie pokonał brata i zasiadł na tronie bosporańskim.
Byli jedynym ludem sarmackim, który pod koniec okresu wczesnosarmackiego, czyli pod koniec III wieku p.n.e., nie opuścił swojej ojczyzny. Brali udział w walce przeciwko wojskom pontyjskim Diofantesa pod koniec II wieku p.n.e. oraz w podboju Królestwa Bosporańskiego przez Mitrydatesa VI Eupatora. Strabon pisał, że w tym okresie nie byli zbyt licznym ludem – około 66-63 p.n.e. ich władca Abeakos miał do dyspozycji tylko 20 000 zbrojnych jeźdźców, natomiast władca sąsiednich Aorsów Spaldines miał ich 200 000.
W czasie walk dynastycznych w 49 n.e. Zosines, król Syraków, popierał Mitrydatesa VIII, prawnuka Mitrydatesa VI Eupatora, przeciwko jego przyrodniemu bratu Kotysowi sprzymierzonemu z Rzymem. Stoczono kilka bitew, w których po stronie Rzymian wzięli udział także Aorsowie. Ostatecznie Mitrydates i Syrakowie zostali pokonani. Zosines, aby ocalić swoje królestwo, dążył do pokoju i uznał zwierzchnictwo Rzymu.
Nie znamy późniejszych źródeł pisanych dotyczących Syraków. Lata od 49 do 193 n.e. były stosunkowo spokojne, w owym okresie w wyniku ścisłych związków z Królestwem Bosporańskim Syrakowie stali się najbardziej zhellenizowanym ludem Sarmatów, przyczyniając się zarazem znacznie do sarmatyzacji Królestwa Bosporańskiego, a proces ten był na tyle zaawansowany, że obecnie wyposażenie grobów górnej warstwy społecznej Syraków trudno odróżnić od wyposażenia grobów arystokracji bosporańskiej. Pokój ten skończył się w 193 p.n.e. – napis, który został odnaleziony w Tanais, głosił zwycięstwo Bosporańczyków nad Syrakami właśnie w tym roku.
Na początku II wieku n.e. część terytorium Syraków dostało się pod władzę Alanów, w związku z czym część Syraków opuściła swoje dotychczasowe siedziby i udała się na zachód. Osiedlili się na stepach nad dolnym Dniestrem i w Besarabii, gdzie znaleziono bogate groby z II i III wieku n.e., wyposażone jak książęce groby syrackie z Kubania. Ta część Syraków, którzy pozostali w swojej ojczyźnie, podobnie jak mieszkające na Kubaniu Meoci, została wchłonięta przez napływające plemiona alańskie. Wytworzony wtedy konglomerat ludów znalazł się pod wpływem kultury syrackiej, co znalazło odbicie w obrządku pogrzebowym, układzie ciał w pochówkach i wyposażeniu grobowym.
Zajęcia ludności.
Ludność syracka składała się częściowo z koczowniczych pasterzy mieszkających na wozach i w namiotach, częściowo zaś z osiadłych rolników. W dolinie rzeki Kubań odkryto wiele stałych osiedli, przeważnie grodzisk z domami zbudowanymi z ubitej gliny. Mieszkańcy zajmowali się uprawą pszenicy, jęczmienia i prosa oraz hodowlą zwierząt – bydła, koni, owiec i świń. W gospodarce duże znaczenie miało również rybołówstwo. Osady były także ośrodkami rzemiosła, pozostającego pod silnym wpływem bosporańskim.
Hierarchia społeczna.
W społeczeństwie Syraków panował ścisły podział na warstwy społeczne. Na szczycie znajdowali się królowie i książęta, stojący na czele hierarchii warstw społecznych szeroko zróżnicowanych pod względem bogactwa i przywilejów. O znacznym rozwarstwieniu społeczeństwa świadczy różnorodność pochówków i wyposażenia grobowego.
Cmentarzyska.
Pochówki syrackie reprezentują dwa typy: „płaskie" nekropole, gdzie chowano większość pospólstwa, oraz książęce kurhany wyłącznie dla klas wyższych. Największe z płaskich cmentarzysk znajduje się w Ust'-Łabińsku.
Z kolei kurhany syriackie z terenów nad Kubaniem są znacznie bogatsze od grobów innych grup sarmackich tego okresu. Należą do nich kurhany z Ust'-Łabińska leżące obok płaskiego cmentarzyska, groby z Wozdwiżeńskiej i Armawiru oraz kurhan Zubowskij.
Z zabytków świadczących o przemieszczeniu się części ludności syrackiej na zachód pod wpływem Alanów należy wymienić wyposażenie grobu książęcego z Trajan koło Bałty nad dolnym Dniestrem oraz, położony prawie 160 km bardziej na południe, kurhan królewski lub książęcy z Olenesti koło Bender w Mołdawii.

</doc>
<doc id="1147946" url="https://pl.wikipedia.org/wiki?curid=1147946" title="Komoda">
Komoda

Komoda – mebel skrzyniowy ustawiony na nogach, z szufladami do przechowywania bielizny stołowej, pościelowej, odzieży i drobiazgów.
Występowanie i charakterystyka.
Komoda wykształciła się w drugiej połowie XVII wieku we Francji ze skrzyni, przez umieszczenie w korpusie szeregu szuflad. Za jej twórcę uważa się Charlesa Boulle, nadwornego ebenistę Ludwika XIV. Nazwa "komoda" zaczęła funkcjonować we Francji od 1708 roku, kiedy Boulle wykonał parę giętych komód dla króla.
W XVIII wieku komoda rozpowszechniła się w całej Francji (meble z tego okresu określano później stylem Ludwika XIV) i innych krajach Europy. W Polsce pojawiła się także w XVIII wieku, określana staropolską nazwą "praska", ze względu na to, że przechowywano w niej wyprasowaną bieliznę.
Komody z początku XVIII wieku najczęściej miały wybrzuszone, fronty i boki, posiadały wygięte nóżki, były bogato zdobione. Blaty wykonane były z kamienia. Określane były terminem "bombe". Z biegiem czasu komoda zmieniała swój kształt, dostosowując się do stylu w sztuce danego okresu. Stopniowo pojawiały się komody z prostymi ściankami bocznymi i falistym frontem w płaszczyźnie poziomej, na niskich nóżkach, kulistych lub konsolowych, z blatem drewnianym. Później stawały się smukłe, z wygiętymi w kształcie wydłużonej litery "S" i zwężającymi się ku dołowi kabriolowymi nogami, a na przełomie XVIII i XIX wieku zaczęły przybierać kształt prostopadłościanu. 
Również zdobnictwo komód zmieniało się z czasem. Zdobiono je fornirowaniem, intarsjowaniem, snycerką, wykańczano politurowaniem, malowaniem, pozłacaniem, laką, ozdobnymi okuciami i kluczynami. Na meblach występowały aplikacje z mosiądzu, złoconego brązu.
Meble produkowano z różnych gatunków drewna – mahoniu, orzecha, dębu, kolorowego drewna drzew owocowych, topoli, palisandru, kasztanowca, jesionu. Z czasem coraz częściej stosowano drewno sosny, które było okleinowane innymi gatunkami.
Początkowo komoda stanowiła wyposażenie sypialni, w drugiej połowie XVIII wieku zaczęła być stosowana także w salonie lub gabinecie jako mebel reprezentacyjny. Ustawiano na niej zegary, porcelanowe wazy, świeczniki, różnego rodzaju rzeźby z brązu lub marmuru. Często wieszano nad nimi lustra lub obrazy.
W XIX wieku stała się meblem powszechnego użytku i zaczęto przechowywać w niej bieliznę, odzież i inne drobiazgi, znów stała się meblem przeznaczonym głównie do sypialni.
Odmiany komód w XVIII i XIX wieku.
W XVIII i XIX wieku komoda występowała w licznych odmianach. W zależności od wielkości, kształtu przedniej ścianki i liczby szuflad otrzymywała różne nazwy:
W drugiej połowie XX wieku komoda została prawie zupełnie wyparta przez wielofunkcyjne zabudowy ścian. W XXI wieku ponownie spotykamy je częściej w wielu wnętrzach. Służą do przechowywania odzieży, pościeli, dokumentów, zastawy stołowej czy gier towarzyskich. Wykonywane są przez różne firmy, w wielu stylach i rozmiarach.

</doc>
<doc id="1147950" url="https://pl.wikipedia.org/wiki?curid=1147950" title="Montérégie">
Montérégie

Montérégie (wym. []) – region administracyjny w Kanadzie w prowincji Quebec, położony na południowym brzegu Rzeki Świętego Wawrzyńca, od południa graniczy ze Stanami Zjednoczonymi. Przez region przebiega pasmo górskie Appalachów. Obszar składa się z 14 regionalnych magistratów i 176 hrabstw.
Gospodarka jest silnie uzależniona od rolnictwa, ważną jej gałęzią jest również turystyka. Montérégie podzielone jest na 14 regionalnych gmin hrabstwa oraz 176 gminy.
Montérégie ma 1 442 433 mieszkańców. Język francuski jest językiem ojczystym dla 84,9%, angielski dla 8,0%, hiszpański dla 1,4% mieszkańców (2011).
Regionalne gminy hrabstwa (MRC):
Pięć gmin znajduje się poza MRC:
Dwie gminy autochtoniczne znajdują się poza MRC:

</doc>
<doc id="1147953" url="https://pl.wikipedia.org/wiki?curid=1147953" title="(162000) 1990 OS">
(162000) 1990 OS

(1620000) 1990 OS – planetoida z grupy Apolla.
Odkrycie i nazwa.
Planetoida (1620000) 1990 OS została odkryta 21 lipca 1990 roku przez amerykańską astronom Eleanor Helin w Obserwatorium Palomar. Nazwa obiektu jest oznaczeniem tymczasowym. 
Orbita.
Orbita (1620000) 1990 OS nachylona jest pod kątem 1,09˚ do ekliptyki, a jej mimośród wynosi 0,46. Ciało to krąży w średniej odległości 1,67 j.a. wokół Słońca, na co potrzebuje 2 lat i 64 dni. Peryhelium tego obiektu znajduje się w odległości 0,9 j.a., a aphelium zaś 2,45 j.a. od Słońca.
Właściwości fizyczne.
Rozmiary (1620000) 1990 OS szacuje się na ok. 300 m. Absolutna wielkość gwiazdowa tej planetoidy wynosi 19,3. Na powierzchni dochodzi do dużych różnic temperatur ze względu na zmienną odległość od Słońca.
Księżyc planetoidy.
Podczas obserwacji radarowych tej asteroidy przeprowadzonych za pomocą radioteleskopu w Arcibo w dniach 5 i 6 listopada 2003 roku zidentyfikowano satelitę tego obiektu. Ma on rozmiary ok. 45 m, krąży po orbicie o półosi wielkiej wynoszącej ok. 600 m w czasie 21±3 godzin.

</doc>
<doc id="1147954" url="https://pl.wikipedia.org/wiki?curid=1147954" title="Dysrafie">
Dysrafie

Dysrafie – zespół wrodzonych wad układu nerwowego (ang. NTD – "neural tube defects"), których podstawową cechą są zaburzenia w tworzeniu i zamykaniu cewy nerwowej w toku rozwoju płodowego. Niekiedy określa się je mianem "zaburzeń indukcji".
Do dysrafii zalicza się:
Wady te powstają do 28. dnia życia płodowego, kiedy to dochodzi do zamknięcia się cewy nerwowej.
Patogeneza.
W prawidłowym ludzkim embrionie płytka nerwowa powstaje ok. 18. dnia po zapłodnieniu. Podczas pierwszych 4 tygodni rozwoju zarodka płytka nerwowa wpukla się wzdłuż zarodkowej grzbietowej linii środkowej, tworząc rynienkę nerwową. Rynienka nerwowa zaczyna się następnie zamykać, poczynając od części środkowej i postępując ku przodowi i ku części ogonowej. Proces ten kończy się ok. 24. dnia po zapłodnieniu a każdy czynnik zakłócający może doprowadzić do wady cewy nerwowej.
Diagnostyka.
Ciężkie wady mogą być wykryte jeszcze podczas ciąży przy pomocy badania USG oraz na podstawie podwyższonego stężenia AFP, czyli alfa-fetoproteiny, która jest głównym białkiem wczesnego okresu zarodkowego. Produkowana jest przez wątrobę i pęcherzyk żółtkowy płodu.

</doc>
<doc id="1147955" url="https://pl.wikipedia.org/wiki?curid=1147955" title="Nieciągłość Lehmann">
Nieciągłość Lehmann

Powierzchnia nieciągłości Lehmann – powierzchnia nieciągłości w jądrze Ziemi (barysferze) oddzielająca jądro wewnętrzne od zewnętrznego na głębokości około 5100 km i grubości ok. 140 km.
Prawdopodobnie oddziela ciekłe jądro zewnętrzne od stałego jądra wewnętrznego.
Nazwa pochodzi od nazwiska odkrywczyni – duńskiej sejsmolog Inge Lehmann.

</doc>
<doc id="1147959" url="https://pl.wikipedia.org/wiki?curid=1147959" title="Mistrzostwa Europy w piłce nożnej 2008">
Mistrzostwa Europy w piłce nożnej 2008



</doc>
<doc id="1147960" url="https://pl.wikipedia.org/wiki?curid=1147960" title="John Doherty">
John Doherty

John Herbert Doherty (ur. 12 marca 1935 r. w Manchesterze, zm. 13 listopada 2007 r. tamże) – angielski piłkarz, zawodnik Manchesteru United.
Z drużyną tą wywalczył tytuł mistrza Anglii w 1956 r.
Kariera piłkarska.
Swoją karierę piłkarską John Doherty rozpoczął w 1952 roku właśnie w Manchesterze. W październiku 1957 r. przeszedł do Leicesteru City. Występował w nim przez jeden sezon. Później przeniósł się do drużyny Rugby Town F.C., a następnie do Altrincham F.C.
Sukcesy piłkarskie.
John Doherty zmarł 13 listopada 2007 r. w wieku 72 lat. Przyczyną jego śmierci był rak płuca

</doc>
<doc id="1147965" url="https://pl.wikipedia.org/wiki?curid=1147965" title="Piotr II Bal">
Piotr II Bal

Piotr II Bal herbu Gozdawa – syn Matjasza III, szlachcic polski z Hoczwi, brat Jana, ożeniony z Jadwigą ze Szczekarzowic, podkomorzy sanocki 1598-1620, założyciel Baligrodu (1634), fundator kolegium jezuickiego w Krośnie. 
Po ojcu odziedziczył wsie Stężnicę wraz zamkiem, "Radziową", Łopiennik, "Zayszkową wolę", "Symkową", Górzankę, Huczwice i Rabe. W młodości odwiedził bawarski Ingolstadt. W mieście tym nawiązał kontakty z ówczesnymi teologami katolickimi o. Jerzym de Valentina i Jakubem Gretscherem, któremu dopomógł Andrzej Bobola (podkomorzy). Według relacji mieli oni przekonać Piotra "o słuszności wierzeń katolickich i spowodować u niego porzucenie kalwinizmu". Ta zmiana wiary i zapatrywań religijnych wpłynęła zapewne na zapis uczyniony w roku 1615 na rzecz zakonu jezuitów w Krośnie kwoty 10000 złp. na budowę kościoła i kolegium.
Piotr Bal został opisany m.in. w dziele Kaspra Cichockiego "Alloquiorum Osiecensium libri quinque" (1615). Według Cichockiego Piotr Bal miał również odbudować klasztor w Sanoku wraz z kościołem oraz wspierać tamtejsze kolegium jezuickie. Historyk Franciszek Siarczyński tak opisał działalność podkomorzego Piotra: "Mając swe włości w górach karpackich położone, wiele do oświecenia i uobyczajnienia góralów przyłożył się. On Beszkidy z opryszków oczyścił, on ku bezpieczeństwu mieszkańców od rozboju hultajów, miasto Baligród z zamkiem wystawił i tam żołnierzy utrzymywał, on po wsiach kościoły i szkółki pozakładał, kapłanów osadził". 
Potomstwo: synowie Adam i Stefan, córki Anna, Zofia i Agnieszka. 

</doc>
<doc id="1147967" url="https://pl.wikipedia.org/wiki?curid=1147967" title="Pedro Manfredini">
Pedro Manfredini

Pedro Waldemar Manfredini (ur. 7 sierpnia 1935 w Maipu de Mendoza, zm. 21 stycznia 2019) – argentyński piłkarz grający na pozycji napastnika.
Kariera piłkarska.
Manfredini piłkarską karierę rozpoczął w klubie Racing Club de Avellaneda wywodzącego się z dzielnicy Avellaneda w Buenos Aires. W wieku 19 lat zadebiutował w jego barwach w Primera División i z czasem stał się podstawowym zawodnikiem zespołu. Jedynym sukcesem Pedro w zespole Racingu było zdobycie w 1958 roku mistrzostwa Argentyny.
Latem 1959 Manfredini przeszedł do włoskiej AS Romy. W Serie A zadebiutował 11 października w przegranym 1:3 wyjazdowym meczu z Fiorentiną. W Romie od początku sezonu zaczął grać w wyjściowej jedenastce, a w sezonie 1959/1960 był najlepszym strzelcem zespołu zdobywając 15 goli. W sezonie 1960/1961 Pedro zdobył ich 20 plasując się na 4. miejscu w lidze. Największym sukcesem było jednak wywalczenie Pucharu Miast Targowych. Sam stał się bohaterem finałowych potyczek z Birmingham City, a zwłaszcza w pierwszym meczu w Birmingham, gdy zdobył dwa gole dla swojej drużyny. W sezonie 1961/1962 znów był najlepszym strzelcem Romy - 14 goli, a w sezonie 1962/1963 wywalczył tytuł króla strzelców Serie A (19 trafień), jako trzeci gracz „giallorossich” w historii. Zdobył też Puchar Włoch. W 1966 roku odszedł z Romy i został piłkarzem Brescii Calcio, gdzie grał przez rok. Latem 1967 przeszedł do SSC Venezia, z którą po sezonie spadł z ligi. Przez kolejny sezon grał w Serie B i ostatecznie w 1968 roku zakończył piłkarską karierę w wieku 33 lat.
Linki zewnętrzne.
Statystyki w bazie playerhistory.com

</doc>
<doc id="1147970" url="https://pl.wikipedia.org/wiki?curid=1147970" title="Nord-du-Québec">
Nord-du-Québec

Nord-du-Québec – największy region administracyjny w Quebecu w Kanadzie, obejmuje około 55% jego obszaru.
W regionie żyje jednak tylko 0,5% ludności prowincji Quebec. 59,5% mieszkańców stanowią autochtoni – Indianie i Inuici. Reszta to ludność przybyła tu po XVIII wieku, głównie francuskojęzyczna.
Całość terytorium jest na tyle duża iż mogłaby w sobie pomieścić Francję i Belgię. Region do 1987 znany był jako Nowy Quebec (fr. "Nouveau-Québec").
Nord-du-Québec ma 42 579 mieszkańców. Język francuski jest językiem ojczystym dla 35,0%, kri dla 34,6%, inuktitut dla 25,2%, angielski dla 4,3% mieszkańców (2011).

</doc>
<doc id="1147972" url="https://pl.wikipedia.org/wiki?curid=1147972" title="Kolej aglomeracyjna w Kobe">
Kolej aglomeracyjna w Kobe

Kolej aglomeracyjna w Kobe – system kolei aglomeracyjnej obsługującej terytorium miasta Kobe (prefektura Hyōgo). Sieć składa się z linii prywatnych kolei aglomeracyjnych z linią średnicową Kōbe Kōsoku Tetsudō, systemu metra Kōbe Shiei Chikatetsu, dwóch kolejek automatycznych Portliner i Rokkoliner oraz linii średnicowej kolei JR Nishi-Nihon. Interesujący przykład miasta, w którym metro ma po trosze charakter podmiejski, kolej podmiejska charakter metra, a kolej sieci krajowej skutecznie z nimi konkuruje w obsłudze ruchu miejskiego.
神戸高速鉄道 Kōbe Kōsoku Tetsudō i sieć współpracująca.
Kōbe Kōsoku Tetsudō (pol.: "Kobańska Kolej Szybka") to pierwsza kolej podziemna w Kobe i jedna z najstarszych w kraju kolei "trzeciego sektora". Głównymi udziałowcami spółki władającej koleją są: miasto (40%), kolej San'yō (12,2%), kolej Hankyū (9,95%), kolej Hanshin (9,95%) oraz kolej Shintetsu (7,9%). Kolej powstała dla połączenia końcowych stacji prywatnych kolei aglomeracyjnych linią przebiegającą pod śródmieściem Kobe. Niewielka sieć składa się z następujących linii (p. ):
Tunel był budowany jako płytki, stacje są przekroju prostokątnego. Na odcinku Shinkaichi - Kōsoku Kōbe - JR Kōbe ciągnie się poduliczna galeria handlowa, przebiegająca na stropie tunelu "Tōzai-sen".
Linie kolei współpracujących są także w dużym stopniu bezkolizyjne. "Hanshin-honsen" przebiega pod ziemią na odcinku Motomachi - 岩屋 Iwaya (3,24 km), a następnie aż do stacji　青木 Ōgi (6,17 km). "Hankyū-Kōbe-sen" przebiega na wiadukcie do stacji 王子公園 Ōji-kōen (2,90 km). "San'yō-honsen" przebiega w tunelu do stacji 東須磨 Higashi-Suma (1,83 km).
Kōbe Kōsoku nie posiada własnych pociągów. System obsługi jest dość skomplikowany Na "Tōzai-sen" kursują pociągi trzech kolei współpracujących: wszystkie pociągi jadące główną linią "San'yō Dentetsu" "przechodzą" na średnicę, połowa z nich kończy na dworcu Hankyū Sannomiya, a połowa jedzie na linię Hanshin, gdzie część kończy na stacji 阪神三宮 Hanshin Sannomiya. W szczycie wieczornym prawie wszystkie pociągi lokalne z linii San'yō kończą na Shinkaichi lub Kōsoku Kōbe, nie wjeżdżając na żaden z dworców Sannomiya, które pracują na granicy przepustowości, przyjmując ruch z Osaki. Ekspresy z Himeji ("chokutsū tokkyū"; 4-5 na godzinę) przejeżdżają całą "Tōzai-sen" i jadą dalej aż do Osaki (dworzec Hanshin-Umeda). Poza szczytem wszystkie, a w szczycie większość pociągów jadących linią główną "Hanshin Denki Tetsudō" "przechodzi" na średnicę. Część z nich kończy na stacji Kōsoku Kōbe, a część jedzie dalej na linię "San'yō-honsen". Większość pociągów jadących linią "Hankyū-Kōbe-sen" wjeżdża na Kōbe Kōsoku i kończy na stacji Shinkaichi (żaden pociąg Hankyū nie jedzie dalej). Na "Namboku-sen" wjeżdżają wszystkie pociągi jadące "Shintetsu-Arima-sen". Przejazd w obrębie Kōbe Kōsoku jest stosunkowo tani (120円-150円), ale za wjazd na sieć kolei współpracujących pobiera się opłatę od 90円　do 120円.
Firma zatrudnia 144 osoby. W 2004 kolej przewoziła dziennie średnio 153 tys. osób. Daje to "gęstość przewozów" 21,25 tys.pas./km linii - jedną z najwyższych w kraju.
神戸市営地下鉄 Kōbe Shiei Chikatetsu i linia współpracująca.
Sieć metra, należąca w całości do miasta, powstała później niż koleje prywatne i linia Kōbe Kōsoku. Składa się ona z dwóch niezależnie eksploatowanych i różniących się technologicznie linii:
Tunel linii Seishin-Yamate był głównie budowany odkrywkowo (11,1 km), przejście przez góry wykonano metodą górniczą (4,1 km), resztę - tarczą (0,3 km). Większe użycie metody tarczowej nastąpiło przy budowie tunelu linii Kaigan.
W 2006 r. metro przewoziło średnio 306,5 tys. osób dziennie (bez linii Hokushin) – daje to "gęstość przewozów" 10,0 tys.pas./km linii. Najbardziej obciążoną stacją jest Sannomiya, obsługująca 111 tys. osób dziennie, następnie Myōdai - 54 tys. i Seishin-chūō - 48 tys. (2002). Linia Kaigan jest znacznie mniej obciążona - jej najbardziej używana stacja, ハーバーランド Harbour-Land, obsługiwała zaledwie 16 tys. osób dziennie. Powody jej budowy pozostają zatem dość niejasne.
神戸新交通 Kōbe Shinkōtsū.
Kōbe Shinkōtsū (pol.: "nowy transport Kobe", "nowy transport" jest po japońsku synonimem małej kolei automatycznej) jest publiczno-prywatnym zarządem kolejowym (kolej "trzeciego sektora"), administrującym dwiema kolejkami łączącymi dwie największe sztuczne wyspy Kobe ze stacjami kolei aglomeracyjnych. 
Długość trasy 8,2 km, odcinka jednotorowego pętli - 2,6 km. Cała linia biegnie na wiadukcie. Zajezdnia znajduje się na wyspie, przy stacji 中埠頭 Nakafutō. Eksploatuje się pociągi długości 50,4 m, złożone z sześciu krótkich wagonów dwuosiowych, na kołach ogumionych. Częstotliwość na maksymalnie obciążonym odcinku 16/12 kursów na godzinę w jedną stronę.
Obie linie są zbliżone technologicznie.Zasilanie dolne z trzech równoległych sztywnych przewodników prądem trójfazowym ~600 V 60 Hz. Maksymalne nachylenie trasy 5% na linii Portliner, 5,8% na linii Rokkoliner, minimalny promień odpowiednio 30 m i 60 m. Kolejki różnią się sposobem rozwiązania rozjazdów. Eksploatacja obu kolejek odbywa się w trybie ATO bez maszynistów. Budowa kosztowała 43,7 mld jenów za kilometr (Portliner) i 41,9 mld jenów za kilometr (Rokkoliner).
W 2000 r. obie kolejki przewiozły 24,3 mln osób.
Kolej aglomeracyjna JR.
Przez teren miasta, wzdłuż całej urbanizacji pasa nadmorskiego, przebiega jedna magistrala kolei ＪＲ西日本 JR Nishi-Nihon – czterotorowa 東海道本線 "Tōkaidō-honsen", na zachód od stacji Kōbe nosząca nazwę 山陽本線 "San'yō-honsen". Linia jest zbudowana na torach 1067 mm, zelektryfikowanych górą prądem =1500 V.
W sieci połączeń aglomeracyjnych regionu Keihanshin linia ta nosi nazwę ＪＲ神戸線 JR Kōbe-sen. Na linii znajduje się 11 dworców i przystanków, z czego dwa dla ekspresów aglomeracyjnych　新快速 "shin-kaisoku" (三ノ宮 Sannomiya, 神戸 Kōbe), a siedem dla pośpiesznych 快速 "kaisoku". Obciążenie ruchem aglomeracyjnym to 8 par pociągów lokalnych ("futsū") na godzinę (12 w rannym szczycie), 4 pary "kaisoku" (8 w rannym szczycie) i 4 pary "shin-kaisoku" (6 w rannym szczycie).
Ruch pasażerski utrzymywany jest ponadto na krótkim odgałęzieniu 和田岬線 "Wadamisaki-sen", relacji　兵庫 Hyōgo -　和田岬 Wadamisaki.
Dla obsługi ruchu aglomeracyjnego o charakterze lokalnym stosuje się EZT złożone z wagonów o gęstym układzie drzwi (po pięć par na wagon) i podłużnym układzie siedzeń. Ruch pośpieszny obsługują bardziej komfortowe EZT, o trzech parach drzwi w wagonie i poprzecznym układzie siedzeń.
Rys historyczny.
Epoka transportu szynowego w Kobe rozpoczyna się w 1874 r. otwarciem linii kolei państwowej (późn. pod nazwą "Kokutetsu") między dworcem Kōbe i Osaką, drugiej w kraju (linia będzie stanowić zachodni skraj magistrali Tōkaidō). Jako przedłużenie kolei na zachód od 1888 r. służyła linia kolei prywatnej "San'yō Tetsudō" (pierwsza kolej tej nazwy), zbudowana między dworcem Kōbe i Himeji. Niemal równocześnie (1890) otwarto odgałęzienie do portu (linia Wadamisaki). Obie linie upaństwowiono w 1906. Kolej państwowa początkowo nie odgrywała jednak większej roli w ruchu lokalnym.
Tramwaj elektryczny w Kobe pojawił się w 1910 r. na 5,8-kilometrowej trasie między dworcem Kokutetsu Hyōgo a rejonem Sannomiya. Rozwój tramwajów poprzedziła jednak elektryczna kolejka dojazdowa: w 1905 otwarto linię "Hanshin Denki Tetsudō" do Osaki; był to pierwszy "interurban" w Japonii. W 1912 r. linię przedłużono w głąb śródmieścia do krańcówki 滝道 Takimichi. Od zachodu kolej "Hyōgo Denki Tetsudō" (i inne firmy) od 1910 r. budowały linie dojazdowe od dworca Hyōgo w kierunku Himeji, które osiągnęły w 1923 (system ten od 1933 należy do "San'yō Denki Tetsudō"). W 1920 "Hanshin Kyūkō Dentetsu" (obecnie Hankyū) otworzyła drugą linię do Osaki, konkurencyjną w stosunku do kolei Hanshin (ze stacją początkowo na rubieżach rejonu Sannomiya). Natomiast w 1928 r. "Kōbe-Arima Dentetsu" otwiera pierwszy odcinek linii podmiejskiej wychodzącej od stacji Minatogawa (obecnie linia Shintetsu).
Wobec początkowego braku modernizacji linii Kokutetsu i dzięki nowatorstwu technologicznemu (np. uzyskiwaniu coraz wyższych prędkości) kolejki elektryczne zdobyły wielką popularność i były w stanie prowadzić większe inwestycje, m.in. modyfikować podejścia do centrum miasta. W 1933 r. otwarto podziemny dworzec Hanshin Sannomiya z długim tunelowym podejściem, które pozwoliło zlikwidować długie torowisko uliczne. W 1936 Hanshin Kyūkō otworzyła swoje wprowadzenie do śródmieścia, nadziemne, zakończone okazałym dworcem - obecnym Hankyū Sannomiya. Istnienie obu końcówek elektrycznych kolejek dojazdowych przyczyniło się do ukształtowania centrum usługowego miasta na wschodnim skraju pierwotnego śródmieścia.
Przełom na linii kolei państwowej nastąpił w l. 30. W 1934 ukończono elektryfikację linii na terenie Kobe i uruchomieno wiele pośrednich przystanków. W l. 1926-1937 dobudowano drugą parę torów. Kokutetsu stanęła do konkurencji o przejęcie ruchu miejsko-aglomeracyjnego - nie tylko zresztą w Kobe, ale w całym Regionie Kansai. W tym momencie dokonało się ukształtowanie sieci kolei obsługującej coraz bardziej urbanizujące się pasmo miejskie między Kobe i Osaką, wciśnięte między Wzgórza Rokkō i brzeg Zatoki Osakijskiej.
Po wojnie rozwijano jeszcze miejską . Apogeum długości - 35,6 km - osiągnęła ona w 1953 r. Jej całkowite zamknięcie nastąpiło jednak bardzo szybko, bo już w okresie 1966-1971. Zbiegło się to z otwarciem w 1968 r. pierwszej linii szybkiej kolei miejskiej – Kōbe Kōsoku Tetsudō.
Lata 70. przyniosły początek realizacji planu ekspansji zabudowy na tereny położone w głębi lądu. Dla obsługi nowych osiedli położonych na północny zachód od Kobe, miasto zdecydowało się na budowę linii własnej kolei - metra. Jej pierwszy odcinek, Myōdani - Shin-Nagata, otwarty w 1977 r., służył jako kolej dowozowa do linii San'yō (przedłużenie Kōbe Kōsoku) i kolei Kokutetsu. "Prawdziwym" metrem linia stała się po wydłużeniu na wschód, równolegle do linii Kōbe Kōsoku. Budowę wykonywano etapami: w 1983 r. otwarto odcinek do 大倉山 Ōkurayama, w 1985 - do Shin-Kōbe. Na zachodzie zaś obecną stację końcową Seishin-chūō (ok. 16 km od śródmieścia) kolej osiągnęła w 1987 r.
Uruchomienie w 1988 r. przedłużenia wschodniego tej linii - kolei Hokushin Kyūkō, zbiegło się z podjęciem budowy "miasta-ogrodu" 神戸三田国際公園都市 Kōbe-Sanda Kokusai Kōen-toshi, położonego ok. 20 km na północ od śródmieścia. Strukturę tę łączy z Kobe wydłużona linia kolei Shintetsu, ale z Osaką - bezpośrednia linia JR. Linia Hokushin ma za zadanie skrócić czas dojazdu w tym kierunku, jednakże nie może być połączona z metrem, ze względu na inny rozstaw toru. Rozwój zatem pierwszej linii metra w Kobe nosi pewne cechy przypadkowości.
Drugim kierunkiem ekspansji miasta są wody Zatoki. Ukończona w 1981 r. po 15 latach budowy sztuczna wyspa Port Island została skomunikowana ze śródmieściem przez kolejkę Portliner, uruchomioną w lutym 1981. Była to wówczas pierwsza mała kolej automatyczna w ruchu miejskim na świecie. Linię przedłużono do nowo otwartego lotniska Kobe (także na sztucznej wyspie) w 2006 r. Drugą sztuczną wyspę, Rokkō Island, położoną nieco na wschód ukończono w 1992, ale już w 1990 otwarto prowadzącą na nią drugą kolejkę – Rokkoliner.
Na przestrzeni ostatnich 15 lat kolej sieci krajowej (od 1989 r. "JR Nishi-Nihon") wyraźnie zwiększyła wielkość przewozów (w przeciwieństwie do dominujących kiedyś kolei prywatnych). Stało się to m.in. dzięki zwiększanej w l. 198-1999 ofercie połączeń pośpiesznych pociągami "shin-kaisoku".
Najnowszym elementem sieci SKM stała się druga linia metra – Kaigan, otwarta w 2001 r., w której upatruje się stymulatora rozwoju dzielnic nadbrzeżnych Kobe. Linia ta była siódmą na świecie koleją napędzaną silnikiem liniowym, a trzecim w Japonii "metrem LIM".

</doc>
<doc id="1147973" url="https://pl.wikipedia.org/wiki?curid=1147973" title="Ministrowie przemysłu Australii">
Ministrowie przemysłu Australii



</doc>
<doc id="1147975" url="https://pl.wikipedia.org/wiki?curid=1147975" title="Kamienny Most w Ratyzbonie">
Kamienny Most w Ratyzbonie



</doc>
<doc id="1147976" url="https://pl.wikipedia.org/wiki?curid=1147976" title="Godło Wysp Alandzkich">
Godło Wysp Alandzkich



</doc>
<doc id="1147987" url="https://pl.wikipedia.org/wiki?curid=1147987" title="MTTC">
MTTC

MTTC – kruszący materiał wybuchowy, mieszanina 35% kwasu pikrynowego, 35% trotylu i 10% trinitrokrezolu. Posiada temperaturę topnienia równą 70-80 °C. We Francji był stosowany do elaboracji granatów artyleryjskich.

</doc>
<doc id="1147990" url="https://pl.wikipedia.org/wiki?curid=1147990" title="Ankylozaury (podrodzina)">
Ankylozaury (podrodzina)

Ankylozaury (Ankylosaurinae) – podrodzina tyreoforów z rodziny ankylozaurów (Ankylosauridae). Została nazwana przez Barnuma Browna w 1908 roku. Pierwszą definicję filogenetycznę Ankylosaurinae przedstawił w 1998 roku Paul Sereno – według niej grupa ta obejmuje wszystkie zwierzęta bliżej spokrewnione z "Ankylosaurus" niż z "Minmi" lub szamozaurem. Matthew Vickaryous, Teresa Maryańska i David B. Weishampel przedstawili zbliżoną definicję, jednak – ponieważ według ich analizy "Shamosaurus" jest bardziej zaawansowany niż "Minmi" – usunęli z niej "Minmi". Sereno w 2005 roku uznał, że w celu zwiększenia stabilności zawartości taksonomicznej Ankylosaurinae należy do definicji włączyć zarówno "Minmi", jak również innego bazalnego ankylozauryda – "Gargoyleosaurus". W analizie Vickaryousa, Maryańskiej i Weishampela z 2004 roku do Ankylosaurinae zaklasyfikowany został – oprócz taksonów przedstawionych na kladogramie – także "Nodocephalosaurus".

</doc>
<doc id="1147993" url="https://pl.wikipedia.org/wiki?curid=1147993" title="Abesz Chatun">
Abesz Chatun

Abesz Chatun (ur. ok. 1260, zm. 1286) – ostatnia władczyni perskiej dynastii Salghurydów, rządzącej w Farsie.
Była córką atabega Saʿda II. Została władcą Salghurydów już w grudniu roku 1264, jako następca swojego kuzyna Seldżukszaha-e Salghura, którego zabili Mongołowie. Około roku 1272 poślubiła Möngke Temüra (zm. kwiecień 1282), czwartego syna Hulagu-chana, który rządził w Farsie w jej imieniu. Jej imię było jednak nadal wymieniane w chutbie i widniało na monetach, miała także prawo do dworskiej kaplicy. Tym niemniej rzeczywiste rządy należały do mongolskiego gubernatora Sughundżaka-nojona i jego baskaków. Pod koniec roku 1284 w Farsie wybuchły zamieszki przeciwko władzy Ilchanidów, w których organizację Abesz Chatun najprawdopodobniej była zamieszana. W związku z tym została internowana przez wezyra Ilchanidów Bukę, który stłumił bunt, jednak tylko po to, by niedługo później samemu w oparciu o Fars powziąć próbę nieudanej rebelii. Abesz Chatun, uwięziona i skazana na śmierć, zginęła jednak przed nim, stracona 31 grudnia 1286 roku, w wieku zaledwie dwudziestu sześciu lat. Pochowano ją w Tebrizie.

</doc>
<doc id="1147996" url="https://pl.wikipedia.org/wiki?curid=1147996" title="Niedokrwistość aplastyczna spowodowana chloramfenikolem">
Niedokrwistość aplastyczna spowodowana chloramfenikolem

Niedokrwistość aplastyczna spowodowana chloramfenikolem – w około 1:19 000 przypadków chloramfenikol wywołuje reakcję idiosynkrazji, czyli powoduje działania niepożądane po podaniu dawki leczniczej. Występuje wówczas zagrażająca życiu niedokrwistość aplastyczna. Udowodniono, że jest to spowodowane punktowymi mutacjami w mitochondrialnym DNA. Zmiany dotyczą genu "MTRNR2" kodującego podjednostkę 16S rRNA. Zidentyfikowane mutacje wywołujące wrażliwość na chloramfenikol to T2991C i C2939A.

</doc>
<doc id="1147998" url="https://pl.wikipedia.org/wiki?curid=1147998" title="Kultura domkowych urn">
Kultura domkowych urn



</doc>
<doc id="1147999" url="https://pl.wikipedia.org/wiki?curid=1147999" title="Zarośnięcie dwunastnicy">
Zarośnięcie dwunastnicy



</doc>
<doc id="1148000" url="https://pl.wikipedia.org/wiki?curid=1148000" title="Kultura urn domkowych">
Kultura urn domkowych

Kultura urn domkowych – kultura epoki żelaza w Saksonii-Anhalt na przedgórzu Harzu nad dolną Soławą, środkową Łabą po tereny wokół dzisiejszego Magdeburga, istniejąca w okresie pomiędzy IX a V wiekiem z rozkwitem w VII wieku p.n.e.
Nazwa kultury pochodzi od charakterystycznego kształtu urn. Ciała po spaleniu chowano w popielnicach w kształcie chat na planie czworoboku lub koła, zazwyczaj z czworobocznym otworem pełniącym rolę drzwi zamykanych przez dopasowaną, glinianą płytkę, umieszczanych bądź bezpośrednio w ziemi bądź w kamiennych grobach skrzynkowych. Poza urnami w grobie umieszczano ceramikę oraz metalową biżuterię. Według niektórych autorów forma grobów skrzynkowych każe uznać kulturę urn domkowych za dość blisko spokrewnioną z kulturą pomorską.
Uważa się, że kultura ta powstała pod wpływem kultur występujących w środkowej Italii.

</doc>
<doc id="1148002" url="https://pl.wikipedia.org/wiki?curid=1148002" title="2,4-Dinitrofenylohydrazyna">
2,4-Dinitrofenylohydrazyna

2,4-Dinitrofenylohydrazyna – aromatyczny związek chemiczny. Używany jest m.in. w chemii laboratoryjnej do wykrywania obecności grupy karbonylowej.

</doc>
<doc id="1148004" url="https://pl.wikipedia.org/wiki?curid=1148004" title="Cummins">
Cummins

Cummins Inc. – koncern zajmujący się konstruowaniem i produkcją silników wysokoprężnych oraz innych układów napędowych dla producentów ciężarówek, autobusów, maszyn budowlanych, przemysłowych, rolniczych, kolejowych, sprzętu morskiego, wojskowego. Siedziba znajduje się w Columbus w stanie Indiana (USA).
Firma „Cummins Engine Company” powstała 3 lutego 1919 roku, dzięki dwóm osobom. Pierwszym był William Glanton „W.G.” Irwin, bankier i inwestor, drugim Clessie Lyle Cummins, mechanik samouk-wynalazca. W roku 1908 Irwin zlecił Cumminsowi obsługę swojego samochodu, co zapoczątkowało ich współpracę. W okresie I wojny światowej, dzięki kontraktom rządowym, Cummins prowadził dobrze prosperujący warsztat. W tym czasie zrozumiał, że silniki wysokoprężne posiadają przed sobą dużą przyszłość. Wynikało to z ich niskiego zużycia paliwa, niezawodności, trwałości.
Pierwszy silnik firmy powstał w 1919 r. na bazie kupionej licencji, miał on moc 6 KM. Była to stacjonarna, czterosuwowa jednostka, wymagająca dopracowania. Z pomocą inżyniera H.L. Knudsena, Clessie Cummins opracował w krótkim czasie własny projekt, posiadający oryginalne rozwiązania m.in. układu paliwowego.
Cummins oprócz silników wysokoprężnych (o mocach od 18 do 3500 KM), produkuje silniki na sprężony gaz ziemny, agregaty prądotwórcze do 2700 kVA, związane z nimi technologie i komponenty silnikowe, elementy układów paliwowych, układów kontrolnych, układów filtracyjnych. Nowoczesne silniki wysokoprężne są dostarczane jednocześnie z układami dolotowym i wydechowym.
Firma Cummins rozpoczęła produkcję napędów alternatywnych w 1990 roku, od marca 2001 roku współpracuje w tym zakresie z firmą Westport Innovations. W spółce joint-venture Cummins Westport Inc., z siedzibą w Vancouver w Kanadzie, oba koncerny mają po 50% udziałów. Zajmuje się ona opracowywaniem i sprzedażą na całym świecie silników zasilanych paliwami alternatywnymi. Cummins Westport sprzedaje trzy rodziny silników (B, C i L) przystosowanych do spalania gazu ziemnego (zasilanych CNG, LPG, ewentualnie LNG), korzystających z układu LBSI (zapłon iskrowy zubożonej mieszanki) o mocy maksymalnej do 235 kW (320 KM). Silnik zasilany LPG ma układ LBSI i osiąga moc maksymalną do 143 kW (195 KM). Wszystkie jednostki są produkowane w zakładach Cummins w Rocky Mount w Karolinie Północnej.
Cummins posiada fabryki i magazyny części zamiennych na całym świecie, choć większość pracowników jest zatrudnionych w Stanach Zjednoczonych. Zatrudnia ponad 20 tys. pracowników. Poza Ameryką Północną jej wyroby są często stosowane m.in. przez europejskich producentów autobusów, także działających w Polsce.
W październiku 1980 roku Cummins zawiązał spółkę joint venture z Case Corp. – Consolidated Diesel Co. (CDC), która wyprodukowała pierwszy silnik 1 lipca 1983 r.
W 1996 roku pomiędzy Cummins i dwoma spółkami Fiat Group – Iveco N.V. i New Holland, później jako CNH Global N.V. utworzono spółkę joint venture European Engine Alliance (EEA) w celu wspólnej kooperacji w zakresie zaprojektowania i produkcji silników NEF (New Engine Family). EEA obejmuje aktywa produkcyjne w Turynie we Włoszech. W 2008 roku Cummins sprzedał swoje udziały w EEA włoskiemu Fiat Powertrain Technologies oraz nabył od CNH udziały w CDC (Consolidated Diesel Corporation).
19 września 2006 w Nabiereżnych Czełnach w Tatarstanie w Rosji otwarto linię produkcyjną silników Cummins serii B. Ich produkcją zajmuje się spółka j.v. Cummins-KAMA, partnerem posiadającym 50% akcji i głównym odbiorcą produktów jest firma Kamaz. Docelowa zdolność produkcyjna sięga 24 tys. sztuk rocznie. Zakres mocy maksymalnej produkowanych silników wynosi od 120 do 275 KM.
W 2008 Cummins i chińska firma Beiqi Foton Motor powołały nową spółkę joint-venture pod nazwą Cummins-Foton, mającą się zajmować produkcją silników wysokoprężnych w Chinach.
W skład koncernu Cummins Inc. wchodzą następujące firmy:

</doc>
<doc id="1148006" url="https://pl.wikipedia.org/wiki?curid=1148006" title="Ministrowie obrony Australii">
Ministrowie obrony Australii

Australijski minister obrony (en. "Minister for Defence") odpowiada za całokształt polityki obronnej Australii. Urząd ten powstał w 1901 r. i przetrwał do roku 1939, kiedy to po wybuchu II wojny światowej podzielono go na ministerstwa armii, lotnictwa, marynarki wojennej oraz nadzorujące je ministerstwo koordynacji obrony. Resort obrony przywrócono w 1942 r. Resorty armii, lotnictwa i marynarki wojennej przetrwały do 1973 r.

</doc>
<doc id="1148007" url="https://pl.wikipedia.org/wiki?curid=1148007" title="Dichlorofenoloindofenol">
Dichlorofenoloindofenol



</doc>
<doc id="1148013" url="https://pl.wikipedia.org/wiki?curid=1148013" title="Tarcie poznawcze">
Tarcie poznawcze

Tarcie poznawcze (ang. "cognitive friction") – wysiłek umysłowy podczas wykonywania jakiegoś zadania, który jest konieczny, aby je zakończyć. Zadania, które cechują proste wybory, jednoznaczne interpretacje i akcje przewidywalne przez umysł ludzki, charakteryzuje niskie tarcie poznawcze. Czynności, które wymagają namysłu, tłumaczenia lub kalkulacji, implikują wysokie tarcie poznawcze.
Tarcie poznawcze występuje, gdy użytkownik spotyka się z interfejsem lub udogodnieniem, które wydaje się być intuicyjne, ale przynosi nieoczekiwane rezultaty. Badania użytkowników mogą pomóc odkryć takie problemy i stworzyć projekt pozbawiony tarć.
Konflikt pomiędzy naszymi oczekiwaniami a sposobem działania interfejsu nazywamy tarciem poznawczym.
Tarcie Poznawcze jest więc sytuacją, w której doświadczamy pewnej przeszkody, niezgodności przyczyn oraz wyników. Akcja wykonana przez użytkownika nie daje rezultatu, jakiego oczekujemy. 
Historia.
O Tarciu Poznawczym świat po raz pierwszy usłyszał już w 1999 roku za sprawą książki pt. “The Inmates are Running the Asylum”. Autorem publikacji i pojęcia jest Alan Cooper.
Oprócz książki Alana Coopera przydatna jest Teoria Obciążenia Poznawczego (Cognitive Load), opracowana przez Johna Swellera. Stanowi ona szerszy kontekst dla Cognitive Friction.
Teorią Johna Swellera jest rola pamięci roboczej i ilości wysiłku poznawczego, jaki jest konieczny do wykonywania działań. Pojemność pamięci roboczej jest ograniczona, co oznacza, że w danej jednostce czasu możemy przyjąć i wykorzystać ograniczoną ilość informacji.
Badanie i wykrywanie Tarć Poznawczych.
Unikanie tarć poznawczych jest zadaniem zespołu projektującego User Experience, we współpracy z zespołami projektującymi UI i interakcję. Aby zidentyfikować miejsca, w których mogą wystąpić tarcia poznawcze, zespół może przeprowadzić wywiady z użytkownikami, stworzyć przepływy zadań i zaprojektować łatwe w użyciu architektury informacji jeszcze przed rozpoczęciem prac nad produktem. 
Oceny eksperckie i testy użyteczności z udziałem użytkowników w trakcie rozwoju produktu mogą uwypuklić problemy i wskazać ich rozwiązania. Należy pamiętać, że tarcie poznawcze może pojawić się w wielu różnych konwencjach. 
Tarcie Poznawcze możemy zlokalizować jedynie poprzez badania i analizy zachowań użytkowników.
Istotne jest znalezienie odpowiedzi na kluczowe pytania. Przede wszystkim należy sprawdzić:

</doc>
<doc id="1148014" url="https://pl.wikipedia.org/wiki?curid=1148014" title="Autostrada D0 (Czechy)">
Autostrada D0 (Czechy)

Autostrada D0 (), nazywana także wielka obwodnicą praską () – częściowo istniejąca autostrada w Czechach zachodnich. Pierwszy odcinek trasy powstał jeszcze w latach 80. Obecnie jest w użytku 16 km tej drogi, zaś odcinek od Lahovic do Slivenca o długości 6,08 km jest w budowie. Zakończenie całej inwestycji jest planowane na 2029 rok. Jednym z głównych zadań jest przeniesienie ruchu tranzytowego z obszaru miasta.
Do końca 2015 roku istniała jako droga ekspresowa R1 ().
Opłaty.
Przejazd drogą jest płatny dla pojazdów o masie całkowitej przekraczającej 3,5 tony. Opłatę uiszcza się elektronicznie, poprzez specjalne urządzenie pokładowe („on-board unit”).

</doc>
<doc id="1148015" url="https://pl.wikipedia.org/wiki?curid=1148015" title="Płaty skroniowe">
Płaty skroniowe



</doc>
<doc id="1148023" url="https://pl.wikipedia.org/wiki?curid=1148023" title="Seimas">
Seimas



</doc>
<doc id="1148027" url="https://pl.wikipedia.org/wiki?curid=1148027" title="Jan Niemira">
Jan Niemira

Niemira z Wsielubia ("Nemyr, Nyemyr, Nemyra, Nemerza") herbu Jastrzębiec, znany także jako Jan Niemira (ur. w XIV w., zm. w XV w.) – bojar litewski, starosta połocki (1412–1413), adoptowany podczas unii horodelskiej (1413).
Życiorys.
Pośród świadków traktatu salińskiego z 1398 roku występuje niejaki „Nammyr”, koniuszy w. ks. Witolda Kiejstutowicza. Nie ma jednak pewności czy chodzi o owego Jana Niemirę. Dodatkowo niejaki „Namyr” spotykany jest dość często w źródłach krzyżackich z przełomu XIV i XV wieku, nosi je stale jeden ze służebnych Wielkiego Mistrza, nie wiadomo tylko, czy jest on tym samym co wcześniej wspomniany koniuszy Witolda, a tym bardziej czy ma coś wspólnego z Janem Niemirą.
Pewne jest natomiast, że po raz pierwszy zjawia się w dokumentach unii wileńskiej z 1401 roku, gdzie pojawia się wraz z braćmi, których imiona nie są podane. Niemira używający chrześcijańskiego imienia "Jan" występuje często w źródłach historycznych (jednakże, bez żadnych tytułów czy funkcji dygnitarskich) jako świadek dokumentów z lat 1404–1411. Rok później, w 1412, bierze udział wraz z Zinowiewem Bratoszycem w poselstwie Jagiełły i Witolda do Nowogrodu w sprawie wojny z inflancką gałęzią zakonu krzyżackiego, w tym samym roku występuje już w kwietniu z godnością starosty połockiego, którą sprawuje jeszcze w 1413 w Horodle.
Właśnie w roku 1413 uczestniczył w akcie unii horodelskiej, gdzie wraz z 47 innymi przedstawicielami rodów bojarów litewskich wyznania rzymskokatolickiego został przyjęty do polskich rodów herbowych. Jan Niemira przyjął herb Jastrzębiec, a do herbu tego adoptował go biskup krakowski, Wojciech Jastrzębiec. Pieczęć Jana Niemiry nie zachowała się przy dokumencie unii horodelskiej.
Po Horodle Niemira całkowicie znika na zawsze z horyzontu, natomiast występują dość licznie przeróżni Niemirowicze (osoby posiadające nazwisko wywodzące się od imienia Niemira). Danych Niemirowiczów nie można jednak wszystkich uznać za potomstwo omawianego Jana Niemiry, gdyż samo imię Niemira (pol. "Niemirza"), nie było na Litwie i Rusi rzadkie. Pewność dotyczącą jedności krwi pewnych Niemirowiczów z Janem Niemirą można mieć tylko wtedy, gdy któryś z nich pozostawił przy dokumencie dochowaną pieczęć z herbem Jastrzębiec.
Pod dokumentem pokoju mełneńskiego z 1422 r., pod którym to dokumentem swoje pieczęcie w charakterze gwarantów przystawiło 95 dostojników polskich i litewskich oraz 17 miast, zachowała się po dziś dzień pieczęć z herbem Jana Niemiry i łacińskim podpisem: Jan Niemira był właścicielem dóbr Wsielub (biał. "Уселюб") w powiecie nowogródzkim, gdzie na początku XV wieku ufundował istniejący do dnia dzisiejszego kościół parafialny.
Życie prywatne.
Imiona rodziców Jana Niemiry nie są znane, jednakże z dokumentów historycznych unii wileńskiej dowiadujemy się o istnieniu jego braci. Ze swoją żoną, Anną, miał czterech synów; Mikołaja Niemirowicza, Andruszkę Niemirowicza, Jana Niemirowicza i Fedkę (Fedora) Niemirowicza.
Potomkowie Jana Niemiry używali początkowo nazwiska Niemirowicz. Jeden z jego synów Mikołaj Niemirowicz ufundował istniejący do dnia dzisiejszego Kościół Trójcy Przenajświętszej w Iszkołdzi. Począwszy od jednego z wnuków Jana Niemiry Jakuba Niemirowicza zwanego „Szczyt” członkowie tego rodu używali również nazwiska Szczyt(t) oraz Szczyt(t)-Niemirowicz lub Niemirowicz-Szczyt(t). Obecnie żyjący potomkowie Jana Niemiry wywodzący się z gałęzi kasztelańskiej rodu, odnoga kożangródzka (od dóbr Kożangródek – obecnie Białoruś), są Polakami, mieszkają głównie w Warszawie i okolicach oraz używają nazwiska Niemirowicz-Szczytt. Rodzina Niemirowicz-Szczytt h. Jastrzębiec to jedna z dwóch (obok Radziwiłłów) żyjących obecnie rodzin, co do których istnieje pewność, że pochodzą po mieczu w prostej linii od któregoś z bojarów litewskich uczestniczących w akcie unii horodelskiej.

</doc>
<doc id="1148028" url="https://pl.wikipedia.org/wiki?curid=1148028" title="Ministrowie skarbu Australii">
Ministrowie skarbu Australii

Australijski minister skarbu (en. "Treasurer of Australia") odpowiada za całokształt polityki finansowej Australii. Tradycyjnie musi być członkiem Izby Reprezentantów. W maju każdego roku zobowiązany jest do przedstawienia federalnego budżetu.

</doc>
<doc id="1148032" url="https://pl.wikipedia.org/wiki?curid=1148032" title="Sparganoza">
Sparganoza

Sparganoza – choroba zakaźna ssaków drapieżnych powodowana przez tasiemce z rodzaju "Spirometra erinaceieuropaei" i pokrewne.
Z jaj wydalanych z kałem przez żywicieli ostatecznych (koty, psy i inne ssaki drapieżne) wylęgają się larwy, zjadane przez skorupiaki z rodzaju "Cyclops", które stają się pożywieniem dla dalszych żywicieli pośrednich (żaby, węże itp.), a te zjadane są przez żywicieli ostatecznych tasiemca. Człowiek jest tylko przypadkowym żywicielem pośrednim. Larwa żyje u żywicieli pośrednich m.in. pod skórą. W przypadku dostania się do organizmu żywiciela niespecyficznego (paratenicznego), larwy ponownie osiedljąą się w tkankach zwierzęcia. 
Z badań polskich z 2020 r. wynika, że tasiemcem "Spirometra erinaceieuropaei" zarażonych może być wiele innych gatunków ssaków drapieżnych (borsuki, jenoty, lisy, tchórze, kuny leśne, wydry i norki amerykańskie). 

</doc>
<doc id="1148035" url="https://pl.wikipedia.org/wiki?curid=1148035" title="Lider opozycji (Australia)">
Lider opozycji (Australia)

Lider opozycji (oficjalnie: Lider Lojalnej Opozycji Jej Królewskiej Mości) – stanowisko istniejące w systemie politycznym Australii, wzorowane na analogicznej funkcji w Wielkiej Brytanii. Liderem opozycji zostaje automatycznie polityk kierujący w Izbie Reprezentantów frakcją największej pod względem liczby posiadanych mandatów spośród partii pozostających poza rządem. W praktyce australijską scenę polityczną zdecydowanie dominują dwa ugrupowania - Liberalna Partia Australii (LPA) i Australijska Partia Pracy (ALP). Gdy przywódca jednej z nich jest premierem, polityk stojący na czele drugiej pełni funkcję lidera opozycji. 
Lider opozycji zasiada na sali obrad naprzeciwko premiera. Posiada pierwszeństwo zabierania głosu w czasie tzw. sesji pytań do szefa rządu ("question time"). Kiedy premier przemawia w Izbie, zwyczajowo lider opozycji otrzymuje tyle samo czasu na odpowiedź. Powołuje także tzw. gabinet cieni, którego członkowie pełnią w debatach parlamentarnych analogiczną funkcję w stosunku do poszczególnych ministrów. Od powstania Związku Australijskiego w 1901 roku, 34 osoby pełniły funkcję lidera opozycji. Dziewiętnaście z nich stanowili byli lub (częściej) przyszli premierzy.
Od 30 maja 2022 roku liderem opozycji jest Peter Dutton, kierujący zarazem federalnymi strukturami Liberalnej Partii Australii .

</doc>
<doc id="1148041" url="https://pl.wikipedia.org/wiki?curid=1148041" title="Aprelewka">
Aprelewka



</doc>
<doc id="1148051" url="https://pl.wikipedia.org/wiki?curid=1148051" title="Ministrowie spraw zagranicznych Australii">
Ministrowie spraw zagranicznych Australii

Australijski minister spraw zagranicznych (en. "Minister for Foreign Affairs", do 1970 r. "Minister for External Affairs") odpowiada za całokształt polityki zagranicznej Australii. Jest to jedno z najważniejszych stanowisk w australijskim rządzie federalnym. Urząd ministra spraw zagranicznych był często sprawowany przez urzędującego premiera.
Lista ministrów spraw zagranicznych Australii.
źródło:

</doc>
<doc id="1148057" url="https://pl.wikipedia.org/wiki?curid=1148057" title="Halzoun">
Halzoun



</doc>
<doc id="1148058" url="https://pl.wikipedia.org/wiki?curid=1148058" title="Paloalto">
Paloalto

Paloalto – rockowy zespół założony w Los Angeles. Nazwa zespołu pochodzi od przedszkola, do którego uczęszczał James Grundler. Debiutancki album zespołu „Paloalto” został wydany w 2000 roku przez American Recordings, w roku 2003 zespół wydał drugi krążek „Heroes and Villains”. Singel z tego albumu pojawił się na ścieżce dźwiękowej serialu Życie na fali.

</doc>
<doc id="1148065" url="https://pl.wikipedia.org/wiki?curid=1148065" title="Wspólnota administracyjna Allmendingen">
Wspólnota administracyjna Allmendingen

Wspólnota administracyjna Allmendingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Donau-Iller, w powiecie Alb-Donau. Siedziba wspólnoty znajduje się w miejscowości Allmendingen, przewodniczącym jej jest Kerstin Breymaier.
Wspólnota administracyjna zrzesza dwie gminy wiejskie:

</doc>
<doc id="1148068" url="https://pl.wikipedia.org/wiki?curid=1148068" title="Prokuratorzy generalni Australii">
Prokuratorzy generalni Australii

Prokurator generalny Australii () – stanowisko w rządzie federalnym Australii, istniejące od powstania Związku Australijskiego w 1901 roku i zwyczajowo (choć zależy to tylko od decyzji premiera) zajmowane przez ministra w randze członka gabinetu, będącego z wykształcenia prawnikiem.
Kompetencje.
Zakres kompetencji prokuratora generalnego Australii jest zbliżony do ministrów sprawiedliwości w większości państw zachodnich i obejmuje takie dziedziny jak nadzór administracyjny nad sądami federalnymi czy inicjowanie prac legislacyjnych związanych z wieloma gałęziami prawa (m.in. prawem autorskim, prawem rodzinnym, prawem konstytucyjnym, prawem administracyjnym, prawami człowieka). Odpowiada również za publikację aktów prawa federalnego. Kwestie związane z prawem karnym i prawem cywilnym (z wyjątkiem prawa rodzinnego i prawa pracy) są w Australii w zdecydowanej większości pozostawione w kompetencji władz stanowych. Choć prokurator generalny sprawuje nadzór administracyjny nad prokuratorami federalnymi, nie ma możliwości merytorycznego wpływania na prowadzone przez nich postępowania.
Dodatkowo prokurator generalny posiada pewne prerogatywy w obszarze bezpieczeństwa narodowego, w szczególności jest politycznym nadzorcą służby kontrwywiadowczej i wywiadu wewnętrznego ASIO oraz policji federalnej (Australian Federal Police). Odpowiada również za bezpieczeństwo cybernetyczne Australii.
Departament.
Prokurator generalny stoi na czele Departamentu Prokuratora Generalnego ("Attorney-General's Department"), będącego "de facto" federalnym ministerstwem sprawiedliwości. Mylącym może być fakt, iż w australijskim rządzie istnieje stanowisko ministra sprawiedliwości, jednak zajmująca je osoba jest (w przełożeniu na polską terminologię) wiceministrem pracującym u boku prokuratora generalnego.

</doc>
<doc id="1148070" url="https://pl.wikipedia.org/wiki?curid=1148070" title="Mytiszczy">
Mytiszczy



</doc>
<doc id="1148074" url="https://pl.wikipedia.org/wiki?curid=1148074" title="Wspólnota administracyjna Blaubeuren">
Wspólnota administracyjna Blaubeuren

Wspólnota administracyjna Blaubeuren – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Donau-Iller, w powiecie Alb-Donau. Siedziba wspólnoty znajduje się w mieście Blaubeuren.
Wspólnota administracyjna zrzesza jedno miasto i jedną gminę wiejską:

</doc>
<doc id="1148079" url="https://pl.wikipedia.org/wiki?curid=1148079" title="Partia Zjednoczonej Australii">
Partia Zjednoczonej Australii

Partia Zjednoczonej Australii (en. "United Australia Party", UAP) – australijska partia polityczna istniejąca w latach 1931-1945, następczyni Nacjonalistycznej Partii Australii i poprzedniczka Partii Liberalnej.
Partia powstała w 1931 r. Utworzyli ją deputowani laburzystowcy niezadowoleni z polityki gospodarczej rządu, niezależni deputowani konserwatywni oraz opozycjoniści z Partii Nacjonalistycznej. W latach 1932-1941 UAP była największą partią parlamentarną. W 1945 r. przekształciła się w Partię Liberalną.

</doc>
<doc id="1148080" url="https://pl.wikipedia.org/wiki?curid=1148080" title="Troick">
Troick

 
2 miasta w Rosji:

</doc>
<doc id="1148081" url="https://pl.wikipedia.org/wiki?curid=1148081" title="Wspólnota administracyjna Dornstadt">
Wspólnota administracyjna Dornstadt

Wspólnota administracyjna Dornstadt – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Donau-Iller, w powiecie Alb-Donau. Siedziba wspólnoty znajduje się w miejscowości Dornstadt.
Wspólnota administracyjna zrzesza trzy gminy wiejskie:

</doc>
<doc id="1148089" url="https://pl.wikipedia.org/wiki?curid=1148089" title="Live Licks">
Live Licks

Live Licks – ósmy album w USA, a siódmy album koncertowy w Wielkiej Brytanii grupy The Rolling Stones.
Listy przebojów.
Album

</doc>
<doc id="1148092" url="https://pl.wikipedia.org/wiki?curid=1148092" title="Wspólnota administracyjna Ehingen (Donau)">
Wspólnota administracyjna Ehingen (Donau)

Wspólnota administracyjna Ehingen (Donau) – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Donau-Iller, w powiecie Alb-Donau. Siedziba wspólnoty znajduje się w mieście Ehingen (Donau).
Wspólnota administracyjna zrzesza jedno miasto i trzy gminy wiejskie:

</doc>
<doc id="1148103" url="https://pl.wikipedia.org/wiki?curid=1148103" title="Związek gmin Dietenheim">
Związek gmin Dietenheim

Związek gmin Dietenheim – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Dpnau-Iller, w powiecie Alb-Donau. Siedziba związku znajduje się w mieście Dietenheim.
Związek zrzesza jedno miasto i dwie gminy wiejskie:

</doc>
<doc id="1148106" url="https://pl.wikipedia.org/wiki?curid=1148106" title="Hipoteza Lewiatana">
Hipoteza Lewiatana

Hipoteza Lewiatana – teoria, zgodnie z którą instytucje państwowe, wskutek szczególnej wady procesów wyborczych i szczególnych zachowań polityków oraz biurokratów, rozrastają się stale, a ograniczając wolności obywatelskie – stają się "Lewiatanem".
Główną przyczyną stałego rozrostu sektora publicznego jest nadmierna ekspansja budżetu. Rozrost budżetu spowodowany jest m.in. procedurą demokratyczną, zakładającą podejmowanie decyzji na podstawie większości głosów, a zatem ignorowanie interesów mniejszości. Koszty realizacji decyzji podjętych przez większość muszą ponosić wszyscy, zatem i mniejszość. Taka "dyktatura większości" powoduje ignorowanie przez nią obciążeń narzuconych mniejszości oraz zmniejszenie kosztu, który musiałaby ponieść owa większość, gdyby nie przymusiła wszystkich do finansowania danego projektu.
Hipoteza Lewiatana sformułowana została przez J. M. Buchanana w 1975 w "The Limits of Liberty: Between Anarchy and Leviathan".

</doc>
<doc id="1148109" url="https://pl.wikipedia.org/wiki?curid=1148109" title="Red Hill Mining Town">
Red Hill Mining Town

"Red Hill Mining Town" - szósty utwór na płycie "The Joshua Tree" grupy U2.
Piosenka miała być trzecim singlem promującym album, jednak zespół z niego zrezygnował. Na próbach okazało, że niemożliwym jest zaśpiewanie na każdym koncercie tak wysoko i czysto jak to miało miejsce na głównym nagraniu. Głównie z tych przyczyn "Red Hill Mining Town" jest jedynym utworem z "The Joshua Tree", który nie był wykonywany na żywo przez 30 lat aż do jubileuszowej trasy The Joshua Tree Tour 2017, gdzie został wykonany z towarzyszeniem orkiestry dętej The Salvation Army.
Teledysk do piosenki został nakręcony przez Neila Jordana, ale zespół nie zdecydował się na opublikowanie go. Po raz pierwszy będzie można było go zobaczyć na DVD reedycji albumu: "The Joshua Tree: 20th Anniversary Edition", który został wydany 20 listopada 2007.
Piosenka została zainspirowana strajkiem górników z 1984, którego przywódcą był Arthur Scargill. Bono mówi, że Red Hill Mining Town jest o utrzymywaniu więzi rodzinnych podczas strajku. Chciał napisać piosenkę, w której mógłby opowiedzieć o zwykłych ludziach, nie o polityce i martwych statystykach, o których ludzie mogą usłyszeć w TV. Strajk był ostateczną próbą dla rodzin górników, którzy mogli stracić pracę, dochody i swoją dumę. Strajk odbijał się na ich relacjach międzyludzkich i zachowaniu.

</doc>
<doc id="1148116" url="https://pl.wikipedia.org/wiki?curid=1148116" title="Iluzja podatkowa">
Iluzja podatkowa

Iluzja podatkowa – zjawisko występujące często w przypadku zastosowania podatków pośrednich (np. VAT) polegające na tym, iż rzeczywiści podatnicy ulegają złudzeniu, że podatek płaci ktoś inny, a w konsekwencji nie doceniają kosztów, jakie ponoszą w związku z realizacją programów publicznych. Zjawisko iluzji podatkowej jest jedną z przyczyn rozrostu instytucji państwowych.
Źródło: "Polityka gospodarcza", pod red. Henryka Ćwiklińskiego, Gdańsk 2004.

</doc>
<doc id="1148121" url="https://pl.wikipedia.org/wiki?curid=1148121" title="Etiologia schizofrenii">
Etiologia schizofrenii

Wiarygodność rozpoznań wprowadza trudności w zmierzeniu względnego wpływu genów i środowiska (przykładowo, objawy w pewnym stopniu pokrywają się z chorobą dwubiegunową i wielką depresją), ale wyniki badań wskazują na to, że czynniki genetyczne w połączeniu ze środowiskowymi są ważnymi czynnikami etiologicznymi schizofrenii. Wyniki badań wykazują, że przyczyny powstania schizofrenii mają silną komponentę dziedziczną, ale początek choroby jest pod silnym wpływem czynników środowiskowych i stresorów. Hipoteza wrodzonej podatności na zranienie ("diatezy") u niektórych ludzi, która może być ujawniona przez biologiczne, psychologiczne i środowiskowe stresory jest znana jako model stresu i diatezy (lub encefalopatii). Model wskazujący na istotność czynników biologicznych, psychologicznych i społecznych nosi nazwę "biopsychosocjalnego".
Genetyka.
Istnieje zależność pomiędzy ryzykiem zachorowania na schizofrenię a stopniem pokrewieństwa z osobą chorą. Badania rodzin, bliźniąt i adopcyjne dostarczają dowodów na rolę czynników genetycznych w etiologii schizofrenii. Można sądzić, że dziedziczona jest predyspozycja do schizofrenii, która daje efekt w postaci choroby dopiero w połączeniu ze środowiskowymi czynnikami ryzyka. Dokładny model dziedziczenia schizofrenii pozostaje nieznany. Podobnie jak w przypadku innych chorób złożonych sugerowany jest raczej udział wielu genów (zob. polimorfizm genetyczny), o relatywnie niewielkim wpływie, których efekt kumuluje się, dziedziczeniu ulega tylko skłonność do zachorowania. Na znaczenie interakcji czynników genetycznych i środowiskowych wspólnie zwiększających podatność na zachorowanie wydają się wskazywać m.in. wyniki badań adopcyjnych. Oszacowania stopnia dziedziczności schizofrenii są różne, co wynika z trudności oddzielenia wpływów genetyki i środowiska, chociaż badania na bliźniętach wskazują na wysoki stopień dziedziczności. Niedawne wyniki badań naukowych sugerują, że geny, które przyczyniają się do zwiększenia ryzyka zachorowania na schizofrenię są nieswoiste, co oznacza, że mogą wpływać również na ryzyko wystąpienia innych zaburzeń psychotycznych, jak choroby afektywnej.
Czynniki cywilizacyjne.
Badania wskazują, że zachorowalność na schizofrenię wśród ludów pierwotnych jest znacznie niższa niż w społeczeństwach cywilizowanych. Obraz psychoz jest nieco odmienny, przeważają formy ostre – zbliżone do katatonii. Wraz ze zbliżaniem się do kręgu cywilizacji zachodniej, liczba przypadków wzrasta, a obraz chorobowy upodabnia się do spotykanego w naszej kulturze.
Czynniki prenatalne.
Uważa się, że czynniki sprawcze mogą działać we wczesnych etapach rozwoju układu nerwowego, także w ciąży, zwiększając ryzyko późniejszego zachorowania na schizofrenię. Obecnie istnieją dowody na to, że prenatalna ekspozycja na infekcje zwiększa ryzyko zachorowania na schizofrenię w późniejszym życiu, dostarczając dodatkowe dowody na powiązanie ryzyka wystąpienia choroby z patologią rozwoju płodowego.
Czynniki społeczne i ekonomiczne.
Mieszkanie w zurbanizowanym otoczeniu zostało konsekwentnie wykazane w badaniach jako czynnik ryzyka schizofrenii. Niekorzystne aspekty socjologiczne również stanowią czynniki ryzyka; należy do nich ubóstwo, migracje związane z niepowodzeniami, dyskryminacja rasowa, dysfunkcja rodzin, bezrobocie lub trudne warunki mieszkaniowe. Doświadczenie w dzieciństwie nadużycia lub traumy też stanowi czynnik ryzyka. Rodzicielstwu nie przypisuje się odpowiedzialności za schizofrenię, ale dysfunkcjonalne relacje w połączeniu z brakiem wsparcia mogą się przyczyniać do zwiększenia ryzyka.
Zakażenia.
Jedna z teorii wysunięta przez psychiatrów E. Fullera Torreya i R.H. Yolkena zakłada, że zakażenie pasożytem "Toxoplasma gondii" prowadzi do pewnych (być może nawet licznych) przypadków schizofrenii. Wspiera to stwierdzenie znacząco wyższych poziomów przeciwciał przeciw toksoplazmie u pacjentów ze schizofrenią względem przeciętnej populacji.
Użycie substancji psychoaktywnych.
Związek brania narkotyków ze schizofrenią jest złożony. Jasne powiązania pomiędzy nimi są trudne do rozwikłania. Istnieją silne dowody na to, że użycie pewnych narkotyków może wywołać początek choroby oraz nawrót schizofrenii u pewnych ludzi. Można to jednakże wyjaśniać na inne sposoby; niektórzy ludzie mogą brać narkotyki aby poradzić sobie z negatywnymi uczuciami związanymi zarówno z braniem przepisanych leków antypsychotycznych, a także z powodu samego stanu psychicznego, który cechuje się negatywnymi emocjami, paranoją i anhedonią. Pochodne amfetaminy wywołują uwolnienie dopaminy, której nadmierna aktywność jest uważana za przyczynę wielu objawów schizofrenii (dopaminowa hipoteza schizofrenii), a pochodne amfetaminy mogą pogorszyć objawy schizofrenii. Objawy schizofrenii mogą być również wyzwolone przez przyjmowanie znaczących dawek psychodelików lub narkotyków pobudzających. Wyniki jednego z badań sugerują, że marihuana może przyczynić się do psychozy, chociaż naukowcy podejrzewają, że użycie marihuany było tylko niewielkim dodatkiem do szerokiej gamy czynników, które mogą wywołać psychozę.
Amfetamina i jej pochodne.
Uważa się, że nadmierna aktywność dopaminowa jest odpowiedzialna za wiele objawów schizofrenii (dopaminowa hipoteza schizofrenii) i dlatego amfetamina i jej pochodne mogą pogarszać objawy schizofrenii, gdyż powodują uwolnienie dopaminy.
Środki psychodeliczne.
Schizofrenia może być czasem wywoływana przez znaczne użycie środków psychodelicznych, chociaż niektórzy uważają, że predyspozycja do zachorowania na schizofrenię wiąże się ze skłonnością do przyjmowania takich środków. Istnieją także dowody na to, że u ludzi chorujących na schizofrenię, u których występuje odpowiedź na leczenie, może dojść do nawrotów w wyniku przyjęcia narkotyków. Do znanych osób, u których psychodeliki są podejrzewane o przyspieszenie rozwoju schizofrenii należą członek i założyciel Pink Floyd, Syd Barrett oraz producent, aranżer i pisarz tekstów piosenek The Beach Boys, Brian Wilson.
Leki takie jak ketamina, fencyklidyna i LSD stosowano w celach badawczych do naśladowania objawów schizofrenii. Zastosowanie LSD i innych psychodelików do modelu schizofrenii straciło na znaczeniu wśród społeczności naukowej, ponieważ różnice pomiędzy stanami wywołanymi przez narkotyki a typowym przebiegiem schizofrenii stały się klarowne. Uważa się jednak, że dysocjanty taki jak ketamina i fencyklidyna dają stany znacząco podobne.
Humphry Osmond i Abram Hoffer przez krótki czas w latach 50. XX wieku badali możliwość zastosowania psychodelików w leczeniu schizofrenii. Tylko w przypadku tego eksperymentalnego leczenia użycie LSD było legalne, na krótko przed tym, jak zastosowanie leku w celach rozrywkowych doprowadziło do jego delegalizacji.
Marihuana.
Istnieją dowody na wpływ marihuany na powstawanie schizofrenii. Zgodnie z niektórymi badaniami, marihuana nie jest niezbędnym, ani wystarczającym czynnikiem w powstaniu schizofrenii, lecz może znacząco zwiększyć ryzyko zachorowania na schizofrenię i może być jednym z ważnych czynników sprawczych. Pomimo tego, niektóre wcześniejsze badania na tym polu były krytykowane z tego względu, że często nie było jednoznaczne, czy marihuana jest przyczyną, czy wynikiem schizofrenii. W niedawnym przeglądzie badań dotyczącym tego zagadnienia wykazano, że marihuana zwiększa ryzyko zachorowania na schizofrenię 2 razy, a zakładając, że jest jednym z czynników etiologicznych choroby, odpowiada za 8% przypadków zachorowań.
W 1987 opublikowano jedno z dłużej prowadzonych badań, z którego wynikało, że ryzyko wystąpienia schizofrenii u Szwedów przyjmujących marihuanę w dużych ilościach (więcej niż 50 razy) jest zwiększone 6 razy.
Tytoń.
Osoby chore na schizofrenię palą częściej w porównaniu do średniej populacyjnej. Procent palących jest szczególnie wysoki w przypadku bezdomnych oraz osób przebywających w instytucjach. W spisie dokonanym w Wielkiej Brytanii w 1993 zostało wykazano, że 74% ludzi ze schizofrenią żyjących w instytucjach jest palaczami. W badaniu z 1999, które objęło wszystkich chorych w Nithsdale w Szkocji wykazano, że 58% z nich to palacze (przy średniej populacyjnej 28%). W jednym ze starszych badań ujawniono, że 88% pacjentów wypisanych ze szpitala to palacze.
Osoby ze schizofrenią mają mniejsze ryzyko zachorowania na raka płuc i śmierci z jego powodu, pomimo tego, że palacze występują wśród nich częściej niż w przeciętnej populacji. Przyczyna tego stanu nie jest znana, ale podejrzewa się, że znaczenie może mieć genetyczna odporność na raka płuc, efekty uboczne przyjmowanych leków lub statystycznie większe ryzyko śmierci z innych powodów niż rak płuc.
W niedawnym badaniu przeprowadzonym na 50 000 poborowych w Szwecji wykazano niewielki, ale statystycznie istotny efekt protekcyjny palenia papierosów przed zachorowaniem na schizofrenię w późniejszym życiu. Autorzy pracy podkreślają, że ryzyko związane z paleniem papierosów znacznie przewyższa te ewentualne niewielkie korzyści, natomiast samo badanie dostarcza dowodów na teorię "samoleczenia" w schizofrenii przy pomocy palenia tytoniu. Może to również dostarczyć wskazówek, w jaki sposób schizofrenia rozwija się na poziomie molekularnym. Co więcej, wiele ludzi paliło tytoń w różnej postaci na długo przed rozpoznaniem u nich schizofrenii, a niektóre grupy są zwolennikami stwierdzenia, że różne substancje chemiczne zawarte w tytoniu w rzeczywistości przyczyniły się do wyzwolenia początków choroby i nie niosą ze sobą żadnych korzyści.
Palenie tytoniu wpływa na funkcjonowanie wątroby w taki sposób, że powoduje szybszą metabolizację leków antypsychotycznych stosowanych w leczeniu schizofrenii. To oznacza, że palacze ze schizofrenią powinni przyjmować nieco wyższe dawki neuroleptyków dla uzyskania pożądanego efektu niż to jest w przypadku niepalących.
Większa liczba palaczy wśród chorych na schizofrenię może być efektem chęci leczenia się przy pomocy nikotyny. Możliwe, że palenie daje krótkoterminowe efekty w postaci poprawionej czujności i funkcjonowania poznawczego u osób chorych. Wysuwa się przypuszczenie, że mechanizmem tego efektu jest zaburzenie funkcjonowania receptorów nikotynowych u chorych na schizofrenię, co chwilowo może zredukować palenie tytoniu.
Czynniki psychologiczne.
Liczne mechanizmy psychologiczne wpływają na zachorowanie oraz przebieg schizofrenii. Błędy poznawcze są jednymi z czynników ryzyka, zwłaszcza przy obciążeniu stresem lub niewłaściwie rozumianymi sytuacjami, w tym przykładanie nadmiernej uwagi do potencjalnych zagrożeń, wyciąganie pochopnych wniosków, dokonywanie atrybucji zewnętrznych, problemy z rozróżnieniem mowy wewnętrznej od mowy ze źródeł zewnętrznych, trudności z wczesnym przetwarzaniem wzrokowym i utrzymaniem koncentracji. Niektóre cechy poznawcze mogą odzwierciedlać ogólne deficyty neurokognitywne pamięci, uwagi, rozwiązywania problemów, funkcji wykonawczych lub poznania społecznego, podczas gdy inne mogą być związane z konkretnymi kwestiami i doświadczeniami. Pomimo powszechnego dostrzegania "stępionego afektu" (zobojętnienia uczuciowego), niedawne badania wskazują na to, że wiele ludzi ze zdiagnozowaną schizofrenią odpowiada silnie emocjonalnie, w szczególności na stresory lub negatywne bodźce i ta czułość może odpowiadać za podatność do wystąpienia objawów lub zaburzenia. Niektóre wyniki badań wskazują na to, że treść urojeń i doświadczeń psychotycznych może odzwierciedlać emocjonalne przyczyny zaburzenia i to jak osoba interpretuje takie doznania może wpływać na symptomatologię. Dalsze dowody na znaczenie mechanizmów psychologicznych wynikają z korzystnego wpływu terapii na objawy schizofrenii.
Czynniki emocjonalne.
W schizofrenii mają znaczenie liczne czynniki emocjonalne, a niektóre modele stawiają je w centrum zaburzenia. Uważano, że u chorych występuje stępiony afekt, co oznaczałoby, że doświadczają oni zbyt słabych emocji, jednak nowsze badania wykazują, że występuje u nich prawidłowy, a nawet podniesiony poziom afektu, w szczególności w odpowiedzi na negatywne wydarzenia lub stresujące sytuacje społeczne. Powiązane badania wskazują na to, że treść sądów urojeniowych i psychotycznych w schizofrenii może mieć znaczenie, odzwierciedlając historię życia lub społeczne uwarunkowania osoby chorej.
Czynniki biochemiczne.
Badania z użyciem testów neuropsychologicznych oraz metod obrazowania mózgu, takich jak fMRI i PET pozwoliły zmierzyć różnice w funkcjonalnych aktywnościach mózgu i wykazały, że różnice wydają się najczęściej występować w płatach czołowych, hipokampie i płatach skroniowych. Powiązano je z deficytami neurokognitywnymi często związanymi ze schizofrenią.
W szczególności skupiono się na aktywności dopaminowej w szlaku mezolimbicznym mózgu. To zainteresowanie wynikło głównie z przypadkowego odkrycia. Okazało się, że grupa leków blokująca aktywność dopaminy, znanych jako fenotiazyny, może redukować objawy psychotyczne. Wpływowa hipoteza dopaminowa schizofrenii wskazała, że nieprawidłowa funkcja szlaków dopaminowych jest przyczyną pozytywnych objawów schizofrenii. Obecnie ta teoria jest uważana za zbytnie uproszczenie pełnego wyjaśnienia, po części z tego powodu, że nowsze antypsychotyki (zwane atypowymi antypsychotykami) mogą być jednakowo skuteczne jak starsze leki (typowe antypsychotyki), lecz wpływają również na aktywność serotoniny i mogą wykazywać nieznacznie słabsze blokowanie dopaminy.
Zainteresowanie skierowano również na glutaminian, który jest neurotransmiterem, a także na zmniejszoną aktywność receptora NMDA w schizofrenii. Było to w głównej mierze zasugerowane przez nieprawidłowo niskie poziomy receptorów glutaminianowych stwierdzone w badanych pośmiertnie mózgach osób ze zdiagnozowaną schizofrenią i odkrycie, że działanie leków blokujących glutaminian, jak fencyklidyna czy ketamina mogą naśladować objawy i problemy poznawcze występujące w chorobie. Fakt zmniejszonej aktywności glutaminianu wiąże się ze słabymi wynikami w testach wymagających aktywności płatów czołowych i hipokampa oraz wpływem na aktywność dopaminową. Wszystko to ma znaczenie dla rozwoju schizofrenii i dlatego zasugerowano, że szlaki glutaminianowe spełniają ważną rolę mediacyjną (i prawdopodobnie sprawczą) w chorobie. Dalsze poparcie dla tej teorii przyszło z wstępnych badań wskazujących na skuteczność koagonistów kompleksu receptora NMDA w zmniejszaniu objawów pozytywnych.
Inne odkrycia dotyczą różnic w rozmiarach pewnych struktur mózgu. Poszerzenia komór występują u osób ze szczególnie wyraźnymi objawami negatywnymi, co było jednym z pierwszych odkryć. Jednakże nie okazało się to pewne w przypadku każdego pacjenta, gdyż u chorych występują znaczne różnice. Nowsze badania wykazały różnego stopnia odmienności struktur mózgu w porównaniu do zdrowej populacji. Podobnie jednak jak w przypadku wcześniejszych wyników badań, różnice są pewne przy porównywaniu grup ludzi, natomiast trudno określić jakie różnice wystąpią u pojedynczych osób ze schizofrenią.
Inne teorie.
Obecnie przedmiotem badań są nieprawidłowości kanałów wapniowych jako czynników mających znaczenie dla powstania schizofrenii. W trzech małych badaniach wykazano poprawienie pewnych wskaźników w późnych dyskinezjach po dołączeniu nilwadypiny (bloker kanałów wapniowych) do wcześniej stosowanego leczenia przeciwpsychotycznego.
Obecnie wzrasta liczba dowodów na znaczącą rolę autoimmunizacji w etiologii i patogenezie schizofrenii. Potwierdzają to badania statystycznej korelacji schizofrenii z innymi chorobami autoimmunologicznymi, a także niedawne prace, w których szczegółowo zbadano stan układu immunologicznego u pacjentów ze schizofrenią.

</doc>
<doc id="1148126" url="https://pl.wikipedia.org/wiki?curid=1148126" title="Rijeka dubrovačka">
Rijeka dubrovačka

Rijeka dubrovačka – zatoka na wschodnim wybrzeżu Morza Adriatyckiego, na północ od Dubrownika w Chorwacji.
Zatoka jest długa na ponad 5 km i wąska, typu riasowego. Na jej wschodnim końcu znajduje się ujście (i jednocześnie wywierzysko) rzeki Ombla. Nad zachodnim krańcem zatoki od 2002 stoi most wiszący im. Franja Tuđmana w ciągu drogi krajowej nr 8 („Jadranki”). Wzdłuż obu brzegów biegnie droga nr 420.
Wybrzeże zatoki jest gęsto zaludnione. Na północnym brzegu leżą miejscowości Mokošica, Nova Mokošica, Prijevor i Rožat, na południowym – Sustjepan, Čajkovići i Komolac. Mokošica i Komolac są dzielnicami Dubrownika. W Sustjepan znajduje się instalacja do tankowania statków. W Komolac jest port jachtowy.

</doc>
<doc id="1148127" url="https://pl.wikipedia.org/wiki?curid=1148127" title="Partia Demokratyczno-Republikańska">
Partia Demokratyczno-Republikańska

Partia Demokratyczno-Republikańska (), w skrócie demokratyczni republikanie – partia polityczna istniejąca i działająca w Stanach Zjednoczonych w latach 1792–1825.
Historia.
Po amerykańskiej wojnie o niepodległość, Trzynaście kolonii zawiązało unię, która stopniowo przekształciła się jednolite państwo, na mocy, uchwalonej w 1787 roku, Konstytucji. Największymi wyzwaniami stojącymi przed krajem były: stanowienie prawa, sformułowanie rządu i zarządzanie budżetem. Partie polityczne wówczas jeszcze nie istniały, lecz przywódcą frakcji antyfederalistycznej (sprzeciwiającej się silnej władzy centralnej) był sekretarz stanu w gabinecie Washingtona, Thomas Jefferson. Główne tezy, które głosił dotyczyły faworyzowania praw stanowych i ścisłej interpretacji Konstytucji, na rzecz osłabienia rządu federalnego. W zakresie polityki zagranicznej antyfederaliści sympatyzowali z Francją. Początkowo nazywali się "republikanami", gdyż słowo "demokraci" miało wydźwięk negatywny, kojarzący się z władzą motłochu. Opozycja wobec Partii Federalistycznej uformowała się w wyniku sporu o bank centralny. Formalnie Partia Demokratyczno-Republikańska powstała w 1792 roku.
Działalność.
Gdy George Washington powołał swój pierwszy gabinet, zaprosił do niego zarówno federalistów, jak i antyfederalistów. W latach rządów Washingtona i Adamsa demokratyczni republikanie skupiali się wokół Jeffersona i budowali struktury lokalne. Ich głównymi założeniami były: decentralizacja administracji federalnej, faworyzowanie milicji stanowej względem stałej armii, wolności prasy, wyznania i wypowiedzi. W wyborach prezydenckich w 1800 roku Jefferson pokonał Johna Adamsa, otrzymując głównie głosy na południu kraju oraz część ze stanów środkowych. Po objęciu władzy, demokratyczni republikanie cofnęli ustawy o zwiększeniu podatków i wydatków na armię (uchwalone przez federalistów) oraz wymienili większość urzędników z nominacji przeciwników politycznych. Ponadto uchylili akcyzy federalne i przejęli dług narodowy i zakupili terytorium Luizjany. Dzięki temu uzyskali nieznaczny wzrost poparcia w stanach Nowej Anglii, która była zdominowana przez zwolenników federalistów. Pomimo embarga 1807 roku i słabszej kondycji gospodarki amerykańskiej w wyborach w 1808 roku z łatwością zwyciężył protegowany Jeffersona, James Madison. Podczas jego prezydentury w partii zaczęły pojawiać się konflikty, które najbardziej uwidoczniły się podczas wojny z Wielką Brytanią. Mimo to Madison uzyskał reelekcję, co było spowodowane słabnącymi wpływami federalistów (ich poparcie osłabło zwłaszcza w stanach środkowych). W wyniku tego, w wyborach prezydenckich w 1816 roku faworytem był kandydat Partii Demokratyczno-Republikańskiej James Monroe. Po jego dwóch kadencjach, istniała tylko jedna siła na scenie politycznej, jednakże wewnętrznie skonfliktowana. Pojawiło się wówczas czterech kandydatów na prezydenta: John Quincy Adams, Andrew Jackson, Henry Clay i William Crawford. Dzięki sojuszowi zawartemu pomiędzy Adamsem a Clayem, ten pierwszy został wybrany na prezydenta, a drugi otrzymał stanowisko sekretarza stanu. Konsekwencją takich rozwiązań był rozpad Partii Demokratyczno-Republikańskiej na stronnictwo Adamsa-Claya (Narodowi Republikanie) i stronnictwo Jacksona-Calhouna-Van Burena-Crawforda (Demokratyczni Republikanie). Ukształtowało to stały element dwupartyjności amerykańskiej polityki. Te dwie siły zmierzyły się ze sobą w wyborach w 1828 roku, w których zwyciężył duet: Andrew Jackson i John C. Calhoun. Poparli ich głównie farmerzy, robotnicy i rzemieślnicy miejscy. Pod względem geograficznym uzyskali poparcie w niemal wszystkich regionach kraju, z wyjątkiem Nowej Anglii. W czasie jego prezydentury zwolennicy partii byli nazywani jacksonistami, a ich konkurenci – antyjacksonistami. Spadkobierczynią demokratycznych republikanów była Partia Demokratyczna, z ramienia której pierwszym prezydentem był Martin Van Buren.

</doc>
<doc id="1148131" url="https://pl.wikipedia.org/wiki?curid=1148131" title="Związek gmin Kirchberg-Weihungstal">
Związek gmin Kirchberg-Weihungstal

Związek gmin Kirchberg-Weihungstal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Dpnau-Iller, w powiecie Alb-Donau. Siedziba związku znajduje się w miejscowości Illerkirchberg, przewodniczącym jego jest Hans Ibele. Związek powstał w 1992.
Związek zrzesza cztery gminy wiejskie:

</doc>
<doc id="1148132" url="https://pl.wikipedia.org/wiki?curid=1148132" title="Partia Demokratyczno Republikańska">
Partia Demokratyczno Republikańska



</doc>
<doc id="1148134" url="https://pl.wikipedia.org/wiki?curid=1148134" title="Polityka pronatalistyczna">
Polityka pronatalistyczna

Polityka pronatalistyczna – polityka ludnościowa, mająca na celu zwiększenie liczby urodzeń.
Polityka ta wyraża się w tworzeniu przez państwo różnego rodzaju zachęt materialnych i moralnych do powiększania liczby dzieci w rodzinach i w otaczaniu szczególną opieką rodzin wielodzietnych. Państwo tworzy pod tym kątem instytucjonalno-prawne, organizacyjne i fiskalne rozwiązania systemowe, zachęcające rodziców do posiadania więcej niż dwojga dzieci (np. różnego typu zasiłki, ulgi – np. na bezpłatną edukację czy zakup przyborów szkolnych, wydłużanie urlopu macierzyńskiego, itp.). Polityka pronatalistyczna stosowana była m.in. we Francji i w Polsce po wielkich stratach ludnościowych poniesionych w czasie pierwszej wojny światowej. Obecnie prowadzą ją kraje skandynawskie (Norwegia, Dania, Szwecja). Od 1 kwietnia 2016 obowiązuje w Polsce program Rodzina 500 plus, którego zadaniem jest wsparcie rodzin, natomiast nie ma on na celu zwiększenia liczby urodzeń.
Polska znajduje się aktualnie w grupie krajów o najniższym współczynniku dzietności. W obliczu narastania demograficznego kryzysu podjęcie polityki pronatalistycznej staje się jednym z najważniejszych wyzwań dla polskiej polityki społeczno-ekonomicznej.

</doc>
<doc id="1148135" url="https://pl.wikipedia.org/wiki?curid=1148135" title="Megumi Kurihara">
Megumi Kurihara

 - japońska siatkarka, reprezentantka kraju, grająca na pozycji atakującej.
W 2010 r. zdobyła brązowy medal Mistrzostw Świata, rozgrywanych w Japonii. Od sezonu 2018/2019 występuje w drużynie JT Marvelous.
Sukcesy klubowe.
Mistrzostwo Japonii:
Liga Mistrzyń:
Mistrzostwo Rosji:
Sukcesy reprezentacyjne.
Mistrzostwa Azji:
Puchar Borysa Jelcyna:
Mistrzostwa Świata:

</doc>
<doc id="1148137" url="https://pl.wikipedia.org/wiki?curid=1148137" title="Democratic-Republican Party">
Democratic-Republican Party



</doc>
<doc id="1148138" url="https://pl.wikipedia.org/wiki?curid=1148138" title="Witold Adamiec">
Witold Adamiec

Witold Adamiec (ur. 8 sierpnia 1945 w Policznej, zm. 22 października 2004 w Warszawie) – polski publicysta, długoletni pracownik Biblioteki Narodowej.
Życiorys.
Ukończył studia polonistyczne na Uniwersytecie Warszawskim w 1970. W latach 1973–2001 był adiunktem w Instytucie Książki i Czytelnictwa Biblioteki Narodowej. Na początku jako asystent, a następnie kierownik Sekcji Księgozbiorów w Zakładzie Badań Czytelnictwa. Zajmował się problematyką organizacji i uzupełniania księgozbiorów bibliotek publicznych oraz księgarstwem. Był wieloletnim wykładowcą w Centrum Ustawicznego Kształcenia Bibliotekarzy.
Pod zbiorowym pseudonimem Jan Wit (Janusz Ankudowicz, Witold Adamiec) był autorem tłumaczenia książki Zinowjewa "Apologia praktycznego nierozumu". Książka ukazała się w tzw. drugim obiegu nakładem radykalnej organizacji podziemnej – Grup Politycznych „Wola”.
Został pochowany na cmentarzu komunalnym Północnym w Warszawie (kwatera S-X-3-10-11).

</doc>
<doc id="1148139" url="https://pl.wikipedia.org/wiki?curid=1148139" title="Nicolaus Henel von Hennenfeld">
Nicolaus Henel von Hennenfeld



</doc>
<doc id="1148140" url="https://pl.wikipedia.org/wiki?curid=1148140" title="Octoxynol-9">
Octoxynol-9



</doc>
<doc id="1148141" url="https://pl.wikipedia.org/wiki?curid=1148141" title="Run DMC">
Run DMC



</doc>
<doc id="1148142" url="https://pl.wikipedia.org/wiki?curid=1148142" title="Polityka antynatalistyczna">
Polityka antynatalistyczna

Polityka antynatalistyczna – polityka ludnościowa nastawiona na ograniczanie liczby urodzeń i zmniejszanie tempa przyrostu naturalnego. Polityka antynatalistyczna uległa spopularyzowaniu w drugiej połowie XX wieku w krajach o wysokim tempie przyrostu naturalnego w wyniku rozpowszechnianych opinii o możliwości przeludnienia naszego globu. Działania z zakresu polityki antynatalistycznej prowadziły kraje o największym w świecie potencjale demograficznym: Chiny i Indie. W Chinach polityka ta posługiwała się także środkami administracyjnymi (m.in. ustalanie przez władze dopuszczalnej liczby dzieci w rodzinach, którym zapewniano zaopatrzenie w towary reglamentowane i dostęp do różnych świadczeń). Obecnie okazuje się, że Chiny, poprzez stosowanie polityki antynatalistycznej, stoją już w obliczu zagrożeń związanych z pogarszaniem struktury wiekowej – szybkim starzeniem się ludności.

</doc>
<doc id="1148147" url="https://pl.wikipedia.org/wiki?curid=1148147" title="Związek gmin Laichinger Alb">
Związek gmin Laichinger Alb

Związek gmin Laichinger Alb – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Dpnau-Iller, w powiecie Alb-Donau. Siedziba związku znajduje się w miejscowości Heroldstatt. 
Związek zrzesza jedno miasto i cztery gminy wiejskie:

</doc>
<doc id="1148150" url="https://pl.wikipedia.org/wiki?curid=1148150" title="Pożegnanie jesieni">
Pożegnanie jesieni

Pożegnanie jesieni – polska powieść napisana przez Stanisława Ignacego Witkiewicza w 1925. Została wydana w 1927 w Warszawie, opatrzona przedmową autora.
Opis fabuły.
Powieść opowiada o dojrzewaniu i upadku młodego dekadenta Atanazego Bazakbala. Jego działania i wszelkie eksperymenty (narkotyczne, erotyczne, psychiczne) doprowadzają do samobójstwa jego żonę, zaś on sam popada w całkowitą zależność od Heli Bertz; pierwowzorem tej postaci była żydowska piękność, Izabela Hertz (Izabela Stachowicz).
Powieść stanowi również rozważania na temat przyszłości, studium dekadencji (upadek wartości, sekularyzacja, znużenie światem) i opis ówczesnego rozwoju społecznego, etapów rewolucji i tego w jaki sposób degraduje ona świat „pożerając własne dzieci” (w imię szczytnej idei niwelistycznej – staje się dyktaturą). Autor wyraża swoje przekonanie o końcu kultury indywidualistycznej.
Utwór został przełożony na niemiecki, włoski, angielski (fragmenty), hiszpański, słoweński, niderlandzki, węgierski, rosyjski, francuski i macedoński.
Na podstawie powieści "Pożegnanie jesieni" – powstał film fabularny Mariusza Trelińskiego – "Pożegnanie jesieni" (1990).

</doc>
<doc id="1148152" url="https://pl.wikipedia.org/wiki?curid=1148152" title="Zenon Łakomy">
Zenon Łakomy

Zenon Łakomy (ur. 1 stycznia 1951 w Gębicach, zm. 24 lutego 2016) – polski piłkarz ręczny i trener, reprezentant Polski, selekcjoner reprezentacji Polski kobiet i mężczyzn.
Kariera sportowa.
Zawodnik.
W latach 1965–1970 był zawodnikiem Chrobrego Głogów, w latach 1970–1978 Stali Mielec (z przerwą w sezonie 1971/1972, kiedy reprezentował barwy AZS Katowice). Z mieleckim klubem wywalczył Puchar Polski w 1971 i wicemistrzostwo Polski w 1975. Był reprezentantem Polski juniorów, młodzieżowym reprezentantem Polski, a w latach 1975–1975 wystąpił 25 razy w reprezentacji Polski seniorów, zdobywając 4 bramki. W 1975 zdobył brązowy medal Akademickich Mistrzostw Świata.
Trener.
W 1976 ukończył studia w Akademii Wychowania Fizycznego w Warszawie. Po zakończeniu kariery zawodniczej prowadził w Stali Mielec drużynę juniorską. W latach 1979–1984 prowadził żeńską drużynę Pogoni Szczecin, wprowadził ją jeszcze w 1979 do ekstraklasy, w 1983 zdobył mistrzostwo, a w 1984 wicemistrzostwo Polski. W latach 1984–1990 prowadził męską drużynę Pogoni, z którą w 1986 spadł do II ligi, ale w 1987 wywalczył awans do ekstraklasy. Jego największym sukcesem w tym okresie było zdobycie Pucharu Polski w 1987. Pracę w Pogoni łączył z prowadzeniem reprezentacji seniorów (1986–1990), z którą wystąpił na mistrzostwach świata grupy „B” w 1987 (3 m.) i 1989 (2 m.) oraz mistrzostwach świata grupy „A” w 1990 (11 miejsce).
W latach 90. prowadził drużyny niemieckie SV Post Telekom Schwerin (1990–1991, 1993–1996) Vfl Fredenbeck (1991–1993, 1997–2000) i TSV GWD Minden (1996/1997).
Od 2000 prowadził męską drużynę Orlen Płock. W sezonie 2000/2001 zdobył z nią wicemistrzostwo Polski i Puchar Polski, a po nie najlepszym starcie kolejnego sezonu odszedł z klubu w październiku 2001. W styczniu 2002 został trenerem Chrobrego Głogów (prowadził drużynę do końca sezonu 2001/2002), w latach 2003–2005 prowadził męską drużynę Zagłębia Lubin i w 2005 wywalczył z nią wicemistrzostwo Polski. W latach 2005–2007 był trenerem młodzieżowej reprezentacji Polski kobiet, w 2007 poprowadził ją na mistrzostwach Europy (13 miejsce). Jesienią 2006 został trenerem reprezentacji Polski seniorek, z którą zajął 8 miejsce na mistrzostwach Europy w 2006 i 11 miejsce na mistrzostwach Europy w 2007. Z tej ostatniej funkcji został zwolniony w 2008, albowiem nie uzyskał awansu na Igrzyska Olimpijskie i finały mistrzostw Europy w 2008. W kolejnych latach prowadził jeszcze ponownie Chrobrego Głogów (w meczach o utrzymanie się w ekstraklasie wiosną 2010), męską drużynę Szczypiorna Kalisz (sezon 2010/2011) i żeńską drużynę Ruchu Chorzów (runda wiosenna sezonu 2012/2013).
Jego żoną była Monika Rudnicka, mistrzyni Polski w barwach Pogoni w 1983. Jego ceremonia pogrzebowa odbyła się 29 lutego 2016 w kościele w Cieszynie Łobeskim w województwie zachodniopomorskim.

</doc>
<doc id="1148153" url="https://pl.wikipedia.org/wiki?curid=1148153" title="Om Puri">
Om Puri

Om Puri (hindi: ओम पुरी, Om Purī; ur. 18 października 1950 w Ambala, Hariana, zm. 6 stycznia 2017 w Mumbaju) – indyjski aktor filmowy grający zarówno w filmach rodzimej produkcji, jak i poza swoim krajem. Obok Shabana Azmi, Kulbhushan Kharbandai Smita Patil, czy Naseeruddin Shah, z którym w tym samym roku ukończył renomowaną "National School of Drama" zalicza się do grupy aktorów „nowego indyjskiego kina” lat 70. i 80., uznawanych bardziej jako aktorów niż gwiazdy filmowe. Brali oni udział w tworzeniu filmów niekomercyjnych zaangażowanych politycznie i społecznie. W 1990 został odznaczony Orderem Padma Shri, a w 2004 Orderem Imperium Brytyjskiego IV klasy (OBE) za udział w filmach angielskojęzycznych.

</doc>
<doc id="1148155" url="https://pl.wikipedia.org/wiki?curid=1148155" title="Saori Kimura">
Saori Kimura

 – japońska siatkarka, reprezentantka kraju, grająca na pozycji przyjmującej.
W 2010 r. zdobyła brązowy medal mistrzostw świata, rozgrywanych w Japonii. Jej siostra Misato również uprawia siatkówkę. Brązowa medalistka olimpijska 2012
Sukcesy klubowe.
Puchar Cesarza:
Mistrzostwo Japonii:
Klubowe Mistrzostwa Azji:
Puchar Turcji:
Liga Mistrzyń:
Mistrzostwo Turcji:
Sukcesy reprezentacyjne.
Mistrzostwa Azji:
Mistrzostwa Azji Juniorek:
Igrzyska Azjatyckie:
Puchar Piemontu:
Mistrzostwa Świata:
Igrzyska Olimpijskie:
Puchar Wielkich Mistrzyń:
Grand Prix:
Volley Masters Montreux:

</doc>
<doc id="1148168" url="https://pl.wikipedia.org/wiki?curid=1148168" title="Jura środkowa">
Jura środkowa

Jura środkowa (ang. "Middle Jurassic")

</doc>
<doc id="1148172" url="https://pl.wikipedia.org/wiki?curid=1148172" title="Rejon dmitrowski">
Rejon dmitrowski



</doc>
<doc id="1148176" url="https://pl.wikipedia.org/wiki?curid=1148176" title="Rohne (Schleife)">
Rohne (Schleife)

Rohne (górnołuż. "Rowno") – dzielnica gminy Schleife w Niemczech, położona w kraju związkowym Saksonia, w okręgu administracyjnym Drezno, w powiecie Görlitz, w gminie Schleife, nad rzeką Struga.
Historia.
Rohne pojawia się pierwszy raz w 1597.
W latach 1952–1994 miejscowość administracyjnie należała do Powiatu Weißwasser i do 31 lipca 2008 w Niederschlesischer Oberlausitzkreis.

</doc>
<doc id="1148179" url="https://pl.wikipedia.org/wiki?curid=1148179" title="Tidiline">
Tidiline



</doc>
<doc id="1148182" url="https://pl.wikipedia.org/wiki?curid=1148182" title="Wenecja (Kutno)">
Wenecja (Kutno)

Wenecja – część Kutna położona na lewym brzegu rzeki Ochni.
Historia.
Pierwsze wzmianki o Wenecji, zwanej kiedyś „Nowym Kutnem” pochodzą z 1902 r. W latach 20. XX wieku powstał tu nowoczesny młyn motorowy którego mechanizm pracuje do dziś. Dzielnica jednak prawdziwy rozkwit przeżyła w latach 30., kiedy to zaczęto budować mosty łączące Wenecję z miastem, a mieszkańcy Kutna bardzo chętnie budowali tam swoje nowe domy i warsztaty. Największym problemem osady była konieczność uregulowania koryta rzeki Ochni. W latach 1931 i 1937 dochodzi do zalania nowego Kutna. Najprawdopodobniej właśnie w tym okresie powstała potoczna nazwa dzielnicy Wenecja, właśnie przez częste powodzie, jak również ze względu na dużą – wzorem włoskiego miasta – liczbę mostów.
Obecnie.
Obecnie Wenecja to głównie bloki i domy jednorodzinne. Znajduje się tam kościół ewangelicko-augsburski wzniesiony w 1881 r. Dawny charakter dzielnicy można dostrzec spacerując aleją kasztanową wzdłuż ul. Sienkiewicza.
W skład Wenecji wchodzi osiedle Kopernika

</doc>
<doc id="1148184" url="https://pl.wikipedia.org/wiki?curid=1148184" title="Tehanu (powieść)">
Tehanu (powieść)

Tehanu. Ostatnia księga Ziemiomorza (tyt. oryg. ang. "Tehanu. The Last Book of Earthsea"), powieść fantasy amerykańskiej pisarki Ursuli K. Le Guin, czwarta część cyklu "Ziemiomorze".
Wydana w 1990 przez wydawnictwo Atheneum Books, polskie tłumaczenie Roberta Jawienia ukazało się nakładem wydawnictwa Phantom Press w 1991 w serii "Fantasy &amp; SF".
Książka zdobyła nagrodę Nebula dla najlepszej powieści w 1990 i nagrodę Locusa w 1991.
Fabuła.
Tenar jest już starszą kobietą, matką dwojga dorosłych dzieci. Mieszka na wyspie Gont, gdzie nikt nie wie o roli, jaką odegrała w odzyskaniu amuletu Erretha-Akbe ("Grobowce Atuanu"). Nawet nazywają ją tu innym imieniem – Goha. Po śmierci męża, prostego rolnika, została sama na farmie. Opiekuje się poparzoną dziewczynką, ofiarą okrutnego traktowania ze strony tajemniczych włóczęgów. Dziewczynka, której kobieta nadała imię Therru, jest niewyrośnięta, niedożywiona i prawie niema. Unika ludzi, po tym, jak ją źle potraktowano.
Latem, obydwie udają się do starego przyjaciela Tenar, maga Ogiona. Po drodze kobieta opowiada dziewczynce historię o tym, jak Ogion spotkał kiedyś staruszkę, która była z prawie wymarłego rodu ludzi-smoków. Starzec pod opieką Tenar i Therru dożywa swoich dni.
Tuż po jego śmierci smok Kalessin przynosi półżywego Krogulca, który stracił umiejętności magiczne po pojedynku z Cobem ("Najdalszy brzeg"). Na odludziu mężczyzna powoli dochodzi do siebie. Wkrótce przybywają na Gont posłańcy od nowego króla Lebannena, który towarzyszył Krogulcowi w jego ostatniej podroży, a teraz będzie pierwszym po latach królem całego Ziemiomorza. Jednak Krogulec nie chce się z nimi widzieć. Stracił moc, nie jest już magiem. Tenar ukrywa go więc w górach u pasterzy.
W okolicy pojawia się człowiek, który skrzywdził wcześniej Therru, a Tenar wdaje się także w konflikt z jego patronem, czarodziejem pana na zamku Re Albi, Aspenem, wyniosłym i podłym. Z powodu tych wydarzeń Tenar postanawia zabrać Therru do swojego domu. Płyną tam na pokładzie królewskiego okrętu, bowiem to sam król Lebannen przypłynął na Gont po Krogulca. Ale tam też znajdują je złoczyńcy, na szczęście ratuje je przybyły w porę Krogulec. Tenar czyni go swoim partnerem. Nareszcie Krogulec – Ged – w jesieni wieku staje się prawdziwym mężczyzną, bowiem jako mag żył w celibacie.
Po pewnym czasie w domu zjawia się syn Tenar, prawowity właściciel farmy, który jako nastolatek uciekł w morze. Kobieta stwierdza, że jest on teraz pustym i zawistnym człowiekiem. Opuszcza więc, w towarzystwie Therru i Krogulca, swoją farmę i wraca do domu Ogiona. Po drodze napotykają dworskiego maga Aspena, wyznawcę Coba, który niewoli ich. Therru, widząc upokorzenie swych przybranych rodziców, ujawnia swą prawdziwą naturę i wzywa smoka Kalessina. Smok przybywa, uwalniając Tenar i Krogulca i przynosząc zagładę czarnemu magowi i jego stronnikom. W małej Therru, o prawdziwym imieniu Tehanu, odnajduje od dawna szukaną przedstawicielkę zapomnianego rodu ludzi-smoków. Chce ją zabrać ze sobą, ale Tehanu postanawia na razie zostać, razem ze swoimi najbliższymi, Tenar i Krogulcem, w starym domu Ogiona.

</doc>
<doc id="1148185" url="https://pl.wikipedia.org/wiki?curid=1148185" title="Rejon jegoriewski">
Rejon jegoriewski



</doc>
<doc id="1148188" url="https://pl.wikipedia.org/wiki?curid=1148188" title="Rejon krasnogorski">
Rejon krasnogorski



</doc>
<doc id="1148196" url="https://pl.wikipedia.org/wiki?curid=1148196" title="Kasper Cichocki">
Kasper Cichocki

Kasper Cichocki (ur. 1545 w Tarnowie, zm. 1616) – kanonik krakowski, kanonik sandomierski, kanonik prebendy mydłowskiej, współtwórca kolegium jezuitów w Sandomierzu, proboszcz kościoła św. Piotra w Sandomierzu, profesor na wydziale filozoficznym Akademii Krakowskiej, obok Piotra Skargi jeden z najwybitniejszych pisarzy kontrreformacji sandomierskiej. Teolog i polemista katolicki.
Życiorys.
Był synem Stanisława, mieszczanina tarnowskiego. W półroczu 1561/1562 wpisał się na listę studentów Akademii Krakowskiej, gdzie dwa lata uczył się dzięki funduszowi stypendialnemu ks. Marcina Łyczki, prepozyta kolegiaty tarnowskiej. Jako mentor kasztelanica Jana Herburta, w latach 1567-1569, studiował na uniwersytecie w Lipsku. Po powrocie do kraju, w 1570 zdobył stopień bakałarza nauk wyzwolonych i wykładał głównie Cycerona. W 1574, jako preceptor grupy młodzieży uniwersyteckiej, udał się do Ingolstadt. Powróciwszy przyjął służbę na dworze prymasa Jakuba Uchańskiego. W latach 1578-1584 pełnił urząd pisarza w kancelarii podskarbiego koronnego Jacka Młodziejowskiego, towarzysząc wojsku we wszystkich 3 wyprawach przeciw Moskwie. Po zakończeniu 3. wyprawy powrócił do przerwanych studiów. Po krótkim pobycie na Akademii Wileńskiej, w grudniu 1584 do kolegium Sapienzy w Rzymie, gdzie słuchał wykładów R. Bellarmina. Zły stan zdrowia i brak pieniędzy zmusiły go (styczeń 1587) do powrotu. W kraju przyjął święcenia kapłańskie i osiadł w Sandomierzu. W marcu 1595 otrzymał kanonię kolegiaty sandomierskiej, do której wkrótce dołączył 3 probostwa: w Górach, Św. Piotra w Sandormierzu i w Samborzu oraz kanonię wileńską. Jako gorący zwolennik jezuitów doprowadził do otwarcia ich kolegium w Sandomierzu.
Swoim dziełem "Alloquiorum Osiecensium sive variorum familiarum sermonum libri V", dedykowanym opatowi Hieronimowi Ossolińskiemu, naraził się bezpośrednio królowi angielskiemu Jakubowi I, przypisując władcom Anglii liczne zbrodnie. Skandal, jaki wywołał tą publikacją, spotkał się z ostrą reakcją dworu angielskiego. W końcu lipca 1615 Jakub I wysłał do Zygmunta III, swego posła Johna Dickensona z żądaniem zadośćuczynienia za obrażające zwroty w stosunku do angielskiego monarchy. Sprawy tej zręcznie bronił kanclerz Feliks Kryski. W trakcie tych niesnasek na dworze królewskim Cichocki zmarł (1616).

</doc>
<doc id="1148197" url="https://pl.wikipedia.org/wiki?curid=1148197" title="Partia Federalistyczna">
Partia Federalistyczna

Partia Federalistyczna (), w skrócie federaliści – partia polityczna istniejąca i działająca w Stanach Zjednoczonych w latach 1791–1820.
Historia.
Po amerykańskiej wojnie o niepodległość, Trzynaście kolonii zawiązało unię, która stopniowo przekształciła się jednolite państwo, na mocy, uchwalonej w 1787 roku, Konstytucji. Największymi wyzwaniami stojącymi przed krajem były: stanowienie prawa, sformułowanie rządu i zarządzanie budżetem. Termin "federalista" po raz pierwszy został użyty w 1787 roku i charakteryzował on zwolenników Konstytucji i scentralizowanego systemu rządzenia. Partie polityczne wówczas jeszcze nie istniały, lecz przywódcą frakcji był sekretarz skarbu w gabinecie Washingtona (który sam sympatyzował z federalistami), Alexander Hamilton. Głównymi tezami, które głosił dotyczyły przede wszystkim gospodarki: spłatę długu wojennego, przejęcie długów stanowych, uchwalenie ustawy o podatku akcyzowym, utworzenie banku centralnego i utrzymanie systemu taryf celnych. W zakresie polityki zagranicznej federaliści sympatyzowali z Wielką Brytanią. Początkowo frakcja nie miała żadnej opozycji, jednak pomysł powołania banku centralnego wyłonił frakcję antyfederalistów (zwanych później demokratycznymi republikanami). Formalnie Partia Federalistyczna uformowała się w 1791 roku.
Działalność.
Gdy George Washington powołał swój pierwszy gabinet, zaprosił do niego zarówno federalistów, jak i antyfederalistów. Pierwszą grupę, poza Hamiltonem, reprezentował sekretarz wojny Henry Knox. Ich działalność, zarówno w rządzie, jak i w Kongresie skupiała się głównie na polityce fiskalnej. Poza powołaniem banku centralnego, Hamilton postulował wprowadzenie ceł protekcyjnych, chroniących kształtujący się przemysł amerykański. Poparcie dla federalistów pochodziło wówczas głównie od kupców, elit finansowych i wielkoobszarowych plantatorów. Stanami, które na nich głosowały były głównie stany Nowej Anglii. Gdy w latach 90. XVIII wybuchła rewolucja francuska, a Francja wypowiedziała Wielkiej Brytanii wojnę, federaliści nie chcieli się wikłać w konflikt, choć byli nastawieni probrytyjsko. Po nałożeniu embarga, John Jay wynegocjował traktat handlowy pomiędzy Wielką Brytanią a USA, który był szeroko krytykowany przez antyfederalistów. Ratyfikacja traktatu stała się podstawą do uformowania opozycyjnej Partii Demokratyczno-Republikańskiej. Dwa lata później, w wyborach prezydenckich, zwyciężył John Adams, którego formalnie poparł ustępujący prezydent Washington. Ponownie zagłosowali na niego kupcy z Nowej Anglii i farmerzy z Karoliny Południowej. W czasie jego kadencji, najważniejszymi kwestiami były sprawy zagraniczne, zwłaszcza normalizacja stosunków z Francją, głównie po aferze XYZ z 1798 roku. Dzięki przewadze w Kongresie, federaliści uchwalili powołanie marynarki wojennej i podnieśli podatki. W tym okresie nastąpił też rozwój prasy, która miała walny wpływ na kolejne kampanie wyborcze. Jeszcze przed wyborami prezydenckimi w 1800 roku doszło do rozłamu, wynikającego z niechęci Hamiltona do Adamsa. Federaliści przegrali wybory, a prezydentem został lider demokratycznych republikanów Thomas Jefferson. W wyborach do Kongresu i legislatur stanowych, Partia Federalistyczna także ponosiła porażki. Ich sytuacja jeszcze się pogorszyła, gdy w 1804 roku, Alexander Hamilton zginął w wyniku pojedynku z ówczesnym wiceprezydentem Aaronem Burrem. W czasach prezydentury Jeffersona, sprzeciwiali się nałożeniu embargo w 1807 roku, a rok później popierali plan secesji Nowej Anglii. W 1812 roku zwołali konwencję w Hartford, podczas której mieli wybrać kandydata na prezydenta, a także określić swoje stanowisko w sprawie ewentualnej wojny z Wielką Brytanią. Ich kandydatem został DeWitt Clinton, a w kwestii konfliktu amerykańsko-brytyjskiego stanowczo opowiedzieli się za utrzymaniem pokoju. Po 1812 roku kontrolowali jeszcze legislatury stanowe Connecticut, Delaware, Marylandu i Massachusetts, a także mieli silną reprezentację w New Jersey, New Hampshire, Nowym Jorku i Rhode Island, jednak ich działalność na polu krajowym zmalała niemal do zera. W 1816 roku po raz ostatni wystawili własnego kandydata na prezydenta, którym został Rufus King. Partia zanikła w 1820 roku.

</doc>
<doc id="1148199" url="https://pl.wikipedia.org/wiki?curid=1148199" title="Jura górna">
Jura górna



</doc>
<doc id="1148200" url="https://pl.wikipedia.org/wiki?curid=1148200" title="Gauranga">
Gauranga

Gauranga (trl. gaurāṅga, dosłownie: „złoty, piękny, złocisty, jasny, o złocistych kończynach”) – jedno z imion Kryszny, spopularyzowane przez ruch Hare Kryszna.
Źródłosłów.
Imię „Gauranga” składa się z dwóch słów z sanskrytu: "gaura" „biały, lśniący, piękny” oraz "aṅga" „kończyna”.
Recepcja imienia.
Wymieniane jest w "Puranach". W "Agnipurana" z około 1100 r. n.e.:

</doc>
<doc id="1148204" url="https://pl.wikipedia.org/wiki?curid=1148204" title="Siedmioszpar">
Siedmioszpar

Siedmioszpar, siedmioszpar spiczastogłowy ("Heptranchias perlo") – gatunek drapieżnej, agresywnej morskiej ryby sześcioszparokształtnej. W starszej literaturze był opisywany pod wieloma nazwami synonimicznymi. Biologia tego gatunku jest słabo poznana.
Występowanie.
Zasiedla ciepłe i umiarkowanie ciepłe wody oceaniczne z wyjątkiem północnego Oceanu Spokojnego. Spotykana wzdłuż szelfu kontynentalnego, najczęściej na głębokościach 100–400 m p.p.m., ale wpływa również do głębszych wód – do 1000 m – lub wód przypowierzchniowych. 
Opis.
Charakteryzują się obecnością siódmej pary szczelin skrzelowych. Ciało wydłużone, o długości przeciętnie ok. 85–90 cm, maksymalnie do 140 cm (według niepotwierdzonych źródeł FishBase – mogą osiągać do 214 cm), głowa zakończona spiczastym pyskiem, oczy duże, zielone. Pojedyncza, mała płetwa grzbietowa. Ubarwienie grzbietu brązowo-szare lub oliwkowe, spodem jaśniejsze. Gatunek jajożyworodny. Młode, po wykluciu, osiągają ok. 26 cm długości. Samica rodzi jednorazowo 9–20 młodych.
Siedmioszpar spiczastogłowy żywi się mniejszymi rekinami, płaszczkami, rybami kostnymi, skorupiakami i mięczakami.

</doc>
<doc id="1148205" url="https://pl.wikipedia.org/wiki?curid=1148205" title="Alkadieny">
Alkadieny



</doc>
<doc id="1148206" url="https://pl.wikipedia.org/wiki?curid=1148206" title="Heptranchias perlo">
Heptranchias perlo



</doc>
<doc id="1148217" url="https://pl.wikipedia.org/wiki?curid=1148217" title="Jura późna">
Jura późna

Jura późna (ang. "Late Jurassic") – najmłodsza epoka jury (era mezozoiczna), trwająca około 15,5 miliona lat (od 161,2 ± 4,0 do 145,5 ± 4,0 mln lat temu). Późna jura dzieli się na trzy wieki: oksford, kimeryd i tyton.
Chronostratygraficznym odpowiednikiem epoki późnej jury jest oddział jura górna (tradycyjnie nazywany również malmem lub jurą białą, przede wszystkim dla określania pozaalpejskich facji Europy północno-zachodniej). Górna jura dzieli się na trzy piętra: oksford, kimeryd i tyton.

</doc>
<doc id="1148218" url="https://pl.wikipedia.org/wiki?curid=1148218" title="Bitwa pod Mortimer’s Cross">
Bitwa pod Mortimer’s Cross

Bitwa pod Mortimer’s Cross – starcie zbrojne, które miało miejsce dnia 2 lutego 1461 r. w trakcie Wojny Dwóch Róż w pobliżu Wigmore w hrabstwie Herefordshire (pomiędzy Herefordem a Leominster). 
Po śmierci przywódcy stronnictwa Yorków, księcia Ryszarda w bitwie pod Wakefield w grudniu 1460, górę w wojnie zaczęli brać Lancasterowie, którzy wygrali także drugą bitwę pod St Albans. 18-letni syn Ryszarda, Edward, nowy książę Yorku, stanął na czele wojsk yorkistowskich i w Herefordshire, nad rzeką Lugg zagrodził drogę armii Lancasterów pod wodzą Jaspera Tudora, hrabiego Pembroke i Jamesa Butlera, hrabiego Wiltshire. 
Przed bitwą żołnierze Yorków dostrzec mieli trzy słońca na niebie, co wieszczyć miało zwycięstwo ich księcia, którego ród używał odznaki ze słońcem. Armia Lancasterów zaatakowała, odnosząc sukces na lewym skrzydle, ale atak na prawym, prowadzony przez hrabiego Pembroke, załamał się. Bitwę rozstrzygnęło natarcie sił Yorków w centrum: hrabiowie Pembroke i Wiltshire zbiegli, ale Owen Tudor został schwytany i stracony w Herefordzie. Zwycięstwo Yorków umożliwiło koronację Edwarda na króla Anglii miesiąc później (4 marca 1461).
Zjawisko słońc pobocznych przed bitwą zostało uwiecznione w części 3 Henryka VI przez Williama Szekspira:

</doc>
<doc id="1148219" url="https://pl.wikipedia.org/wiki?curid=1148219" title="Estádio Alfredo Jaconi">
Estádio Alfredo Jaconi

Estádio Alfredo Jaconi – stadion piłkarski w Caxias do Sul, Rio Grande do Sul, Brazylia, na którym swoje mecze rozgrywa klub EC Juventude.
Nazwa stadionu została nadana ku pamięci Alfredo Jaconi, który był zawodnikiem, managerem i prezesem klubu w latach 30. i 40.

</doc>
<doc id="1148220" url="https://pl.wikipedia.org/wiki?curid=1148220" title="Kot Ashera">
Kot Ashera



</doc>
<doc id="1148221" url="https://pl.wikipedia.org/wiki?curid=1148221" title="Dziewczyny do wzięcia">
Dziewczyny do wzięcia

Dziewczyny do wzięcia – polska komedia z 1972 roku w reżyserii Janusza Kondratiuka. Film czarno-biały.
Opis fabuły.
Film opowiada o jednodniowej przygodzie prowincjonalnych młodych dziewcząt pragnących przerwać monotonię życia na wsi. Trzy panny z podwarszawskiej miejscowości przybywają do stolicy, aby zaznać odrobinę wielkomiejskiego blichtru, z nadzieją na rozrywkę, poznanie chłopaka, a w perspektywie – może i trwały związek. Wpadają w oko dwóm mężczyznom, równie skrępowanym jak one same. Gdy wydaje się, że przyjdzie zakończyć dobrze rozpoczęty wieczór, sytuację i męski honor podrywaczy ratuje ich znajomy, kelner-światowiec, który udostępnia całej piątce klucze od własnego mieszkania, a po pracy dołącza do nich. Dziewczyny dobierają się w pary z poznanymi mężczyznami i spędzają wieczór, a w drodze powrotnej do domu pociągiem snują plany na przyszłość.
Plenery.
Jako plenery posłużyły m.in.: dworzec kolejowy Warszawa Śródmieście, Pałac Kultury i Nauki, dawna kawiarnia „Hortex” przy ul. Świętokrzyskiej.

</doc>
<doc id="1148231" url="https://pl.wikipedia.org/wiki?curid=1148231" title="Bochen">
Bochen

Bochen – nazwa, jaką określa się bryłę chleba, najczęściej okrągłą lub podłużną. Bochny mają różną wielkość, miewają także skórkę zdobioną wzorem.
We współczesnym języku polskim za neutralną uważa się formę "bochenek", kiedyś będącą zdrobnieniem słowa "bochen". Natomiast wyraz "bochen" jest obecnie zgrubieniem słowa "bochenek".

</doc>
<doc id="1148232" url="https://pl.wikipedia.org/wiki?curid=1148232" title="Cyklon Sidr">
Cyklon Sidr

Cyklon Sidr (oznaczenie JTWC: 06B) – czwarty cyklon tropikalny posiadający swoją nazwę w sezonie 2007 cyklonów na północnym Oceanie Indyjskim. Począwszy od rana 15 listopada według IMD wiatr wiał z prędkością 215 km/h a według JTWC 250 km/h z podmuchami osiągającymi 305 km/h, osiągając piątą kategorię huraganów w skali Saffira-Simpsona. Rejon gwałtownych zmian pogodowych został określony jako niż 11 listopada, a dzień później jako cyklon Sidr, który znacznie przybrał na sile nad wodami Zatoki Bengalskiej. Huragan spowodował na masową skalę ewakuację ludności w Bangladeszu. W jego wyniku według oficjalnych danych zginęło co najmniej 3447 osób.

</doc>
<doc id="1148243" url="https://pl.wikipedia.org/wiki?curid=1148243" title="Giennadij Striekałow">
Giennadij Striekałow

Giennadij Michajłowicz Striekałow, ros. Геннадий Михайлович Стрекалов (ur. 28 października 1940 w Mytiszczi, obwód moskiewski, zm. 25 grudnia 2004 w Moskwie), inżynier-mechanik, kosmonauta radziecki i rosyjski, Lotnik Kosmonauta ZSRR.
Loty załogowe.
Po raz pierwszy Giennadij Striekałow wyruszył w kosmos 27 listopada 1980 roku na pokładzie statku Sojuz T-3. Dowódcą wyprawy był Leonid Kizim, inżynierem pokładowym Oleg Makarow a Striekałow pełnił funkcję inżyniera-badacza. Był to pierwszy od 1971 start Sojuza trzyosobową załogą. Poza przetestowaniem nowego pojazdu kosmicznego głównym celem misji było przeprowadzenie prac remontowych i konserwacyjnych na pokładzie stacji Salut 6. Dzień po starcie Sojuz pomyślnie przycumował do Saluta i jego załoga przystąpiła do naprawy m.in. systemu podtrzymywania życia, paliwowego i elektrycznego. 10 grudnia 1980 kapsuła z kosmonautami wylądował pomyślnie w odległości około 130 km od Dżezkazganu.
Druga misja kosmiczna Striekałowa nie była udana. Wystartował 20 kwietnia 1983 na pokładzie statku Sojuz T-8 razem z Władimirem Titowem i Aleksandrem Sieriebrowem. Mieli oni odbyć długotrwały lot na kompleksie orbitalnym Salut 7-Kosmos 1443. W trakcie zbliżania się do Saluta nie zadziałał system zbliżania „Igła”. Podczas fazy startu zerwany został maszt anteny systemu co w praktyce uniemożliwiło bezpieczne przeprowadzenie operacji dokowania. W tej sytuacji podjęto decyzje o przerwaniu lotu. 22 kwietnia 1983 kosmonauci wylądowali w odległości około 60 km od miasta Arkałyk.
26 września 1983 miał się rozpocząć kolejny lot Sojuza w kierunku stacji Salut 7. Ponownie Striekałow znalazł się w załodze dowodzonej przez Władimira Titowa. Podczas procedury startowej doszło do awarii jednej z pomp paliwowych co wznieciło pożar rakiety nośnej. Dzięki awaryjnemu systemowi ratunkowemu SAS kabina załogowa statku została wyniesiona na wysokość kilkuset metrów i następnie po otwarciu spadochronu wylądowała w bezpiecznej odległości od wyrzutni. Zaledwie dwie sekundy po zadziałaniu SAS doszło do eksplozji rakiety nośnej, która zniszczyła platformę startową. Maksymalne przeciążenie jakiemu zostali poddani kosmonauci wynosiło 17 G.
3 kwietnia 1984 kosmonauta ponownie znalazł się w przestrzeni kosmicznej. Razem z Jurijem Małyszewem oraz indyjskim pilotem wojskowym Rakeshem Sharmą wystartował na spotkanie Saluta 7 w statku kosmicznym Sojuz T-11. Do załogi włączono go po tym jak zachorował Nikołaj Rukawisznikow i musiał zostać wycofany z przygotowań. Następnego dnia po starcie doszło do połączenia ze stacją kosmiczną na której pracowała stała załoga: Leonid Kizim, Władimir Sołowjow oraz Oleg Atkow. Obie ekipy pracowały przy programie badań przygotowanym przez radzieckich i indyjskich naukowców. Dominowały w nim obserwacje powierzchni Ziemi skupiające się przede wszystkim na terytorium Indii. Wykonano także badania i eksperymenty biologiczne oraz z zakresu materiałoznawstwa. 11 kwietnia kosmonauci powrócili na Ziemię w kapsule pojazdu Sojuz T-10 lądując około 50 km od Arkałyku.
Tym razem Striekałow udał się w kosmos 1 sierpnia 1990 na pokładzie Sojuza TM-10 dowodzonego przez Giennadija Manakowa. Dwa dni później kosmonauci byli już na pokładzie stacji kosmicznej Mir i zmienili poprzednią stałą załogę (Anatolija Sołowjowa i Aleksandra Bałandina) rozpoczynając blisko 130-dniową misję. W tym czasie do Mira przycumowały dwa statki towarowe Progress (M-4 i M-5). 29 października 1990 Striekałow przez 2 godziny i 45 minut pracował w otwartej przestrzeni kosmicznej wykonując prace remontowe przy module Kwant 2. Podczas pobyty na pokładzie stacji załoga przeprowadzała przede wszystkim badania geo- i astrofizyczne. Na Ziemię kosmonauci powrócili 10 grudnia 1990. Kapsuła Sojuz TM-10 osiadła około 70 km od miasta Arkałyk. Razem z załogą Mira powrócił również japoński dziennikarz Toyohiro Akiyama, który przybył na stację 4 grudnia razem z załogą Sojuza TM-11.
Ostatni lot w kosmos Striekałowa rozpoczął się 14 marca 1995. Na pokładzie statku Sojuz TM-21 dowodzonego przez Władimira Dieżurowa znajdował się również amerykański astronauta Norman Thagard, którego lot był pierwszym w ramach programu Shuttle-Mir. 16 marca Sojuz połączył się z Mirem a jego załoga rozpoczęła przejmowanie stacji od Wiktorienki, Kondakowej oraz Polakowa, którzy powrócili na Ziemię 22 marca 1995. Striekałow z Dieżurowem podczas trzech spacerów kosmicznych przez blisko 18 godzin pracowali poza stacją, głównie przy panelach baterii słonecznych. Podczas lotu przeprowadzono również operacje przecumowania modułu „Kristałł” oraz przyłączenia do kompleksu orbitalnego kolejnego modułu o nazwie Spektr. 29 czerwca do Mira przycumował wahadłowiec Atlantis (misja STS-71). Na jego pokładzie załoga Sojuz TM-21 powróciła na Ziemię 7 lipca 1995.
Po opuszczeniu oddziału kosmonautów.
W 1995, po opuszczeniu oddziału kosmonautów Striekałow objął funkcję naczelnika jednego z wydziałów obecnego RKK Energia (wówczas Zjednoczenia Naukowo - Produkcyjnego „Energia”). Po zakończonym 7 lipca 1995 locie uczestniczył w wielu sympozjach i konferencjach naukowych. W ostatnich latach życia kierował rosyjskim komitetem Międzynarodowego Stowarzyszenia Uczestników Lotów Kosmicznych. W 1999 roku był jednym z założycieli fundacji mającej na celu uratowanie stacji Mir przed zatopieniem.25 grudnia 2004 zmarł w Moskwie na raka żołądka.

</doc>
<doc id="1148247" url="https://pl.wikipedia.org/wiki?curid=1148247" title="Rondo Jana Zamoyskiego w Zamościu">
Rondo Jana Zamoyskiego w Zamościu

Rondo Jana Zamoyskiego – położone jest na terenie osiedla Stare Miasto w Zamościu. Jest to pierwsze rondo w mieście, które powstało w 1961 r., którego nazwa związana jest z założycielem miasta, Janem Zamoyskim. Położenie ronda z tą nazwą świetnie kojarzy się z miejscem, ponieważ leży na linii dawnych murów fortecznych Starego Miasta.
Rondo to łączy ulice:

</doc>
<doc id="1148248" url="https://pl.wikipedia.org/wiki?curid=1148248" title="Jonas Savimbi">
Jonas Savimbi

Jonas Malheiro Savimbi (ur. 3 sierpnia 1934 w Lucusse w Prowincji Bié, Angola - 22 lutego 2002) – polityk angolski, współzałożyciel i przywódca ruchu UNITA.
Uczęszczał do protestanckiej szkółki misyjnej, następnie odbył studia na uniwersytecie w Lozannie. W 1961 roku dołączył do założonego przez Holdena Roberto Związku Ludności Angoli (następnie Narodowy Front Wyzwolenia Angoli). W 1966 roku odszedł z organizacji i utworzył odrębny Narodowy Związek na rzecz Całkowitego Wyzwolenia Angoli, który stał się jedną z trzech organizacji biorących udział w wojnie o niepodległość. Po uzyskaniu niepodległości w 1975 roku, wdał się w wojnę domową z rządzącym Ludowym Ruchem Wyzwolenia Angoli. W tym samym roku ogłosił się premierem krótkotrwałej i samozwańczej Ludowo-Demokratycznej Republiki Angoli. Popierany przez apartheidowską Republikę Południowej Afryki zajął południową część Angoli. W latach 80. kontynuował wojnę z rządem. 
W 1991 roku zawarł z rządem traktat pokojowy. Rok później wziął udział w wyborach prezydenckich, które przegrał z urzędującym José Eduardo dos Santosem. Po wyborach z przerwami kontynuował antyrządową kampanię rebeliancką. Wojna zakończyła się w chwili jego śmierci z rąk żołnierzy sił rządowych w 2002 roku.

</doc>
<doc id="1148253" url="https://pl.wikipedia.org/wiki?curid=1148253" title="Kultura urn domowych">
Kultura urn domowych



</doc>
<doc id="1148260" url="https://pl.wikipedia.org/wiki?curid=1148260" title="(6899) Nancychabot">
(6899) Nancychabot

(6899) Nancychabot (1988 RP10) – planetoida z pasa głównego asteroid okrążająca Słońce w ciągu 5 lat i 7 dni w średniej odległości 2,93 j.a. Została odkryta 14 września 1988 roku w "Cerro Tololo Inter-American Observatory" przez Schelte Busa. Nazwa planetoidy pochodzi od "Nancy Chabot" (ur. 1972) zajmującej się badaniami planet w "Applied Physics Laboratory" na "Uniwersytecie Johna Hopkinsa".

</doc>
<doc id="1148264" url="https://pl.wikipedia.org/wiki?curid=1148264" title="Piaski bitumiczne">
Piaski bitumiczne

Piaski bitumiczne (również "piaski smołowe", ang. "oil sands" lub "tar sands") - niekonwencjonalne złoża bituminów, stanowiące luźną mieszaninę ropy naftowej, innych bituminów, piasku lub mułu.
Złoża piasków bitumicznych znajdują się w wielu krajach, m.in. w USA, Rosji, krajach Bliskiego Wschodu, jednak największe złoża posiadają Kanada i Wenezuela.

</doc>
<doc id="1148267" url="https://pl.wikipedia.org/wiki?curid=1148267" title="Al Quwwat aljawwija aljaza'eriiya">
Al Quwwat aljawwija aljaza'eriiya



</doc>
<doc id="1148269" url="https://pl.wikipedia.org/wiki?curid=1148269" title="Suriektywność">
Suriektywność



</doc>
<doc id="1148270" url="https://pl.wikipedia.org/wiki?curid=1148270" title="Różnowartościowość">
Różnowartościowość



</doc>
<doc id="1148273" url="https://pl.wikipedia.org/wiki?curid=1148273" title="Kevin Doyle (piłkarz)">
Kevin Doyle (piłkarz)

Kevin Edward Doyle (ur. 18 września 1983 w Adamstown) – irlandzki piłkarz grający na pozycji napastnika w Colorado Rapids oraz reprezentacji Irlandii.

</doc>
<doc id="1148274" url="https://pl.wikipedia.org/wiki?curid=1148274" title="Iniektywność">
Iniektywność



</doc>
<doc id="1148275" url="https://pl.wikipedia.org/wiki?curid=1148275" title="Elfowie Wysokiego Rodu">
Elfowie Wysokiego Rodu



</doc>
<doc id="1148278" url="https://pl.wikipedia.org/wiki?curid=1148278" title="Run-DMC">
Run-DMC



</doc>
<doc id="1148280" url="https://pl.wikipedia.org/wiki?curid=1148280" title="Bernard Germain Étienne comte de La Ville-sur-Illon La Cépède">
Bernard Germain Étienne comte de La Ville-sur-Illon La Cépède



</doc>
<doc id="1148291" url="https://pl.wikipedia.org/wiki?curid=1148291" title="Nitjananda">
Nitjananda

Nitjananda (z beng.: শ্রী নিত্যানন্দ, „uosobienie wiecznego błogosławieństwa”; ur. ok. 1474 n.e. w Ekaćakra (Indie) – jeden z najważniejszych świętych w gaudija wisznuizmie tradycji bengalskiej. Uznawany za inkarnację Balaramy i jednocześnie uważany za najbardziej miłosierną inkarnację Boga. Jest jednym z Pięciu Aspektów Boga (Panća Tattwa).
Wyznawcy tego kierunku nazywają Nitjanandę także: Śri Nitjananda (Święty N.), Prabhu Nitjananda (Ojciec N.), Nitjanada Rama.
Nitajananda był przyjacielem i uczniem Ćajtanii Mahaprabhu (uznanego za jedną z inkarnacji Kryszny). Są oni często wymieniani razem jako "Gaura-Nitai" ("Gaura", czyli "złoty" to imię Ćajtanii, a "Nitai" to skrócone imię Nitjanandy) i często razem czczeni w świątyniach Hare Kryszna w postaci dwóch posągów. Inne imię tej pary to "Nimai-Nitai". Ćajtanja i Nitjananda są uznawani za inkarnacje dwóch braci: Kryszny i Balaramy, będących razem Najwyższą Osobą Boga ("Bhagawan"), i dlatego są wspólnie otaczani kultem.
Życiorys.
Nitjananda urodził się w małej wiosce Ekaćakra (obecny Bengal Zachodni) w rodzinie bramińskiej. Od dzieciństwa wyróżniał się głęboką religijnością "bhakti" i talentem do śpiewu "bhadźan". Lubił odgrywać rolę Lakszmana – brata Ramy wraz z innymi chłopcami z wioski.
Kiedy Nitjananda miał 13 lat do jego domu przybył wędrowny asceta (sannjasin)- Lakszmipati Tirtha i ojciec Nitjanandy- Hadai Pandit zaoferował mu w podarunku wszystko, o co poprosi. Asceta poprosił o Nitjanandę, który miał mu pomagać podczas pielgrzymki do świętych miejsc. Podczas podróży z Tirthą Nitjananda uczył się od różnych guru wisznuizmu: Madhawendra Puri, Adwajta Aćarja, i Iśwara Puri – duchowego mistrza Ćajtanii Mahaprabhu. Otrzymał inicjację od Tirthy.
Epizod Dżagai-Madhai.
Najbardziej znanym epizodem w życiu Nitjanandy jest ten, dotyczący jego spotkania z Ćajtanją:
Nitjanada śpiewał święte imiona Kryszny, kiedy na ulicy napadło na niego dwóch pijanych braci: Dżagai i Madhai i zranili go w czoło odłamkiem glinianego garnka. Wówczas Nitjananda wypowiedział słynne słowa: "Mereczhisz kolszir kana, tai bole ki prem debona" ("Czy mam przestać darzyć cię miłością dlatego, że uderzyłeś mnie glinianym garnkiem?").
Kiedy Ćajtanja usłyszał o tym, rozgniewał się i chciał zabić pijanych braci swoim boską ćakrą. Nitjananda wybłagał jego litość i dwaj bracia zostali uczniami Nitjanandy, wzruszeni jego miłosierdziem.
Dziedzictwo.
Trwałym dziedzictwem działalności Nitjanandy jest wywołanie ruchu odrodzeniowego w hinduizmie, osłabionym przez rygory systemu kastowego, który Nitjananda odrzucał. Wiele wybitnych dzieł literatury wisznuickiej jest dziełem Nitjanandy lub jego uczniów. Motyw braterskiej miłości Ćajtanii i Nitjanandy był częsty w średniowiecznej literaturze bengalskiej i pozostaje częstym motywem do dzisiaj w literaturze religijnej wisznuizmu.

</doc>
<doc id="1148297" url="https://pl.wikipedia.org/wiki?curid=1148297" title="Xmoto">
Xmoto

XMoto – komputerowa gra platformowa będąca programem open source. Stworzona w 2005 roku dla systemów Linux dostępna jest dziś również dla innych platform.
Rozgrywka.
XMoto to wzorowana na grze Elasto Mania dwuwymiarowa symulacja motocrossu, w której ważną rolę pełni fizyka. Podczas rozgrywki gracz kieruje motocyklem, pokonując różnego rodzaju przeszkody. Aby ukończyć poziom, należy zebrać wszystkie znajdujące się na planszy truskawki, a następnie dotknąć kwiatka. Gracz przegrywa poziom, gdy dotknie głową jakiegoś obiektu mapy, lub gdy motocykl dotknie niszczyciela (wrecker). Przejazd gracza można zapisać, a następnie go odtworzyć bądź użyć go jako ducha. Istnieje możliwość gry przez sieć, jednak polega to na kooperacji na losowo wybranej mapie lub jedynie wyświetlenia duchów innych graczy.
Użytkownik może stworzyć własną mapę używając programu Inkscape z zainstalowaną wtyczką Inksmoto.
Grafika i dźwięk.
Grafika jest prosta. Gra jest wyłącznie w dwuwymiarowa, jednak używa przyspieszenia sprzętowego 3D (OpenGL) do szybszego renderowania. Dźwięk jest również prosty. Gra odtwarza jedynie dźwięk silnika, dźwięki przegrania bądź wygrania poziomu, a także muzykę w menu i podczas gry.
Fizyka.
Gra używa silnika Open Dynamics Engine do symulowania fizyki. Zmian, takich jak przesuwanie i obracanie obiektów, zmiana grawitacji i wiele innych można dokonywać używając języka Lua. Od wersji 0.5.0 zintegrowano grę z silnikiem Chipmunk, co pozwala na wierniejsze odwzorowanie fizyki na wybranych obiektach na mapie.

</doc>
<doc id="1148310" url="https://pl.wikipedia.org/wiki?curid=1148310" title="Astra 4A">
Astra 4A

Astra 4A (dawniej Sirius 4) – czwarty geostacjonarny satelita telekomunikacyjny serii Sirius, należący do firmy SES, poprzez spółki zależne SES Astra i SES Sirius. Umieszczony nad równikiem na długości geograficznej 4,8°E. Służy do transmisji sygnałów telewizyjnych (w tym HDTV) i usług szerokopasmowych w Europie (głównie dla państw skandynawskich i nadbałtyckich). Planowany czas pracy satelity wynosi 15 lat.
Satelita został wyniesiony na orbitę z kosmodromu Bajkonur 17 listopada 2007 jako Sirius 4. W 2010 po tym, jak SES Astra przejęła 100% udziałów w SES Sirius, satelita został przemianowany na Astra 4A.
Od 18 lipca 2008 transmituje kanał Biełsat TV – polski kanał telewizyjny dla Białorusinów.
Satelita został zbudowany przez Lockheed Martin, na mocy kontraktu zleconego 12 stycznia 2005, na uniwersalnej platformie A2100AXS, i posiada:
Statek jest stabilizowany trójosiowo. Ogniwa słoneczne będą wytwarzały na końcu misji 11,3 kW energii elektrycznej.

</doc>
<doc id="1148314" url="https://pl.wikipedia.org/wiki?curid=1148314" title="Włodzimierz Zagórski (satyryk)">
Włodzimierz Zagórski (satyryk)

Włodzimierz Zagórski, pseudonim „Chochlik”, „Publikola” (ur. 7 listopada 1834 r. we wschodniej Galicji, zm. 13 lutego 1902 r. w Warszawie) – polski pisarz, popularny satyryk, prozaik, publicysta. Oficer armii austriackiej.
Życiorys.
Zagórski był absolwentem austriackiej szkoły inżynierii wojskowej w Krems. Jako oficer uczestniczył w wojnie francusko-austriackiej, w 1860 zaciągnął się do oddziałów Giuseppe Garibaldiego. Po powrocie do Lwowa został redaktorem i autorem publikacji w magazynie satyrycznym „Chochlik” (1866–1868, 1871), „Różowe Domino” (1882–1884, 1887–1890). Współpracował z magazynami: „Kurier Codzienny” i „Słowa”.
Twórczość.
W swojej twórczości satyrycznej szczególnie zajmował się krytyką środowisk lojalnie ustosunkowanych względem austriackich władz zaborczych. Na przykład w znanym wierszu „Lojalność" z 1868 roku przedstawia koszmarny sen „c.k. Polaka galicyjskiego". Utwór zaczyna się słowami:
Natomiast ogólną sytuację w zaborze austriackim świetnie przedstawił Zagórski w „Wierutnej bajce". Czytamy tam, m.in.:
Wybór satyrycznych dzieł oraz pieśni Dionizosa "Z teki Chochlika" (cz. 1–2) ukazał się w 1882 roku. Wybór dzieł, dokonany przez Juliana Tuwima, został pod tym samym tytułem opublikowany w 1953 roku. Autor poematu lirycznego „Król Salomon” (1887), wydał także "Wybór poezji" (1899), powieści: "Pamiętnik starego parasola" (1884) i "Wilcze plemię" (1885), napisał wiele krótkich opowiadań i humoresek. W 1896 roku napisał powieść fantastyczno-naukową "", w której przedstawił życie w Warszawie w 1993 roku, a w opisach przedstawił „elektro-telefonoskopy" i latające omnibusy.
Prawdopodobnie jest autorem XIII Księgi Pana Tadeusza – pornograficznej parodii Pana Tadeusza Adama Mickiewicza.

</doc>
<doc id="1148318" url="https://pl.wikipedia.org/wiki?curid=1148318" title="Załogowe loty kosmiczne 1971-1975">
Załogowe loty kosmiczne 1971-1975



</doc>
<doc id="1148320" url="https://pl.wikipedia.org/wiki?curid=1148320" title="(87269) 2000 OO67">
(87269) 2000 OO67

(87269) 2000 OO67 – planetoida z grupy obiektów transneptunowych należąca do dysku rozproszonego.
Odkrycie.
Planetoida ta została odkryta 29 lipca 2000 roku w Obserwatorium Cerro Tololo w Chile. Odkrycia dokonano w ramach programu Deep Ecliptic Survey. Nazwa planetoidy jest oznaczeniem tymczasowym.
Orbita.
Orbita (87269) 2000 OO67 nachylona jest do płaszczyzny ekliptyki pod kątem 20,8°. Na jeden obieg wokół Słońca ciało to potrzebuje około 11,5 tysiąca lat, krążąc w średniej odległości ok. 510 j.a. od Słońca. Mimośród orbity tej planetoidy to 0,9593.
Właściwości fizyczne.
(87269) 2000 OO67 ma średnicę około 64 km. Jego jasność absolutna to 9,2m. Ponieważ krąży bardzo daleko od Słońca, jest ciałem bardzo zimnym – średnia temperatura na jej powierzchni to zaledwie ok. 12 K.

</doc>
<doc id="1148328" url="https://pl.wikipedia.org/wiki?curid=1148328" title="Anelija Nunewa">
Anelija Nunewa

Anelija Nunewa (bułg. Анелия Нунева; ur. 30 czerwca 1962 w Bjałej) – bułgarska sprinterka.
Nunewa w 1986 została wicemistrzynią Europy w biegu na 100 metrów oraz zdobyła na tych samych zawodach brązowy medal w sztafecie 4 × 100 m. Na igrzyskach olimpijskich w Seulu biegła w finale, w trakcie biegu doznała jednak kontuzji i przekroczyła metę jako ostatnia. Była jedną z faworytek, tym bardziej że w tym samym roku ustanowiła rekord życiowy – 10,85 s w biegu na 100 m było wówczas trzecim najlepszym wynikiem na świecie.
Trzykrotna srebrna medalistka Halowych Mistrzostw Europy w biegu na 60 metrów (1984, 1987 oraz 1992). Na tym samym dystansie wywalczyła srebro Halowych Mistrzostw Świata (Indianapolis 1987).
Do dziś jest rekordzistką Bułgarii w biegach na 200 (22,01 s – 1987) oraz 60 metrów (7,03 s – 1987).
Podczas kariery mierzyła 170 centymetrów wzrostu i ważyła 62 kilogramy.

</doc>
<doc id="1148334" url="https://pl.wikipedia.org/wiki?curid=1148334" title="Pankracy Klemme">
Pankracy Klemme

Pankracy Klemme (ur. ok. 1475 w Jeleniej Górze, zm. 1546 w Gdańsku) – dominikanin, kaznodzieja, osobisty znajomy Marcina Lutra, przywódca protestantyzmu w Gdańsku i tamtejszy proboszcz. W 1529 wprowadził do kościoła Mariackiego w Gdańsku nabożeństwa luterańskie. Pochowano go pod amboną kościoła Najświętszej Panny Marii w Gdańsku.

</doc>
<doc id="1148337" url="https://pl.wikipedia.org/wiki?curid=1148337" title="Oczywistość">
Oczywistość

Oczywistość, ewidencja (gr. "enárgeia", łac. "evidentia") - taka cecha poznania danej treści poznawczej, że poznający podmiot przypisuje swojemu poznaniu tej treści pełnię dostępności, całkowitą jasność, wyraźność i nasycenie. Wyróżnić można trzy główne znaczenia tego terminu - epistemologiczny, metodologiczny (jedno z kryteriów prawdziwości zdań) i etyczny. 
Oczywistość w znaczeniu epistemologicznym.
Szczególnie duże znaczenie przypisywał oczywistości Edmund Husserl, który uważał, że naoczność przedmiotu wynika z całkowitego wypełnienia intencji aktu poznawczego oraz z bezpośredniości jego ujęcia. W takim rozumieniu oczywistość to (stanowiąca kryterium prawdy) oczywistość przedmiotowa, świadomość sposobu, w jakim przedmiot dany w akcie poznania wyznacza rezultat poznawczy. Sposobów takich może być jednak wiele, wiele więc może być też rodzajów oczywistości. Ponadto w fenomenologicznym rozumieniu oczywistości wyróżnia się oczywistość podmiotową czyli kartezjańskie pojęcie bycia danym i dobieranym w sposób jasny i wyraźny.
Prócz fenomenologicznego rozumienia oczywistości istnieje jeszcze jej rozumienie pojawiające się w myśli niektórych filozofów arystotelizujących, np. Awicenny i Jacques'a Maritaina. Oczywistość przysługuje zasadom, które metafizyka klasyczna nazwała pierwszymi zasadami Bytu i myślenia - a więc zasadzie tożsamości, niesprzeczności, wyłączonego środka, racji dostatecznej, przyczynowości. W myśli arystotelików, którzy podkreślają oczywistość tych zasad, ich prawdziwość narzuca się rozumowi ludzkiemu sama z siebie - oczywistość jest więc także i tutaj kryterium prawdy.
Oczywistość jako kryterium prawdy.
Definicja prawdy jako spełniania przez dane twierdzenie kryterium oczywistości należy obok teorii zgody powszechnej, teorii użyteczności i teorii koherencji do głównych nieklasycznych definicji prawdy, których wspólną cechą jest to, że za prawdziwe uznają takie twierdzenia, które spełniają jakieś uznane za ostateczne i nieodwołalne kryteria. Uznawania oczywistości za kryterium prawdy dopatrywać można się przede wszystkim w filozofii Husserla i Kartezjusza, natomiast współcześnie pogląd taki nie ma wielu zwolenników. Według tych, którzy przyjmują oczywistość za kryterium prawdy, oczywistość danego twierdzenia czyni je niewątpliwym nie tylko dla głoszącej to twierdzenie osoby, ale też upewnia ją, że to oczywiste twierdzenie będzie musiał uznać za oczywiste i przez to prawdziwe każdy, kto to twierdzenie zrozumie.
Zwolennicy oczywistości jako kryterium prawdy różnie definiowali samą oczywistość - np. według Kartezjusza jest ona jasnym i wyraźnym przedstawieniem sobie stanu rzeczy, którego dotyczy twierdzenie, a według Heinricha Rickerta jest ona narzucającą się koniecznością odczuwaną przez podmiot poznania jako konieczność zbliżona do powinności czy obowiązku moralnego (w rozumieniu kantowskim). Rickert głosił więc, że twierdzenie oczywiste to takie twierdzenie, które czujemy się w obowiązku uznać. Twierdzenie oczywiste jest więc twierdzeniem zgodnym z transcendentalną normą, wskazuje nam na konieczność i obowiązek uznania twierdzenia, a więc pewną normę, która jest zarazem obiektywna i niezależna od poznającego podmiotu.
Oczywistość w znaczeniu etycznym.
Oczywistość w znaczeniu etycznym - oczywistość moralna - to właściwość przypisywana naczelnym zasadom moralnym. Prawdziwość takich zasad ma wynikać bezpośrednio ze znaczenia podmiotu i orzeczenia tych zdań. Pojęcie oczywistości moralnej ma szczególne znaczenie dla etyki kantyzmu i neokantyzmu. Zwłaszcza w nich przypisuje się rozumowi praktycznemu zdolność bezpośredniego ujmowania oczywistych i przez to prawdziwych zasad moralnych. Zdolność taka, nazywana synterezą, świadomością moralną, sumieniem habitualnym i presumieniem postulowana jest jednak nie tylko w kantyzmie - np. w filozofii średniowiecznej (Aleksander z Hales) analogicznie rozumiana zdolność nosi miano "iskry sumienia" ("scintilla conscientiae").

</doc>
<doc id="1148340" url="https://pl.wikipedia.org/wiki?curid=1148340" title="Jacek Gutorow">
Jacek Gutorow

Jacek Gutorow (ur. 12 września 1970 w Grodkowie) – polski poeta, tłumacz, krytyk literacki, badacz literatury i eseista.
Działalność.
Ukończył filologię angielską na Uniwersytecie Opolskim. W 1999 r. uzyskał stopień doktora na Uniwersytecie Śląskim za pracę: "Auto/biography and Deconstruction. Thompson, de Quincey and W.B. Yeats”, a w 2008 stopień doktora habilitowanego za rozprawę o poezji Wallace'a Stevensa. Pracuje w Instytucie Filologii Angielskiej Uniwersytetu Opolskiego. Mieszka w Opolu. Debiutował wierszami na łamach „NaGłosu” w 1993 r. Wydał siedem zbiorów poezji i sześć tomów rozpraw i szkiców.

</doc>
<doc id="1148342" url="https://pl.wikipedia.org/wiki?curid=1148342" title="Legacy of Evil">
Legacy of Evil

Legacy Of Evil – album wydany przez grupę Limbonic Art wykonującą symfoniczny black metal. Jest to kolejny album po ponad pięcioletniej przerwie od wyjścia "The Ultimate Death Worship". Płyta ta wyszła pod nakładem Candlelight Records. 

</doc>
<doc id="1148344" url="https://pl.wikipedia.org/wiki?curid=1148344" title="UltraSPARC T1">
UltraSPARC T1

UltraSPARC T1 - (nazwa kodowa "Niagara") – wielowątkowy, wielordzeniowy mikroprocesor zaprojektowany przez firmę Sun Microsystems implementujący model programowy SPARCv9. Procesor posiada 8 rdzeni - ze względów ekonomicznych dostępne są także wersje 6 i 4 rdzeniowe, które defakto są uszkodzonymi wersjami 8 rdzeniowego procesora w których uszkodzone rdzenie są wyłączane w procesie postprodukcji. Każdy z rdzeni jest w stanie sprzętowo wykonywać 4 wątki wykorzystując technikę sprzętowego przełączania wątków co 1 takt zegara. W sumie daje to 32 sprzętowo obsługiwane przez procesor wątki. Każdy ze sprzętowych wątków procesora jest widoczny w systemie operacyjnym jako oddzielny procesor. Procesor posiada wyłącznie jedną jednostkę FPU współdzieloną pomiędzy wszystkie 8 rdzeni. Z tego powodu wydajność zmiennopozycyjna procesora jest relatywnie niska.

</doc>
<doc id="1148345" url="https://pl.wikipedia.org/wiki?curid=1148345" title="Piotr Maszerau">
Piotr Maszerau

Piotr Mironawicz Maszerau (biał. Пётр Міронавіч Машэраў, ros. Пётр Миро́нович Машеров; ur. 26 lutego 1918, zm. 4 października 1980) – I sekretarz Komunistycznej Partii Białorusi w latach 1965–1980.
Urodził się jako "Piotr Maszero" we wsi Szyrki koło miasta Sienno niedaleko Witebska. Studia ukończył w 1939 roku i następnie do 1941 roku pracował jako nauczyciel fizyki i matematyki w szkole średniej we wsi Rossony. W czerwcu 1941 zmobilizowany do Armii Czerwonej, w lipcu 1941 wzięty do niemieckiej niewoli, zbiegł. W latach 1941–1942 był nauczycielem i aktywistą podziemnych organów Komsomołu, a w latach 1942–1944 dowodził oddziałem sowieckich partyzantów (dwukrotnie ranny w walkach), za co 15 sierpnia 1944 roku został odznaczony orderem Bohatera Związku Radzieckiego. Od 1943 był członkiem WKP(b).
W lecie 1944 roku rozpoczął karierę partyjną. 9 kwietnia 1959 został sekretarzem, 18 grudnia 1962 drugim sekretarzem, by 30 marca 1965 zostać pierwszym sekretarzem Komunistycznej Partii Białorusi. W przeciwieństwie do innych sekretarzy partyjnych, był lubiany przez ludzi i dbał o rozwój Białoruskiej SRR. Za wkład w rozwój republiki został uhonorowany w 1978 roku orderem Bohatera Pracy Socjalistycznej. Był uważany za potencjalnego następcę Leonida Breżniewa. Deputowany do Rady Najwyższej ZSRR od 3 do 5 i od 7 do 10 kadencji, od 1966 był członkiem Prezydium Rady Najwyższej ZSRR.
Zginął w wypadku samochodowym po tym, jak jego samochód zderzył się z ciężarówką. Oficjalnie uznano to za wypadek, 
W Witebsku ustawiono jego popiersie.

</doc>
<doc id="1148353" url="https://pl.wikipedia.org/wiki?curid=1148353" title="Kozica tatrzańska">
Kozica tatrzańska

Kozica tatrzańska ("Rupicapra rupicapra tatrica") – ssak z rodziny wołowatych (Bovidae), podgatunek kozicy północnej ("Rupicapra rupicapra") występujący w Tatrach oraz w Niżnych Tatrach na Słowacji (populacja introdukowana w latach 1969–74). Jest najdalej na północ wysuniętą populacją kozicy.
Różnice między kozicą tatrzańską a kozicą alpejską.
Można wyróżnić wiele cech, które pozwoliły Blahoutowi wyodrębnić podgatunek tatrzański kozicy. Z cech kraniometrycznych można wymienić całkowitą długość czaszki, która u kozicy alpejskiej dochodzi do 180 mm, a u kozicy tatrzańskiej zdecydowanie przekracza 180 mm, a nawet przekracza 190 mm (rekord 202 mm). Najprawdopodobniej kozice tatrzańskie są cięższe od kozic alpejskich, potwierdzenie tej tezy jest niemożliwe ze względu na małą liczebność kozic tatrzańskich. Normą jest schodzenie kozic alpejskich zimą poniżej granicy lasu, natomiast kozice tatrzańskie czynią to sporadycznie.
Pokarm.
Kozice odżywiają się pokarmem roślinnym, najczęściej wybieranymi przez nie gatunkami są: pędy, kora i liście jarzębu pospolitego górskiego, pędy liście i owoce różnych gatunków jagód oraz ponad setka innych gatunków roślin zielnych, jak: miłosna górska, różne gatunki przywrotników, arcydzięgiel litwor ("Angelica archangelica"), ostróżka tatrzańska. Kozice zjadają również czasami mchy i porosty.
Liczebność.
Dwa razy do roku jest organizowane przez Tatrzański Park Narodowy i TANAP liczenie kozic. Podczas liczenia jesienią 2012 zaobserwowano 1096 kozic, z czego 810 (w tym 134 młode) przebywało po stronie słowackiej, a 286 (w tym 43 młode) po stronie polskiej. Rekordową liczbę kozic – 1389 – zaobserwowano jesienią 2014. Latem 2016 zaobserwowano 1232 kozice, z czego 847 (w tym 87 młodych) przebywało po stronie słowackiej, a 385 (w tym 78 młodych) po stronie polskiej. W 2017 w Tatrach stwierdzono 1263 osobniki. W październiku 2018 naliczono 1431 kozic, w tym 121 młodych. Po polskiej stronie znajdowało się 421 sztuk, w tym 46 młodych. Jest to najwyższy wynik w historii dotychczasowego monitoringu
Podczas liczenia, które się odbyło 26-27 października 2021 doliczono się łącznie 1095 kozic w Tatrach, w tym 44 młodych urodzonych wiosną. Po polskiej stronie stwierdzono 314 kozic (35 capów, 60 kóz, 12 koźląt tegorocznych, 13 zeszłorocznych oraz 194 nie rozpoznanych co do płci i wieku), natomiast po stronie słowackiej doliczono się 781 kozic, w tym 32 koźląt w pierwszym roku życia. W stosunku do 2020 roku, doliczono się o 112 kozic więcej, jednak należy pamiętać, że błąd szacowania nie jest dokładnie znany i może przekraczać nawet 10%.
Liczebność kozic w Tatrach na przestrzeni wieków ulegała dużym zmianom. Szczególnie uciążliwa była tu presja myśliwska, zapoczątkowana w drugiej połowie XVIII wieku oraz nadmierne wypasanie bydła i owiec w Tatrach. Nadmierne polowania prowadzone przez góralskich myśliwych zwanych "koziarzami" doprowadziły kozice na skraj wymarcia. Pierwszym aktem prawnym dotyczącym ochrony kozic była "Ustawa względem zakazu łapania i sprzedawania zwierząt alpejskich właściwych Tatrom, świstaka i dzikich kóz" uchwalona w Sejmie Galicyjskim we Lwowie 5 października 1868, była to pierwsza w świecie parlamentarna ustawa o ochronie gatunkowej zwierząt. Dzięki tej ustawie powstała w Tatrach straż górska, mająca na celu zapobiegać kłusownictwu, pierwszymi strażnikami zostali „nawróceni” "polowace".
Jednak ochrona nie spowodowała całkowitego wyeliminowania kłusownictwa, górale nadal nielegalnie polowali na kozice; w Tatrach Bielskich istniał zwierzyniec księcia Hohenlohego, gdzie książę masowo zabijał kozice i wprowadzał gatunki zwierząt zupełnie nieznane Tatrom jak: żubr, koziorożec, jelenie z Azji i inne.
Obydwie wojny światowe przyczyniły się do rozwoju kłusownictwa i spadku liczebności kozic, po II wojnie światowej po stronie polskiej Tatr przebywało około 26 osobników. Rygorystyczna ochrona kozic zapoczątkowana utworzeniem TPN i TANAP i zlikwidowanie w Tatrach uciążliwego dla przyrody nadmiernego pasterstwa spowodowało wzrost populacji kozic do pułapu nawet 1100 sztuk w pierwszej połowie lat 60. XX wieku, po czym liczebność populacji kozic ustabilizowała się na poziomie około 800 sztuk (po stronie polskiej przebywało około 25% kozic). Z początkiem lat 90. rozpoczął się nagły i gwałtowny spadek liczebności kozicy tatrzańskiej do krytycznego poziomu około 220 sztuk. W XXI wieku populacja zaczęła wzrastać, zwłaszcza od roku 2007. W letnim liczeniu w roku 2007 naliczono 548 sztuk, w tym 119 tegorocznych młodych; przyjęto, że po stronie polskiej przebywały 143 sztuki, w tym 38 tegorocznych młodych. W roku 2008 naliczono jesienią w sumie 770 sztuk, po polskiej stronie 170 (wyniki liczenia w 2008 pokazują, że coroczne liczenia kozic przeprowadzane w TPN i TANAP nie są dokładne i dostarczają jedynie danych szacunkowych). Latem 2011 naliczono już 967 osobników (o 126 więcej niż jesienią 2010). W drugiej dekadzie XXI wieku liczebność populacji wzrosła do rekordowego poziomu, zbliżonego do tego z lat 1961–1964.
Kierdele po polskiej stronie Tatr liczą na ogół od 2–3 do 12–15 osobników, chociaż w latach 80. XX wieku zdarzały się stada składające się nawet z 52 kozic. W trakcie liczenia jesienią 2012 napotkano w Dolinie Hlińskiej w Tatrach słowackich kierdel złożony z ponad 70 osobników.
Pokrewieństwo z innymi podgatunkami kozicy.
Prowadzone przez naukowców z hiszpańskiego Uniwersytetu w Oviedo badania (zakończone w 2004) wykazały, że kozica tatrzańska jest najbliżej spokrewniona z kozicą karpacką "Rupicapra rupicapra carpatica", a nieco dalej z kozicą alpejską "Rupicapra rupicapra rupicapra". Rozdzielenie populacji karpackiej i tatrzańskiej nastąpiło co najmniej 10 000 lat temu, a populacji karpackiej i alpejskiej co najmniej 15 000 lat temu.
Zagrożenia.
Obecnie zagrożeniem dla kozicy jest nadmierna turystyka, zanieczyszczenia środowiska, anomalie klimatyczne i nie do końca zbadane pokrewieństwo między zwierzętami w populacji tatrzańskiej kozicy (zbyt bliskie pokrewieństwo może prowadzić do ujawniania się szkodliwych mutacji genetycznych, rozwoju chorób genetycznych i w konsekwencji nawet do wymarcia populacji). Co prawda badania naukowców z Oviedo dowiodły, że kozice tatrzańskie cechują się nie mniejszą zmiennością genetyczną niż żywotne populacje kozic alpejskich czy kozic południowych, to owe wyniki nie są pewne, ponieważ przebadano jedynie dwa osobniki.

</doc>
<doc id="1148354" url="https://pl.wikipedia.org/wiki?curid=1148354" title="Thomas Thorpe">
Thomas Thorpe

Thomas Thorpe (ur. ok. 1569, zm. ok. 1635) – angielski wydawca znany przede wszystkim z tego, że jako pierwszy wydał drukiem Sonety Williama Shakespeare’a (1609), a także pojedyncze dzieła Christophera Marlowe’a i Bena Jonsona.
Thomas Thorpe urodził się jako syn właściciela zajazdu w High Barnet, przez dziewięć lat pracował jako pomoc w niewielkim sklepie. W 1594 roku otrzymał prawo do publikowania utworów, w 1600 roku wydał swoją pierwszą książkę, "The First Book of Lucan" (pl. "Pierwsza Księga Lukana"), będącą tłumaczeniem "Farsalii" Lukana autorstwa Marlowe’a.
Nie da się ustalić, czy miał zgodę barda ze Stratford na publikowanie jego dzieł, czy też nie, jednak część naukowców uważa, że nie ma powodów, aby posądzać go oszustwa. Nie wiadomo też kto – wydawca czy Szekspir – jest autorem dedykacji dla „Pana W.H.”, zamieszczonej w pierwszym zbiorze sonetów.

</doc>
<doc id="1148355" url="https://pl.wikipedia.org/wiki?curid=1148355" title="Puchar Świata w saneczkarstwie 2007/2008">
Puchar Świata w saneczkarstwie 2007/2008

Sezon 2007/2008 Pucharu Świata w saneczkarstwie rozpoczął się 16 listopada 2007 w amerykańskim Lake Placid. Ostatnie zawody z tego cyklu zaplanowano na 17 lutego 2008 we łotewskiej Siguldzie. W porównaniu do poprzedniego sezonu nie odbyły się konkursy we Włoszech oraz Japonii.
Puchar Świata rozegrany został w 7 miastach, 5 krajach, na 2 kontynentach. Najwięcej konkursów odbyło się w Niemczech: Winterberg, Königssee, Altenberg.

</doc>
<doc id="1148362" url="https://pl.wikipedia.org/wiki?curid=1148362" title="WSH Płomień Sosnowiec">
WSH Płomień Sosnowiec

WSH Płomień Sosnowiec (dawniej WSZiM Płomień Sosnowiec) – polska kobieca drużyna siatkarska działająca przy Wyższej Szkole Humanitas (dawnej Wyższej Szkole Zarządzania i Marketingu w Sosnowcu).

</doc>
<doc id="1148363" url="https://pl.wikipedia.org/wiki?curid=1148363" title="Nawsie (Czechy)">
Nawsie (Czechy)

Nawsie (cz. , niem. "Nawsy") – wieś gminna w Czechach, w kraju morawsko-śląskim (powiat Frydek-Mistek). Leży w regionie Śląska Cieszyńskiego, na tzw. Zaolziu.
Geografia.
Miejscowość leży w mezoregionie Rów Jabłonkowski (cz. Jablunkovská brázda), pomiędzy pasmem Beskidu Śląskiego na wschodzie i Beskidu Morawsko-Śląskiego na zachodzie, na północ od Przełęczy Jabłonkowskiej. Swoimi wschodnimi krańcami sięga aż do Wielkiego Stożka (978 m n.p.m.) w Beskidzie Śląskim, na zachodzie zaś opiera się o pierwsze szczyty Beskidu Morawsko-Śląskiego. Środek miejscowości przecina dolina rzeki Olzy.
Historia.
W dokumencie protekcyjnym biskupa wrocławskiego Wawrzyńca z dnia 25 maja 1223 roku wydanym na prośbę księcia opolsko-raciborskiego Kazimierza dla klasztoru premonstrantek w Rybniku wymieniono około 30 miejscowości mających im płacić dziesięcinę. Pośród 14 miejscowości kasztelanii cieszyńskiej wymieniona została "Novosa" ("Novoza"), którą można by utożsamiać właśnie z Nawsiem, co jednak budzi wątpliwości.
31 grudnia 1435 r. w ramach przywileju, książę cieszyński Wacław I, za wierną służbę nadał Pawłowi Sikorze prawo założenia w tym miejscu społeczności rolniczej. Grunt był zwolniony z podatku, a Sikora zobowiązał się przyjąć obowiązki wójta. Przywilej ten potwierdził później w 1603 roku książę Adam Wacław. Ród Sikorów dzierżył funkcję wójtów Nawsia aż do początków XX wieku. Nawsie pierwotnie było częścią Starego Jabłonkowa, lecz kiedy później wyżej nad Olzą powstał nowy Jabłonków, Nawsie stało się osobną wsią. Pod taką nazwą ("Nawsie") wzmiankowana została ona po raz pierwszy w 1577 roku. 
Nawsie leżało na starym, średniowiecznym szlaku handlowym, tzw. „szlaku miedziowym” biegnącym od Górnych Węgier (dzisiejszej Słowacji) przez Cieszyn do Wrocławia. Stwarzało to dobre warunki dla rozwoju wsi, w której poczęli się osiedlać nowi rzemieślnicy. Takie położenie miało i negatywne konsekwencje: ciągłe przemarsze obcych wojsk i częste wylewy Olzy spowodowały, że w drugiej połowie XVII wieku prawie jedna trzecia mieszkańców opuściła miejscowość. Po utworzeniu zboru protestanckiego w Nawsiu, w 1791 r. wybudowany został drewniany kościół ewangelicki, a z czasem na jego miejscu – nowy, murowany (w 1820). 
W opisie Śląska Cieszyńskiego autorstwa Reginalda Kneifla z 1804 "Nawsy, oder auch Nawschy" w Komorze Cieszyńskiej miały 48 domów i 739 mieszkańców posługujących się śląsko-polskim narzeczem.
Wieś szybko rozwinęła się dzięki powstaniu Kolei Koszycko-Bogumińskiej, od 1871 roku przebiegającej przez miejscowość. Powstała tu duża stacja kolejowa – Návsí (Nawsie), która obsługuje także mieszkańców pobliskiego miasta Jabłonków.
Według austriackiego spisu ludności z 1900 r. w 222 budynkach w Nawsiu na obszarze 1965 hektarów mieszkało 1917 osób, co dawało gęstość zaludnienia równą 97,6 os./km². Z tego 664 (34,6%) mieszkańców było katolikami, 1250 (65,2%) ewangelikami a 3 (0,2%) wyznawcami judaizmu, 1782 (93%) było polsko-, 74 (3,9%) niemiecko-, 17 (0,9%) czesko- a 7 innojęzycznymi. Do 1910 roku liczba budynków wzrosła do 264, a mieszkańców do 2249, z czego 2188 było zameldowanych na stałe. Z nich 2114 (96,6%) było polsko-, 62 (2,8%) niemiecko-, a 12 (0,5%) czeskojęzycznymi. Podział według religii kształtował się następująco: 783 (34,8%) katolików, 1449 (64,4%) ewangelików, 174 (0,8%) wyznawców judaizmu.
W 1914 roku polski marszałek Józef Piłsudski spędził ze swoimi legionami pierwsze święta Bożego Narodzenia w miejscowym kościele ewangelicko-augsburskim. 
Po podziale Śląska Cieszyńskiego w 1920 r. miejscowość znalazła się w granicach Czechosłowacji. W 1938 r. została wraz z większością Zaolzia zaanektowana przez Polskę, a w II wojnie światowej przez nazistowskie Niemcy. Po wojnie przywrócona Czechosłowacji. W latach 1960–1994 Nawsie było częścią Jabłonkowa.
W 1934 roku także została otwarta Polska szkoła w Jasieniu.
Ludność.
W latach 1869-2001:
Według czeskiego spisu z 2001 r. w Nawsiu w 815 z 885 domach w gminie Nawsie mieszkało 3765 osób, z czego 2698 (71,7%) było narodowości czeskiej, 902 (24%) polskiej, 62 (1,7%) słowackiej, 60 (1,6%) śląskiej, 15 (0,4%) morawskiej i 5 (0,1%) niemieckiej. Osoby wierzące stanowiły 81,8% populacji (3079 os.), z czego katolicy 47,5%, 1461 osób.
Zabytki.
Obiektami zabytkowymi w miejscowości są:
Turystyka.
Przez miejscowość przebiegają następujące trasy rowerowe:
Piesze szlaki turystyczne przebiegające przez Nawsie:
Szkoła polska w Jasieniu.
Pięcioletnia polskojęzyczna szkoła w Jasieniu została wybudowana w latach 1925–1926, na 30-arowej parceli, którą ofiarował gazda Paweł Rucki. Budowę powierzono prywatnej firmie Klimek z Jabłonkowa. Jesienią 1925 roku zbudowano fundamenty szkoły, a rok później był gotowy budynek szkolny z jedną klasą, kancelarią i dwoma pokojami mieszkalnymi dla kierownika.
W 1926 otworzono pierwszą klasę. Gdy w roku szkolnym 1934/1935 zapisało się do szkoły 45 uczniów, ówczesny kierownik Leonard Guńka otworzył drugą klasę, którą prowadził nauczyciel Adolf Pytlik. W 1938 kierownik Guńka odszedł, szkołę przejął nauczyciel Władysław Zaparth, a jej kierownikiem został mianowany Karol Malik. Z powodu wielkiej liczby uczniów otwarto trzecią klasę, w której uczyła Jadwiga Banaś. Dla uczniów organizowano wycieczki oraz festyny, które odbywały się Pod Grapą czy też w Brzeziu. W roku 1974, z powodu braku uczniów, szkoła została zamknięta i dwunastka dzieci przeszła do szkoły nawiejskiej. W budynku szkoły od 1975 działało przedszkole dla ponad dwudziestki dzieci z kierowniczką Hertą Kubiszową z Trzyńca. Po trzech latach polskie przedszkole przeniesiono do budynku czeskiej szkoły.
Budynek polskiej szkoły został w roku 2016 wynajęty przez Dom Dzieci i Młodzieży w Jabłonkowie. Budynek ten służy po dzień dzisiejszy jako ośrodek szkoleniowy i rekreacyjny dzieciom i młodzieży. MK PZKO korzysta z niego przy organizowaniu imprez.
Koło PZKO Jasienie.
W 1956 roku z inicjatywy ówczesnego dyrektora szkoły, Pawła Klusa, na terenie Jasienia (część Nawsia) powstało 52-osobowe koło PZKO, skupiające mieszkających tu polskich działaczy społecznych. Głównym kierunkiem działalności Koła stała się amatorska działalność teatralna (przez scenę przewinęło się blisko 80% wszystkich członków). Pierwszy występ teatralny odbył się już w 1956 roku; od tej pory przedstawienia odbywały się dwa razy w roku. Latem 1959 w czynie społecznym przebudowano starą remizę strażacką na Dom Kultury. Funkcjonowały w nim m.in.: chór mieszany, tercet żeński, dziewczęcy zespół "Podlotki", zespół taneczny "Rytmik", Kabaret "Wielki Szpan", Klub Seniora, Klub Kobiet, Klub Młodych, Klub Dzieci. Od 1980 w przedstawieniach zaczęły brać udział dzieci. 
Aktualnie koło liczy ok. 100 członków, spośród których wyłoniono 11-osobowy zarząd. Cały teren MK PZKO Jasienie dzieli się na 5 "podrejonów": Rejon "Podkozubowa", Rejon "Chałupy", Rejon "Jasienie", Rejon "Skręt", Rejon "U Warcopa". Głównymi uroczystościami w życiu organizacji są: walne zebranie, jajecznica, "baran", andrzejki, wigilijka. Członkowie Koła biorą także udział w tradycyjnym Gorolskim Święcie. W swej góralskiej chatce co roku przygotowują tradycyjne potrawy jak: stryki, kapuśnica, chlyb ze szpyrkami i mnóstwo innych specjałów. Koło organizuje także wycieczki, zarówno do Polski (nad Bałtyk, do Warszawy lub Krakowa), jak i w inne rejony Czech i Europy. 12 listopada 2016 Polacy z Jasienia świętowali jubileusz 60-lecia PZKO oraz 90 lat od założenia szkoły w Jasieniu.
Prezesami koła byli kolejno Jan Chodura, Emil Pawlus, Adam Bocek, Stanisław Recmanik, Józef Sikora, Józef Martynek, Stanisław Sikora, Leopold Kantor, Józef Bocek, Wacław Kapsia, Jarosław Madzia.

</doc>
<doc id="1148379" url="https://pl.wikipedia.org/wiki?curid=1148379" title="(6921) Janejacobs">
(6921) Janejacobs

(6921) Janejacobs – planetoida z pasa głównego asteroid okrążająca Słońce w ciągu 3 lat i 161 dni w średniej odległości 2,28 j.a. Została odkryta 14 maja 1993 roku w "Kushiro" przez Seiji Uedę i Hiroshi Kanedę. Nazwa planetoidy pochodzi od "Jane Jacobs" (ur. 1916 – zm. 2006), amerykańskiej pisarki. Przed nadaniem nazwy planetoida nosiła oznaczenie tymczasowe (6921) 1993 JJ.

</doc>
<doc id="1148385" url="https://pl.wikipedia.org/wiki?curid=1148385" title="Yersinia">
Yersinia

Yersinia (daw. "Pasteurella") – rodzaj Gram-ujemnych bakterii należący do rodziny "Enterobacteriaceae", które wywołują zoonozy. Do 2020 r. poznano 26 gatunków tej bakterii.
Cechy charakterystyczne.
Przedstawiciele rodzaju to bakterie "Y. pestis" – Gram-ujemne, oksydazo-ujemne, laktozo-ujemne, katalazododatnie i fakultatywnie beztlenowe. Mają kształt pałeczek ("bacilli") lub ziarniako-pałeczek ("coccobacilli"), przypominających agrafkę z powodu wybarwienia dwubiegunowego. Nie ma zdolności poruszania się. Osiągają wymiary 0,5–0,8 × 1–3 μm. Nie tworzą przetrwalników. Najkorzystniejsza temperatura rozwoju to 28 °C, ale są zdalne do wzrostu w 0–4 °C. Kolonie powstają po 2–5 dniach.
Taksonomia.
Nazwa rodzaju pochodzi od szwajcarskiego bakteriologa Aleksandre'a Yersina, który odkrył pałeczkę dżumy, nazwaną później "Yersinia pestis".
Rodzaj ten został wyodrębniony w ramach rodziny Enterobacteriaceae w 1964 roku przez Wilhelma Frederiksena, który zaliczył do niego trzy gatunki patogenów człowieka (obecnie najważniejsze pod względem epidemiologicznym):
Pozostałe gatunki:

</doc>
<doc id="1148386" url="https://pl.wikipedia.org/wiki?curid=1148386" title="Estádio dos Aflitos">
Estádio dos Aflitos

Estádio dos Aflitos (oficjalna nazwa Estádio Eládio de Barros Carvalho) – stadion piłkarski w Recife, Pernambuco, Brazylia, na którym swoje mecze rozgrywa klub Clube Náutico Capibaribe.
Swoją oficjalną nazwę zawdzięcza Eládio de Barros Carvalho, który był prezesem Náutico 14 razy. Z kolei nazwę Estádio dos Aflitos zawdzięcza temu, że znajduje się w dzielnicy Nossa Senhora dos Aflitos.
Historia.
1939 – otwarcie stadionu
25 czerwca 1939 – otwarcie stadionu
1 lipca 1945 – najwyższy wynik w historii Estádio dos Aflitos, kiedy Náutico pokonuje Flamengo z Pernambuco 21-3
1996 – początek rozbudowy stadionu
4 grudnia 1997 – rekord frekwencji
7 kwietnia 2002 – koniec rozbudowy

</doc>
<doc id="1148388" url="https://pl.wikipedia.org/wiki?curid=1148388" title="Mauzoleum Galli Placydii w Rawennie">
Mauzoleum Galli Placydii w Rawennie

Mauzoleum Galli Placydii – zabytek architektury rzymskiej zdobiony mozaikami, znajdujący się w Rawennie. Jest jedną z ośmiu raweńskich budowli, wpisanych na listę światowego dziedzictwa UNESCO. Zdaniem ekspertów UNESCO "jest to najwcześniejszy i najlepiej zachowany z wszystkich zabytków mozaik i równocześnie jeden z najdoskonalszych artystycznie".
Mauzoleum zostało ufundowane jako kaplica przy dziś nieistniejącym kościele św. Krzyża. Jest budowlą grobową Galli Placydii, córki Teodozjusza I Wielkiego, powstałą w 1 połowie V wieku. Budynek zbudowany z cegły ma plan krzyża greckiego, o surowym wyglądzie. Jedynym urozmaiceniem ścian są ślepe arkady. Na każdej ze ścian znajdują się wąskie okna zamknięta półprzejrzystym kamieniem.
We wnętrzu kopuła zdobiona jest niebieską mozaiką ze złotym krzyżem, gwiazdami oraz symbolami ewangelistów. Na ścianach znajdujących się poniżej przedstawionych jest ośmiu apostołów oraz pijące gołębie. Woda, z której piją ptaki, to woda życia, odnosząca się do życia wiecznego ("Kto zaś będzie pił wodę, którą Ja mu dam, nie będzie pragnął na wieki, lecz woda, którą Ja mu dam, stanie się w nim źródłem wody wytryskającej ku życiu wiecznemu" J 4,14). Jeszcze niżej, w lunetach pod łukami, znajduje się wizerunek Dobrego Pasterza (nad drzwiami) oraz świętego Wawrzyńca (naprzeciw). Wawrzyniec niesie krzyż i zbliża się do rozżarzonego rusztu, na którym poniósł męczeńską śmierć. Z lewej strony stoi biblioteczka świętego z księgami czterech Ewangelii, "które powinny wystarczyć gorliwemu wyznawcy Chrystusa za całą literaturę".
Oprócz przedstawień figuralnych, w mauzoleum znajdują się także mozaiki zoomorficzne, roślinne i ornamentalne.

</doc>
<doc id="1148395" url="https://pl.wikipedia.org/wiki?curid=1148395" title="LPAR">
LPAR

LPAR – partycjonowanie logiczne, partycja logiczna (ang. "Logical Partition"). Technologia wirtualizacji sprzętu bazująca na parawirtualizacji z wykorzystaniem hiperwizora, stworzona przez firmę IBM. Technologia była początkowo zaprojektowana dla komputerów klasy mainframe dla architektury ESA/390 w okolicach 1990 roku, a następnie kontynuowana dla komputerów zSeries oraz System 9. W późniejszym czasie IBM poszerzył tę ideę o komputery niebędące mainframe'ami – pSeries oraz iSeries. Systemami operacyjnymi wspierającymi technologię LPAR są m.in. z/OS, z/VM, z/VSE, z/TPF, AIX, Linux oraz i5/OS.

</doc>
<doc id="1148397" url="https://pl.wikipedia.org/wiki?curid=1148397" title="Władimir Miełanjin">
Władimir Miełanjin

Władimir Michajłowicz Miełanjin (ros. Владимир Михайлович Меланьин, ur. 1 grudnia 1933 w obwodzie kirowskim, zm. 10 sierpnia 1994 w Kirowie) – rosyjski biathlonista reprezentujący ZSRR, mistrz olimpijski i wielokrotny medalista mistrzostw świata.
Kariera.
Sportową karierę zaczynał od biegów narciarskich. Treningi biathlonowe zaczął podczas służby w wojsku. Na arenie międzynarodowej po raz pierwszy pojawił się w 1959 roku, kiedy podczas mistrzostw świata w Courmayeur zdobył dwa medale. Najpierw zwyciężył w biegu indywidualnym, wyprzedzając swego rodaka, Dmitrija Sokołowa i Svena Agge ze Szwecji. Ponadto wspólnie z Sokołowem i Walentinem Pszenicynem zdobył też złoty medal w drużynie. Na rozgrywanych rok później igrzyskach olimpijskich w Squaw Valley zajął czwarte miejsce, przegrywając walkę o podium z innym reprezentantem ZSRR, Aleksandrem Priwałowem.
Na mistrzostwach świata w Hämeenlinna w 1962 roku zdobył kolejne dwa złote medale. W biegu indywidualnym wyprzedził Anttiego Tyrväinena z Finlandii i Walentina Pszenicyna. W drużynie startował z Pszenicynem i Nikołajem Puzanowem. W obu konkurencjach zwyciężył też na mistrzostwach świata w Seefeld rok później. Indywidualnie uplasował się przed Tyrväinenem i jego rodakiem Hannu Postim, a w sztafecie startował tym razem z Pszenicynem i Nikołajem Mieszczeriakowem. Zwycięstwo odniósł także podczas igrzysk olimpijskich w Innsbrucku w 1964 roku, zdobywając pierwszy w historii złoty medal olimpijski w biathlonie dla Związku Radzieckiego. Pozostałe miejsca na podium zajęli tam Aleksandr Priwałow oraz Norweg Olav Jordet.
W 1965 roku wystartował na mistrzostwach świata w Elverum, gdzie w biegu indywidualnym spudłował 6 razy, ostatecznie zajmując siódmą pozycję. W biegu drużynowym razem z Nikołajem Puzanowem i Wasilijem Makarowem wywalczył srebrny medal. Brał też udział w rozgrywanych rok później mistrzostwach świata w Garmisch-Partenkirchen, jednak nie zdobył medalu. Indywidualnie zajął 21. miejsce, a wraz z kolegami z reprezentacji zajął czwarte miejsce w sztafecie.
Był też indywidualnym mistrzem ZSRR w latach 1959 i 1966. Po zakończeniu kariery został trenerem, prowadził też kompleks narciarsko-biathlonowy w obwodzie kirowskim.
W 1995 roku został pośmiertnie odznaczony honorową nagrodą Międzynarodowej Unii Biathlonu. Ponadto został też wyróżniony medalem „Za pracowniczą wybitność” i Orderem Czerwonego Sztandaru Pracy.

</doc>
<doc id="1148402" url="https://pl.wikipedia.org/wiki?curid=1148402" title="Bitwa pod Pyzdrami (1331)">
Bitwa pod Pyzdrami (1331)

Bitwa pod Pyzdrami – przed przygotowywaną wielką wyprawą na Polskę planowaną wraz z królem czeskim Janem Luksemburskim na wrzesień 1331, Krzyżacy urządzili w głąb Polski kolejną rejzę. Celem Krzyżaków było porwanie i wzięcie do niewoli syna Władysława I Łokietka, królewicza Kazimierza przebywającego w Pyzdrach. Na czele wojsk krzyżackich stanęli wielki marszałek Dietrich von Altenburg oraz komtur ziemi chełmińskiej Otto von Lauterberg.
22 lipca 1331 siły krzyżackie przekroczyły Wisłę pod Wyszogrodem i krwawym szlakiem przez Bydgoszcz, Inowrocław, Słupcę dotarły 27 lipca pod Pyzdry. Miasto zostało podstępem zdobyte, jednakże królewicza Kazimierza w Pyzdrach już nie było. Zdążył wcześniej gród opuścić i udać się do zgromadzonego nieopodal miasta rycerstwa wielkopolskiego i pospolitego ruszenia. Uratowanie życia poprzez pomoc w ucieczce przyszłego króla spowodowało srogie potraktowanie miasta i jego mieszkańców przez Krzyżaków. Pyzdry zostały splądrowane i spalone. Na czele wojsk zgromadzonych pod Pyzdrami stał wojewoda poznański Wincenty z Szamotuł.
Po połączeniu się wojsk Wincentego z Szamotuł z oddziałami wspierającymi udaną obronę Inowrocławia nastąpiło uderzenie na rycerzy zakonu krzyżackiego. Siły polskie były jednak zbyt słabe na rozbicie oddziałów krzyżackich i po poniesieniu dotkliwych strat wycofały się, unikając bezpośrednich starć za podążającymi na zachód w kierunku Poznania siłami krzyżackimi.

</doc>
<doc id="1148407" url="https://pl.wikipedia.org/wiki?curid=1148407" title="Mauzoleum Galli Placidii">
Mauzoleum Galli Placidii



</doc>
<doc id="1148408" url="https://pl.wikipedia.org/wiki?curid=1148408" title="Czynny octan">
Czynny octan



</doc>
<doc id="1148410" url="https://pl.wikipedia.org/wiki?curid=1148410" title="Kazimierz Władysław Bartel">
Kazimierz Władysław Bartel



</doc>
<doc id="1148411" url="https://pl.wikipedia.org/wiki?curid=1148411" title="Organizacja ucząca się">
Organizacja ucząca się

Organizacja ucząca się "(ang. Learning organization)" – określenie zaproponowane przez Petera Senge w książce "Piąta Dyscyplina" oznaczające organizację zdolną do uczenia się, adaptującą się do zmiennych warunków funkcjonowania. Stan ten osiąga poprzez otwartość pracowników na nowe idee i trendy oraz stałe doskonalenie się pracowników. Organizacja inicjuje i wspiera te działania i sama ciągle się przekształca.
Cechy organizacji uczącej się:
Ważne jest pozyskiwanie informacji na temat popełnianych błędów i wskazówek, w jaki sposób należy te błędy skorygować.

</doc>
<doc id="1148412" url="https://pl.wikipedia.org/wiki?curid=1148412" title="Tomasz Stefan Arciszewski">
Tomasz Stefan Arciszewski



</doc>
<doc id="1148414" url="https://pl.wikipedia.org/wiki?curid=1148414" title="Bystrzyca (kraj morawsko-śląski)">
Bystrzyca (kraj morawsko-śląski)

Bystrzyca (cz. , niem. "Bistritz") – wieś gminna na Śląsku Cieszyńskim w Czechach, w kraju morawsko-śląskim (powiat Frydek-Mistek).
Jest to największa miejscowość w Republice Czeskiej, która nie posiada statusu miasta ani miasteczka.
Nazwa.
Nazwa osady, w formie "Bistrzicze", wymieniana jest po raz pierwszy w 1523 r. w spisie wsi zobowiązanych do brania piwa z browaru miejskiego w Cieszynie. Następnie nazwa wsi w dokumentach pojawiała się jako m.in. "wes Bystrzycze" (1621), "Bystrzice" (1652), "von Bystrzycz" (1657), "in villa Bystrzica" (1679), "Dorf Bystrzitz" (1692), "Bistrica" (1724), "Bistrzitz, "pohlnish:" Bistrzicza" (1804) i "Bystrzyca" (1900).
Historia.
Początków Bystrzycy należy szukać w przywileju księcia cieszyńskiego z 1470 r., którym nadał on pierwszemu osadnikowi na tym terenie ziemię z prawem założenia młyna o jednym kole i karczmy, tworząc w ten sposób wójtostwo dziedziczne. Nadanie to potwierdził książę Kazimierz II w 1503 r., a następnie (na prośbę wójta Jana Sturcza) w 1595 r. książę Adam Wacław, który pozwolił dostawić w młynie drugie koło młyńskie, jednak jednocześnie nałożył na posiadaczy wójtostwa czynsz od gruntu i młyna, tzw. furmańskie, daninę w naturze dostarczaną na cieszyński zamek oraz dziesięcinę w zbożu dla duchownego z Wędryni.
Zasiedlanie nowej wsi następowało powoli. Przez długi czas osadnicy budowali swoje zagrody w rozproszeniu, na łąkach i wyrębach wśród lasów. Ze względu na skromną ilość terenów zdatnych do uprawy roli, zajmowali się głównie pasterstwem: jednym z pierwszych osadników był Jerzy Wałach, który osiadł na "wyrobisku" i płacił z niego czynsz zw. "krówne". W XVI w. bystrzyczanie paśli głównie na "Pasiekach za Olzą, które im wymierzono" – tam, gdzie dziś znajduje się osiedle Bystrzycy o tej samej nazwie. W następnym wieku tereny pastwiskowe sięgnęły już po szczyty gór po obu stronach Olzy. Na Łączce powstały dwa szałasy: wójtowski z 372 owcami i Jónka Urbańczykowego z 343 owcami.
Od czasów reformacji większość mieszkańców wsi była protestantami. Taka też uwaga znalazła się w protokole wizytacyjnym archidiakona opolskiego z 1679 r. Po wydaniu patentu tolerancyjnego w 1782 r. z Kościoła katolickiego wystąpiły dodatkowo 84 osoby tak, że w 1784 r. było tu jedynie 37 katolików, a w 1846 tylko 34. Dopiero od II poł. XIX w. notowany jest wzrost liczby wiernych katolickich, do 269 w 1910 r. Do dziś Bystrzyca jest jedną z najbardziej ewangelickich wsi na Zaolziu.
W pierwszej połowie XIX w. w Bystrzycy było wielu "sanetrorzy" – wędrownych robotników, migrujących corocznie do pracy przy "warzeniu" saletry potasowej na terenach dzisiejszej Słowacji. Również w XIX w. wieś była znanym ośrodkiem koronkarstwa klockowego, którą to metodą wykonywano tu koronkowe "czółka" do "czepców czółkowych", wchodzących zarówno w skład żeńskiego stroju "wałaskiego" (cieszyńskiego) jak i góralskiego. W tym samym czasie wydobywano tu rudę żelaza dla huty w Trzyńcu. Nieco później w Bystrzycy wyrabiano w dużych ilościach dla potrzeb trzynieckiej huty proste miotły z witek brzozowych, co przyniosło mieszkańcom wsi pogardliwy przydomek "mietlorzy". Według austriackiego spisu ludności z roku 1910 było w Bystrzycy 2426 mieszkańców, z tego 2382 (98,2%) jako ich język codzienny (Umgangssprache) podało polski, 13 (0,5%) czeski a 31(1,3%) niemiecki. Pod względem politycznym miejscowość zamieszkała była głównie przez pro-polskich ewangelików. Okolica była czasem nazywana w ówczesnej prasie „Michejdaland“, a w wyborach parlamentarnych w latach 1907 i 1911 bez problemu wygrywał tu Jan Michejda.
Zabytki.
Obiektami zabytkowymi w miejscowości są:
Poza zabytkami, w Bystrzycy znajdują się także inne obiekty o znaczeniu historycznym:
Komunikacja.
We wsi znajduje się stacja kolejowa Bystřice (Bystrzyca), leżąca na linii kolejowej nr 320 (Bogumin – Mosty koło Jabłonkowa).
Sport.
Swoją siedzibę miał tu klub piłkarski Groń Bystrzyca.
Postacie związane z Bystrzycą.
W Bystrzycy urodzili się m.in.:

</doc>
<doc id="1148415" url="https://pl.wikipedia.org/wiki?curid=1148415" title="Cisural">
Cisural

Cisural (ang. "Cisuralian")
Nazwa epoki (oddziału) pochodzi od połączenia łacińskiego przedrostka "cis" – "z tej strony" oraz gór Ural. "Cis-Ural" znaczy (w wolnym tłumaczeniu) Przedurale, europejska strona Uralu.

</doc>
<doc id="1148416" url="https://pl.wikipedia.org/wiki?curid=1148416" title="Mikołaj Dolanowski">
Mikołaj Dolanowski



</doc>
<doc id="1148419" url="https://pl.wikipedia.org/wiki?curid=1148419" title="Marian Jedlicki">
Marian Jedlicki

Marian Zygmunt Jedlicki (ur. 30 kwietnia 1899 w Kielcach, zm. 14 marca 1954 w Poznaniu) – polski historyk państwa i prawa, mediewista.
Życiorys.
Absolwent III Gimnazjum im. Króla Jana Sobieskiego w Krakowie. Uczeń Stanisława Estreichera. W latach 1918–1920 służył ochotniczo w wojsku polskim. Po ukończeniu Uniwersytetu Jagiellońskiego wyjechał na studia do Paryża. Doktoryzował się w 1924 roku, habilitował się na UJ z historii prawa w Europie Zachodniej 3 września 1928 roku. Od 1929 roku pracował na Uniwersytecie Poznańskim, w tym od 1930 jako zastępca profesora. Na Wydziale Prawno-Ekonomicznym w Poznaniu wykładał m.in. „Historię ustroju politycznego na zachodzie Europy” oraz „Historię prawa prywatnego na zachodzie Europy”. W trakcie II wojny światowej przebywał w Wielkiej Brytanii, gdzie od 1943 roku był wykładowcą na polskim wydziale prawa w Oksfordzie. Po powrocie do Polski, dekretem Prezydenta Krajowej Rady Narodowej z dnia 20 grudnia 1946 roku został mianowany profesorem zwyczajnym Historii Prawa na Zachodzie Europy na Wydziale Prawa UJ. W 1949 powrócił do pracy na Uniwersytecie Poznańskim.
Zajmował się instytucjami państwowymi i prawnymi we wczesnośredniowiecznych państwach zachodnioeuropejskich i Polsce. Badał nadto stosunki polsko-niemieckie tego okresu, co zaowocowało przetłumaczeniem i wydaniem przezeń "Kroniki Thietmara" (1953).
Został pochowany na Cmentarzu Rakowickim w Krakowie.

</doc>
<doc id="1148421" url="https://pl.wikipedia.org/wiki?curid=1148421" title="Marian Zygmunt Jedlicki">
Marian Zygmunt Jedlicki



</doc>
<doc id="1148423" url="https://pl.wikipedia.org/wiki?curid=1148423" title="Usprawiedliwienie">
Usprawiedliwienie

Usprawiedliwienie – uczynienie człowieka grzesznego sprawiedliwym w oczach Bożych, takim, jak gdyby wypełnił obowiązujące go przykazania. Termin "usprawiedliwienie" (gr. δικαιοω, w transkrypcji łacińskiej dikaioō – ) występuje w Liście do Rzymian, Galacjan, Liście do Tytusa oraz w Liście Jakuba, zaś sama koncepcja usprawiedliwienia występuje w wielu księgach Starego i Nowego Testamentu.
Nauka o usprawiedliwieniu została najpełniej opisana przez Apostoła Pawła w jego listach, głównie w Liście do Rzymian. Według apostoła usprawiedliwienie wynika z następujących założeń:
W Kościele Zachodnim dyskusje i polemiki na temat usprawiedliwienia rozpoczęły się na początku V wieku za sprawą św. Augustyna i Pelagiusza. Katolicką naukę o usprawiedliwieniu z łaski przez wiarę omówił, wraz z kwestiami kontrowersyjnymi, w poł XIII wieku, św. Tomasz z Akwinu w "Sumie Teologicznej". Także według Marcina Lutra, który był zwolennikiem skrajnego augustynizmu, usprawiedliwienie jest łaską niezasłużoną, otrzymywaną przez wiarę, dlatego dobre uczynki chrześcijanina powinny wypływać z wdzięczności Bogu za otrzymaną łaskę, a nie z pragnienia zasłużenia sobie na tę łaskę.
Sobór trydencki nie sformułował jednoznacznie pełnej nauki o usprawiedliwieniu, dlatego też wewnątrz Kościoła rzymskiego dyskusje na ten temat ciągnęły się przez dość długi okres.
Różnice w rozumieniu usprawiedliwienia widoczne były przede wszystkim w odmiennych interpretacjach dekretu o usprawiedliwieniu przez franciszkanów (np. Vega) i dominikanów (np. Piotr Soto). Dodatkowe doprecyzowanie nauki o usprawiedliwieniu wniosły kolejne ważne dokumenty dogmatyczne Kościoła katolickiego:
Dalsze prace teologów katolickich zaowocowały podpisaniem wraz z przedstawicielami większości Kościołów luterańskich wspólnej deklaracji o usprawiedliwieniu w 1999 w Augsburgu. Deklaracja ta nie jest jednak dokumentem dogmatycznym Kościoła katolickiego, ani nie jest wiążąca dla niektórych nurtów luteranizmu.
W ujęciu reformatorów usprawiedliwienie uzyskuje się przez wiarę. Wiara jest narzędziem do uzyskania usprawiedliwienia, ponieważ dzięki niej zostaje nam przypisana doskonała sprawiedliwość Chrystusa, do której człowiek sam nic nie może dodać. Dobre uczynki odrodzonego duchowo człowieka zostają przyjęte przez Boga jedynie dzięki Jego łaskawości, a nie dzięki ich wartości zasługującej.
W ujęciu Kościoła rzymskiego usprawiedliwienie jest łaską otrzymywaną automatycznie podczas chrztu, która może wzrastać bądź może zostać utracona po popełnieniu grzechu ciężkiego. Odnowienie zyskuje się dzięki przystępowaniu do sakramentu pokuty i Eucharystii.
Różnice w pojmowaniu usprawiedliwienia wynikają przede wszystkim z odmiennego pojmowania zakresu skażenia bądź zranienia woli po upadku Adama, a przez to możliwości woli. Według reformatorów wola człowieka po upadku jest tak głęboko zraniona, że właściwym działaniem Boga jest jej odnowienie przez proces przemiany umysłowej człowieka – pokutę i nowe narodzenie. W ujęciu katolickim 
wola jest jedynie zraniona i po chrzcie odzyskuje zdolność samodzielnego wyboru dobra.
Na podstawie tych dwóch odmiennych założeń zbudowano dwa systemy nauki o usprawiedliwieniu, które są niemożliwe do pogodzenia ze sobą.

</doc>
<doc id="1148424" url="https://pl.wikipedia.org/wiki?curid=1148424" title="Om Shanti Om">
Om Shanti Om

Om Shanti Om (hindi ओम शान्ति ओम, urdu اوم شانتی اوم, skrót tytułu: OSO) – indyjski film wyreżyserowany przez Farah Khan ("Jestem przy tobie"). W rolach głównych Shah Rukh Khan i debiutantka Deepika Padukone, w drugoplanowych Shreyas Talpade i Arjun Rampal. Gościnnie występuje w filmie wiele gwiazd Bollywoodu. Tematem filmu jest miłość większa niż śmierć, pragnienie sławy, krzywda i zemsta, a także dramatyzm odzyskiwania tożsamości poprzez odzyskiwanie pamięci o swojej przeszłości. Film wykorzystuje motyw reinkarnacji.
Fabuła.
Akcja filmu rozpoczyna się w roku 1977.
Om Prakash Makhija (Shah Rukh Khan) jest aktorem, zwykle zatrudnianym jako statysta, któremu ciężko przebić się w opanowanym przez nepotyzm przemyśle. Jest do szaleństwa zakochany w Shanti Priyi (debiutująca Deepika Padukone), wielkiej gwieździe filmowej. Zapominając o własnym życiu, ratuje ją w czasie pożaru na planie filmowym. Zostają przyjaciółmi, jednak życie gwiazdy filmowej nie jest tak proste. Producent Mukesh Mehra ma zamiar nakręcić największy w swojej karierze film "Om Shanti Om", w którym Shanti miała zagrać główną rolę. W tym celu potrzebuje finansowego wsparcia, które mógłby uzyskać, gdyby ożenił się z córką wpływowego bogacza. Przeszkadza mu w tym potajemnie poślubiona żona: Shanti, która na dodatek spodziewa się dziecka. 
Mukesh podstępem zaciąga Shanti na plan filmowy, który następnie podpala. Om, który w ukryciu był świadkiem całej sytuacji, rzuca się na ratunek ukochanej, jednak on i Shanti tragicznie umierają. W tej samej chwili, w wyniku reinkarnacji, Om odradza się ponownie jako syn popularnego gwiazdora filmowego Rejeshra Kapoora.
Trzydzieści lat później, rok 2007.
Om Kapoor to bożyszcze tłumów, zadufany w sobie aktor, który karierę zrobił dzięki odpowiedniemu nazwisku i koneksjom rodzinnym. Nie ma problemów, kobiety leżą u jego stóp, a reżyserzy skłonni są na wszystkie ustępstwa. I tylko drobiazg zakłóca tę idyllę: stara kobieta, która często biegnie za jego samochodem i krzyczy, że Om jest jej synem. Przypadkowa wizyta na miejscu tragedii sprzed 30 lat całkowicie odmienia Oma, który stopniowo przypomina sobie sceny z poprzedniego życia. Od teraz, będąc jednocześnie swoim poprzednim i obecnym wcieleniem, musi wyrównać niedokończone rachunki sprzed lat.

</doc>
<doc id="1148426" url="https://pl.wikipedia.org/wiki?curid=1148426" title="Broncia Koller-Pinell">
Broncia Koller-Pinell

Broncia Koller-Pinell, właśc. Bronisława Pineles (ur. 25 lutego 1863 w Sanoku, zm. 26 kwietnia 1934 w Wiedniu) – austriacka malarka żydowskiego pochodzenia, przedstawicielka wiedeńskiego secesjonizmu.
Życiorys.
Urodziła się jako Bronisława Pineles 25 lutego 1863 w Sanoku. Była córką przedsiębiorcy budowlanego i fabrykanta Saula Pinelesa (1834–1903) i Clary (Chaja) z domu Herzig (1834–1910). Jej rodzeństwem byli: Markus (wzgl. Mordechaj, 1853-1931), Stanislaus Pineles (właśc. Stanisław, 1857-1921, doktor prawa rzymskiego na Uniwersytecie Wiedeńskim), Etka (1859-1936, żona prof. dr. Josefa Herziga), Friedrich (1868-1936, lekarz doktor).
W 1870 razem ze swoimi rodzicami przeniosła się z Sanoka do Wiednia, gdzie następnie otrzymywała prywatne wykształcenie malarskie w pracowniach Roberta Raaba i Aloisa Deluga. W roku 1885 ukazały się po raz pierwszy publicznie jej prace. W latach 1885–1887 studiowała na prowadzonej przez Monachijskie Zrzeszenie Artystek Akademii dla Kobiet u Ludwiga von Hertericha. W tym czasie monachijska Akademia Sztuk Pięknych była niedostępna dla kobiet. Broncia Pinell wystawiała w tym czasie m.in. w wiedeńskiej galerii Wiener Künstlerhaus, następnie w Monachium oraz Lipsku. W tym okresie twórczości oraz studiów poznała m.in. kompozytora i muzyka Hugo Wolfa.
Uchwałą z 1890 została uznana przynależną do gminy Sanok. W 1896 wyszła za mąż za austriackiego lekarza Hugo Kollera (katolika), z którym miała dwoje dzieci. Razem z mężem wyjechała i mieszkała następnie do 1902 w Norymberdze, jednak po sześciu latach powróciła do Wiednia. Po powrocie związała się z grupą malarzy secesjonistów skupionych wokół Gustava Klimta.
W 1904 odziedziczyła dom w podgórskiej miejscowości Oberwaltersdorf urządzony i wyposażony przez Josefa Hoffmanna i Kolo Mosera. W tym domu malarka gościła wielu znanych artystów i naukowców m.in. Egona Schiele. Po zakończeniu I wojny światowej nawiązała kontakty z Antonem Faistauerem, Albertem Paris Güterslohem i Franzem von Zülow.
Zmarła 26 kwietnia 1934 w Wiedniu. Została pochowana na cmentarzu Döblinger Friedhof w Wiedniu.
Twórczość.
Broncia Koller-Pinell uznawana jest obok Olgi Wisinger-Florian, Tiny Blau i Marie Egner za jedną z najwybitniejszych artystek malarstwa austriackiego, reprezentującego ówczesne prądy malarskie od impresjonizmu, art nouveau do ekspresjonizmu oraz Neue Sachlichkeit.
Tematami ich prac były głównie akty, autoportrety i portrety oraz „spokój życia”. Sztuka jej oraz pozostałych napotkała się w okresie ich spełnionej twórczości z licznymi omówieniami oraz twardą krytyką recenzentów.

</doc>
<doc id="1148430" url="https://pl.wikipedia.org/wiki?curid=1148430" title="Augustyn Weltzel">
Augustyn Weltzel



</doc>
<doc id="1148431" url="https://pl.wikipedia.org/wiki?curid=1148431" title="Augustin Weltzel">
Augustin Weltzel

Augustin Bogislaus Weltzel (ur. 9 kwietnia 1817 w Jelczu, zm. 4 listopada 1897 w Tworkowie) – niemiecki ksiądz katolicki, historyk Górnego Śląska.
Był synem gajowego w majątku hrabiego von Saurma-Jeltsch. Ukończył gimnazjum we Wrocławiu oraz studia teologiczne na Uniwersytecie Wrocławskim. 8 maja 1841 r. przyjął święcenia kapłańskie. Następnie został mianowany wikarym w Szczecinie, później w Pomorzanach. W 1857 r. dzięki poparciu hrabiego otrzymał urząd proboszcza w Tworkowie, gdzie pracował do śmierci. W 1863 r. został posłem do Reichstagu z powiatu raciborskiego. W 1866 r. otrzymał od króla pruskiego Order Czerwonego Orła IV klasy. W 1889 r. Uniwersytet Wrocławski nadał mu doktorat honoris causa.
Augustin Weltzel już podczas pracy na Pomorzu interesował się historią. Po przeniesieniu do Tworkowa rozpoczął badania w archiwach Raciborza, Wrocławia, Opola, Berlina, Opawy, Pragi oraz Wiednia. Ich rezultatem były publikowane monografie poszczególnych miast Górnego Śląska i rodów szlacheckich. Już za swojego życia uważany był za największego historyka Górnego Śląska.
Od 2007 roku Ruch Autonomii Śląska przyznaje nagrodę im. ks. Weltzla. Jej celem jest uhonorowanie wysiłków badaczy i popularyzatorów historii Górnego Śląska.

</doc>
<doc id="1148434" url="https://pl.wikipedia.org/wiki?curid=1148434" title="Jan Stefan Krukowiecki">
Jan Stefan Krukowiecki



</doc>
<doc id="1148436" url="https://pl.wikipedia.org/wiki?curid=1148436" title="Ignacy Ewaryst Daszyński">
Ignacy Ewaryst Daszyński



</doc>
<doc id="1148439" url="https://pl.wikipedia.org/wiki?curid=1148439" title="Virgilio Canio Corbo">
Virgilio Canio Corbo



</doc>
<doc id="1148441" url="https://pl.wikipedia.org/wiki?curid=1148441" title="Jerzy Karol Buzek">
Jerzy Karol Buzek



</doc>
<doc id="1148448" url="https://pl.wikipedia.org/wiki?curid=1148448" title="Port lotniczy Al-Dżura">
Port lotniczy Al-Dżura

Port lotniczy Al-Dżura – lotnisko w Al-Dżurze w muhafazie Synaj Północny w Egipcie, w okolicy miasta Al-Arisz. Zostało ono zbudowane przez Izraelczyków po wojnie sześciodniowej jako baza lotnicza Etam podczas izraelskiej okupacji Synaju trwającej w latach 1967-1979 jako drugie lotnisko w okolicy, obok zniszczonego egipskiego lotniska Al-Arisz.

</doc>
<doc id="1148449" url="https://pl.wikipedia.org/wiki?curid=1148449" title="Polski styl budownictwa sakralnego w Ameryce">
Polski styl budownictwa sakralnego w Ameryce

Polski styl budownictwa sakralnego w Ameryce to specyficzny typ budownictwa sakralnego spotykany w Stanach Zjednoczonych, przede wszystkim w stanach Środkowego Zachodu (Illinois, Michigan, Ohio), ale również na wschodnim wybrzeżu (stany Nowy Jork, New Jersey).
Ten styl budownictwa związany jest z historią Polonii amerykańskiej. Kościoły, budowane przede wszystkim w końcu XIX i na początku XX wieku – zwane niekiedy 'polskimi katedrami' – charakteryzują się wyjątkowo monumentalnym stylem i licznymi zdobieniami odwołującymi się to tradycji neo-renesansu i neo-baroku (co "de facto" klasyfikuje je jako należące do eklektyzmu i historyzmu), niektóre są także inspirowane sławnymi polskimi kościołami.

</doc>
<doc id="1148454" url="https://pl.wikipedia.org/wiki?curid=1148454" title="Reakcja heparowa">
Reakcja heparowa

Reakcja heparowa ("próba heparowa") – reakcja charakterystyczna pozwalająca na wykrywanie siarczanów i innych związków siarki w próbkach trudno rozpuszczalnych, dla których nie można stosować reakcji strąceniowych. Nazwa pochodzi od czerwonobrązowego zabarwienia przypominającego kolor wątroby, powstającego podczas stapiania siarki z węglanami metali alkalicznych ("hepar sulphuris" = „wątroba siarki”).
Siarczany prażone na węglu drzewnym z Na2CO3 redukują się do rozpuszczalnego w wodzie Na2S:
BaSO4 + Na2CO3 + 4C → BaCO3 + 4CO↑ + Na2S
Siarczek sodu powstaje też dla innych związków zawierających siarkę. Otrzymany stop, zwilżony wodą na srebrnej blaszce, pozostawia ciemnobrązową lub czarną plamę na skutek utworzenia się czarnego Ag2S:
2Na2S + 4Ag + 2H2O + O2 → 4NaOH + 2Ag2S

</doc>
<doc id="1148455" url="https://pl.wikipedia.org/wiki?curid=1148455" title="Sabcha">
Sabcha



</doc>
<doc id="1148456" url="https://pl.wikipedia.org/wiki?curid=1148456" title="Józef Kądzielski">
Józef Kądzielski

Józef Kądzielski (ur. 20 marca 1929, zm. 23 kwietnia 1990) – polski socjolog, uczeń profesora Józefa Chałasińskiego, członek założyciel Polskiego Towarzystwa Socjologicznego, profesor nadzwyczajny, doktor habilitowany socjologii, teoretyk masowego komunikowania. Zajmował się badaniami nad kulturą masową, opinią społeczną i nad propagandą. 
Życiorys.
Urodził się 20 marca 1929 roku w Łodzi rodzinie robotniczej. Podczas wojny pracował przymusowo w tkalni w zakładach Poznańskiego. Po wyzwoleniu ukończył w trybie przyspieszonym szkołę podstawową i zasadniczą szkołę elektryczną, a następnie gimnazjum miejskie i liceum pedagogiczne. Po ukończeniu liceum pedagogicznego przez półtora roku (w czasie studiów) był zatrudniony jako nauczyciel w szkole podstawowej TPD Nr 5 w Łodzi. W latach 1951-1953, jako student, pracował w Katedrze Historii Myśli Społecznej Uniwersytetu Łódzkiego. W 1954 uzyskał magisterium z historii w zakresie socjologii. W okresie 1954-1959 pracował w Zakładzie Historii Czasopiśmiennictwa UŁ, zaś później w Zakładzie Historii Kultury PAN (we wszystkich przypadkach pod kierunkiem profesora Józefa Chałasińskiego). Po likwidacji ostatniego zakładu w 1959 roku, pracował do końca marca 1965 w Zakładzie Badań nad Kulturą Masową Instytutu Filozofii i Socjologii PAN.
Na podstawie rozprawy "Henryk Kamieński – ideolog wojny ludowej" Rada Wydziału Filozoficzno-Historycznego Uniwersytetu Łódzkiego nadała mu tytuł doktora nauk humanistycznych. Habilitował się w styczniu 1965 w Instytucie Filozofii i Socjologii PAN na podstawie rozprawy "O problemie modelu rewolucji kulturalnej". 
Po uzyskaniu stopnia docenta i tytułu doktora habilitowanego zaczął łączyć pracę naukową z działalnością badawczą. W latach 1965-1967 był kierownikiem Instytutu Książki i Czytelnictwa Biblioteki Narodowej w Warszawie. Od roku 1966 pełnił funkcję dyrektora naukowego Ośrodka Badania Opinii Publicznej i Studiów Programowych Komitetu ds. Radia i Telewizji. Od 1971 roku był dyrektorem tegoż ośrodka, gdzie pod jego kierunkiem przeprowadzono ponad 120 sondaży i badań. Z dniem 1 września 1972 rozpoczął pracę w Wyższej Szkole Nauk Społecznych przy KC PZPR na stanowisku kierownika Zakładu Teorii i Metod Propagandy.
10 stycznia 1974 Rada Państwa PRL nadała mu tytuł profesora nadzwyczajnego nauk humanistycznych. 
Ze stanowiska kierownika zakładu zrezygnował na własną prośbę 30 września 1976 i przeniósł się do Instytutu Dziennikarstwa UW, z którym był związany już od 1967 roku. Początkowo wykładał w Studium Podyplomowym oraz w Magisterskim Studium Dziennikarskim. Był kierownikiem Zakładu Teorii i Socjologii Propagandy oraz Pomagisterskiego Dziennego Studium Dziennikarstwa. Został wybrany prodziekanem, a później dziekanem Wydziału Dziennikarstwa i Nauk Politycznych (w latach 1978-1981 oraz 1984-1987).
Jako naukowiec bardzo dużo wysiłków poświęcał pracy dydaktycznej. Pod jego kierunkiem napisano ponad 108 prac magisterskich, dyplomowych i podyplomowych z zakresu kultury i opinii społecznej. Wypromował ponad 33 doktorów, którzy pisali prace w językach polskim, rosyjskim i angielskim. Był członkiem Rady Redakcyjnej "Przeglądu Socjologicznego" i "Zeszytów Prasoznawczych", członkiem Komitetu Redakcyjnego "Rocznika Biblioteki Narodowej", członkiem Rady Naukowej Biblioteki Narodowej, Ośrodka Badań Prasoznawczych w Krakowie, oraz Instytutu Badań Problemów Młodzieży w Warszawie. Był także członkiem Komitetu Nauk Socjologicznych PAN, członkiem Rady Naukowej Wojskowej Akademii Politycznej im. Feliksa Dzierżyńskiego, członkiem Komitetu Organizacyjnego Towarzystwa Przyjaciół Pamiętnikarstwa, członkiem jury konkursu "Miesiąc mojego życia" "Tygodnika Kulturalnego" i członkiem jury nagrody im. Józefa Chałasińskiego Tygodnika Kulturalnego. 
Zmarł 23 kwietnia 1990 roku w Warszawie po ciężkiej chorobie, pochowany na cmentarzu komunalnym Północnym na Wólce Węglowej (kwatera E-XVII-1-1-4).

</doc>
<doc id="1148457" url="https://pl.wikipedia.org/wiki?curid=1148457" title="Roman Nowosielski">
Roman Nowosielski

Roman Stanisław Nowosielski (ur. 11 maja 1957 w Lęborku) – polski prawnik, adwokat, sędzia Trybunału Stanu (2005–2011).
Życiorys.
W 1980 ukończył studia prawnicze na Wydziale Prawa i Administracji Uniwersytecie Gdańskim. Odbył aplikację sądową, orzekał w Sądzie Rejonowym w Gdańsku. Od 1984 do 1987 odbywał aplikację adwokacką, od 1989 prowadzi własną kancelarię. Najbardziej znane procesy z jego udziałem dotyczyły m.in. tzw. roszczeń zabużańskich, roszczeń dawnych właścicieli gdańskich kamienic, a także oskarżeń o współpracę z SB wysuwanych przez „Wprost” pod adresem rektora UG Andrzeja Ceynowy. Został również pełnomocnikiem rodzin ofiar katyńskich.
W 2005 został po raz pierwszy wybrany do Trybunału Stanu. 14 listopada 2007 Sejm wybrał go ponownie. Jego kandydaturę wysunął klub parlamentarny Platformy Obywatelskiej. W 2011 bez powodzenia kandydował do Senatu z ramienia OdS, zajmując 2. miejsce spośród 6 kandydatów.
Odznaczony w 2005 Srebrnym Krzyżem Zasługi, a w 2014 Krzyżem Kawalerskim Orderu Odrodzenia Polski. W 2007 uhonorowany nagrodą „Złoty Paragraf”, przyznawaną dla najlepszego adwokata w Polsce przez „Gazetę Prawną”.

</doc>
<doc id="1148465" url="https://pl.wikipedia.org/wiki?curid=1148465" title="Year Zero Remixed">
Year Zero Remixed



</doc>
<doc id="1148470" url="https://pl.wikipedia.org/wiki?curid=1148470" title="Kałaus">
Kałaus

Kałaus (ros. "Калаус") – rzeka na rosyjskim Kaukazie Północnym, lewy dopływ Zachodniego Manycza. Długość – 436 km, powierzchnia zlewni – 9,7 tys. km², średni przepływ we wsi Wozdwiżenskoje (60 km od ujścia) – 3,44 m³/s. Reżim śnieżno-deszczowy. Pokrywa lodowa od grudnia do marca.
Źródła Kałausu znajdują się w zachodniej części Wyżyny Stawropolskiej, pod szczytem Striżament. Kałaus płynie na wschód, potem skręca na północ i spływa do Obniżenia Kumsko-Manyckiego, gdzie uchodzi do Zachodniego Manycza. Największe dopływy – Graczewka (prawy), Ajgurka (lewy).
Pierwotnie Kałaus w górnym biegu był rzeką okresową, a po spłynięciu do Obniżenia Kumsko-Manyckiego rozdzielał się – mniejsza część wód uchodziła do Zachodniego Manycza, a szersza odnoga skręcała na wschód i uchodziła do Wschodniego Manycza. Po wielkich pracach melioracyjnych w latach 1965-1975 naturalne ujście Kałausu zostało przegrodzone tamą i rzekę skierowano na zachód, do Zachodniego Manycza. Również od tego czasu Kałaus jest zasilany wodami Tereku i Kumy. Średni przepływ Kałausu dzięki temu wzrósł 2,3 raza i ustabilizował się w skali roku.

</doc>
<doc id="1148472" url="https://pl.wikipedia.org/wiki?curid=1148472" title="Puchar UEFA (1980/1981)">
Puchar UEFA (1980/1981)

Puchar UEFA 1980/1981 () – 10. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 16 września 1980 – 20 maja 1981. W rozgrywkach zwyciężyła drużyna Ipswich Town.
X (XXIII) Puchar UEFA 1980/1981

</doc>
<doc id="1148473" url="https://pl.wikipedia.org/wiki?curid=1148473" title="NIP (poligrafia)">
NIP (poligrafia)

NIP (Non Impact Printing, technologia druku bezuderzeniowego) - to technologie druku, w których nie stosuje się fizycznych form drukowych, czyli tylko technologie druku cyfrowego.

</doc>
<doc id="1148475" url="https://pl.wikipedia.org/wiki?curid=1148475" title="No More Lies (EP)">
No More Lies (EP)



</doc>
<doc id="1148489" url="https://pl.wikipedia.org/wiki?curid=1148489" title="Tiku Talsania">
Tiku Talsania

Tiku Talsania (ur. 7 czerwca 1954) – bollywoodzki aktor grający przeważnie drugoplanowe role o charakterze komicznym.

</doc>
<doc id="1148490" url="https://pl.wikipedia.org/wiki?curid=1148490" title="Małe Skrzyczne">
Małe Skrzyczne

Małe Skrzyczne (1211 m n.p.m.) – płaskie, niewybitne wypiętrzenie grzbietu łączącego Skrzyczne z Malinowską Skałą w Paśmie Baraniej Góry w Beskidzie Śląskim, a zarazem trzeci co do wysokości nazwany szczyt tej grupy górskiej.
Potężne północno-zachodnie ramię Małego Skrzycznego, na którym w górnej części rozciąga się Hala Skrzyczeńska, opada niżej ku dolinie Żylicy stokiem pokrytym licznymi polanami. W Szczyrku teren ten jest jednym z głównych ośrodków narciarstwa: znajduje się tu Ośrodek Narciarski Czyrna-Solisko.
Północne, strome stoki góry, opadające ku dolinie Czyrnej, w latach 90. XX w. zostały całkowicie ogołocone z lasów. Do czasu odbudowy szaty roślinnej tereny te stały się dzięki temu w zimie jednym z nielicznych miejsc w polskich Beskidach z występującym zagrożeniem lawinowym.
Przez szczyt Małego Skrzycznego biegną znaki zielonego szlaku turystycznego z Malinowskiej Skały na Skrzyczne.

</doc>
<doc id="1148491" url="https://pl.wikipedia.org/wiki?curid=1148491" title="Urnansze">
Urnansze



</doc>
<doc id="1148493" url="https://pl.wikipedia.org/wiki?curid=1148493" title="Ryś">
Ryś

Ryś ("Lynx") – rodzaj drapieżnego ssaka z podrodziny kotów (Felinae) w rodzinie kotowatych (Felidae). Dawniej zwany ostrowidzem.
Zasięg występowania.
Rodzaj obejmuje gatunki występujące w lasach Europy (Portugalia, Hiszpania, Francja, Niemcy, Norwegia, Szwecja, Finlandia, Estonia, Łotwa, Litwa, Białoruś, Ukraina, Polska, Czechy, Słowacja, Austria, Szwajcaria, Włochy, Słowenia, Węgry, Chorwacja, Bośnia i Hercegowina, Czarnogóra, Albania, Grecja, Macedonia, Serbia, Bułgaria i Rumunia), Azji (Rosja, Gruzja, Armenia, Azerbejdżan, Turcja, Irak, Iran, Turkmenistan, Uzbekistan, Kazachstan, Mongolia, Chińska Republika Ludowa, Kirgistan, Tadżykistan, Afganistan, Pakistan, Indie, Nepal, Bhutan i Korea Północna) i Ameryki Północnej (Kanada, Stany Zjednoczone i Meksyk).
Charakterystyka.
Długość ciała 65–110 cm, długość ogona 5–23 cm; masa ciała 5–30 kg (samce są o około 25% większe i cięższe od samic). Są to zwierzęta średniej wielkości, o uszach zaokrąglonych, zakończonych pędzelkami ciemnych, najczęściej czarnych włosów. Ciało rysia jest zakończone krótkim ogonem.
Systematyka.
Podział systematyczny.
Rodzaj "Lynx" prawdopodobnie dzieli swój klad z rodzajami "Puma", "Prionailurus" i "Felis". "Lynx" pierwszy oddzielił się od głównej linii rozwojowej. Do rodzaju należą następujące występujące współcześnie gatunki:
oraz gatunki wymarłe:

</doc>
<doc id="1148495" url="https://pl.wikipedia.org/wiki?curid=1148495" title="Set and setting">
Set and setting

Set &amp; setting – pojęcie obejmujące nastawienie psychiczne, okoliczności i otoczenie podczas doświadczenia psychodelicznego. "Set" w tym przypadku oznacza stan psychiczny, nastrój, myśli i oczekiwania, "setting" to zestaw bodźców dostarczanych przez otoczenie – pochodzących zarówno od ludzi jak i miejsca. Termin ten po raz pierwszy został użyty przez Timothy Leary'ego.

</doc>
<doc id="1148499" url="https://pl.wikipedia.org/wiki?curid=1148499" title="Antoni Świeży">
Antoni Świeży

Antoni Świeży (ur. 15 listopada 1818 w Kończycach Wielkich, zm. 5 maja 1890 w Zebrzydowicach) – polski działacz społeczny, poseł do śląskiego Sejmu Krajowego w latach 1874-1878, wójt Zebrzydowic. Brat Ignacego Świeżego.

</doc>
<doc id="1148500" url="https://pl.wikipedia.org/wiki?curid=1148500" title="Przestrzeń międzysynaptyczna">
Przestrzeń międzysynaptyczna



</doc>
<doc id="1148501" url="https://pl.wikipedia.org/wiki?curid=1148501" title="Bazylika Archikatedralna św. Piotra i św. Pawła w Poznaniu">
Bazylika Archikatedralna św. Piotra i św. Pawła w Poznaniu



</doc>
<doc id="1148503" url="https://pl.wikipedia.org/wiki?curid=1148503" title="Ras Sudr">
Ras Sudr

Ras Sudr, Ras Sidr albo Sidr, także: "Ras as-Sudr", "Ras as-Sidr" (arab. رأس سدر) – miejscowość (na przylądku o tej samej nazwie) w Egipcie w zachodniej części Półwyspu Synaj, nad Morzem Czerwonym w Zatoce Sueskiej (Riwiera Morza Czerwonego) w muhafazie Synaj Południowy.
Miejscowość położona jest przy drodze z Suezu do Szarm el-Szejk. Znajdują się tutaj ośrodki wypoczynkowe i sportowe: windsurfingowe i kitesurfingowe ze względu na sprzyjające wiatry (północne i północno-wschodnie) umożliwiające uprawianie tych sportów wodnych. W pobliżu szeroka piaszczysta plaża. Znajduje się tutaj 5,6% wszystkich miejsc noclegowych w muhafazie, najwięcej na wschodnim wybrzeżu Zatoki Sueskiej.
W południowej części miejscowości znajduje się portowy terminal naftowy (Ras Sudr Port), a w okolicy pole naftowe tej samej nazwie.
Wieczorem 8 czerwca 1967 roku pierwsze izraelskie oddziały wojskowe dotarły do Ras Sudr w czasie wojny sześciodniowej. Egipcjanie przed opuszczeniem miasta podpalili tutejsze instalacje szybów ropy naftowej. W wojnie Jom Kipur w okolicy doszło do krwawych potyczek między wojskami egipskimi i izraelskimi. W listopadzie 1975 roku wojska izraelskie wycofały się z okolicy, a miasto powróciło pod kontrolę Egiptu.
Od początku 2000 roku w mieście próbuje się rozwijać turystykę. Wybudowano w tym celu kilka ośrodków turystyczno-wypoczynkowych oraz ośrodków kitesurfingowych.

</doc>
<doc id="1148513" url="https://pl.wikipedia.org/wiki?curid=1148513" title="Salvador Elizondo">
Salvador Elizondo

Salvador Elizondo (ur. 19 grudnia 1932 w Meksyku, zm. 29 marca 2006 w Meksyku), meksykański pisarz, poeta, publicysta i eseista.
Studiował w ojczyźnie, Paryżu, Cambridge. Debiutował w 1960 zbiorem wierszy "Poemas". Był autorem zbiorów eseistycznych ("Luchino Visconti"), powieści oraz tomów prozy, składających się z różnorodnych stylistycznie utworów (klasyczne opowiadania, ale również proza poetycka czy filozoficzne rozważania). W 1966 opublikował autobiografię. Przez 25 lat był profesorem Universidad Nacional Autónoma de México. Wielokrotnie go nagradzano, w 1990 otrzymał Premio Nacional de Literatura.
W Polsce został wydany "Farabeuf", krótka powieść formalnie nawiązująca do nurtu nouveau roman.

</doc>
<doc id="1148516" url="https://pl.wikipedia.org/wiki?curid=1148516" title="Atari Portfolio">
Atari Portfolio

Atari Portfolio – komputer typu palmtop, wprowadzony na rynek przez firmę Atari w 1989. Pierwszy palmtop kompatybilny ze standardem PC. Posiadał procesor 80C88 pracujący z częstotliwością 4,91 MHz, pracował pod systemem DIP-DOS 2.11 (z grubsza kompatybilnym z MS-DOS 3.30). Ekran miał rozdzielczość 240x60 pikseli, co dawało w trybie tekstowym 40x8 znaków tekstu. Komputer miał 128 KB pamięci RAM (rozszerzalnej do 1 MB), z której część - standardowo 32 KB - przeznaczona była na wewnętrzny RAM-dysk C: oraz 256 KB pamięci ROM, w której znajdowały się - oprócz DOS-u - wbudowane aplikacje: edytor tekstów, arkusz kalkulacyjny (kompatybilny z Lotusem 1-2-3 v.1.0), kalendarz z alarmami, kalkulator, książka adresowa i program do wymiany danych ze stacjonarnym PC przez łącze Centronics. Interfejs Centronics dostępny był w postaci osobnego zewnętrznego modułu rozszerzającego, podobnie jak interfejs szeregowy RS-232. Komputer nie miał jednak wbudowanego programu do wymiany danych przez interfejs szeregowy, transmisja taka była możliwa po zainstalowaniu odpowiedniego programu na RAM-dysku.
Jako nośnik danych wykorzystywane były karty pamięci (własnego standardu, niezgodnego z PCMCIA), produkowane były także zewnętrzne stacje dyskietek, a nawet dyski twarde do Atari Portfolio.
Karty pamięci MEMORY CARD.
Pionierskim rozwiązaniem było wprowadzenie na rynek własnego standardu przenośnych kart pamięci PnP wprowadzony przez firmę Atari do tej serii palmtopów. Domyślnie miał to być rodzaj krzemowej dyskietki, gdyż w latach 80. dane przenosiło się głównie na tym nośniku. Każdy model tego przenośnego komputera był wyposażony w czytnik owych kart, a sama karta prezentowała się jako poręczna, płaska, plastikowa karta (rozmiar papierowej karty do gry).
Obsługa kart była podobna do obsługi typowej dyskietki lub pamięci typu pendrive (stosowanych znacznie później). Były też wyposażone w przełącznik blokujący zapis, na tylnej ściance znajdowała się instrukcja o potrzebie wykonywania kopii zapasowych oraz szereg zasad użytkowania o tyle istotnych, że nośniki tego typu były nieznane dla konsumentów.
Pojemności kart firmy Atari nazywanych "MEMORY CARD" były stosunkowo małe jak na potrzeby (np. 32, 64, 128 kb i inne), ale dość duże jak na tak nowatorskie ówcześnie rozwiązanie pamięci masowej. Z drugiej strony nośniki te były dość drogie co nieco jest podobne do dzisiejszych dysków SSD i pamięci flash, których stosunek pojemności do ceny jest niezadowalający. 
Zastosowanie tych kart miało być podobne do typowej dyskietki, jednak nowe rozwiązanie technologiczne miało spowodować, że urządzenie masowe do przenośnego komputera miało być trwalsze i bezpieczniejsze (dyskietki uchodziły wtedy za wyjątkowo nietrwałe nośniki). Solidna konstrukcja miała chronić przed uszkodzeniami mechanicznymi, a niewielkie rozmiary (mniejsze nieco od dyskietki 3½ cala) równie dużą swobodę wykorzystywania oraz przenoszenia danych. Z wyjątkiem pojemności, pozostałe parametry "MEMORY CARD" przewyższały klasyczne dyskietki powszechnie wykorzystywane wtedy na rynku.
Karty te były produkowane w Japonii. Cena kart spowodowała, że były spotykane w Polsce jedynie w ilościach śladowych. Spotykane egzemplarze tych kart (zapewne po wymianie baterii) są sprawne do dziś.

</doc>
<doc id="1148518" url="https://pl.wikipedia.org/wiki?curid=1148518" title="Daping">
Daping

Daping (ang. "Dapingian")

</doc>
<doc id="1148519" url="https://pl.wikipedia.org/wiki?curid=1148519" title="Logika indukcji">
Logika indukcji



</doc>
<doc id="1148526" url="https://pl.wikipedia.org/wiki?curid=1148526" title="Papierowy tygrys">
Papierowy tygrys

Papierowy tygrys () – stary chiński idiom oznaczający coś niebezpiecznego tylko z pozoru, a w rzeczywistości niegroźnego. Do języka angielskiego idiom ten trafił prawdopodobnie w XIX wieku, a w innych językach spopularyzowany został w latach 50. XX wieku przez chińską propagandę i Mao Zedonga, który chętnie się nim posługiwał. Mianem papierowego tygrysa Mao określał m.in. amerykański imperializm, radziecki rewizjonizm, bombę atomową i własną żonę Jiang Qing (w odniesieniu do jej działalności politycznej, m.in. udziału w rewolucji kulturalnej).
Geneza.
W dawnych Chinach wycinanki przedstawiające tygrysa, uważanego za władcę demonów, wieszano na drzwiach domostw. Aby podkreślić majestat stwora na jego czole wypisywano znak "wang", czyli król. Wierzono, że złe duchy przestraszą się swego pana i zostawią dane obejście w spokoju. Z tego samego powodu za gadżet chroniący przed duchami uważano lusterko (duch miał się przestraszyć swego własnego odbicia). Do dziś w Chinach można kupić lusterko z nadrukiem tygrysa, króla demonów – taki gadżet łączy obie magiczne funkcje.
Ta rola papierowego tygrysa jest szczególnie ważna w ludowej magii () z prowincji Guangdong. Jest on tam wykorzystywany przy obrzędach skierowanych do potężnego ducha – Białego Tygrysa Zachodu. W niektórych regionach rytuał obejmuje zniszczenie papierowego idola poprzez podarcie, co ma odpędzić ducha od ludzi.
W znaczeniu idiomatycznym „papierowy tygrys” pojawia się już w klasycznej XIV-wiecznej powieści "Opowieści znad brzegów rzek" (). Jeden z bohaterów kwituje reakcję drugiego: „Zobaczył papierowego tygrysa i się wystraszył!” ().
Mao Zedong.
„Papierowy tygrys” wszedł do obiegu poza Chinami za sprawą Mao Zedonga. 6 sierpnia 1946 przeprowadziła z nim wywiad amerykańska dziennikarka Anna Louise Strong, która usłyszała: „Amerykański imperializm i wszyscy reakcjoniści to papierowe tygrysy” (). W rozmowie do „papierowego tygrysa” Mao porównał także broń atomową („jest papierowym tygrysem wykorzystywanym przez reakcjonistów amerykańskich do zastraszania ludzi”) oraz Czang Kaj-szeka. 
Wywiad ten sygnalizował pogorszenie się stosunków między KPCh a USA, które utrzymywały w bazie komunistów w Yan’anie misję wojskową i prowadziły mediacje między nimi a Kuomintangiem, w co osobiście zaangażował się George Marshall. 
W latach 50. i 60. ten cytat z Mao stał się wszechobecny, powielano go na plakatach propagandowych w Chinach. Na najbardziej znanym widniał chiński żołnierz wrzucający granat przez klapę amerykańskiego czołgu. W otworze widać hełm z literami „U.S.”.
W 1957 roku Mao przybył do Moskwy na zjazd działaczy komunistycznych, na którym „papierowymi tygrysami” nazwał Adolfa Hitlera, rosyjskich carów, cesarzy Japonii i Chin oraz bombę atomową. 
Mao wielokrotnie powtarzał powyższe porównanie. 1 grudnia 1958 opublikował nawet esej „Czy imperializm i wszyscy reakcjoniści są prawdziwymi tygrysami?” (). Za sprawą przywódcy określenie „papierowy tygrys” stało się w Chinach bardzo modne, porównywano je do – rzekomo leninowskiego – „kolosa na glinianych nogach” (Lenin w istocie określał tak carską Rosję, ale samą metaforę ukuł już Denis Diderot po podróży do tego kraju; por. ).

</doc>
<doc id="1148535" url="https://pl.wikipedia.org/wiki?curid=1148535" title="Dedukcja">
Dedukcja



</doc>
<doc id="1148537" url="https://pl.wikipedia.org/wiki?curid=1148537" title="Indukcja enumeracyjna">
Indukcja enumeracyjna



</doc>
<doc id="1148538" url="https://pl.wikipedia.org/wiki?curid=1148538" title="Indukcja enumeracyjna niezupełna">
Indukcja enumeracyjna niezupełna



</doc>
<doc id="1148539" url="https://pl.wikipedia.org/wiki?curid=1148539" title="Dzień Mola">
Dzień Mola

Dzień Mola, ang. Mole Day – nieoficjalne święto obchodzone przez chemików w Ameryce Północnej 23 października (w amerykańskim systemie pisania dat wygląda to 10/23) pomiędzy godzinami 6:02 AM i 6:02 PM. Data i godzina odnoszą się do stałej Avogadra, której wartość wynosi w przybliżeniu 6,022×1023 i jest związana z definicją jednostki liczności materii – mola.
Dzień Mola został zapoczątkowany w artykule z "The Science Teacher" z wczesnych lat osiemdziesiątych. Maurice Oehler (aktualnie emerytowany nauczyciel ze szkoły średniej w Prairie du Chien w stanie Wisconsin) zainspirowany artykułem założył Narodową Fundację Dnia Mola (ang. "National Mole Day Foundation" (NMDF)) 15 maja 1991 roku.
Wiele szkół średnich w Stanach Zjednoczonych i Kanadzie obchodzi Dzień Mola, żeby zainteresować swoich uczniów chemią podczas zabaw związanych z tą gałęzią nauki.

</doc>
<doc id="1148540" url="https://pl.wikipedia.org/wiki?curid=1148540" title="Friedrich Uhl">
Friedrich Uhl

Friedrich Uhl (ur. 16 maja 1825 w Cieszynie, zm. 20 stycznia 1906 w Mondsee) – austriacki pisarz i dziennikarz.
Ukończył gimnazjum w Cieszynie i studia filologiczne na Uniwersytecie Wiedeńskim. Od 1848 roku pracował jako dziennikarz, a później także i wydawca. Redaktor "Die Presse", "Der Botschafter", "Neue Freie Presse" i "Wiener Zeitung". Autor reportaży, pism propagandowych, wierszy, nowel i powieści.
Ojciec Fridy Uhl, pisarki.

</doc>
<doc id="1148542" url="https://pl.wikipedia.org/wiki?curid=1148542" title="Giacomo Losi">
Giacomo Losi

Giacomo Losi (ur. 10 września 1935 w Soncino), włoski piłkarz, obrońca. Długoletni zawodnik Romy. Nosił przydomek "Core De Roma".
Wychowywał się w młodzieżowych drużynach Soncino oraz Cremonese, jednak dorosłą karierę związał tylko z jednym klubem - w Romie grał w latach 1955-1969. Przez 9 sezonów (1959-1968) pełnił funkcję kapitana zespołu, do niego należy rekord rozegranych w barwach "Giallorossi" spotkań w Serie A (386). Łącznie wystąpił w 450 meczach, na liście rekordzistów wyprzedził go dopiero Francesco Totti. Poprowadził Romę do triumfu w Coppa Italia (1964 i 1969) oraz Pucharze Miast Targowych (1961).
W reprezentacji Włoch zagrał 11 razy. Debiutował 13 marca 1960 w meczu z Hiszpanią. Brał udział w MŚ 62 - zagrał w dwóch spotkaniach.

</doc>
<doc id="1148543" url="https://pl.wikipedia.org/wiki?curid=1148543" title="Jergieni">
Jergieni

Jergeni (ros. "Ергени") - wyżyna w południowo-wschodniej Rosji europejskiej. 
Wyżyna Jergeni stanowi część Niziny Wschodnioeuropejskiej. Rozciąga się z północy na południe od zakola Wołgi koło Wołgogradu do Obniżenia Kumsko-Manyckiego na południu. Na zachodzie łagodnie opada w dolinę Donu, do którego spływają rzeki Myszkowa, Aksaj i Sał. Na południowym krańcu łączy się z Grzędą Salsko-Manycką. Na wschodzie Jergeni raptownie opada w Nizinę Sarpińską i Nadkaspijską zboczem o względnej wysokości 70-80 m, u podnóża którego leżą Jeziora Sarpińskie. Rozciągłość południkowa wyżyny wynosi 350 km, równoleżnikowa - 20-50 km, wysokość - 160-218 m n.p.m. 
Centralny pas wyżyny ma charakter płaskowyżu z dużą ilością zapadlisk sufozyjnych. Wschodnie obrzeże jest rozcięte wieloma głębokimi dolinami rzecznymi, okresowo wypełniającymi się wodą. Wyżyna jest zbudowana z glin, piaskowców i wapieni przykrytych specyficznymi lokalnymi utworami na bazie piasków. Gleby kasztanowe jasne, miejscami zasolone. Roślinność półpustynna, na wschodnim skłonie zagajniki drzew liściastych. 

</doc>
<doc id="1148544" url="https://pl.wikipedia.org/wiki?curid=1148544" title="Tampa Bay Devil Rays">
Tampa Bay Devil Rays



</doc>
<doc id="1148545" url="https://pl.wikipedia.org/wiki?curid=1148545" title="Indukcja zupełna">
Indukcja zupełna



</doc>
<doc id="1148546" url="https://pl.wikipedia.org/wiki?curid=1148546" title="Lista senatorów Stanów Zjednoczonych ze stanu Maryland">
Lista senatorów Stanów Zjednoczonych ze stanu Maryland

Lista senatorów Stanów Zjednoczonych ze stanu Maryland – senatorzy wybrani ze stanu Maryland.
Zgodnie z trzecim paragrafem pierwszego artykułu Konstytucji Stanów Zjednoczonych w senacie Stanów Zjednoczonych zasiada dwóch senatorów z każdego stanu. Senatorzy wybierani są na okres 6 lat, czyli trzy kadencje Kongresu Stanów Zjednoczonych i podzieleni są na trzy klasy. Z Marylandu wybierani są senatorzy 1. i 3. klasy.
W okresie od 1789 do 1913 roku senatorzy Stanów Zjednoczonych z Marylandu wybierani byli przez zgromadzenie obu izb stanowego parlamentu. Od 1913 roku, zgodnie z siedemnastą poprawką do Konstytucji Stanów Zjednoczonych wybierani są w głosowaniu powszechnym na terenie całego stanu.

</doc>
<doc id="1148547" url="https://pl.wikipedia.org/wiki?curid=1148547" title="Indukcja enumeracyjna zupełna">
Indukcja enumeracyjna zupełna



</doc>
<doc id="1148548" url="https://pl.wikipedia.org/wiki?curid=1148548" title="Indukcja wyczerpująca">
Indukcja wyczerpująca



</doc>
<doc id="1148552" url="https://pl.wikipedia.org/wiki?curid=1148552" title="Czesław Paweł Dutka">
Czesław Paweł Dutka



</doc>
<doc id="1148557" url="https://pl.wikipedia.org/wiki?curid=1148557" title="Teoria oczekiwanej użyteczności">
Teoria oczekiwanej użyteczności

Teoria oczekiwanej użyteczności (ang. "expected utility hypothesis") to hipoteza w teorii ekonomii dotycząca postępowania osób w warunkach ryzyka. Zgodnie z tą hipotezą, indywidualne osoby posiadają, lub zachowują się tak jakby posiadały, funkcję użyteczności formula_1 zdefiniowaną na zbiorze pewnych alternatyw formula_2 i w obliczu ryzyka, gdy muszą wybrać losowe zdarzenie z wynikami w tym zbiorze, czynią to w taki sposób, aby zmaksymalizować wartość oczekiwaną funkcji użyteczności formula_3
Teoria użyteczności a teoria oczekiwanej użyteczności.
Podczas gdy teoria użyteczności jest teorią wyboru spośród alternatyw, które są nielosowe, teoria oczekiwanej użyteczności dotyczy modelowania wyboru konsumenta, gdy wybiera on nie pomiędzy zdarzeniami pewnymi, ale loteriami sformalizowanymi przy pomocy zmiennych losowych, których możliwe wyniki należą do zbioru dostępnych, pewnych alternatyw formula_4
Zasadniczo elementy zbioru formula_2 dostępnych alternatyw mogą być dowolne. Na przykład mogą one opisywać stan majątkowy lub jego zmianę wyrażoną w jednostkach pieniężnych (np. otrzymanie miliona złotych w gotówce), wielowymiarowe koszyki konsumpcji (np. sytuację w której konsument posiada dom i samochód, albo sytuację, gdy jego dom i samochód zostały zniszczone na skutek pożaru), strumienie konsumpcji w czasie (np. zakup nowego komputera dziś lub zakup nowego komputera za rok) lub zupełnie abstrakcyjne alternatywy, którym normalnie trudno przypisać wartość numeryczną (na przykład miesiąc miodowy na Hawajach). Jedynym istotnym ograniczeniem jest aby elementy zbioru formula_2 były nielosowe. Dlatego otrzymanie miliona złotych w gotówce może być elementem zbioru formula_7 ale los na loterię, w której główną wygraną jest milion złotych nie jest zdarzeniem pewnym, a zatem nie może być elementem zbioru formula_4
W teorii użyteczności, która jest punktem wyjścia do teorii oczekiwanej użyteczności, zakłada się, że każdemu elementowi formula_9 ze zbioru formula_7 decydent potrafi przyporządkować pewną wartość użyteczności formula_11 Z drugiej strony teoria oczekiwanej użyteczności wymaga zdefiniowania funkcji oczekiwanej użyteczności formula_12 która zdefiniowana jest na zbiorze formula_13 loterii, zdefiniowanych jako zmienne losowe, których możliwe wyniki należą do zbioru możliwych alternatyw formula_4 Zatem los na loterię, w której główną wygraną jest milion złotych z przykładu powyżej, mimo że nie jest elementem zbioru formula_7 jest elementem zbioru formula_16
Różnorodność jaką mogą charakteryzować się elementy zbioru formula_2 sprawia, że teorię użyteczności oczekiwanej stosuje się powszechnie niemal w każdej dziedzinie ekonomii, zarówno teoretycznej, jak i praktycznej, w której występuje ryzyko, na przykład w rachunku ubezpieczeniowym czy przy podejmowaniu decyzji inwestycyjnych.
Drugą znaczącą różnicą pomiędzy teorią użyteczności i teorią oczekiwanej użyteczności jest to, że teoria użyteczności oczekiwanej nakłada bardzo specyficzny warunek na postać funkcji użyteczności. W teorii użyteczności, jeżeli formula_18 jest funkcją użyteczności z dziedziną na zbiorze formula_7 wówczas każda funkcja formula_20 gdzie formula_21 jest funkcją rosnącą prowadzi do takich samych wniosków. W teorii oczekiwanej użyteczności funkcja oczekiwanej użyteczności formula_22 jest związana z funkcją użyteczności formula_18 przy pomocy wzoru
Ze względu na to, że wartość oczekiwana jest operatorem liniowym, teoria oczekiwanej użyteczności prowadzi do takich samych wniosków dla funkcji użyteczności formula_18 i formula_20 tylko wówczas gdy formula_21 jest rosnącą funkcją liniową, tzn. formula_30 gdzie formula_31
Aksjomatyka.
Teorię oczekiwanej użyteczności rozważano już w pierwszej połowie XVIII wieku, jednak jej współczesna zaksjomatyzowana wersja została rozwinięta dopiero w połowie XX wieku. W zależności od kontekstu, istnieje wiele różnych formalnych sposobów aksjomatyzacji teorii oczekiwanej użyteczności. Najbardziej powszechny z nich wymaga aby relacja preferencji decydenta formula_32 określona na zbiorze formula_33 którego elementami są dostępne mu do wyboru zmienne losowe, spełniała następujące cztery aksjomaty: zupełności, przechodniości, ciągłości i niezależności.
Aksjomat zupełności.
Aksjomat zupełności, niekiedy nazywany aksjomatem kompletności i zwrotności, mówi, że relacja preferencji decydenta jest spójna. Formalnie:
Intuicyjnie oznacza to, że osoba potrafi porównać każde dwie loterie jakie może mieć do wyboru.
Aksjomat przechodniości.
Aksjomat przechodniości, niekiedy nazywany aksjomatem tranzytywności, mówi, że relacja preferencji decydenta jest przechodnia. Formalnie:
Aksjomat ciągłości.
Aksjomat ciągłości mówi, że relacja preferencji decydenta jest ciągła w następującym sensie:
Aksjomat niezależności.
Aksjomat niezależności, niekiedy nazywany aksjomatem substytucji, mówi, że relacja preferencji ma następującą własność:
Aby zrozumieć intuicyjnie aksjomat niezależności załóżmy, że osoba woli loterię formula_39 niż formula_40 czyli formula_41 Wówczas loterię formula_42 można interpretować jako sytuację, w której rzuca się niesymetryczną monetą i w przypadku orła, z prawdopodobieństwem formula_43 otrzymuje prawo uczestnictwa w loterii formula_44 zaś w przypadku reszki, z prawdopodobieństwem formula_45 otrzymuje prawo uczestnictwa w loterii formula_46 Analogicznie można interpretować zapis formula_47 Mając do wyboru formula_42 lub formula_49 przed rzutem monetą, można rozumować następująco. Jeżeli wypadnie reszka, z prawdopodobieństwem formula_45 w obu przypadkach osoba ma prawo uczestnictwa w loterii formula_51 więc powinna być obojętna pomiędzy obiema opcjami. Z drugiej strony, w przypadku orła, z prawdopodobieństwem formula_43 osoba ma do wyboru loterię formula_39 w pierwszym przypadku i loterię formula_54 w drugim przypadku. W związku, z tym, że założyliśmy, że osoba woli loterię formula_39 niż formula_40 powinna ona zatem preferować wybór formula_42 od wyboru formula_47
Twierdzenie o reprezentacji.
Podobnie jak w standardowej teorii wyboru konsumenta bez ryzyka, pierwsze trzy aksjomaty pozwalają udowodnić tak zwane twierdzenie o reprezentacji. Mówi ono, że istnieje funkcja użyteczności formula_59 z dziedziną na zbiorze loterii i wartościach rzeczywistych reprezentująca relację preferencji formula_60 w takim sensie, że formula_32 wtedy i tylko wtedy gdy formula_62 Co więcej, z aksjomatu niezależności dodatkowo wynika, że funkcja użyteczności formula_59 reprezentująca preferencje formula_60 na loteriach musi być funkcją liniową prawdopodobieństw, tzn. formula_24 gdzie formula_25 jest dystrybuantą rozkładu prawdopodobieństwa zmiennej losowej formula_26
Historia.
Idea, że ludzie mogą maksymalizować wartość oczekiwaną abstrakcyjnej funkcji użyteczności zamiast maksymalizować po prostu monetarną wartość oczekiwaną została zaproponowana niezależnie przez matematyków, Gabriela Cramera i Daniela Bernoulliego jako rozwiązanie problemu postawionego przez kuzyna Daniela, Nicolausa Bernoulliego. Problem ten znany jest obecnie jako paradoks petersburski.
Prawie 200 lat później, paradoks petersburski został uogólniony przez Karla Mengera, który w 1934 roku zauważył, że jeżeli funkcja użyteczności jest nieograniczona, wówczas można skonstruować przykłady, które mają nieskończoną wartość oczekiwaną funkcji użyteczności, a co za tym idzie nieskończony ekwiwalent pewności. W świetle tego wyniku powszechnie zaczęto wprowadzać dodatkowe założenie, że funkcja użyteczności powinna być ograniczona.
Pierwsze formalne podejście aksjomatyczne do teorii oczekiwanej użyteczności zostało przedstawione przez Franka Ramseya w 1926 roku. Analiza Ramseya nie miała jednak dużego wpływu na literaturę ekonomiczną, być może dlatego, że jego rozważania motywowane były bardziej filozofią niż teorią ryzyka.
Pierwsza aksjomatyzacja teorii oczekiwanej użyteczności, która przyciągnęła powszechną uwagę znalazła się w wydanej w 1944 roku książce "Theory of Games and Economic Behavior" autorstwa Johna von Neumanna i Oskara Morgensterna, w której sformułowali oni współczesne podstawy teorii gier. Jednym z czynników, który opóźnił akceptację teorii wśród ekonomistów było niezrozumienie znaczenia aksjomatu niezależności, który nie występował jawnie w pracy von Neumanna i Morgensterna. Dlatego początkowo niektórzy naukowcy tacy jak Paul Samuelson czy William Baumol nie widzieli powodów dla których preferencje muszą być liniowym funkcjonałem rozkładu prawdopodobieństwa. Dopiero sformułowanie aksjomatu niezależności w 1952 roku oraz uświadomienie sobie, że został on w domyśle założony przez von Neumanna i Morgensterna doprowadziło do niemal powszechnej akceptacji teorii oczekiwanej użyteczności, zarówno jako teorii normatywnej, jak i pozytywnej. Praktycznie jedynym głosem sprzeciwu był głos Maurice’a Allais, którego słynny paradoks, jak i prace teoretyczne i eksperymentalne doprowadziły do ponownego wzrostu zainteresowania alternatywnymi teoriami w latach 70. i 80.
Badania empiryczne i alternatywne teorie.
Liczne badania empiryczne dowiodły, że funkcja użyteczności ogólnie nie jest liniową funkcją prawdopodobieństw. Pierwszy, i bez wątpienia najbardziej znany tego przykład to tak zwany paradoks Allais, sformułowany po raz pierwszy w 1952 roku przez ekonomistę francuskiego, Maurice’a Allais, późniejszego laureata Nagrody Banku Szwecji im. Alfreda Nobla w dziedzinie ekonomii.
W świetle wyników tych eksperymentów, rozpoczęto rozwijać teorie alternatywne do teorii oczekiwanej użyteczności, zazwyczaj będące jej uogólnieniem, charakteryzujące się nieliniowością, a jednocześnie będące w stanie wyjaśnić inne uznane własności preferencji w obliczu ryzyka, takie jak awersja do ryzyka czy dominacja stochastyczna. Należą do nich między innymi teoria oczekiwanego żalu (ang. "expected regret theory") oraz teoria perspektywy (ang. "prospect theory") zaproponowana w 1979 roku przez Daniela Kahnemana i Amosa Tversky’ego. Między innymi za nią Kahneman został uhonorowany Nagrodą Banku Szwecji im. Alfreda Nobla w dziedzinie ekonomii w 2002 roku.

</doc>
<doc id="1148562" url="https://pl.wikipedia.org/wiki?curid=1148562" title="Epsilon Aurigae">
Epsilon Aurigae

Epsilon Aurigae (ε Aur / ε Aurigae, znana też jako Almaaz) – gwiazda zmienna w gwiazdozbiorze Woźnicy znajdująca się w odległości około 2000 lat świetlnych od Ziemi.
Nazwa.
Gwiazda nosi tradycyjną nazwę Almaaz, która wywodzi się od arabskiego , co oznacza „kozioł”. Grupa robocza Międzynarodowej Unii Astronomicznej do spraw uporządkowania nazewnictwa gwiazd zatwierdziła użycie nazwy Almaaz dla określenia tej gwiazdy.
Charakterystyka fizyczna.
Widoczny komponent systemu to nadolbrzym należący do typu widmowego A8 (lub F0), mniej więcej 40 tysięcy razy jaśniejszy od Słońca, którego jasność obserwowana wynosi +3,0m. Jest gwiazdą zmienną zaćmieniową, gdyż co około 27,1 lat jasność obserwowana systemu spada do +3,8m na mniej więcej dwa lata (czyli jasność gwiazdy widoczna z Ziemi maleje o połowę), gdy obiekt orbitujący wokół widocznej gwiazdy wchodzi między nią a Ziemię, powodując zaćmienie. Jest to najdłuższy znany okres dla tego typu gwiazd. Sam obiekt świeci zbyt słabo w porównaniu z gwiazdą główną, by widzieć go z Ziemi i jego natura do dziś nie jest jednoznacznie ustalona przez astronomów. Co więcej, podczas zaćmienia widmo głównej gwiazdy nie jest zmienione (poza równomierną redukcją na wszystkich częstotliwościach), co wyklucza zastosowanie metod spektroskopii w celu ustalenia natury obiektu.
Główny problem związany z wyjaśnieniem natury systemu pochodzi z faktu, że obiekt wywołujący dwuletnie zaćmienie dużej gwiazdy głównej musi być prawdziwie gigantyczny. Jeżeli byłaby to gwiazda, jak twierdziła wczesna hipoteza oparta na podstawie analogii do innych gwiazd zmiennych zaćmieniowych, byłby to jeden z najbardziej egzotycznych obiektów znanych astronomii, niezwykle zimny i słabo świecący, ponad 3 tysiące razy większy od Słońca, jak również największy zwarty obiekt znany ludzkości. Te niezwykłe właściwości spowodowały, że hipoteza ta została odrzucona jako mało prawdopodobna. Hipoteza ta nie potrafiła też wyjaśnić dodatkowej komplikacji biorącej się z faktu, że w kulminacyjnym punkcie zaćmienia jasność gwiazdy niespodziewanie wzrasta. Obecnie wiodąca hipoteza co do natury systemu przyjmuje, że obiekt powodujący zaćmienie gwiazdy głównej to druga gwiazda, otoczona dużym dyskiem ciemnego pyłu. Taki system byłby wystarczająco duży, by spowodować zaćmienie, a jednocześnie luka wolna od pyłu między samymi gwiazdami przepuszczająca światło wyjaśniałaby zwiększenie jasności w samym środku zaćmienia.
Zmienność gwiazdy została po raz pierwszy zauważona w 1821, lecz przyciągnęła uwagę astronomów dopiero po 1848, kiedy zaobserwowano kolejny cykl gwiazdy. Istnienie wahań z okresem 27,1 lat rozpoznano w 1903. Od tego czasu gwiazda jest uważnie obserwowana.
Obserwacje w 2010 roku.
Zaćmienie gwiazdy, które miało miejsce w latach 2009–2011 było intensywnie obserwowane przez najnowsze teleskopy. Nowe zdjęcia wykazały wąski, ciemny i gęsty, choć prześwitujący obłok przesuwający się przed tarczą gwiazdy. Dysk ten okazał się nawet bardziej płaski niż wynikało to z wcześniej zakładanych modeli gwiazdy oraz z danych uzyskanych dzięki obserwacjom teleskopu Spitzera.

</doc>
<doc id="1148563" url="https://pl.wikipedia.org/wiki?curid=1148563" title="Almaaz">
Almaaz



</doc>
<doc id="1148567" url="https://pl.wikipedia.org/wiki?curid=1148567" title="Płytka wzorcowa">
Płytka wzorcowa



</doc>
<doc id="1148568" url="https://pl.wikipedia.org/wiki?curid=1148568" title="Płytki Johanssona">
Płytki Johanssona



</doc>
<doc id="1148569" url="https://pl.wikipedia.org/wiki?curid=1148569" title="Sendo">
Sendo

Sendo – brytyjskie przedsiębiorstwo założone w 1999 roku. Dostarcza swój sprzęt dwudziestu siedmiu operatorom telefonii komórkowej w ponad 30 krajach. Firma została przejęta przez Motorolę. Amerykańska firma kupiła zespół badawczo-rozwojowy R&amp;D pracujących w Wielkiej Brytanii i Singapurze z wyposażeniem projektowym i testowym oraz portfolio własności intelektualnej Sendo. Nie ujawniono wartości dokonanej sprzedaży.

</doc>
<doc id="1148571" url="https://pl.wikipedia.org/wiki?curid=1148571" title="Stefan Ołdak">
Stefan Ołdak

Stefan Ołdak (ur. 5 listopada 1904 w Warszawie, zm. 20 października 1969 w Warszawie) – polski inżynier, specjalista budowy dróg, w młodości lekkoatleta, olimpijczyk.
Ukończył Gimnazjum Wojciecha Górskiego w Warszawie (matura w 1915) i Wydział Inżynierii Lądowej Politechniki Warszawskiej, gdzie w 1934 uzyskał dyplom magistra inżyniera budowy dróg i mostów. Pracował następnie w Ministerstwie Komunikacji i w warszawskiej dyrekcji PKP . W czasie okupacji przebywał w Warszawie, gdzie m.in. pracował jako konduktor. Od 1946 pracował ponownie w PKP oraz Ministerstwie Komunikacji, a także był starszym asystentem na Wydziale Komunikacyjnym Politechniki Warszawskiej (1949-1952) i nauczycielem przedmiotów zawodowych w Technikum Kolejowym w Warszawie (1946-1954).
Jest autorem podręcznika "Encyklopedia dróg kołowych".
W okresie gimnazjalnym zaczął uprawiać lekkoatletykę. W 1921 roku został zawodnikiem Varsovii. W 1922 roku został zawodnikiem AZS Warszawa, które reprezentował do końca kariery sportowej. W latach dwudziestych wyczynowo uprawiał lekkoatletykę. Specjalizował się w biegach średnich. Wystąpił na Igrzyskach Olimpijskich w Paryżu w 1924, gdzie odpadł w eliminacjach biegów na 400 m i 800 m . Startował także w Akademickich Mistrzostwach Świata w 1924 i 1927 .
Był rekordzistą Polski na 800 m i 1000 m . Czterokrotnie zdobył mistrzostwo Polski w sztafecie 4 x 400 m: 1923, 1924, 1925 i 1927.
Rekordy życiowe:
Był zawodnikiem klubów Varsovia (1921) i AZS Warszawa (1922-1927). Zakończył starty w 1927. Później był działaczem i sędzią lekkoatletycznym. Był m.in. wiceprezesem PZLA . Został uhonorowany honorowym członkostwem PZLA i tytułem zasłużonego sędziego lekkoatletycznego. 
Zmarł w Warszawie. Został pochowany na cmentarzu Powązkowskim (53 kwatera, 5 rząd, 12 grób).
Jego żoną była Anna (zm. w 2004 w wieku 97 lat).

</doc>
<doc id="1148585" url="https://pl.wikipedia.org/wiki?curid=1148585" title="Joanna Orska">
Joanna Orska

Joanna Orska (ur. 1973) – polska krytyczka i historyczka literatury, doktorka habilitowana.
Jest pracownicą naukową w Instytucie Filologii Polskiej Uniwersytetu Wrocławskiego. Habilitację z literaturoznawstwa uzyskała w 2014. Recenzje i artykuły publikuje w „Odrze”, „Nowych Książkach”, „Studium”. Nominowana do Nagrody Literackiej Gdynia 2007 za "Liryczne narracje. Nowe tendencje w poezji polskiej 1989–2006". Mieszka we Wrocławiu.

</doc>
<doc id="1148593" url="https://pl.wikipedia.org/wiki?curid=1148593" title="Skalnica torfowiskowa">
Skalnica torfowiskowa

Skalnica torfowiskowa ("Saxifraga hirculus" L.) – gatunek rośliny z rodziny skalnicowatych.
Rozmieszczenie geograficzne.
Roślina o cyrkumborealnym zasięgu występowania, na północy Europy, Ameryki Północnej i Azji. W Polsce gatunek rodzimy, bardzo rzadki, osiąga południową granicę zwartego zasięgu. Występuje głównie w północnej części kraju. Znanych było tutaj około 150 jego stanowisk, ale na większości z nich gatunek ten już wyginął. Ponadto podawano jego występowanie na pojedynczych stanowiskach w Wielkopolsce, na Górnym Śląsku, Podlasiu i Lubelszczyźnie. Niemal wszystkie te stanowiska są już historyczne.
Przed laty bardzo liczna była populacja tej rośliny na polanie Molkówka w Tatrach, jednak całkowicie wyginęła ona w latach 70. XX w. po wykonaniu melioracji polany, a skalnica torfowiskowa została uznana za gatunek wymarły w polskich Karpatach. W roku 2014 nowe stanowisko tego gatunku odnaleziono na innej z polan u wylotu Doliny Chochołowskiej, jednak poza terenem chronionym (ok. 1,5 km od granic Tatrzańskiego Parku Narodowego).
Biologia i ekologia.
Bylina, hemikryptofit. Kwitnie od lipca, niekiedy od czerwca do września. Kwiaty przedprątne. Rośnie głównie na siedliskach torfowych, zasiedla przede wszystkim torfowiska niskie oraz podmokłe łąki. Gatunek charakterystyczny dla zespołu "Caricetum nigrae". Na Molkówce w Tatrach występował wyłącznie w tym zespole i w ogóle nie pojawiał się na sąsiadującym z nim torfowisku wysokim. Nowo odkryte w 2014 r. stanowisko na innej polanie u wylotu Doliny Chochołowskiej znajduje się w płacie młaki kozłkowo-turzycowej ("Valeriano-Caricetum flavae") w kompleksie łąk oraz higro- i nitrofilnych ziołorośli.
Somatyczna liczba chromosomów 2n = 32.
Zagrożenia i ochrona.
Roślina objęta jest w Polsce ścisłą ochroną gatunkową, umieszczona jest także w załączniku II dyrektywy siedliskowej, więc obszary na których występuje wymagają wyznaczenia Specjalnych Obszarów Ochrony.
Kategorie zagrożenia gatunku:
Okazy pochodzące z polany Molkówka uprawiane są w Górskim Ogrodzie Botanicznym PAN w Zakopanem. W latach 80. XX wieku dokonano ich rozmnożenia, a następnie podjęto próbę ich reintrodukcji na pierwotne stanowisko, ale bez powodzenia.

</doc>
<doc id="1148594" url="https://pl.wikipedia.org/wiki?curid=1148594" title="Saxifraga hirculus">
Saxifraga hirculus



</doc>
<doc id="1148595" url="https://pl.wikipedia.org/wiki?curid=1148595" title="Związek gmin Langenau">
Związek gmin Langenau

Związek gmin Langenau – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Dpnau-Iller, w powiecie Alb-Donau. Siedziba związku znajduje się w mieście Langenau, przewodniczącym jego jest Theodor Nusser.
Związek zrzesza jedno miasto i trzynaście gmin wiejskich:

</doc>
<doc id="1148596" url="https://pl.wikipedia.org/wiki?curid=1148596" title="Związek gmin Lonsee-Amstetten">
Związek gmin Lonsee-Amstetten

Związek gmin Lonsee-Amstetten – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Dpnau-Iller, w powiecie Alb-Donau. Siedziba związku znajduje się w miejscowości Lonsee.
Związek zrzesza dwie gminy wiejskie:

</doc>
<doc id="1148597" url="https://pl.wikipedia.org/wiki?curid=1148597" title="AZS-AWF Warszawa (piłka siatkowa kobiet)">
AZS-AWF Warszawa (piłka siatkowa kobiet)

AZS-AWF Warszawa – najbardziej utytułowana polska kobieca drużyna siatkarska.
Klub Sportowy AZS-AWF Warszawa powstał 24 listopada 1949 roku w Akademii Wychowania Fizycznego w Warszawie.
AZS-AWF Warszawa był pierwszym akademickim klubem sportowym założonym przy wyższej uczelni wychowania fizycznego pod nazwą AZS-AWF i jedynym tego typu stowarzyszeniem sportowym w Polsce do roku 1976. Klub kontynuował tradycje warszawskiego sportu akademickiego, sięgające 1916 roku.

</doc>
<doc id="1148599" url="https://pl.wikipedia.org/wiki?curid=1148599" title="Soliród zielny">
Soliród zielny

Soliród zielny, solirodek zielny ("Salicornia europaea" L.) – gatunek rośliny w różnych systemach klasyfikacyjnych włączany do rodziny komosowatych lub szarłatowatych. Występuje na solniskach Eurazji oraz w północnej Afryce. W Polsce bardzo rzadki. Rośnie na wybrzeżu i w środkowej części kraju.
Biologia i ekologia.
Roślina jednoroczna, sukulent. Kwitnie od sierpnia do września. Halofit, rośnie na solniskach śródlądowych oraz na brzegach mórz. W klasyfikacji zbiorowisk roślinnych gatunek charakterystyczny dla Cl. "Thero-Salicornietea".
Zagrożenia i ochrona.
Roślina objęta jest w Polsce ścisłą ochroną gatunkową.
Kategorie zagrożenia gatunku:

</doc>
<doc id="1148600" url="https://pl.wikipedia.org/wiki?curid=1148600" title="Salicornia europaea">
Salicornia europaea



</doc>
<doc id="1148601" url="https://pl.wikipedia.org/wiki?curid=1148601" title="Związek gmin Munderkingen">
Związek gmin Munderkingen

Związek gmin Munderkingen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Dpnau-Iller, w powiecie Alb-Donau. Siedziba związku znajduje się w mieście Munderkingen.
Związek zrzesza jedno miasto i dwanaście gmin wiejskich:

</doc>
<doc id="1148605" url="https://pl.wikipedia.org/wiki?curid=1148605" title="AZS II Białystok">
AZS II Białystok

BTPS Białystok - polska kobieca akademicka drużyna siatkarska z Białegostoku.

</doc>
<doc id="1148607" url="https://pl.wikipedia.org/wiki?curid=1148607" title="Songs in A Minor">
Songs in A Minor

Songs in A Minor – debiutancki album amerykańskiej piosenkarki Alicii Keys wydany 5 czerwca 2001.
Płyta zadebiutowała na pierwszym miejscu amerykańskiej listy bestsellerów stając się niedługo potem jednym z najlepiej sprzedających się wydawnictw 2001 roku. Dobry wynik album osiągnął także w Kanadzie, Niemczech i Australii.
Płyta "Songs in A Minor" składa się z aż szesnastu kompozycji. Otwiera ją zagrane na pianinie intro „Piano &amp; I”, kończy zaś „Caged Bird” zawierające ukryty kawałek „Lovin U”. Autorką większości piosenek jest sama Alicia. Kilka utworów pomogli jej napisać tacy artyści jak Jermaine Dupri, Kerry Brothers Jr. i Taneisha Smith. Jeden tylko utwór jest coverem – Keys zdecydowała się nagrać swoją wersję „How Come You Don’t Call Me” Prince’a. Oryginał powstał na początku lat 80. Na "Songs in A Minor" znajduje się jeden duet – „Mr. Man” z Jimmym Cozierem.
Japońska wersja krążka wzbogacona została o premierowy utwór „Rear View Mirror”, a wydana dziesięć lat później rocznicowa edycja albumu oferowała słuchaczom niewydane wcześniej piosenki: „Typewriter”, „Ghettoman” i „I Won’t (Crazy World)”.
Pomimo tytułu "Songs in A Minor" (z ang. „Piosenki w a-moll”), tylko dwa utwory z albumu są utrzymane w tonacji a-moll („Jane Doe” i „Troubles”).
W Polsce album uzyskał status złotej płyty.

</doc>
<doc id="1148611" url="https://pl.wikipedia.org/wiki?curid=1148611" title="Songs In A Minor">
Songs In A Minor



</doc>
<doc id="1148614" url="https://pl.wikipedia.org/wiki?curid=1148614" title="Ras Matarima">
Ras Matarima

Ras Matarima (arab.رأس مطارمة) – przylądek w Egipcie w zachodniej części półwyspu Synaj, nad Morzem Czerwonym w Zatoce Sueskiej w muhafazie Synaj Południowy, przy drodze z Suezu do Szarm el-Szejk. W pobliżu znajduje się pole naftowe o tej samej nazwie.

</doc>
<doc id="1148615" url="https://pl.wikipedia.org/wiki?curid=1148615" title="Tadahiro Nomura">
Tadahiro Nomura

 - japoński judoka, złoty medalista Igrzysk Olimpijskich w Atlancie, Igrzysk Olimpijskich w Sydney i Igrzysk Olimpijskich w Atenach.
Na Mistrzostwach Świata zdobył dwa medale: złoty w Paryżu (1997) i brązowy w Osace (2003).
Po niezakwalifikowaniu się do Igrzysk Olimpijskich w Pekinie zakończył karierę sportową.

</doc>
<doc id="1148616" url="https://pl.wikipedia.org/wiki?curid=1148616" title="Sven Johansson (kajakarz)">
Sven Johansson (kajakarz)

Sven Bertil Johansson (ur. 10 czerwca 1912 w Västervik, zm. 5 sierpnia 1953) – szwedzki kajakarz, zdobywca złotego medalu w 1936 roku Igrzysk Olimpijskich w Berlinie w dwójkach na dystansie 10 km razem z Erikiem Bladströmem.

</doc>
<doc id="1148617" url="https://pl.wikipedia.org/wiki?curid=1148617" title="Slavko Goluža">
Slavko Goluža

Slavko Goluža (ur. 17 września 1971 w Stolacu) – chorwacki piłkarz ręczny, reprezentant kraju, rozgrywający. Karierę sportową zakończył w 2006 r.
Mistrz świata z 2003 r. z Portugalii oraz wicemistrz świata z 2005 r. z Tunezji.
Złoty medalista igrzysk olimpijskich w 1996 r. w Atlancie i igrzysk olimpijskich w 2004 r. w Atenach.
Od września 2010 r. trener męskiej reprezentacji Chorwacji.

</doc>
<doc id="1148618" url="https://pl.wikipedia.org/wiki?curid=1148618" title="Roman Hontiuk">
Roman Hontiuk

Roman Hontiuk, ukr. Роман Гонтюк (ur. 2 lutego 1984 w Nadwórnej), ukraiński judoka zdobywca srebrnego medalu na Igrzyskach Olimpijskich w Atenach w kategorii do 81 kilogramów oraz brązowego na Igrzyskach Olimpijskich w Pekinie w 2008 roku (do 81 kg).

</doc>
<doc id="1148622" url="https://pl.wikipedia.org/wiki?curid=1148622" title="Rajmund Fodor">
Rajmund Fodor

Rajmund Fodor (ur. 21 lutego 1976 w Segedynie) – węgierski piłkarz wodny, zdobywca złotego medalu z drużyną na Letnich Igrzyskach Olimpijskich w Sydney i na Letnich Igrzyskach Olimpijskich w Atenach.

</doc>
<doc id="1148624" url="https://pl.wikipedia.org/wiki?curid=1148624" title="Robert Gordon Menzies">
Robert Gordon Menzies



</doc>
<doc id="1148625" url="https://pl.wikipedia.org/wiki?curid=1148625" title="Pieter Wijdekop">
Pieter Wijdekop

Pieter "Piet" Wijdekop (ur. 13 września 1912 w Amsterdamie zm. 1 września 1982 w Heemskerk) był holenderskim kajakarzem dwójki podwójnej, razem ze swoim bratem Ceesem Wijdekopem zdobył na Letnich Igrzyskach Olimpijskich w Berlinie brązowy medal na dystansie 10 km z czasem 46 minut, 12 sekund i 4 setne.

</doc>
<doc id="1148629" url="https://pl.wikipedia.org/wiki?curid=1148629" title="Péter Biros">
Péter Biros

Péter Biros (ur. 5 kwietnia 1976 w Miszkolcu) – węgierski piłkarz wodny, trzykrotny złoty medalista olimpijskich turniejów piłki wodnej: w 2000 w Sydney, w 2004 w Atenach i w 2008 w Pekinie – zdobył w nich łącznie 23 gole. Z reprezentacją wywalczył również złoty medal na Mistrzostwach Świata w 2003.

</doc>
<doc id="1148631" url="https://pl.wikipedia.org/wiki?curid=1148631" title="Perica Bukić">
Perica Bukić

Perica Bukić (ur. 20 lutego 1966 w Szybeniku) – chorwacki piłkarz wodny i polityk. Ojciec piłkarza wodnego Luki Bukicia.
Życiorys.
W trakcie kariery sportowej występował w klubach Solaris Szybenik, Mladost Zagrzeb i Jadran Split. W klubie z Zagrzebia pełnił po zakończeniu kariery sportowej funkcję dyrektora sportowego. W 2004 został prezesem Chorwackiego Związku Piłki Wodnej.
Zdobył drużynowo jako reprezentant Jugosławii złote medale na Igrzyskach Olimpijskich w Los Angeles (1984) i w Seulu (1988), a także jako reprezentant Chorwacji srebrny medal na Igrzyskach Olimpijskich w Atlancie w 1996. Za swoje osiągnięcia został odznaczony dwukrotnie (w 1991 i 1996) nagrodą im. Franja Bučara, najwyższym chorwackim odznaczeniem sportowym.
Perica Bukić studiował na Uniwersytecie w Zagrzebiu, gdzie otrzymał dyplom w dziedzinie ekonomii. Został członkiem Chorwackiej Wspólnoty Demokratycznej. W 2003 i w 2007 z ramienia tego ugrupowania uzyskiwał mandat deputowanego do Zgromadzenia Chorwackiego. W 2011 nie ubiegał się o reelekcję.

</doc>
<doc id="1148632" url="https://pl.wikipedia.org/wiki?curid=1148632" title="Norbert Schemansky">
Norbert Schemansky

Norbert „Norb” Schemansky (ur. 30 maja 1924 roku w Detroit, zm. 7 września 2016 w Dearborn) – amerykański sztangista polskiego pochodzenia, czterokrotny medalista igrzysk olimpijskich, sześciokrotny medalista mistrzostw świata oraz złoty medalista igrzysk panamerykańskich.
Kariera.
Pierwszy sukces osiągnął w 1947 roku, kiedy zdobył srebrny medal w wadze ciężkiej na mistrzostwach świata w Paryżu. W zawodach tych rozdzielił na podium swego rodaka Johna Davisa oraz Václava Bečvářa z Czechosłowacji. Srebrny medal zdobył też na igrzyskach olimpijskich w Londynie w 1948 roku, gdzie o 27,5 kg wyprzedził go Davis.
W kolejnych latach Schemansky startował w wadze półciężkiej, zdobywając między innymi złote medale podczas mistrzostw świata w Mediolanie w 1951 roku i rozgrywanych dwa lata później mistrzostw świata w Sztokholmie. W międzyczasie wystąpił na igrzyskach olimpijskich w Helsinkach, gdzie także zwyciężył, ustanawiając jednocześnie nowy rekord świata. Z wynikiem 445 kg pokonał tam Grigorija Nowaka z ZSRR (410 kg) i Lennoxa Kilgoura z Trynidadu i Tobago (402,5 kg).
Od 1954 roku ponownie startował w wadze ciężkiej, zdobywając złoty medal na mistrzostwach świata w Wiedniu. Wyprzedził tam kolejnego reprezentanta USA – Jamesa Bradforda i Austriaka Franza Hölbla. W 1955 roku zdobył złoto na igrzyskach panamerykańskich w Meksyku. W połowie lat 50' doznał kontuzji pleców, która wyeliminowała go ze startu na igrzyskach olimpijskich w Melbourne w 1956 roku. Kolejny medal zdobył w 1960 roku, zajmując trzecie miejsce w wadze ciężkiej podczas igrzysk w Rzymie. Wyprzedzili go tam jedynie Jurij Własow z ZSRR i James Bradford. Następnie zajmował drugie miejsce na mistrzostwach świata w Budapeszcie w 1962 roku i mistrzostwach świata w Sztokholmie rok później, w obu przypadkach plasując się za Własowem. Ostatnie sukcesy osiągnął w 1964 roku, kiedy na igrzyskach olimpijskich w Tokio, w wieku 40 lat, zdobył brązowy medal w wadze ciężkiej (podnosząc 537,5 kg). Zawody te wygrał Łeonid Żabotynśkyj z ZSRR z wynikiem 572,5 kg, a drugi był Własow, podnosząc 570 kg. Wywalczył tam jednocześnie brązowy medal mistrzostw świata, gdyż latach 1964–1984 wyniki igrzysk olimpijskich były jednocześnie wynikami mistrzostw świata.
W 1964 roku został pierwszym sztangistą w historii, który zdobył cztery medale olimpijskie. Łącznie ustanowił 13 oficjalnych rekordów świata: 4 w rwaniu, 5 w podrzucie i 4 w trójboju.
Podczas kariery sportowej pracował dorywczo, co często nie wystarczało by utrzymać rodzinę. Po zakończeniu kariery sportowej w 1972 roku pracował jako inżynier.
W czasie II wojny światowej brał udział w ofensywie w Ardenach.
Wraz z żoną, Bernice, doczekał się czwórki dzieci, dziesięciorga wnucząt i szesnastu prawnucząt.

</doc>
<doc id="1148636" url="https://pl.wikipedia.org/wiki?curid=1148636" title="Nestor Chergiani">
Nestor Chergiani

Nestor Chergiani (gruz. ნესტორ ხერგიანი; ur. 20 lipca 1975) – gruziński judoka, zdobywca srebrnego medalu Igrzysk Olimpijskich w Atenach w kategorii do 60 kilogramów.

</doc>
<doc id="1148637" url="https://pl.wikipedia.org/wiki?curid=1148637" title="Michelle Cameron">
Michelle Cameron

Michelle A. Cameron-Coulter (ur. 28 grudnia 1962 w Calgary, w mieście Albeta) – kanadyjska pływaczka synchroniczna, zdobywczyni złotego medalu w duetach Igrzysk Olimpijskich w Seulu.

</doc>
<doc id="1148638" url="https://pl.wikipedia.org/wiki?curid=1148638" title="Mark Huizinga">
Mark Huizinga

Mark Huizinga (ur. 10 września 1973 w Vlaardingen) – holenderski judoka, złoty medalista olimpijski, brązowy medalista mistrzostw świata, pięciokrotny mistrz Europy.
Podczas igrzysk olimpijskich w Atlancie zdobył brązowy medal w kategorii do 86 kilogramów. Na kolejnych igrzyskach został mistrzem olimpijskim w kategorii do 90 kilogramów. W tej kategorii zdobył był też trzeci w Atenach.
Zdobył 12 medali na mistrzostwach Europy, w tym pięć złotych.

</doc>
<doc id="1148639" url="https://pl.wikipedia.org/wiki?curid=1148639" title="Goździk skupiony">
Goździk skupiony

Goździk skupiony ("Dianthus barbatus" subsp. "compactus" (Kit.) Nyman) – podgatunek goździka brodatego należący do rodziny goździkowatych. Według niektórych ujęć taksonomicznych uznawany za odrębny gatunek "Dianthus compactus" Kit. lub za odmianę goździka brodatego "Dianthus barbatus" var. "compactus" (Kit.) Heuff.. Występuje w południowej, środkowej i wschodniej Europie. W Polsce wyłącznie w Bieszczadach. Jest objęty ochroną.
Rozmieszczenie geograficzne.
Występuje w Europie południowej (Bośnia i Hercegowina, Bułgaria, Włochy, Rumunia, Serbia), środkowej (południowa Austria, zachodnie Węgry, Polska, Słowacja) i wschodniej (Ukraina). W Polsce występuje wyłącznie w Bieszczadach sięgając na zachód po linię Smerek – Jasło.
Biologia i ekologia.
Bylina, hemikryptofit. Kwitnie w lipcu i sierpniu. Siedliskiem są łąki górskie, traworośla, borówczyska, głównie na świeżych i kwaśnych glebach. W Polsce rośnie w Bieszczadach od wysokości 600 m n.p.m. po najwyższe szczyty.
Zagrożenia i ochrona.
Od 2014 roku roślina jest objęta częściową ochroną gatunkową (jako "Dianthus compactus"). W latach 1983–2014 gatunek podlegał ochronie ścisłej. Część jego stanowisk znajduje się w Bieszczadzkim Parku Narodowym. Nie jest zagrożony.

</doc>
<doc id="1148641" url="https://pl.wikipedia.org/wiki?curid=1148641" title="Leandro Marques Guilheiro">
Leandro Marques Guilheiro



</doc>
<doc id="1148642" url="https://pl.wikipedia.org/wiki?curid=1148642" title="Ilias Iliadis">
Ilias Iliadis

Ilias Iliadis, gr. Ηλίας Ηλιάδης (ur. 10 listopada 1986 jako Dżardżi Zwiadauri) – grecki judoka gruzińskiego pochodzenia, zdobywca złotego medalu w kategorii do 81 kg na Letnich Igrzyskach Olimpijskich 2004 w Atenach oraz brązowego medalu w kategorii do 90 kg na Letnich Igrzyskach Olimpijskich 2012 w Londynie. Był uczestnikiem Letnich Igrzysk Olimpijskich 2008 w Pekinie, jednak odpadł w początkowej fazie rywalizacji. Trzykrotnie zdobywał złote medale na mistrzostwach świata w roku 2010, 2011, 2014, dwukrotnie srebrne w roku 2005, 2007 oraz brązowy medal w roku 2013 w kategorii do 90 kg. W 2004 został mistrzem Europy w Bukareszcie, zwyciężając w kategorii do 81 kg, a w 2011 zdobył mistrzostwo w wyższej kategorii, do 90 kg. Jest także dwukrotnym złotym medalistą Igrzysk Śródziemnomorskich 2005 oraz Igrzysk Śródziemnomorskich 2009.
Pochodzenie.
Dżardżi Zwiadauri urodził się 10 listopada 1986 w Tbilisi w Gruzji. W wieku 13 lat został adoptowany przez gruzińskiego judokę z greckimi korzeniami. Jego przybrany ojciec, Nikos musiał przedwcześnie zakończyć sportową karierę ze względu na kontuzję. Po upadku Związku Radzieckiego, Nikos opuścił Gruzję w 1993 roku i osiedlił się z powrotem w Grecji, gdzie otworzył klub judo z dwoma braćmi. Zaraz po adopcji Zwiadauriego w 1999 roku, Dżardżi zmienił nazwisko na Ilias Iliadis. Iliadis jest kuzynem reprezentanta Gruzji w judo Zuraba Zwiadauriego, który również jest mistrzem olimpijskim z Aten z roku 2004.
Igrzyska Olimpijskie.
Igrzyska Olimpijskie 2004.
Na Igrzyskach Olimpijskich 2004 rywalizował w kategorii półśredniej do 81 kg. W pierwszej rundzie pokonał reprezentanta Australii Morgana Endicotta-Daviesa, pokonując go techniką Ippon Seoi-nage. Po pokonaniu w ćwierćfinale Argentyńczyka Ariela Sgangi, w półfinale Yong Woo-Kwona, w walce o finał Dimitrija Nosowa, Iliadis zmierzył się w finale z Ukraińcem Roman Hontiukiem, pokonując go techniką Ippon Seoi-otosh.
Igrzyska Olimpijskie 2008 i 2012.
Na Igrzyskach Olimpijskich 2008 został wyeliminowany już w pierwszej walce, przegrywając z Holendrem Markiem Huizingą, który dwanaście lat wcześniej zdobył złoty medal olimpijski na Letnich Igrzyskach Olimpijskich 1996 w Atlancie. Na Igrzyskach Olimpijskich 2012 w Londynie zdobył brązowy medal w kategorii do 90 kg, pokonując w walce o 3. miejsce Tiago Camilo.
Igrzyska Olimpijskie 2016.
Na igrzyskach w Rio de Janeiro Iliadis odpadł w pierwszej rundzie zawodów po porażce z Chińczykiem Chengiem Xunzhao. Po nieudanym występie ogłosił zakończenie kariery.
Życie pozasportowe.
Jest żonaty z Natalią Grigoriadis, z którą ma dwoje dzieci: córkę Marię i syna Iraklisa.

</doc>
<doc id="1148643" url="https://pl.wikipedia.org/wiki?curid=1148643" title="Khashbaatar Tsagaanbaatar">
Khashbaatar Tsagaanbaatar



</doc>
<doc id="1148644" url="https://pl.wikipedia.org/wiki?curid=1148644" title="Związek gmin Zwiefalten-Hayingen">
Związek gmin Zwiefalten-Hayingen

Związek gmin Zwiefalten-Hayingen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Reutlingen. Siedziba związku znajduje się w miejscowości Zwiefalten.
Związek zrzesza jedno miasto i dwie gminy wiejskie:

</doc>
<doc id="1148645" url="https://pl.wikipedia.org/wiki?curid=1148645" title="Ras Abu Rudajs">
Ras Abu Rudajs

Ras Abu Rudajs (arab. رأس أبو رديس) – miejscowość w Egipcie w zachodniej części półwyspu Synaj, na przylądku o tej samej nazwie nad Morzem Czerwonym w Zatoce Sueskiej w muhafazie Synaj Południowy, położona przy drodze z Suezu do Szarm el-Szejk, na południe od miasta Abu Rudajs (Abou Redis).
Ponad 1 km na północny wschód od Ras Abu Rudajs znajduje się Port lotniczy Abu Rudajs.

</doc>
<doc id="1148646" url="https://pl.wikipedia.org/wiki?curid=1148646" title="Kevin Robertson">
Kevin Robertson

Kevin Robertson (ur. 8 lutego 1959 roku) – amerykański piłkarz wodny, zdobywca srebrnego medalu z drużyną na Letnich Igrzyskach Olimpijskich w Los Angeles i Letnich Igrzyskach Olimpijskich w Seulu.

</doc>
<doc id="1148648" url="https://pl.wikipedia.org/wiki?curid=1148648" title="Jozef Krnáč">
Jozef Krnáč

Jozef Krnáč (ur. 30 grudnia 1977 w Bratysławie) – słowacki judoka, srebrny medalista olimpijski, dwukrotny medalista mistrzostw Europy i dwukrotny medalista uniwersjady.
Na igrzyskach olimpijskich w Atenach zdobył srebrny medal w kategorii do 66 kilogramów. Na mistrzostwach Europy w 2001 w Paryżu zdobył brąz, a rok później w Mariborze srebro. Ponadto, dwukrotnie zdobył brązowy medal uniwersjady – w 1999 w Palma de Mallorca i 2003 roku w Czedżu.

</doc>
<doc id="1148649" url="https://pl.wikipedia.org/wiki?curid=1148649" title="John Davis (sztangista)">
John Davis (sztangista)

John Henry Davis (ur. 12 stycznia 1921 w Smithtown, zm. 13 lipca 1984 w Albuquerque) – amerykański sztangista, dwukrotny mistrz olimpijski i wielokrotny medalista mistrzostw świata.
Kariera.
Startował w wadze lekkociężkiej (półciężkiej – do 82,5 kg), a następnie ciężkiej (powyżej 82,5 kg). Pierwszy sukces osiągnął w 1938 roku, kiedy zdobył złoty medal w wadze lekkociężkiej na mistrzostwach świata w Wiedniu. W zawodach tych wyprzedził Austriaka Fritza Hallera i Francuza Louisa Hostina. Po przerwie spowodowanej II wojną światową zwyciężył w wadze ciężkiej na mistrzostwach świata w Paryżu, pokonując Jakiwa Kucenko z ZSRR i Egipcjanina Mohameda Geisę. Wynik ten powtarzał na czterech kolejnych edycjach tej imprezy: MŚ w Filadelfii (1947), MŚ w Scheveningen (1949), MŚ w Paryżu (1950) i MŚ w Mediolanie (1951).
W 1948 roku wystartował na igrzyskach olimpijskich w Londynie, zwyciężając w wadze ciężkiej. Wynikiem 452,5 kg ustanowił nowy rekord olimpijski, pokonując swego rodaka Norberta Schemansky'ego i Holendra Brama Charité. Na rozgrywanych cztery lata później igrzyskach w Helsinkach ponownie zwyciężył, poprawiając jednocześnie swój własny rekord olimpijski wynikiem 460 kg. Pozostałe miejsca na podium zajęli z dużą stratą jego rodak, Jim Bradford i Humberto Selvetti z Argentyny. Ostatni medal zdobył podczas mistrzostw świata w Sztokholmie w 1953 roku, gdzie zajął drugie miejsce. Rozdzielił tam na podium Kanadyjczyka Douga Hepburna i Selvettiego. Ponadto w 1951 roku zdobył złoty medal w wadze ciężkiej na igrzyskach panamerykańskich w Buenos Aires.
Pobił szesnaście oficjalnych rekordów globu.

</doc>
<doc id="1148653" url="https://pl.wikipedia.org/wiki?curid=1148653" title="James Hunter Bergeson">
James Hunter Bergeson

James Hunter Bergeson (ur. 21 marca 1961) – amerykański piłkarz wodny, zdobywca srebrnego medalu Igrzysk Olimpijskich w Seulu.

</doc>
<doc id="1148654" url="https://pl.wikipedia.org/wiki?curid=1148654" title="Jody David Campbell Boyer">
Jody David Campbell Boyer

Jody David Campbell Boyer (ur. 4 marca 1958) – amerykański piłkarz wodny, zdobywca srebrnego medalu Igrzysk Olimpijskich w Los Angeles i Igrzysk Olimpijskich w Seulu.

</doc>
<doc id="1148656" url="https://pl.wikipedia.org/wiki?curid=1148656" title="Wspólnota administracyjna Bad Urach">
Wspólnota administracyjna Bad Urach

Wspólnota administracyjna Bad Urach – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Reutlingen. Siedziba wspólnoty znajduje się w mieście Bad Urach.
Wspólnota administracyjna zrzesza jedno miasto i trzy gminy wiejskie:

</doc>
<doc id="1148657" url="https://pl.wikipedia.org/wiki?curid=1148657" title="Jaap Kraaier">
Jaap Kraaier

Jacob "Jaap" Kraaier (ur. 28 listopada 1913 w Zaandam, zm. 7 stycznia 2004 w Egmond aan Zee) – holenderski kajakarz, brązowy medalista olimpijski. 
Podczas igrzysk olimpijskich w Berlinie w 1936 roku wywalczył brązowy medal w jedynkach na dystansie 1 km. Wyprzedzili go jedynie Austriak Gregor Hradetzky i Helmut Cämmerer z III Rzeszy. Był to jego jedyny start olimpijski.

</doc>
<doc id="1148658" url="https://pl.wikipedia.org/wiki?curid=1148658" title="Irfan Smajlagić">
Irfan Smajlagić

Irfan Smajlagić (ur. 16 października 1961 w Banja Luce) – jugosłowiański i chorwacki piłkarz ręczny uczestnik i brązowy medalista Letnich Igrzyskach Olimpijskich w Seulu i złoty medalista Igrzysk Olimpijskich w Atlancie.

</doc>
<doc id="1148666" url="https://pl.wikipedia.org/wiki?curid=1148666" title="Hiroshi Yamamoto">
Hiroshi Yamamoto

 – japoński łucznik, brązowy medalista igrzysk olimpijskich 1984 w Los Angeles i srebrny medalista igrzysk olimpijskich 2004 w Atenach. Ponadto uczestnik igrzysk w 1988, 1992 i 1996.

</doc>
<doc id="1148667" url="https://pl.wikipedia.org/wiki?curid=1148667" title="Wspólnota administracyjna Engstingen">
Wspólnota administracyjna Engstingen

Wspólnota administracyjna Engstingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Reutlingen. Siedziba wspólnoty znajduje się w miejscowości Engstingen.
Wspólnota administracyjna zrzesza dwie gminy wiejskie:

</doc>
<doc id="1148668" url="https://pl.wikipedia.org/wiki?curid=1148668" title="Kamedułki">
Kamedułki

Kamedułki – żeńska gałąź Zakonu Kamedułów.
Zakon Kamedulski.
Powstał na przełomie X i XI wieku. Trudno jednak podać jedną konkretną datę, gdyż kształtował się on na przestrzeni dłuższego czasu wokół osoby św. Romualda z Rawenny (952?–1027) – założyciela i ojca duchowego całej kamedulskiej rodziny zakonnej. 
Zakładane przez Romualda wspólnoty mnisze trudno jeszcze nazwać zakonem kamedulskim. Często nazywa się je benedyktyńskimi, jako że św. Romuald, wychodząc na pustynię, był benedyktynem. Gromadzących się wokół niego uczniów łączyła z tym zakonem Reguła św. Benedykta, którą Romuald nakazywał wszystkim zachowywać. O istnieniu zakonu można natomiast mówić dopiero od chwili zatwierdzenia konstytucji kamedulskich. Układa je w latach 1084–1085 bł. Rudolf, od 1074 r. przeor Camaldoli, dając tym samym początek kongregacji kamedulskiej. Nazwę przyjmuje zakon od założonego w 1027 r. eremu w Camaldoli. Często też podaje się rok jego erygowania jako umowną datę powstania Zakonu Kamedułów.
Mniszki Kamedułki.
Jak podaje „Żywot św. Romualda”, napisany przez św. Piotra Damiana, Święty Romuald założył dwa klasztory mniszek. Nie znamy miejsca ani historii tych klasztorów. Św. Piotr Damian napisał dziełko dla mniszek „Institutio Monialis”, które zadedykował hrabinie o imieniu Bianca, mniszce z nieznanego nam klasztoru. W zorganizowanym już centrum kamedulskim w Camaldoli powstały projekty żeńskiej gałęzi zakonu kamedulskiego, oparte na tradycji pochodzącej od św. Romualda. Pierwszy klasztor został założony w 1085 roku w Mugello w dolinie górnej rzeki Arno w diecezji florenckiej przez czwartego przeora z Camaldoli, św. Rudolfa. Klasztor ten, znany jako „S. Pietro di Luco”, odegrał znaczną rolę w historii kamedułek i przetrwał do czasów inwazji francuskiej. Z biegiem czasu przybywały następne klasztory. Niektóre z nich były pod bezpośrednią jurysdykcją przeora z Camaldoli, albo też jakiegoś klasztoru męskiego lub żeńskiego z Kongregacji kamedulskiej. Przeszły pod jurysdykcję ordynariusza miejsca po Soborze Trydenckim (1545–1563). Od XI w. do chwili obecnej było około 50 klasztorów, ale prawdopodobnie było ich o wiele więcej, gdyż w samej Italii dostrzegano około 60.
Obecnie Mniszki Kamedułki posiadają 18 klasztorów (7 – Włochy, 3 – Indie, 3 – Tanzania, 1 – Francja, 1 – Brazylia 1 – USA, 2 – Polska).
Mniszki Kamedułki w Polsce.
Obecność Zakonu Kamedulskiego w Polsce datuje się od 1603–1605, kiedy to marszałek koronny Zygmunta III Wazy, Mikołaj Wolski, osadził na podkrakowskich Bielanach Kamedułów Eremitów z Kongregacji Góry Koronnej. Właściwa zaś historia żeńskiej gałęzi kamedulskiej w Polsce rozpoczyna się w okresie międzywojennym w Klasztorze Mniszek Kamedułek w La Seyne-sur-Mer na francuskim Lazurowym Wybrzeżu. W latach 1935–1938 wstąpiło tam pięć Polek. Myślały one o powrocie do ojczyzny jednak wojna zmodyfikowała te plany. Dopiero po zakończeniu działań wojennych powrót Polek do kraju stał się możliwy.
Ostatecznie w 1949 roku osiedliły się w należącym do Ojców Bernardynów klasztorze w Złoczewie. Obecnie tenże kościół i klasztor Ojców Bernardynów jest już własnością Mniszek Kamedułek. W 1997 roku utworzono drugą fundację w Tyszowcach, która jest klasztorem „półzależnym” od klasztoru w Złoczewie.
Złoczewska Wspólnota Mniszek Kamedułek.
Stara się łączyć życie wspólnotowe z pustelniczym, tzn. żyje w jednym klasztorze, odciętym od świata murem papieskiej klauzury, a zarazem przyznaje każdej mniszce własną celę. Cela, obok ascezy i milczenia, stanowi jeden z najważniejszych elementów kamedulskiego życia, przebywanie w niej nakazują wszyscy kamedulscy prawodawcy. W niej dokonuje się spotkanie ze słowem Bożym oraz z Bogiem we własnym sercu; tam w dużej „ mierze wypraszane są łaski dla świata; tam też rozwija się życie duchowe — umiera stary człowiek po to, by mógł zatriumfować Chrystus. Poza samotnością w celi do typowo eremickich form życia wspólnoty kamedułek należą: milczenie, przerywane tylko w razie konieczności, np. niezbędnego porozumienia się w czasie pracy; cotygodniowa rekreacja w niedzielę oraz rekreacje świąteczne kilka razy do roku; szeroko rozumiana asceza; – praca w miarę możności wykonywana w samotności, w dużym stopniu wśród przyrody, na powietrzu; indywidualna modlitwa, zwłaszcza studium Pisma św.; codzienna adoracja Najświętszego Sakramentu.
Centrum dnia stanowi wspólna Ofiara Eucharystyczna. Życie wspólnotowe znajduje też swój wyraz w modlitwie liturgicznej, którą siostry celebrują uroczyście w chórze, posługując się brewiarzem benedyktyńskim, a także po części czerpiąc ze zwyczajów kamedulskich. Oficjum częściowo jest śpiewane, a częściowo recytowane. Poza tym siostry zbierają się na wspólny różaniec. Innym przejawem cenobium w życiu sióstr jest wspólny refektarz.
Według tradycji, najdoskonalszym i krańcowym sposobem realizacji powołania kamedulskiego jest rekluzja – całkowite (czasowe lub stałe) odizolowanie, nie tylko od świata, ale i od wspólnoty. Jest to pełna ofiara z siebie ze względu na Boga i dla dobra wszystkich ludzi – dla braci i sióstr. Pan Bóg powołuje do niej tylko bardzo nieliczne osoby.
Natomiast zwyczajnym sposobem realizowania powierzonej przez Boga misji jest dla klasztoru Kamedułek sama jego obecność w świecie – istnienie będące dla ludzi z zewnątrz wymownym świadectwem istnienia Boga i Bożej miłości – oraz nieustanna modlitwa wstawiennicza, połączona z pokutą i ofiarą codziennego życia ukrytego w murach klauzury.
Kamedulska duchowość dopuszcza możliwość bardziej czynnego poświęcenia się służbie dla braci. Jej wyrazem są dzieła prowadzone przez niektóre wspólnoty kamedułów i Kamedułek np. domy gościnne, pozwalające realizować przewidzianą konstytucjami gościnność, a jednocześnie służyć ludziom poszukującym ciszy, milczenia, bliskości Boga oraz możliwości zregenerowania sił duchowych. Taki dom rekolekcyjny („Pustelnia Św. Romualda”) istnieje kilku lat przy Klasztorze Mniszek Kamedułek w Złoczewie.
Herb.
Dwa gołąbki pijące z jednego kielicha. Kielich oznacza eucharystyczną obecność Jezusa Chrystusa – źródło, z którego mnisi i mniszki czerpią zdolność miłowania Boga i braci. Tradycja kamedulska widzi też w dwóch gołąbkach komunię istniejącą pomiędzy dwiema najbardziej znanymi formami życia kamedulskiego – eremicką i cenobicką, a także pomiędzy gałęzią męską i żeńską Zakonu.

</doc>
<doc id="1148669" url="https://pl.wikipedia.org/wiki?curid=1148669" title="Hiroshi Izumi">
Hiroshi Izumi

 − japoński judoka i zawodnik mieszanych sztuk walki (MMA).
Srebrny medalista Igrzysk Olimpijskich 2004 oraz mistrz świata (2005) i Azji (2008) w judo w kategorii do 90 kilogramów.
Po zakończeniu kariery judoki, w 2009 roku rozpoczął starty w zawodowym MMA. Początkowo był związany z organizacją World Victory Road, a od końca 2010 roku walczy dla DREAM. 16 lipca 2011 roku zmierzył się w walce o mistrzostwo DREAM w wadze półciężkiej z Gegardem Mousasim. Izumi przegrał przez TKO w 1. rundzie.

</doc>
<doc id="1148670" url="https://pl.wikipedia.org/wiki?curid=1148670" title="Herbert Vere Evatt">
Herbert Vere Evatt

Herbert Vere Evatt (ur. 30 kwietnia 1894 roku w Maitland, zm. 2 listopada 1965 roku w Canberze) – australijski prawnik i mąż stanu. W 1941 roku został szefem dyplomacji. Reprezentował Australię w gabinecie Churchilla, był jednym ze zwolenników utworzenia ONZ i ograniczeniem prawa do weta.

</doc>
<doc id="1148672" url="https://pl.wikipedia.org/wiki?curid=1148672" title="Wspólnota administracyjna Metzingen">
Wspólnota administracyjna Metzingen

Wspólnota administracyjna Metzingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Reutlingen. Siedziba wspólnoty znajduje się w mieście Metzingen.
Wspólnota administracyjna zrzesza jedno miasto i dwie gminy wiejskie:

</doc>
<doc id="1148673" url="https://pl.wikipedia.org/wiki?curid=1148673" title="Cucurbita maxima">
Cucurbita maxima



</doc>
<doc id="1148674" url="https://pl.wikipedia.org/wiki?curid=1148674" title="Henry Gordon Bennett">
Henry Gordon Bennett

Henry Gordon Bennett CB, CMG, DSO (ur. 16 kwietnia 1887 w Balwyn w Australii; zm. 1 sierpnia 1962 w Dural koło Sydney) – australijski generał, uczestnik obu wojen światowych.
Życiorys.
Henry Gordon Bennett (powszechnie znany jako Gordon Bennett) urodził się w miejscowości Balwyn (obecnie przedmieście Melbourne). Był drugim dzieckiem pochodzącego z Kapsztadu George'a Jesse Bennetta i jego urodzonej w Australii drugiej żony Harriet Bentley. Po ukończeniu edukacji rozpoczął pracę jako urzędnik w firmie ubezpieczeniowej. 14 sierpnia 1908 roku rozpoczął służbę w 5. pułku piechoty australijskich wojsk ochotniczych ("Citizen Military Forces"), gdzie w cztery lata później awansował do stopnia majora.
Po wybuchu I wojny światowej został przeniesiony do armii regularnej i w październiku 1914 roku wysłany do Egiptu jako zastępca dowódcy 6. batalionu ANZAC. 25 kwietnia 1915 roku rozpoczęła się bitwa o Gallipoli. Major Bennett wylądował na brzegu jako jeden z pierwszych dowódców i jeszcze tego popołudnia został ranny. Odtransportowany na statek szpitalny został na własną prośbę skierowany z powrotem na front. Wyróżnił się osobistą odwagą i zdolnościami dowódczymi podczas drugiej bitwy o Krithia 8 maja 1915 roku i następnego dnia został awansowany do stopnia podpułkownika ("Lieutenant Colonel"), obejmując jednocześnie dowodzenie 6. batalionu. Za udział w walkach o Gallipoli Gordon Bennett został odznaczony Orderem św. Michała i św. Jerzego i dwukrotnie wymieniony w sprawozdaniu.
W 1916 roku Henry Gordon Bennett dowodził oddziałami australijskimi w walkach we Francji, biorąc udział w bitwie nad Sommą, największej bitwie I wojny światowej. Jego batalion wyróżnił się podczas zdobywania Pozières w lipcu i sierpniu 1916 roku. Podczas pobytu w Londynie Gordon Bennett ożenił się 18 listopada 1916 roku z Australijką Bessie Agnes Buchanan, poznaną wcześniej w Melbourne. 3 grudnia tegoż roku został promowany do stopnia brygadiera i mianowany dowódcą 3. Brygady Piechoty. Na jej czele walczył pod Arras wiosną i we Flandrii jesienią 1917 roku i na linii Hindenburga w 1918 roku. Zyskał sobie opinię doskonałego dowódcy frontowego, ale jego trudny charakter i skłonność do działań bez rozkazów nie przyniosły mu uznania u zwierzchników. Za swe dokonania na froncie zachodnim został odznaczony Orderem Łaźni, Distinguished Service Order, czarnogórskim Orderem Daniła I oraz sześciokrotnie wymieniony w sprawozdaniu.
Po powrocie do Australii Gordon Bennett odszedł ze służby w armii zawodowej 31 sierpnia 1919 roku. Po przeprowadzce do Sydney pracował jako przedsiębiorca w branży odzieżowej i księgowy. W październiku 1928 roku został jednym z trzech komisarzy zarządzających City of Sydney, udzielając się jednocześnie w organizacjach społecznych i zrzeszających przedsiębiorców. Pozostał w armii terytorialnej, gdzie dowodził kolejno 9. Brygadą Piechoty i 2. Dywizją, 1 sierpnia 1930 roku awansując do stopnia generała majora ("Major General").
Po przystąpieniu Australii do działań II wojny światowej Gordon Bennett, jako trzeci pod względem starszeństwa generał australijski, liczył na otrzymanie dowództwa sił ekspedycyjnych, wysyłanych do walk na froncie europejskim. Jednak szef sztabu armii australijskiej, sir Cyril Brudenell White, powierzył to stanowisko generałowi Thomasowi Blameyowi, uzasadniając swą decyzję trudnym charakterem Bennetta, niezdolnego do zgodnej współpracy z brytyjskimi przełożonymi. W zamian Gordon Bennett został mianowany dowódcą obrony terytorialnej ("Volunteer Defence Corps"). Po śmierci Brudenella White'a w katastrofie lotniczej w Canberze 13 sierpnia 1940 roku nowy szef sztabu, Vernon Sturdee, powierzył jednak generałowi Bennettowi dowodzenie 8. Dywizją, przygotowywaną do walk na Malajach.
Po lądowaniu na półwyspie 8 grudnia 1941 roku oddziałów japońskich, generałowi Bennettowi powierzono obronę północno-zachodniej części Johoru. Po załamaniu się alianckich linii obronnych w styczniu 1942 roku wycofał się wraz z podległymi oddziałami do twierdzy w Singapurze. Podczas walk obronnych jego zdolności dowódcze były kwestionowane przez głównodowodzącego brytyjskiego generała Arthura Percivala. W dniu rozpoczęcia negocjacji o poddaniu twierdzy, 15 lutego 1942 roku, Gordon Bennett zdał dowództwo 8. Dywizji brygadierowi Cecilowi Callaghanowi i opuścił Singapur na sampanie. Do Melbourne przybył 2 marca.
Ucieczka Bennetta wywołała różne reakcje wśród Australijczyków. Większość zawodowych oficerów potępiła go za opuszczenie idących do niewoli żołnierzy. Obrońcy generała, wywodzący się w znacznej mierze spośród jego podkomendnych z czasu I wojny światowej i z 8. Dywizji, twierdzili, że miał on prawo tak postąpić, aby przekazać swoje spostrzeżenia dotyczące taktyki japońskiej. 7 kwietnia 1942 roku Gordon Bennett został awansowany do stopnia generała porucznika ("Lieutenant General"), jednocześnie powierzono mu dowództwo III Korpusu, stacjonującego w Perth. Po bitwie na Morzu Koralowym, gdy zmalało niebezpieczeństwo inwazji japońskiej, było to mało eksponowane stanowisko tyłowe, co wieńczyło działania przeciwników Bennetta, przede wszystkim generała Blameya, by nie powierzać mu już dowództwa jednostek frontowych.
9 maja 1944 roku Gordon Bennett został przeniesiony do rezerwy. Wkrótce potem opublikował w Sydney swoją książkę "Why Singapore Fell" ("Dlaczego upadł Singapur"), zawierającą wspomnienia z kampanii malajskiej i przedstawiającą działania autora w jak najlepszym świetle. Po zakończeniu wojny i poznaniu relacji uwolnionych kombatantów z Singapuru, przede wszystkim byłego zwierzchnika Bennetta, generała Percivala, oskarżającego podkomendnego o samowolne porzucenie dowodzenia, rząd australijski zlecił zbadanie sprawy sir George'owi Ligertwoodowi. Ten, nie kwestionując osobistej odwagi Bennetta, potwierdził nieuprawnione porzucenie powierzonych mu obowiązków.
Po wojnie Gordon Bennett poświęcił się uprawie owoców w Glenorie na przedmieściach Sydney. Zajmował się również publicystyką, pisząc artykuły, wykazujące wyższość armii z poboru nad zawodową. Zmarł w Dural niedaleko Sydney 1 sierpnia 1962 roku.

</doc>
<doc id="1148676" url="https://pl.wikipedia.org/wiki?curid=1148676" title="Wspólnota administracyjna Münsingen">
Wspólnota administracyjna Münsingen

Wspólnota administracyjna Münsingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Reutlingen. Siedziba wspólnoty znajduje się w mieście Münsingen.
Wspólnota administracyjna zrzesza jedno miasto i dwie gminy wiejskie:

</doc>
<doc id="1148679" url="https://pl.wikipedia.org/wiki?curid=1148679" title="Markietanka">
Markietanka



</doc>
<doc id="1148680" url="https://pl.wikipedia.org/wiki?curid=1148680" title="Wspólnota administracyjna Pliezhausen">
Wspólnota administracyjna Pliezhausen

Wspólnota administracyjna Pliezhausen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Reutlingen. Siedziba wspólnoty znajduje się w miejscowości Pliezhausen.
Wspólnota administracyjna zrzesza dwie gminy wiejskie:

</doc>
<doc id="1148681" url="https://pl.wikipedia.org/wiki?curid=1148681" title="SES">
SES

SES S.A. – dawniej: SES Global – spółka akcyjna notowana na giełdach giełdzie w Luksemburgu i na Euronext (pod oznaczeniem "SESG"); jeden z największych na świecie operatorów satelitarnych.
Grupa składa się ze spółek:
Historia.
Spółka SES Global powstała w 2001 z przejęcia, za 4,3 mld USD, operatora GE Americom. SES Global była spółką zarządzającą grupą operatorów. Firmy które utworzyły SES Global zostały przemianowane na SES Astra i SES Americom.
SES Global został przemianowany na SES decyzją nadzwyczajnego zgromadzenia udziałowców 14 grudnia 2006.

</doc>
<doc id="1148683" url="https://pl.wikipedia.org/wiki?curid=1148683" title="SES Global">
SES Global



</doc>
<doc id="1148684" url="https://pl.wikipedia.org/wiki?curid=1148684" title="Goran Perkovac">
Goran Perkovac

Goran Perkovac (ur. 16 września 1962 w Slatinie) – jugosłowiański, a następnie chorwacki piłkarz ręczny, uczestnik i brązowy medalista Letnich Igrzyskach Olimpijskich w Seulu i złoty medalista Igrzysk Olimpijskich w Atlancie.

</doc>
<doc id="1148685" url="https://pl.wikipedia.org/wiki?curid=1148685" title="Gregory Vaitl Boyer">
Gregory Vaitl Boyer

Gregory Vaitl Boyer (ur. 5 lutego 1958) – amerykański piłkarz wodny zdobywca srebrnego medalu Igrzysk Olimpijskich w Seulu.

</doc>
<doc id="1148686" url="https://pl.wikipedia.org/wiki?curid=1148686" title="Hagen Stamm">
Hagen Stamm

Hagen Stamm (ur. 12 czerwca 1960 w Berlinie) – były zachodnioniemiecki piłkarz wodny, zdobywca brązowego medalu Igrzysk Olimpijskich w Los Angeles.

</doc>
<doc id="1148694" url="https://pl.wikipedia.org/wiki?curid=1148694" title="Gergely Kiss (piłkarz wodny)">
Gergely Kiss (piłkarz wodny)

Gergely Kiss (ur. 21 września 1977 w Budapeszcie) – węgierski piłkarz wodny, trzykrotny złoty medalista olimpijski.
Wraz z drużyną trzykrotnie zdobywał złoty medal w piłce wodnej na igrzyskach olimpijskich – w 2000 (Sydney), w 2004 (Ateny) i w 2008 (Pekin).

</doc>
<doc id="1148695" url="https://pl.wikipedia.org/wiki?curid=1148695" title="Georgi Georgiew (ur. 1976)">
Georgi Georgiew (ur. 1976)

Georgi Georgiew, bułg. "Георги Георгиев" (ur. 30 stycznia 1976 roku) – bułgarski judoka, zdobywca brązowego medalu Igrzysk Olimpijskich w Atenach w kategorii do 66 kilogramów. Walczył też w sambo
W swoim dorobku ma również trzy brązowe medale Mistrzostw Europy (2000, 2003, 2007)

</doc>
<doc id="1148697" url="https://pl.wikipedia.org/wiki?curid=1148697" title="Gary Lee Figueroa">
Gary Lee Figueroa

Gary Lee Figueroa (ur. 28 września 1956 w Phoenix) – amerykański piłkarz wodny, zdobywca srebrnego medalu z drużyną na Letnich Igrzyskach Olimpijskich w Los Angeles i Letnich Igrzyskach Olimpijskich w Seulu.

</doc>
<doc id="1148698" url="https://pl.wikipedia.org/wiki?curid=1148698" title="Flávio Canto">
Flávio Canto

 Flávio Vianna De Ulhôa Canto (ur. 16 kwietnia 1975 w Oksfordzie w Anglii) - brazylijski judoka, zdobywca brązowego medalu Igrzysk Olimpijskich w Atenach w kategorii do 81 kilogramów..

</doc>
<doc id="1148700" url="https://pl.wikipedia.org/wiki?curid=1148700" title="Makman">
Makman

Makman (lub Makman el Tiyaha) – miejscowość w Egipcie w zachodniej części Półwyspu Synaj, w pobliżu wybrzeża Zatoki Sueskiej Morza Czerwonego, w muhafazie Synaj Południowy.

</doc>
<doc id="1148701" url="https://pl.wikipedia.org/wiki?curid=1148701" title="Erik Bladström">
Erik Bladström

Erik Bladström, właśc. Bror Erik Alvar Bladström (ur. 29 marca 1918 w Västervik, zm. 21 maja 1998 tamże) – szwedzki kajakarz, zdobywca złotego medalu w 1936 roku na Igrzyskach Olimpijskich w Berlinie w dwójkach na dystansie 10 km razem z Svenem Johanssonem.

</doc>
<doc id="1148702" url="https://pl.wikipedia.org/wiki?curid=1148702" title="Edward Klass">
Edward Klass

Edward („Craig”) Klass (ur. 20 czerwca 1965 w Wiesbaden) – amerykański piłkarz wodny, zdobywca srebrnego medalu na Igrzyskach Olimpijskich w Seulu, uczestnik Igrzysk Olimpijskich w Barcelonie.

</doc>
<doc id="1148705" url="https://pl.wikipedia.org/wiki?curid=1148705" title="Dubravko Šimenc">
Dubravko Šimenc

Dubravko Šimenc (ur. 2 listopada 1966 w Zagrzebiu) – były jugosłowiański/chorwacki piłkarz wodny, zdobywca złotego medalu Igrzysk Olimpijskich w Seulu w barwach Jugosławii, i srebrnego medalu Igrzysk Olimpijskich w Atlancie w barwach Chorwacji.

</doc>
<doc id="1148707" url="https://pl.wikipedia.org/wiki?curid=1148707" title="Douglas Burns Kimbell">
Douglas Burns Kimbell

Douglas Burns Kimbell (ur. 22 czerwca 1960) – amerykański piłkarz wodny, zdobywca srebrnego medalu na Igrzyskach Olimpijskich w Seulu.

</doc>
<doc id="1148709" url="https://pl.wikipedia.org/wiki?curid=1148709" title="John Henry Davis">
John Henry Davis



</doc>
<doc id="1148710" url="https://pl.wikipedia.org/wiki?curid=1148710" title="John Davis">
John Davis



</doc>
<doc id="1148713" url="https://pl.wikipedia.org/wiki?curid=1148713" title="Dmitrij Nosow">
Dmitrij Nosow

Dmitrij Jurjewicz Nosow (ros. Дмитрий Юрьевич Носов; ur. 9 kwietnia 1980 roku w Gornym) – rosyjski judoka, zdobywca brązowego medalu na igrzyskach olimpijskich w Atenach w kategorii do 81 kilogramów.

</doc>
<doc id="1148716" url="https://pl.wikipedia.org/wiki?curid=1148716" title="Craig Wilson">
Craig Wilson

Craig Wilson (ur. 5 lutego 1957 w Beeville, w stanie Teksas) – amerykański piłkarz wodny, zdobywca srebrnego medalu z drużyną na Letnich Igrzyskach Olimpijskich w Los Angeles i Letnich Igrzyskach Olimpijskich w Seulu.

</doc>
<doc id="1148718" url="https://pl.wikipedia.org/wiki?curid=1148718" title="Christopher Duplanty">
Christopher Duplanty

Christopher ("Chris") David Duplanty (ur. 21 października 1965 w Palo Alto (Kalifornia)) – amerykański piłkarz wodny, zdobywca srebrnego medalu Igrzysk Olimpijskich w Seulu.

</doc>
<doc id="1148721" url="https://pl.wikipedia.org/wiki?curid=1148721" title="Choi Min-ho">
Choi Min-ho

Choi Min-ho (, ur. 18 sierpnia 1980) – koreański judoka, zdobywca złotego medalu Igrzysk Olimpijskich w Pekinie oraz brązowego medalu Igrzysk Olimpijskich w Atenach w kategorii do 60 kilogramów. W 2003 roku zdobył złoto, a w 2007 brąz na mistrzostwach świata.

</doc>
<doc id="1148722" url="https://pl.wikipedia.org/wiki?curid=1148722" title="Cees Wijdekop">
Cees Wijdekop

Cees Wijdekop (ur. 31 stycznia 1914 w Amsterdamie - zm. 8 kwietnia 2008 w Purmerend) – holenderski kajakarz dwójki podwójnej. Razem ze swoim bratem Pieterem Wijdekopem zdobył na Letnich Igrzyskach Olimpijskich w Berlinie brązowy medal na dystansie 10 km.

</doc>
<doc id="1148724" url="https://pl.wikipedia.org/wiki?curid=1148724" title="Carolyn Waldo">
Carolyn Waldo

Carolyn Jane Waldo (ur. 11 grudnia 1964 w Montrealu, Quebecu) – kanadyjska pływaczka synchroniczna, zdobywczyni srebrnego medalu indywidualnie na Igrzyskach Olimpijskich w Los Angeles i złotych medali w skokach indywidualnych i duetach na Igrzyskach Olimpijskich w Seulu. Została Oficerem Orderu Kanady.

</doc>
<doc id="1148728" url="https://pl.wikipedia.org/wiki?curid=1148728" title="Barnabás Steinmetz">
Barnabás Steinmetz

Barnabas Steinmetz (ur. 6 października 1975 w Budapeszcie) - węgierski piłkarz wodny, zdobywca złotego medalu z drużyną na Letnich Igrzyskach Olimpijskich w Sydney i na Letnich Igrzyskach Olimpijskich w Atenach.

</doc>
<doc id="1148733" url="https://pl.wikipedia.org/wiki?curid=1148733" title="Attila Vári">
Attila Vári

Attila Vári (ur. 26 lutego 1976 w Budapeszcie) - węgierski piłkarz wodny, zdobywca srebrnego medalu z drużyną na Letnich Igrzyskach Olimpijskich w Sydney i na Letnich Igrzyskach Olimpijskich w Atenach.

</doc>
<doc id="1148736" url="https://pl.wikipedia.org/wiki?curid=1148736" title="Władysław Strojny">
Władysław Strojny

Władysław Strojny (ur. 17 kwietnia 1923 w Mikołajowicach, zm. 14 sierpnia 1992 we Wrocławiu) – polski entomolog, leśnik oraz artysta fotografik specjalizujący się w fotografii przyrodniczej. 
Życiorys.
Absolwent wydziału leśnego Uniwersytetu Jagiellońskiego. Autor i współautor wielu albumów fotograficznych o tematyce przyrodniczej, także autor zdjęć w książkach naukowych i popularnonaukowych z zakresu biologii. W 1988 r. uzyskał tytuł profesora zwyczajnego.
W dorobku naukowym posiada: 47 prac naukowo-badawczych, 151 artykułów i komunikatów naukowych oraz prac popularnonaukowych, ponad 25 książek i monografii.

</doc>
<doc id="1148737" url="https://pl.wikipedia.org/wiki?curid=1148737" title="Andriej Ławrow">
Andriej Ławrow

Andriej Iwanowicz Ławrow (ros. Андрей Иванович Лавров, ur. 26 marca 1962 w Krasnodarze) – radziecki/rosyjski piłkarz ręczny, zdobywca złotych medali w 1993 i 1997, zdobywca złotych medali z drużyną na Letnich Igrzyskach Olimpijskich w Seulu jako reprezentant ZSRR. Jako reprezentant Rosji zdobył złoty medal na letnich igrzyskach olimpijskich w Sydney i brązowy medal na Letnich Igrzyskach Olimpijskich w Atenach. Występował na pozycji bramkarza.
W 2000 r. został wybrany chorążym reprezentacji Rosji na Igrzyskach Olimpijskich w Sydney.

</doc>
<doc id="1148739" url="https://pl.wikipedia.org/wiki?curid=1148739" title="Alvaro Načinović">
Alvaro Načinović

Alvaro Načinović (ur. 2 marca 1966 w Rijece) – chorwacki piłkarz ręczny, uczestnik i brązowy medalista Letnich Igrzyskach Olimpijskich w Seulu i złoty medalista Igrzysk Olimpijskich w Atlancie.

</doc>
<doc id="1148740" url="https://pl.wikipedia.org/wiki?curid=1148740" title="Aleksandar Šoštar">
Aleksandar Šoštar

Aleksandar Šoštar, cyr. Александар Шоштар (ur. 21 stycznia 1964 w Niszu) – jugosłowiański/serbski piłkarz wodny, zdobywca złotego medalu na Igrzyskach Olimpijskich w Seulu i brązowego medalu na Igrzyskach Olimpijskich w Sydney.

</doc>
<doc id="1148741" url="https://pl.wikipedia.org/wiki?curid=1148741" title="Jadar AZS Politechnika Radomska">
Jadar AZS Politechnika Radomska

AZS Politechnika Radom – polska kobieca drużyna siatkarska z Radomia, będąca sekcją klubu sportowego AZS Politechnika Radomska, działająca przy Uniwersytecie Technologiczno-Humanistycznym w Radomiu.
W 2011 roku sponsorem klubu został Jadar. W tym samym roku wykupiono miejsce w I lidze kobiet od Gedanii Żukowo. Rok później miejsce w lidze sprzedano zespołowi Wieżyca 2011 Stężyca.

</doc>
<doc id="1148742" url="https://pl.wikipedia.org/wiki?curid=1148742" title="Alan Edward Mouchawar">
Alan Edward Mouchawar

Alan Edward Mouchawar (ur. 8 sierpnia 1960) - amerykański piłkarz wodny, zdobywca srebrnego medalu na Igrzyskach Olimpijskich w Seulu.

</doc>
<doc id="1148743" url="https://pl.wikipedia.org/wiki?curid=1148743" title="Zurab Zwiadauri">
Zurab Zwiadauri

Zurab Zwiadauri (gruz. ზურაბ ზვიადაური; ur. 2 lipca 1981) – gruziński judoka, złoty medalista Letnich Igrzysk Olimpijskich 2004 w Atenach w kategorii do 90 kg, dwukrotny srebrny medalista mistrzostw świata z roku 2001 i 2003, brązowy medalista mistrzostw Europy z roku 2002, drużynowy wicemistrz świata z roku 2002 oraz trzykrotny zloty medalista drużynowych mistrzostw Europy w roku 2002, 2003 oraz 2012, w 2006 zdobył brązowy medal na drużynowych mistrzostwach. Zwiadauri został pierwszym w historii reprezentantem Gruzji, który zdobył złoty medal na igrzyskach olimpijskich.
Igrzyska Olimpijskie 2004.
W pierwszym pojedynku pokonał Włocha Francesco Lepre, zwyciężając poprzez rzucenie przeciwnika na matę (Ippon seoi nage). W ćwierćfinale wyeliminował reprezentanta Rosji Chasanbiego Taowa, również wygrywając przez rzucenie przeciwnikiem na matę, ale techniką Ippon O-goshi. W walce półfinałowej wyeliminował Francuza Frédérica Demontfaucona, a w pojedynku o złoty medal Japończyka Hiroshiego Izumi. 21 sierpnia 2004, trzy dni po zdobyciu złotego medalu przez Zwiadauriego, drugi w historii złoty medal na tych samych igrzyskach zdobył Giorgi Asanidze, który zwyciężył w dyscyplinie podnoszenia ciężarów w kategorii półciężkiej.
W 2009 podpisał kontrakt z organizacją MMA World Victory Road, jednak nigdy oficjalnie nie zadebiutował na żadnej gali.
Zwiaduari jest kuzynem reprezentującego Grecję judoki Iliasa Iliadisa, który w 2004 roku również zdobył złoty medal na igrzyskach olimpijskich w Atenach, na których rywalizował w kategorii do 81 kg.

</doc>
<doc id="1148746" url="https://pl.wikipedia.org/wiki?curid=1148746" title="Jacht Gemini">
Jacht Gemini



</doc>
<doc id="1148748" url="https://pl.wikipedia.org/wiki?curid=1148748" title="Zoltán Szécsi">
Zoltán Szécsi

Zoltán Szécsi (ur. 22 grudnia 1977 w Budapeszcie) – węgierski piłkarz wodny, zdobywca złotego medalu z drużyną na Letnich Igrzyskach Olimpijskich w Sydney, Letnich Igrzyskach Olimpijskich w Atenach i Letnich Igrzyskach Olimpijskich w Pekinie

</doc>
<doc id="1148749" url="https://pl.wikipedia.org/wiki?curid=1148749" title="Witalij Makarow">
Witalij Makarow

Witalij Makarow (ur. 23 czerwca 1974 roku) - rosyjski judoka, zdobywca srebrnego medalu na Igrzyskach Olimpijskich w Atenach w kategorii do 73 kilogramów. Startował w Pucharze Świata w latach 1996–2004 i 2006.

</doc>
<doc id="1148750" url="https://pl.wikipedia.org/wiki?curid=1148750" title="Budowlani Łódź (piłka siatkowa kobiet)">
Budowlani Łódź (piłka siatkowa kobiet)

Budowlani Łódź – polski kobiecy klub siatkarski z siedzibą w Łodzi, utworzony w 2006 roku jako jedna z sekcji klubu Budowlani Łódź. Wicemistrz i brązowy medalista mistrzostw Polski, dwukrotny zdobywca Pucharu Polski oraz uczestnik Ligi Mistrzyń i Pucharu CEV.
Od 14 października 2009 roku klub działa jako spółka akcyjna.
Od 2009 roku zespół występuje w Lidze Siatkówki Kobiet.
Historia.
Siatkarki Budowlanych Łódź wywodzą swą historię od Klubu Sportowego "Budowlani" działającego w Łodzi od 1948 roku. Sekcję siatkówki kobiet utworzono w latach 70., lecz jedynym sukcesem, jaki zanotowała w ciągu kolejnych kilkunastu lat był awans do II ligi. Pod koniec lat 80. jej działalność została zawieszona, a klub skupił się na innych dyscyplinach sportowych.
Po blisko dwóch dekadach podjęto próby reaktywacji drużyny siatkarskiej. W sezonie 2005/2006 Budowlani połączyli siły z najbardziej utytułowanym łódzkim zespołem w historii kobiecej siatkówki – Startem, wystawiając drużynę Budowlani−Start w rozgrywkach I ligi. W jej składzie znalazły się takie siatkarki jak m.in. Swietłana Riabko, Anna Rudzka-Adamiak, Joanna Bednarek czy Julija Szełuchina, a funkcję trenera powierzono Jackowi Pasińskiemu. Łodzianki zakończyły rozgrywki na 3. pozycji ustępując jedynie Gedanii Gdańsk i MKS-owi Dąbrowa Górnicza, a działacze obu zespołów nie porozumieli się w sprawie dalszej współpracy. Następnie pojawiła się szansa na fuzję z innym słynnym klubem − ŁKS-em, ale rozmowy zakończyły się fiaskiem.
Nieudane próby współdziałania z lokalnymi drużynami doprowadziły do tego, że władze Budowlanych zdecydowały o samodzielnym stworzeniu zespołu. W 2006 roku podczas jednego ze spotkań Ligi Światowej w Pałacu Sportu, prezes klubu – Wiesław Chudzik rozmawiał z Sylwestrem Szymalakiem, prezesem Organika SA na temat sponsorowania rugbistów. Ten nie chciał finansować rugby, ale kiedy Chudzik zaproponował mu udział przy tworzeniu siatkarskiej drużyny, przystał na propozycję. Podpisano umowę z firmą Organika SA Łódź, zgodnie z którą została strategicznym sponsorem sekcji siatkówki kobiet. Organika Budowlani Łódź wystartowała w sezonie 2006/2007 w rozgrywkach III ligi&lt;ref name="Transfery 2006/2007"&gt;&lt;/ref&gt;.
 Sezon 2006/2007 
Skład nowo powstałego zespołu zasiliły zawodniczki grające dotychczas w innych łódzkich klubach oraz w regionie. Ze Startu przeszli Anna Rudzka-Adamiak i trener Jacek Pasiński, zaś z ŁKS-u dołączyły m.in. Agnieszka Wołoszyn, Katarzyna Ciesielska oraz Sylwia Jasińska. Przed decydującymi spotkaniami sezonu klub wzmocniła Katarzyna Ligwińska.
Budowlane nie miały najmniejszych problemów z uzyskaniem awansu do II ligi. Jeden z turniejów finałowych III ligi został rozegrany w hali "OSiR" "Angelica" położonej przy ulicy Rzgowskiej, należącej do Wyższej Szkoły Informatyki w Łodzi. Przed własną publicznością zawody wygrały gospodynie, pokonując w ostatnim meczu MKS Olimpijczyka Gdańsk 3:0. Wcześniej w podobnym stosunku zwyciężyły MKS Wodzisław Śląski i MUKS Poprad Stary Sącz. W półfinałach bez straty seta pokonały w turnieju rozgrywanym w Sandomierzu MKS Maraton Krzeszowice, MUKS Piątka Sandomierz oraz USPS Stal Nowa Dęba. Walkę o II ligę rozpoczęły od zwycięstwa w turnieju o mistrzostwo wojewódzkie, w którym wyprzedziły MMKS Łęczyca, ŁMLKS Łask oraz Skrę II Bełchatów. Łodzianki wygrały w III lidze grupie 1 wszystkie spotkania nie tracąc ani jednego seta.
 Sezon 2007/2008 
Przed zmaganiami w II lidze klub wzmocnił się kilkoma siatkarkami. Pozyskano Joannę Bednarek, Martę Wankiewicz, Magdalenę Blomberg oraz Kingę Baran&lt;ref name="Transfery 2007/2008"&gt;&lt;/ref&gt;. Największą niespodzianką okazał się powrót do Łodzi mistrzyni Europy z 2003 roku − Małgorzaty Niemczyk, która została kapitanem zespołu oraz asystentką trenera Pasińskiego.
Łodzianki zrobiły kolejny krok do najwyższej klasy rozgrywkowej. Awansowały do I ligi pokonując w barażach 3:0 w stanie rywalizacji TPS Rumia. W fazie play-off zwyciężyły w półfinałach AZS AWF Warszawa w trzech meczach oraz w takim samym stosunku w finałach Legionovię Legionowo. Wcześniej zajęły 1. miejsce w 3 grupie II ligi przegrywając zaledwie jeden mecz.
Zespół po raz pierwszy w swojej historii wziął udział w Pucharze Polski. Znalazły się w dwunastce najlepszych drużyn, obok 10 klubów LSK i jednego z I ligi. Zajęły 11. miejsce wygrywając trzy z dwunastu spotkań. Po drodze wyeliminowały Piasta Szczecin (II runda), Politechnikę Częstochowską (III runda) i Skrę Bełchatów (IV runda).
 Sezon 2008/2009 
Do pierwszoligowych Organiki Budowlanych przeszły m.in. cztery siatkarki, które ostatnio występowały w Lidze Siatkówki Kobiet. Do rodzimej Łodzi wróciła Katarzyna Jaszewska, która karierę zaczynała w ŁKS-ie, a także Marta Pluta, Karolina Wiśniewska oraz Julija Szełuchina, będąca wcześniej siatkarką Budowlanych-Startu&lt;ref name="Transfery 2008/2009"&gt;&lt;/ref&gt;. Ukraińska środkowa dołączyła do drużyny w połowie sezonu w związku z przerwą spowodowaną urodzeniem dziecka. W ramach przedsezonowych przygotowań rozegrany został w Łodzi w dniach 5-6 września 2008 roku turniej Organika Cup. Zawody w hali przy ulicy Małachowskiego wygrały gospodynie, pokonując Calisię Kalisz, Stal Mielec oraz Budowlanych Toruń.
Łodzianki osiągnęły cel, jaki był założony w momencie powstania drużyny, czyli awans do PlusLigi Kobiet. W finale play-off pokonały 3:0 w stanie rywalizacji Piasta Szczecin. W półfinałach w identycznym stosunku meczów zwyciężyły TPS Rumia. Rundę zasadniczą zakończyły na 1. pozycji, przegrywając tylko dwa spotkania.
W Pucharze Polski, łodzianki ponownie znalazły się w dwunastce najlepszych drużyn. Po drodze pokonały Sokoła Chorzów (III runda), AZS Politechnikę Sląską Gliwice (IV runda) oraz Piasta Szczecin (V runda). Odpadły w VI rundzie po przegranym dwumeczu z MKS-em Dąbrowa Górnicza.
 Sezon 2009/2010 
Klub do walki z najlepszymi zespołami w Polsce pozyskał m.in. Katarzynę Zaroślińską, Karolinę Kosek i Michelę Teixeirę. Funkcję pierwszego trenera powierzono Wiesławowi Popikowi, zaś Jacek Pasiński został jego asystentem&lt;ref name="Transfery 2009/2010"&gt;&lt;/ref&gt;. Zespołowi nie mogła pomóc Katarzyna Jaszewska, która przebywała na urlopie macierzyńskim. W trakcie sezonu dołączyła brazylijska środkowa Luana de Paula, a z klubem rozstał się trener Pasiński.
Pierwszy sezon dla Budowlanych w najwyższej klasie rozgrywkowej był bardzo udany. Będąc beniaminkiem zajęły 4. miejsce w klasyfikacji końcowej PlusLigi Kobiet. W fazie play-off w ćwierćfinałach pokonały drużynę PTPS Piła w stanie rywalizacji 3:0. W półfinałach łodzianki nie sprostały Aluprofowi Bielsko-Biała w stosunku meczów 1:3. W walce o brązowy medal musiały uznać wyższość ekipy z Dąbrowy Górniczej w stanie rywalizacji 1:3. Spotkania z dąbrowiankami rozegrano w łódzkiej Atlas Arenie. 19 maja 2010 roku rywalizację z MKS-em obejrzało około 8 tysięcy kibiców, co jest rekordem frekwencji na meczach PlusLigi zarówno siatkarek jak i siatkarzy. Poprzedni najlepszy rezultat wynosił 6,5 tys. widzów i odnotowano go również w tym sezonie, w bydgoskiej Łuczniczce, który został ustanowiony 28 listopada 2009 roku podczas spotkania Delecty Bydgoszcz ze PGE Skrą Bełchatów. Zespół zakończył rundę zasadniczą na czwartej pozycji, wygrywając jedenaście spotkań z osiemnastu.
Łodzianki sięgnęły po pierwszy, historyczny Puchar Polski, pokonując w finale mistrzynie Polski – Bank BPS Muszyniankę Fakro Muszyna 3:1, podczas turnieju finałowego, rozgrywanego w poznańskiej Arenie. W półfinale wygrały z wicemistrzyniami Polski i obrończyniami tytułu – drużyną Aluprofu Bielsko-Biała w identycznym stosunku.
 Nagrodami indywidualnymi zostały wyróżnione Katarzyna Zaroślińska (najlepsza atakująca), Marta Pluta (najlepsza rozgrywająca), Luana de Paula (najlepsza blokująca) oraz Katarzyna Ciesielska (najlepsza przyjmująca). Tytuł MVP otrzymała Karolina Kosek. W ćwierćfinale wyeliminowały w dwumeczu Centrostal Bydgoszcz. Dzięki zdobyciu pucharu zespół wywalczył prawo gry w kolejnej edycji siatkarskiej Ligi Mistrzyń.
W marcu 2010 roku siatkarki Budowlanych zostały oficjalnymi Ambasadorkami Stowarzyszenia "Łódzkie Hospicjum dla Dzieci", które w swych działaniach będzie wykorzystywało m.in. wizerunek zawodniczek. Jednym z pierwszych przedsięwzięć Stowarzyszenia pod patronatem siatkarek jest budowa na obrzeżach Lasu Łagiewnickiego w Łodzi Wieloprofilowego Ośrodka dla Przewlekle Chorych Dzieci, w którym na kompleksową pomoc będą mogły liczyć nieuleczalnie chore dzieci i ich rodziny.
 Sezon 2010/2011 
W trakcie okna transferowego zespół wzmocniły dwukrotna mistrzyni Europy Joanna Mirek, Marta Szymańska, Sylwia Wojcieska oraz Amerykanka Kathleen Olsovsky. Prezes Marcin Chudzik podpisał umowę 24 sierpnia 2010 roku, zgodnie z którą od sezonu 2010/2011 drużyna będzie trenować i rozgrywać swoje mecze w Hali Sportowej MOSiR. W trakcie sezonu doszło do zmian kadrowych w zespole. Podczas rewanżowego spotkania w Lidze Mistrzyń z VK Modřanská Prostějov poważnej kontuzji doznała Marta Wójcik. Okazało się, że zerwała więzadła w kolanie i nie zagra do końca sezonu. W zaistniałej sytuacji władze klubu podjęły decyzję o zakontraktowaniu nowej zawodniczki, którą została rozgrywająca reprezentacji Dominikany − Karla Echenique. Dość nieoczekiwanie z gry w klubie zrezygnowała Olsovsky, która nie wróciła z urlopu z USA, gdzie spędzała święta. W związku z niesatysfakcjonującymi wynikami zespołu, za porozumieniem stron rozwiązano umowę z trenerem Popikiem. Jego miejsce zajęła Małgorzata Niemczyk.
W ramach przygotowań do sezonu, w dniach 5-7 listopada 2010 roku rozegrano I Międzynarodowy Turniej o Puchar Prezydenta Miasta Łodzi. Zawody z kompletem zwycięstw wygrały łodzianki, wyprzedzając drużyny Atomu Trefla Sopot, BKS Aluprofu Bielsko-Biała oraz LP Viesti Salo z Finlandii. Podczas otwarcia turnieju oficjalnie pożegnano byłą kapitan Budowlanych – Małgorzatę Niemczyk, która postanowiła zakończyć karierę sportową. Tradycyjnie przed rozpoczęciem rozgrywek ligowych został rozegrany mecz o Superpuchar Polski pomiędzy mistrzem kraju a zdobywcą pucharu. Łodzianki musiały uznać wyższość rywalek, przegrywając z bielszczankami 1:3. Marta Wójcik otrzymała nagrodę dla najlepszej rozgrywającej spotkania.
Łodzianki w swoich drugim sezonie w PlusLidze zajęły 6. miejsce w klasyfikacji końcowej. Mecze o 5. lokatę przegrały z Gwardią Wrocław w stanie rywalizacji 0:2. Wcześniej w spotkaniach o miejsca 5-8 pokonały Centrostal Bydgoszcz w stosunku 2:0. Walkę o mistrzostwo Polski zakończyły w ćwierćfinałach, przegrywając z Muszynianką w stanie rywalizacji 0:3. W rundzie zasadniczej uplasowały się na 8. miejscu, wygrywając 8 spotkań i ponosząc 10 porażek.
Zmagania w Pucharze Polski obrończynie tytułu rozpoczęły od 1/8 finału pokonując na wyjeździe pierwszoligowy AZS UEK Kraków i kwalifikując się do turnieju finałowego w Inowrocławiu. W ćwierćfinale nie sprostały Treflowi Sopot odpadając z dalszej rywalizacji.
Budowlane w swoim debiutanckim sezonie w Lidze Mistrzyń znalazły się w grupie "D" z wicemistrzyniami Włoch GSO Villa Cortese, mistrzyniami Francji RC Cannes oraz mistrzyniami Czech VK Modřanská Prostějov. Odniosły jedno zwycięstwo z Czeszkami kończąc swoje występy na 4. pozycji&lt;ref name="LM 2010/2011"&gt;&lt;/ref&gt;. Będąc jedną z czterech drużyn z najlepszym bilansem, które odpadły z Ligi Mistrzyń przeszły automatycznie do rundy Challenge Pucharu CEV. Przegrały dwumecz z Chateau d'Ax Urbino, kończąc występy w tegorocznych europejskich pucharach.
 Sezon 2011/2012 
W klubie przed sezonem pojawiło się kilka nowych siatkarek. Z szwajcarskiego Voléro Zurych przeszły Ana Grbac i Hélène Rousseaux, z Pałacu Bydgoszcz pozyskano Katarzynę Mróz, z TPS Rumia dołączyła Ewelina Mikołajewska oraz ze Stali Mielec sprowadzono Anitę Kwiatkowską i Dominikę Golec, dla której był to powrót do Łodzi po rocznej przerwie. Trenerem został Włoch Mauro Masacci, który w przeszłości był asystentem Marco Bonitty, kiedy ten prowadził reprezentację Polski siatkarek. Do zmagań ligowych zespół przystąpił pod oryginalną nazwą "Budowlani Łódź", gdyż Organika SA przestała być sponsorem tytularnym drużyny. W trakcie rozgrywek za porozumieniem stron rozwiązano umowę z Karoliną Kosek, którą zastąpiła Chorwatka Matea Ikić reprezentująca w zeszłym sezonie MKS Dąbrowa Górnicza. 24 stycznia 2012 r. również za porozumieniem stron rozwiązano umowę z trenerem Mauro Masaccim. Jego miejsce zajął dotychczasowy asystent oraz statystyk klubu Maciej Kosmol. Po I fazie play-off z klubu odeszła Hélène Rousseaux.
Podczas przygotowań do sezonu łodzianki wzięły udział w towarzyskim turnieju Enea Szamotuły Cup. Budowlane zwyciężyły Muszyniankę i BKS Aluprof oraz przegrały z Treflem Sopot zajmując ostatecznie drugie miejsce.
W PlusLidze łodzianki zajęły 8. pozycję w klasyfikacji końcowej. W meczach o miejsca 5-8 przegrały dwukrotnie z PTPS Piła w stosunku 1:3. W ćwierćfinałach nie sprostały zawodniczkom Atomu Trefla Sopot ulegając im w stanie rywalizacji 0:2. Rundę zasadniczą zakończyły na 7. miejscu wygrywając 7 spotkań i ponosząc 11 porażek.
Zmagania o Puchar Polski zespół rozpoczął od V rundy zwyciężając Stal Mielec 3:1. W ćwierćfinałach nie sprostały ekipie Aluprofu Bielsko-Biała odpadając z dalszej rywalizacji. Do sezonu 2011/2012 sponsorem tytularnym zespołu były zakłady chemiczne Organika SA Łódź.
 Sezon 2012/2013 
Przed sezonem 2012/2013 w klubie doszło do sporych zmian kadrowych. Pozyskano dwie siatkarki z zagranicy: z portorykańskiego Lancheras de Cataño srebrną medalistkę Igrzysk Olimpijskich w Londynie Amerykankę Courtney Thompson oraz z włoskiego Acqua Paradiso Busnago Brazylijkę Soraię dos Santos. W przygotowaniach do rozgrywek uczestniczyły także reprezentantka Wenezueli Luz Delfines Meléndez, a później Amerykanka Irene Hester, lecz władze klubu nie zdecydowały się na podpisanie z nimi kontraktów. Z polskich zawodniczek dołączyły mistrzyni Europy z 2005 roku Sylwia Pycia ze Stali Mielec, Aleksandra Kruk i Agata Durajczyk z AZS Białystok, Dorota Ściurka z MKS Dąbrowa Górnicza oraz Aleksandra Sikorska ze Sparty Warszawa&lt;ref name="Transfery 2012/2013"&gt;&lt;/ref&gt;. Siatkarką zamykającą skład została Magdalena Piątek, która przez ostatnie dwa lata reprezentowała barwy Muszynianki Muszyna, dołączając do zespołu przed drugą kolejką ligową. Funkcję asystenta trenera Kosmola na początku sezonu pełnił Włoch Alessandro Lodi. W grudniu do zespołu dołączyła kolumbijska atakująca Paola Ampudia zastępując na tej pozycji Soraię dos Santos, z którą rozwiązano umowę za porozumieniem stron. Przed fazą play-off z gry w klubie zrezygnowała Katarzyna Bryda.
Łodzianki zakończyły sezon na 7. pozycji Orlen Ligi. W walce o mistrzostwo Polski nie sprostały w ćwierćfinałach Aluprofowi Bielsko-Biała. W meczach o miejsca 5-8 dwukrotnie uległy Impelowi Wrocław. W rundzie zasadniczej uplasowały się na 6. lokacie z dorobkiem 8 zwycięstw i 10 przegranych.
Rozgrywki o Puchar Polski zespół rozpoczął od VI. rundy. Łodzianki przegrały w dwumeczu z AZS UE Kraków i odpadły z dalszej rywalizacji.
 Sezon 2013/2014 
Sezon 2013/2014 klub rozpoczął z nowym sponsorem tytularnym – Zakładami Przemysłu Mięsnego „Biernacki” i przystąpił do rozgrywek pod nazwą Beef Master Budowlani. Na stanowisku trenera Macieja Kosmola zastąpił Adam Grabowski, który w poprzednim sezonie prowadząc Atom Trefl Sopot zdobył mistrzostwo Polski. W składzie wymieniono osiem zawodniczek. Na rozegranie sprowadzono Magdalenę Śliwę oraz Ewę Cabajewską. Nowymi przyjmującymi zostały Tabitha Love, Natalia Nuszel i Martyna Grajber, zaś środek wzmocniła Olha Tracz. Na pozycję atakującej zakontraktowano Noris Cabrerę, a także Anitę Kwiatkowską, która po roku powróciła do Łodzi&lt;ref name="Transfery 2013/2014"&gt;&lt;/ref&gt;.
Budowlani rundę zasadniczą ukończyli na 7. miejscu z dorobkiem 8 zwycięstw i 10 przegranych. Tę samą pozycję zajęły na koniec rozgrywek ulegając kolejno, w ćwierćfinałach trzykrotnie Atomowi Trefl Sopot, zaś w meczach o miejsca 5-8 dwukrotnie Muszyniance Muszyna.
Rozgrywki o Puchar Polski zespół rozpoczął od VI rundy. Łodzianki przegrały w dwumeczu z PGNiG Naftą Piła i odpadły z dalszej rywalizacji. W sezonie 2013/2014 sponsorem tytularnym była firma ZPM Biernacki, właściciel marki Beef Master.
 Sezon 2014/2015 
W zespole, trenowanym w dalszym ciągu przez Adama Grabowskiego, nastąpiły spore zmiany. Pozyskano kilka reprezentantek kraju w różnych kategoriach wiekowych: na rozegraniu do Magdaleny Śliwy dołączyła Emilia Kajzer, nową przyjmującą została Ewelina Sieczka, zaś środek wzmocniła Gabriela Polańska, wracająca na boiska po urlopie macierzyńskim. Drugą środkową została reprezentantka kraju juniorek Joanna Pacak, a nową libero Dorota Medyńska. Największym hitem transferowym było podpisanie umowy z reprezentacyjną chorwacką atakującą Sanją Popović. Niestety, podczas jednego z przedsezonowych meczów towarzyskich Dorota Medyńska doznała groźnej kontuzji zerwania więzadeł krzyżowych, która wykluczyła ją z gry do końca sezonu. Na szczęście tuż przed sezonem podpisano umowę z reprezentacyjną libero drużyny Belgii – Valérie Courtois. Po nieudanym początku sezonu z zespołem pożegnał się trener Grabowski, a jego miejsce zajął dotychczasowy asystent Błażej Krzyształowicz, któremu pomagać miał, na stanowisku trenera koordynatora, doświadczony szkoleniowiec Jacek Nawrocki&lt;ref name="Budowlani 2014/2015"&gt;&lt;/ref&gt;.
Nieudany początek sezonu spowodował, że Budowlane po raz kolejny zakończyły rundę zasadniczą na 7. miejscu z równą liczbą 11 meczów wygranych i przegranych. Tę samą pozycję zajęły na koniec rozgrywek, po wyjątkowo skomplikowanej fazie play-off, ulegając najpierw dwukrotnie Atomowi Trefl Sopot, potem pokonując dwukrotnie Pałac Bydgoszcz, następnie dwukrotnie przegrywając z MKS Dąbrowa Górnicza i ostatecznie pokonując BKS Bielsko Biała.
Rozgrywki o Puchar Polski zespół rozpoczął od IV rundy. Dzięki kolejnym zwycięstwom z Zawiszą Sulechów, Developresem SkyRes Rzeszów i Muszynianką Muszyna łodzianki zagrały w finale, gdzie uległy w meczu półfinałowym Atomowi Trefl Sopot i zajęły ex aequo trzecie miejsce.
 Sezon 2015/2016 
Także przed tym sezonem w zespole nastąpiła wymiana ponad połowy kadry. Zmienił się również trener – do zespołu powrócił po kilku latach przerwy Jacek Pasiński, który miał prowadzić zespół wraz z dotychczasowym trenerem, Błażejem Krzyształowiczem. Największą gwiazdą zespołu miała być, pozyskana z Bielska-Białej, reprezentantka Niemiec Heike Beier. Inne zawodniczki zagraniczne, z którymi podpisano kontrakty, to rozgrywająca kadry narodowej Czech Pavla Vincourová oraz doświadczona reprezentacyjna rumuńska atakująca Daiana Mureșan, dla której był to powrót do polskiej ligi. Do składu dokooptowano młode zawodniczki, mające w swych sportowych życiorysach powołania do reprezentacji narodowej – przyjmującą Julię Twardowską z KS Pałac Bydgoszcz, rozgrywającą Ewelinę Tobiasz z KSZO Ostrowiec Świętokrzyski oraz przyjmującą Aleksandrę Gromadowską z Impelu Wrocław. Kadrę zamknęła doświadczona środkowa Aleksandra Liniarska z MKS Dąbrowa Górnicza. W trakcie sezonu skład uzupełniały zawodniczki z Młodej Ligi: Magdalena Woźniczka, Julia Brzezińska i Kinga Wysokińska.
Bardzo dobre występy w trakcie sezonu zasadniczego zaowocowały piątym miejscem w tabeli, choć drużyna walczyła o awans do czołowej czwórki do ostatnich kolejek. W trakcie sezonu zespół wygrał 13, a przegrał 9 spotkań. Tę samą pozycję Budowlane zajęły na koniec rozgrywek, w fazie play-off zwyciężając dwukrotnie w stosunku 2:0 z zespołami BKS Bielsko-Biała i MKS Muszyna. Miejsce to jest premiowane udziałem w rozgrywkach Pucharu CEV.
W rozgrywkach o Puchar Polski zespół rozpoczął od ćwierćfinału. Po wygranej z MKS Dąbrowa Górnicza, łodzianki zagrały w finale, gdzie po przegranej w meczu półfinałowym z późniejszym triumfatorem imprezy, Chemikiem Police, zajęły, jak rok wcześniej, ex aequo trzecie miejsce.
 Sezon 2016/2017 
W nowym sezonie, odmiennie niż w kilku ostatnich latach, trzon kadry pozostał prawie niezmieniony. Do doświadczonych zawodniczek: Sylwii Pyci, Heike Beier, Gabrieli Polańskiej oraz młodych kadrowiczek: Martyny Grajber, Julii Twardowskiej, Eweliny Tobiasz i Pavli Vincourovej, dokooptowano reprezentacyjną libero Paulinę Maj-Erwardt oraz utalentowaną belgijską atakującą polskiego pochodzenia Kaję Grobelną, znacząco wzmacniając skład. Kadrę uzupełniły: środkowa Sylwia Pelc, przyjmująca Natalia Strózik i atakująca Monika Kutyła. Drużynę poprowadził rodzinny tandem Błażej Krzyształowicz, jako pierwszy trener oraz jego ojciec, Tadeusz, jako asystent. Pod koniec rozgrywek w składzie pojawiała się zawodniczka z Młodej Ligi Simona Dreczka. W trakcie sezonu zespół pozyskał sponsora tytularnego, Zakłady Przetwórstwa Mięsnego GROT i od grudnia 2016 r. występował pod nazwą Grot Budowlani Łódź.
Po znakomitym sezonie Budowlane skończyły zasadniczą rundę na trzecim miejscu w tabeli, wygrywając 22, a przegrywając zaledwie 4 spotkania. W bardzo uproszczonej w tym sezonie, fazie play-off łodzianki dwukrotnie zwyciężyły drugie w tabeli zawodniczki Impelu Wrocław w stosunku 3:1 i 3:2. W finale uległy dwukrotnie Chemikowi Police 0:3 i 1:3, zdobywając pierwszy w historii klubu medal i tytuł Wicemistrzyń Polski. W rozgrywkach o Puchar Polski zespół rozpoczął od ćwierćfinału. Po wygranej z KSZO Ostrowiec Świętokrzyski i Muszynianką Muszyna, łodzianki kolejny rok z rzędu zagrały w turnieju finałowym, gdzie po dramatycznej walce pokonały Impel Wrocław, zaś w finale uległy triumfatorowi imprezy, Chemikowi Police, zajmując drugie miejsce.
Wysokie miejsce zajęte w poprzednim sezonie dało drużynie prawo do występów w Pucharze CEV. Łódzka drużyna rozpoczęła rozgrywki od 1/16 finału, pokonując dwukrotnie 3:0 czarnogórski zespół ŽOK Luka Bar. W 1/8 finału przeciwnikiem była utytułowana drużyna RC Cannes, po pierwszym meczu u siebie wygranym 3:0, w rewanżu drużyna przegrała 2:3, ale wygrane dwa sety wystarczyły do awansu. Zespół Budowlanych zakończył udział w pucharach na ćwierćfinale, przegrywając dwukrotnie 1:3 i 0:3 z tureckim potentatem Galatasaray Stambuł.
 Sezon 2017/2018 
W kolejnym sezonie trzon drużyny stanowiły grające kolejny rok reprezentantki swoich krajów: Pavla Vincourova, Gabriela Polańska, Kaja Grobelna, Julia Twardowska i Martyna Grajber. Niestety, z zespołu ubyły trzy inne podstawowe zawodniczki - dotychczasowa kapitan, Sylwia Pycia zakończyła karierę, podobnie jak Heike Beier, natomiast Paulina Maj-Erwardt zdecydowała się na urlop macierzyński. W ich miejsce zespół pozyskał reprezentacyjną środkową Agnieszkę Kąkolewską, chorwacką przyjmującą Hanę Čuturę oraz kolejną reprezentantkę kraju, libero Agatę Witkowską, dla której był to powrót do Łodzi po 3 latach. Kadrę uzupełniły młode zawodniczki, środkowa Julia Piotrowska, przyjmująca Adrianna Muszyńska i rozgrywająca Ewelina Polak. W składzie drużyny pojawiła się jeszcze była reprezentacyjna atakująca Zuzanna Czyżnielewska, ale niezaleczona kontuzja sprawiła, że nie rozegrała żadnego meczu, zaś przed rundą rewanżową wróciła do macierzystej Bydgoszczy. Jej miejsce zajęła zawodniczka juniorskiego zespołu, Justyna Kędziora. Kadrę szkoleniową stanowili, jak w poprzednim roku, Błażej i Tadeusz Krzyształowiczowie.
Tuż przed rozpoczęciem sezonu Budowlane nieoczekiwanie pokonały faworyzowanego mistrza kraju, Chemika Police i zdobyły Superpuchar Polski. W sezonie zasadniczym zespół zanotował kilka porażek z niżej notowanymi ekipami, przez co końcówka rozgrywek była nieco nerwowa. Ostatecznie Budowlani zajęły 4. miejsce na koniec sezonu zasadniczego, wygrywając 17 i przegrywając 9 meczów. W fazie play-off, rozgrywanej między zespołami z miejsc 1-4, łodzianki najpierw uległy po walce późniejszym mistrzyniom, Chemikowi Police, 1:3, 3:0 i 1:3, a w równie zaciętych meczach o 3. miejsce wygrały z wyżej notowanym zespołem KS DevelopRes Rzeszów 2:3, 3:0 i 3:2, zdobywając brązowy medal i zapewniając sobie udział w europejskich pucharach.
W Pucharze Polski Budowlani grali od V rundy, pokonując Muszyniankę Muszyna 3:2 i BKS Bielsko-Biała 3:0. W turnieju finałowym, rozgrywanym w Zielonej Górze, wygrały najpierw z rewelacją rozgrywek, Radomką Radom 3:1, a w finale zdecydowanie pokonały lokalnego rywala, ŁKS Łódź 3:0, zdobywając drugi raz w historii Puchar Polski. Także po raz drugi w historii Budowlane brały udział w rozgrywkach Ligi Mistrzyń. Niestety, losowanie było wyjątkowo nieprzychylne, łódzki zespół trafił do grupy D razem z bardzo silnymi zespołami z Turcji i Rosji: Galatasaray Stambuł, VakifBank Stambuł oraz Dinamo Moskwa. W sześciu meczach zawodniczki Budowlanych nie odniosły żadnego zwycięstwa, wygrywając zaledwie 2 sety i zajęły ostatnie miejsce w grupie.
 Sezon 2018/2019 
W sezonie z drużyny ubyły podstawowe zawodniczki - Kaja Grobelna i Agnieszka Kąkolewska przeniosły się do ligi włoskiej, Martyna Grajber zmieniła klub na Chemika Police, natomiast Pavla Vincourova i Agata Witkowska zdecydowały się na przerwę w karierze. W ich miejsce drużyna pozyskała reprezentacyjną rozgrywającą kadry narodowej Holandii Femke Stoltenborg, słowacką środkową Jaroslavę Pencovą, w składzie znalazły się także polskie zawodniczki: reprezentacyjna libero Maria Stenzel, Małgorzata Śmieszek, Koleta Łyszkiewicz, Agata Babicz, Oliwia Urban i Ewelina Tobiasz, która wróciła do zespołu po roku w Dąbrowie Górniczej. Największym hitem transferowym w całej lidze było jednak pozyskanie znakomitej serbskiej atakującej Jovany Brakočević-Canzian. Trenerem pozostał Błażej Krzyształowicz. W trakcie sezonu Julia Twardowska doznała kontuzji, która wykluczyła ją z gry na większą część rozgrywek. Jej miejsce zajęła młoda atakująca, Anna Bączyńska. Również w trakcie sezonu zespół opuściła Koleta Łyszkiewicz. W drugiej połowie sezonu do zespołu dołączyła reprezentacyjna atakująca drużyny juniorek Magdalena Stysiak, która wcześniej rozstała się z zespołem Chemika Police w kontrowersyjnych okolicznościach.
Przed rozpoczęciem sezonu Budowlane drugi raz z rzędu pokonały mistrza kraju, Chemika Police i zdobyły Superpuchar Polski. 
W sezonie zasadniczym zespół grał ze zmiennym szczęściem, przegrywając u siebie z kilkoma niżej notowanymi rywalami, natomiast zwyciężając we wszystkich spotkaniach wyjazdowych. Ostatecznie, tak jak rok wcześniej, Budowlane zajęły 4. miejsce na koniec sezonu zasadniczego, wygrywając 17 i przegrywając 5 meczów. W fazie play-off, rozgrywanej najpierw między zespołami z miejsc 3-6, łodzianki łatwo dwukrotnie zwyciężyły Pałac Bydgosszcz 3:0, a w półfinale niespodziewanie dwukrotnie pokonały faworyzowanego obrońcę tytułu, Chemika Police 3:1 i 3:0. W finale, po bardzo zaciętych meczach, trzykrotnie przegrały z lokalnym rywalem, ŁKS Commercecon Łódź po 2:3, wracając po roku przerwy na pozycję wicemistrza Polski i zapewniając sobie udział w europejskich pucharach.
W Pucharze Polski Budowlane grały od razu w turnieju finałowym, rozgrywanym w Nysie. Tam w ćwierćfinale wygrały najpierw z Legionovią Legionowo 3:0, w półfinale przegrały 0:3 z Chemikiem Police i zajęły 3. miejsce.
Kolejny raz Budowlane brały udział w rozgrywkach Ligi Mistrzyń. Aby się zakwalifikować do fazy grupowej drużyna Budowlanych musiała wygrać fazę kwalifikacyjną. Rozgrywki te zespół rozpoczął od II rundy, w której pokonał mistrza Węgier, Linamar Békéscsabai RSE 3:1 i 3:0, a w II rundzie trzecią drużynę ligi francuskiej, ASPTT Miluza 3:1 i 3:2. W przeciwieństwie do ubiegłego roku losowanie grupowe było łaskawsze, łódzki zespół trafił do grupy C razem z zespołami: Igor Gorgonzola Novara Volley, RC Cannes oraz Minczanka Mińsk. Drużyna Budowlanych tym razem wygrała 4 z 6 spotkań, zajmując 2. miejsce w grupie, mimo to, niestety, nie awansowała do kolejnej fazy rozgrywek.
 Sezon 2019/2020 
Ze składu drużyny ubyły: Jovana Brakočević-Canzian (do Igor Gorgonzola Novara), Magdalena Stysiak (Savino Del Bene Scandicci), Femke Stoltenborg (CS Volei Alba-Blaj), Gabriela Polańska (KS DevelopRes Rzeszów), Ewelina Tobiasz (KS Energetyk Poznań), Oliwia Urban (Enea PTPS Piła), Justyna Kędziora (KSZO Ostrowiec Świętokrzyski). W ich miejsce w składzie pojawiły się: reprezentantka Belgii Charlotte Leys, Ukrainka Anastasija Krajduba, Kanadyjka Gabriela Maciągowski oraz polskie zawodniczki: rozgrywającą polskiej kadry narodowej Julia Nowicka, Paulina Bałdyga, Anna Lewandowska i Karolina Garstka. Trenerem pozostał Błażej Krzyształowicz. W trakcie sezonu z przyczyn osobistych zespół opuściła Charlotte Leys, jej miejsce zajęła pierwsza Chinka w LSK, Kaiyi Ren.
Po sezonie zasadniczym zespół zajął 5. miejsce, wygrywając 13 i przegrywając 9 meczów. W związku z epidemią koronawirusa władze PZPS zdecydowały o nierozgrywaniu fazy play-off i przyznaniu tytułów na podstawie wyników gazy zasadniczej. W Pucharze Polski drużyna nie awansowała do turnieju finałowego, przegrywając w ćwierćfinale z MKS SAN-Pajda Jarosław 2-3.
Kolejny raz Budowlane brały udział w rozgrywkach Ligi Mistrzyń. Łódzki zespół trafił do grupy A razem z dwiema tureckimi potęgami Eczacibasi Vitra Stambuł i Fenerbahce Stambuł oraz fińską LP Viesti Salo. Drużyna Budowlanych wygrała 2 z 6 spotkań, zajmując 3. miejsce w grupie i odpadając z kolejnej fazy rozgrywek.
 Sezon 2020/2021 
Kolejny sezon przyniósł znów duże zmiany kadrowe, z drużyną pożegnało się aż 9 zawodniczek: Jaroslava Pencová, Anastasija Krajduba, Gabriela Maciągowski, Kaiyi Ren, Julia Twardowska, Anna Bączyńska, Agata Babicz, Paulina Bałdyga i Karolina Garstka. W ich miejsce w składzie pojawiły się przede wszystkim młode polskie zawodniczki: reprezentantki Polski Zuzanna Górecka (powrót z Włoch) i Monika Fedusio, a także Kornelia Moskwa, Ewelina Tobiasz, Justyna Kędziora (powrót po roku przerwy), Oliwia Michalak i Paulina Damaske. Jedyną zawodniczką spoza Polski była Amerykanka Veronica Jones-Perry. Obowiązki trenera w dalszym ciągu pełnił Błażej Krzyształowicz. 
W trakcie sezonu z zespołem pożegnała się Kornelia Moskwa, zaś na urlop macierzyński udała się Ewelina Tobiasz, ich miejsce zajęły reprezentantka kraju Weronika Centka z Energi MKS Kalisz i juniorka Oliwia Poreda.
Po sezonie zasadniczym zespół zajął 6. miejsce, tak jak rok wcześniej wygrywając 13 i przegrywając 9 meczów. W fazie play-off zespół w ćwierćfinale przegrał dwukrotnie z Chemikiem Police 1-3 i 0-3, a w meczach o 5. miejsce zmierzył się z BKS Bielsko, w pierwszym meczu przegrywając 1-3, a w drugim wygrywając 3-0 doprowadził do "złotego seta", w którym zwyciężył, zajmując ostatecznie 5. miejsce w klasyfikacji generalnej. W Pucharze Polski drużyna awansowała do turnieju finałowego, gdzie dotarła do finału, w którym przegrała z Chemikiem Police. Ze względu na problemy z koronawirusem w tym sezonie nie odbył się mecz o Superpuchar Polski, zamiast tego PLPS zorganizował mecz o Superpuchar Polskiej Ligi Siatkówki, w którym Budowlanymi Łódź pokonali Chemika Police 3-1.
Głośnym echem w środowisku siatkarskim odbiła się kwestia zaległości finansowych zespołu. W grudniu 2020 portal Sport.pl poinformował o zadłużeniu klubu, wynoszącym 2,5 mln zł. W odpowiedzi prezes klubu wyjaśnił, że jest to tzw. pożyczka właścicielska. W styczniu 2021 klub znalazł się na opublikowanej przez FIVB liście klubów ukaranych zakazem transferowym, prezes klubu wyjaśnił, że chodzi o zaległości wobec jednej z byłych zawodniczek, które zostaną uregulowane w terminie do końca stycznia, więc zakaz nie wejdzie w życie.
Skład zespołu w sezonie 2022/2023.
Zawodniczki.
 – kapitan drużyny. Średnia wieku: 22,3; średnia wzrostu: 180,7 cm.
Hala sportowa.
Od sezonu 2018/2019 zespół rozgrywa swoje spotkania w hali im. Józefa Żylińskiego. Obiekt położony przy alei Unii Lubelskiej 2 został oddany do użytku w maju 2018 roku. Widownia może pomieścić ok. 3000 osób. W latach 2006–2010 łodzianki występowały w hali CSiR "Parkowa" położonej przy ulicy Małachowskiego 5/7, zaś w latach 2010–2012 Budowlani rozgrywali swoje mecze w Hali Sportowej MOSiR mieszczącej się przy ul. ks. Skorupki 21. W latach 2012-2018. miejscem rozgrywania spotkań łódzkich siatkarek była Atlas Arena. Obiekt położony przy alei Bandurskiego 7 został oddany do użytku w czerwcu 2009 roku i jest jednym z największych obiektów tego typu w Polsce. Posiada największą wśród wszystkich polskich hal sportowych widownię stałą mogącą pomieścić 10 049 osób, a pojemność całkowita to 13 806 miejsc.
Sponsorzy i partnerzy.
Sponsorzy tytularni:
Sponsorzy główni:
Partnerzy:

</doc>
<doc id="1148751" url="https://pl.wikipedia.org/wiki?curid=1148751" title="Tibor Benedek">
Tibor Benedek

Tibor Benedek (ur. 12 lipca 1972 w Budapeszcie, zm. 18 czerwca 2020 tamże) – węgierski piłkarz wodny, zdobywca złotych medali z drużyną na Igrzyskach Olimpijskich w Sydney, Atenach i Pekinie. Został wybrany najlepszym piłkarzem wodnym na Węgrzech w 1992, 1993 i 1994. Jego ojcem był aktor Miklós Benedek, a matką Éva Benedek (z domu Hodgyai). Zmarł w wieku 47 lat na raka trzustki.

</doc>
<doc id="1148752" url="https://pl.wikipedia.org/wiki?curid=1148752" title="Venio Losert">
Venio Losert

Venio Losert (ur. 25 lipca 1976 w Zavidovići) – chorwacki piłkarz ręczny pochodzący z Bośni, wielokrotny reprezentant Chorwacji, dwukrotny złoty medalista olimpijski: igrzysk olimpijskich w Atlancie i w Atenach. Gra na pozycji bramkarza. W 2009 roku wywalczył srebrny medal mistrzostw świata rozgrywanych w Chorwacji.
W sezonie 2012/13 miał występować w duńskim KIF Kolding, ale 30 października 2012 podpisał kontrakt z Vive Targami Kielce.
W 2012 r. został wybrany chorążym reprezentacji Chorwacji na igrzyska olimpijskie w Londynie.
Sukcesy.
reprezentacyjne.
Igrzyska Olimpijskie:
Mistrzostwa Świata:
Mistrzostwa Europy:
klubowe.
Mistrzostwa Chorwacji:
Puchar Chorwacji:
Mistrzostwa Hiszpanii:
Puchar Króla:
Superpuchar Hiszpanii:
Mistrzostwa Polski:
Puchar Polski:
Liga Mistrzów:

</doc>
<doc id="1148753" url="https://pl.wikipedia.org/wiki?curid=1148753" title="Thomas Blamey">
Thomas Blamey

Thomas Albert Blamey GBE, KCB, CMG, DSO (ur. 24 stycznia 1884 w Wagga Wagga, zm. 27 maja 1951 w Melbourne) – australijski wojskowy, marszałek polny. Uczestnik obydwu wojen światowych. 2 września 1945 roku reprezentował Australię podczas aktu kapitulacji Japonii na pokładzie pancernika USS „Missouri”.
Życiorys.
Urodził się w Lake Albert, podmiejskiej dzielnicy Wagga Wagga w Nowej Południowej Walii, w rodzinie emigranta z Kornwalii Richarda Henwooda Blameya i jego urodzonej w Australii żony Margaret Luisy Murray. Po ukończeniu szkoły rozpoczął pracę jako nauczyciel, aktywnie działając w szkolnych organizacjach kadetów. W 1906 roku przystąpił do egzaminu na członków kadry tworzonego ogólnokrajowej organizacji kadetów: "Commonwealth Cadet Forces". W skali całej Australii uzyskał trzeci wynik i w listopadzie 1906 roku został porucznikiem w sztabie w Melbourne. W 1910 roku został przeniesiony do armii regularnej i promowany do stopnia kapitana. W latach 1912−1913 przeszedł w Kweta w Indiach szkolenie dla oficerów sztabowych. W maju 1914 roku został oddelegowany do Wielkiej Brytanii.
Po wybuchu I wojny światowej służył w brytyjskim War Office, następnie został przydzielony do sztabu 1. Dywizji Australijskich Sił Imperialnych ("Australian Imperial Force" − AIF), stacjonującej w Egipcie. 25 kwietnia 1915 roku wylądował pod Gallipoli. W lipcu został tymczasowo awansowany do stopnia podpułkownika i odesłany do Egiptu, gdzie pracował przy organizacji 2. Dywizji australijskiej. We wrześniu powrócił na Gallipoli jako jej kwatermistrz i adiutant. W pierwszych miesiącach 1916 roku zastąpił pułkownika Brudenella White’a na stanowisku szefa sztabu 1. Dywizji i wraz z nią wziął udział w bitwie nad Sommą. W czerwcu 1918 roku został jako brygadier szefem sztabu Korpusu Australijskiego, dowodzonego przez generała Johna Monasha. Wraz z nim przygotował plan operacyjny zwycięskiej bitwy pod Hamel 4 lipca 1918 roku, wziął udział w bitwach pod Amiens, o Kanał Saint-Quentin i przełamywaniu Linii Hindenburga.
Za swój wkład w zwycięstwo został odznaczony Distinguished Service Order, Orderem św. Michała i św. Jerzego, Orderem Łaźni, francuskim Krzyżem Wojennym i siedmiokrotnie wymieniony w sprawozdaniu. W październiku 1919 roku powrócił do Australii, podejmując służbę w sztabie sił zbrojnych. W latach 1920−1922 pełnił funkcję zastępcy szefa Sztabu Generalnego. Następnie został wysłany do Londynu, gdzie reprezentował armię australijską w biurze wysokiego komisarza. W marcu 1925 roku powrócił do Australii jako drugi szef Sztabu Generalnego. Jego szybko następujące awanse wzbudzały zawiść wśród starszych oficerów. W związku z tym 1 września 1925 roku przyjął ofertę objęcia stanowiska komisarza policji stanu Wiktoria. Jednocześnie otrzymał przeniesienie z armii zawodowej do terytorialnej.
Wkrótce po objęciu stanowiska stał się bohaterem skandalu, gdy podczas kontroli jednego z domów publicznych w Melbourne policja zatrzymała niezidentyfikowanego klienta, który uniknął kontroli dokumentów posługując się okazaną odznaką policyjną. Jak się później okazało, należała ona do Thomasa Balmeya. Według oficjalnej wersji, została ona komisarzowi skradziona, prywatnie sam Blamey przyznał, że udostępnił ją znajomemu, którego nazwiska nie ujawnił. Blamey pozostał na stanowisku szefa policji do 9 lipca 1936 roku, gdy został zmuszony do ustąpienia na skutek kolejnego skandalu związanego z próbą ukrycia szczegółów sprawy, w którą zamieszany był jeden z wyższych oficerów policji. Wcześniej, w 1935 roku, otrzymał tytuł szlachecki. W 1937 roku został mianowany dowódcą 3. Dywizji armii terytorialnej, w stopniu generała majora.
Od października 1939 roku dowodził 6. Dywizją australijską, wchodzącą w skład drugiego AIF, już jako generał porucznik. Wraz z rozpoczęciem formowania 7. Dywizji na początku 1940 roku został dowódcą obejmującego obie jednostki I. Korpusu, a w grudniu tegoż roku dowódcą sił australijskich na Bliskim Wschodzie. Od kwietnia 1941 roku pod jego dowództwem znalazła się również 2. Dywizja nowozelandzka, a korpus przyjął historyczną nazwę Anzac Corps. Po ataku Niemiec na Bałkany znaczna jego część została wysłana do Grecji. W wyniku szybkich postępów sił niemieckich, wojska generała Blameya zostały zmuszone do odwrotu i ewakuacji. Dzięki dobremu dowodzeniu odbyła się ona sprawnie i bez większych strat. 23 kwietnia 1941 roku, jeszcze przed zakończeniem walk w Grecji, Thomas Blamey został mianowany zastępcą dowódcy sił alianckich na Bliskim Wschodzie. W czerwcu i lipcu wziął udział w operacji "Exporter", zajęciu przez wojska alianckie Libanu i Syrii, podległych Francji Vichy. 24 września został awansowany do stopnia generała. Jego działania, zmierzające do sformowania podległych mu wojsk australijskich w jedną całość, spotkały się z oporem jego brytyjskich przełożonych, szczególnie po wycofaniu z frontu skrwawionej w bitwie o Tobruk 9. Dywizji we wrześniu i październiku 1941 roku.
W marcu 1942 roku generał Blamey powrócił do Australii, gdzie objął dowództwo wojsk australijskich, stojących w obliczu spodziewanej inwazji japońskiej. Poza obroną kraju do zadań armii należał udział w planowanych operacjach alianckich na obszarze Pacyfiku, pod dowództwem amerykańskiego generała Douglasa MacArthura. Po lądowaniu Japończyków na Nowej Gwinei i ich szybkich postępach, MacArthur zażądał osobistej obecności Blameya na zagrożonym obszarze. Objął on dowodzenie podczas walk na szlaku Kokoda i doprowadził do odrzucenia Japończyków z powrotem na północne wybrzeże Nowej Gwinei. W 1943 roku siły alianckie przystąpiły do kontrofensywy na obszarze południowego Pacyfiku. Blamey dowodził podczas walk siłami alianckimi, chociaż bez wojsk amerykańskich, wyłączonych spod jego komendy decyzją generała MacArthura. W kwietniu 1944 roku Thomas Blamey towarzyszył premierowi Johnowi Curtinowi w podróży do Stanów Zjednoczonych i Wielkiej Brytanii. Podczas rozmów dążyli do zwiększenia znaczenia wojsk australijskich w kolejnych ofensywach. Spotkało się to z oporem MacArthura, który przeznaczył najważniejsze kierunki operacyjne dla wojsk amerykańskich. Australijczykom przypadły pod koniec wojny walki na Borneo i wyspach południowego Pacyfiku. Z tego powodu pod koniec wojny działania Blameya były ostro krytykowane w jego kraju, co przyczyniło się do decyzji o jego dymisji po zakończeniu wojny. Generał Blamey reprezentował Australię w ceremonii podpisania aktu kapitulacji Japonii 2 września 1945 roku. W tym samym miesiącu złożył rezygnację, która została oficjalnie przyjęta 1 grudnia 1945 roku.
Za udział w II wojnie światowej Thomas Blamey został Rycerzem Krzyża Wielkiego Orderem Imperium Brytyjskiego, komandorem Orderu Łaźni oraz odznaczony greckim Krzyżem Wojennym za kampanię 1941 roku, holenderskim Orderem Oranje-Nassau i amerykańskim Distinguished Service Cross.
Po odejściu ze służby Thomas Blamey osiadł w Melbourne, zajmując się biznesem i udzielając w organizacjach prawicowych. 8 czerwca 1950 roku otrzymał awans do stopnia marszałka polnego. Kilka dni później poważnie zachorował i insygnia odebrał, będąc w szpitalu. Zmarł 27 maja 1951 roku w szpitalu w Heidelbergu na przedmieściach Melbourne.
Thomas Blamey był dwukrotnie żonaty. Po raz pierwszy ożenił się w 1909 roku z Minnie Caroline Millard, z którą miał dwóch synów: Charlesa (żołnierz RAAF, zginął w wypadku lotniczym w 1932 roku) i Thomasa. Po śmierci żony w 1935 roku pobrał się w cztery lata później z artystką Olgą Orą Farnsworth.

</doc>
<doc id="1148754" url="https://pl.wikipedia.org/wiki?curid=1148754" title="Tamás Molnár">
Tamás Molnár

Tamás Molnár (ur. 2 sierpnia 1975 w Segedynie) - węgierski piłkarz wodny, zdobywca trzech złotych medali z drużyną na Letnich Igrzyskach Olimpijskich w Sydney i na Letnich Igrzyskach Olimpijskich w Atenach oraz na Letnich Igrzyskach Olimpijskich w Pekinie

</doc>
<doc id="1148755" url="https://pl.wikipedia.org/wiki?curid=1148755" title="Tamás Kásás">
Tamás Kásás

Tamás Kásás (ur. 20 lipca 1976 roku w Budapeszcie) - węgierski piłkarz wodny, zdobywca złotego medalu z drużyną na Letnich Igrzyskach Olimpijskich w Sydney i na Letnich Igrzyskach Olimpijskich w Atenach.

</doc>
<doc id="1148762" url="https://pl.wikipedia.org/wiki?curid=1148762" title="Świat (1951–1969)">
Świat (1951–1969)

Świat – popularny ogólnopolski tygodnik ilustrowany ukazujący się w latach 1951–1969, przeważnie w objętości 24 stron, wydawany przez „RSW Prasa”. Siedziba redakcji mieściła się przy ul. Nowy Świat 58 w Warszawie.
Wydawany po II wojnie światowej, częściowo nawiązywał swą formułą do swego przedwojennego poprzednika, a częściowo do amerykańskiego tygodnika „Time”. Poświęcony był tematyce społeczno-politycznej, kulturalno-naukowej i ekonomicznej. Tutaj zamieszczali swe teksty wybitni reportażyści, m.in. Marian Brandys, Kazimierz Dziewanowski, Wiesław Górnicki, Krzysztof Kąkolewski, czy Lucjan Wolanowski.
Charakterystyczne cykle (stałe i okresowe) to m.in. „Świat-Nasza Kronika” Zbigniewa Mitznera (pod ps. „Jan Szeląg”), „Felieton krakowski” Stefana Otwinowskiego, „Notatnik zapaleńca” Józefa Hena, „Niebieskie kartki” Adolfa Rudnickiego, „Tylko dla kobiet” Anny Ziółkowej i in.
Na łamach pisma ukazywały się w odcinkach najważniejsze teksty literatury polskiej (m.in. pierwodruk "Na wsi wesele" Marii Dąbrowskiej, "Przygody Pędrka Wyrzutka" Stefana Themersona, fragmenty wydanej dopiero w latach 70. na emigracji powieści Leopolda Tyrmanda "Siedem dalekich rejsów", opowiadania Wilhelma Macha) i światowej (np. "Stary człowiek i morze" Ernesta Hemingwaya w tłum. Bronisława Zielińskiego, czy opowiadania Jaroslava Haška w tłum. Stefana Dębskiego), ponadto m.in. sonety Janusza Minkiewicza, „Dziennik podróży” Mieczysława Jastruna, fraszki Stanisława Jerzego Leca i Tadeusza Fangrata, ilustracje, rysunki i historyjki obrazkowe znanych grafików, m.in. Jerzego Flisaka, Jana Lenicy, Zbigniewa Lengrena, Szymona Kobylińskiego, Antoniego Uniechowskiego, Ignacego Witza, czy Jerzego Zaruby i in.
Istotnym elementem każdego wydania były liczne czarno-białe fotografie (wśród fotoreporterów: Konstanty Jarochowski, Jan Kosidowski, Wiesław Prażuch i Władysław Sławny).
Na fali czystek politycznych po wydarzeniach marcowych w 1968 zlikwidowany; wkrótce w jego miejscu (i w tym samym budynku) powstał inny tygodnik „Perspektywy”.

</doc>
<doc id="1148763" url="https://pl.wikipedia.org/wiki?curid=1148763" title="Rośliny kompasowe">
Rośliny kompasowe

Rośliny kompasowe – rośliny siedlisk silnie nasłonecznionych, których strategią obronną przed nadmiernym naświetleniem i nagrzaniem (w konsekwencji też utratą wody) jest ułożenie liści pod większym kątem względem promieni słonecznych. 
Niektóre gatunki (np. sałata kompasowa "Lactuca serriola", rożnik strzępolistny "Silphium laciniatum") rozwijają blaszki mniej więcej pionowo w osi północ-południe, unikając ich naświetlania w środkowej części dnia, a korzystając ze słabszego oświetlenia padającego od wschodu i zachodu tj. w porze rannej i wieczornej. Taki układ liści powodowany jest przez asymetryczny rozwój nasady blaszki, powodujący jej skręcenie. Inne gatunki wykonują plagiofototropiczne ruchy liści ustawiające ich blaszki pod większym kątem w stosunku do padających promieni słonecznych. Przykładem takich roślin są robinia akacjowa "Robinia pseudoacacia" i eukaliptusy "Eucalyptus".

</doc>
<doc id="1148764" url="https://pl.wikipedia.org/wiki?curid=1148764" title="Katastrofa kolejowa w Kaljub">
Katastrofa kolejowa w Kaljub

Katastrofa kolejowa w Kaljub miała miejsce 21 sierpnia 2006 roku w pobliżu miejscowości Kaljub w muhafazie Al-Kaljubijja w Egipcie, ok. 20 km na północ od Kairu. W wyniku kolizji dwóch przepełnionych składów, życie straciło według oficjalnych statystyk 58 osób, a 150 zostało rannych.
Przebieg wydarzeń.
Wypadek zdarzył się ok. godz. 7 rano (6 rano czasu polskiego) w pobliżu miasta Kaljub, składy pociągów jechały po jednym torze w tym samym kierunku. Jeden z nich udawał się z Mansury do Kairu, drugi powracał z Banhy. Do zderzenia doszło, gdy jeden z nich wjechał w tył drugiego, co spowodowało wykolejenie i przewrócenie się pociągu, którym większości jechali robotnicy do pracy w Kairze i okolicy.
Po katastrofie, dyrektor Egyptian National Railways Hanafi Abdel Qawi poinformował, iż przyczyną wypadku była awaria sygnalizacji. Rodziny ofiar otrzymały odszkodowanie po 5000 EGP (funtów egipskich) (ok. 870 USD), a ranni pasażerowie po 1000 funtów egipskich.

</doc>
<doc id="1148767" url="https://pl.wikipedia.org/wiki?curid=1148767" title="Jerzy Stuchs">
Jerzy Stuchs

Jerzy Stuchs (zm. 1517) – drukarz norymberski, działał również w Krakowie. W drukarni pomagali mu dwaj synowie oraz wyszkolony personel. Dzięki temu mógł wiele podróżować i jednocześnie prowadzić działalność wydawniczą, a dzieła bez miejsca druku pochodzą prawdopodobnie z tych podróży.
Na zlecenie Jana Hallera i za przywilejem Fryderyka Jagiellończyka wytłoczył mszał krakowski w dwóch wydaniach: jeden "in folio", drugi "in quarto". W egzemplarzu "Missale in quarto" znajdują się dwa rodzaje drzeworytów kanonowych: jeden mały na prymitywnym rysunku odbitym na papierze, drugi większy na pergaminie, reprezentujący wysoki poziom artystyczny.

</doc>
<doc id="1148768" url="https://pl.wikipedia.org/wiki?curid=1148768" title="Eths">
Eths

Eths – francuska grupa muzyczna, tworząca szeroko pojętą muzykę heavymetalową. 
Zespół powstał w 1999 roku. Charakterystyczną cechą tej grupy jest głos Candice - wokalistki zespołu, która wykonuje growl. W utworach przeważają ciężkie brzmienia gitar elektrycznych oraz perkusji. Piosenki wykonywane są w języku francuskim. Teksty inspirowane są trudnym dzieciństwem Candice. Zespół jest szczególnie popularny we Francji, Portugalii oraz Szwajcarii.

</doc>
<doc id="1148770" url="https://pl.wikipedia.org/wiki?curid=1148770" title="ŁKS Łódź (piłka siatkowa kobiet)">
ŁKS Łódź (piłka siatkowa kobiet)

ŁKS Łódź – polska kobieca drużyna siatkarska z Łodzi, będąca sekcją klubu sportowego ŁKS Łódź. Finalista Pucharu Konfederacji CEV z 1990 r. Drużyna występuje w TAURON Lidze. Dwukrotny mistrz Polski i reprezentant kraju w Lidze Mistrzyń. Aktualnie występuje pod nazwą ŁKS Commercecon Łódź. 
Trenerzy siatkarek ŁKS.
Jedną z najważniejszych postaci wśród trenerów siatkarek ŁKS-u jest Ryszard Felisiak, który brał udział w powołaniu w 1958 sekcji w klubie (siatkówka istniała w klubie przed II wojną światową; wchodziła w skład sekcji gier sportowych). Przez ponad 20 lat pracy jako pierwszy trener udało mu się wychować wiele utalentowanych zawodniczek. Jego największym sukcesem było wywalczenie Pucharu Polski w 1976. Trzykrotnie pierwszym szkoleniowcem ŁKS-u był Jerzy Matlak, który opiekował się także reprezentacją Polski w latach 1984–1985 i 2009–2011. Drużyna za jego rządów wywalczyła pierwsze mistrzostwo kraju (1983). Po drugie, w sezonie 2018/2019, sięgnął Słowak, Michal Mašek (był trenerem do końca stycznia 2022 - najpierw został odsunięty od treningów z zespołem, później poinformowano o rozwiązaniu z nim umowy za porozumieniem stron). Od stycznia do listopada 2020 funkcję pierwszego trenera piastował Włoch, Giuseppe Cuccarini.
Siatkarki ŁKS.
Sekcja siatkówki kobiet w ŁKS wychowała, głównie za sprawą Ryszarda Felisiaka, wiele znakomitych zawodniczek. Przeszło dwadzieścia z nich reprezentowało barwy kadry narodowej.
Sekcja siatkówki mężczyzn.
Przed II wojną światową w klubie istniała także sekcja siatkówki mężczyzn, która należała do najlepszych w kraju. Łodzianie w latach 1930–1931 dwukrotnie z rzędu wygrywali mistrzostwa Polski. Dodatkowo jako pierwsi w kraju sięgnęli po krajowy Puchar (1932).

</doc>
<doc id="1148774" url="https://pl.wikipedia.org/wiki?curid=1148774" title="Sparta Warszawa (siatkówka)">
Sparta Warszawa (siatkówka)

MUKS Sparta Warszawa – młodzieżowy polski kobiecy klub siatkarski z Warszawy. W latach 2010–2015 występował na parkietach I ligi, od roku 2015 zaś – II ligi. Klub odnosi liczne sukcesy w rozgrywkach kadetek i juniorek. Od 2015 roku nosi oficjalną nazwę ESPES Sparta Warszawa. W rozgrywkach młodzieżowych Spartę Warszawa reprezentowało wiele byłych i obecnych reprezentantek Polski.
Kadra zespołu w sezonie 2018/2019.
Pierwszy trener: Robert Strzałkowski
Drugi trener: Adam Adamek
Sukcesy klubu.
2018 rok
Półfinał Mistrzostw Polski Juniorek
2017 rok
Półfinał Mistrzostw Polski Juniorek
2016 rok
Półfinał Mistrzostw Polski Kadetek
2015 rok
Srebrny medal Mistrzostw Polski Kadetek – Proszowice
2011 rok
Srebrny medal Mistrzostw Polski Juniorek – Tomaszów Lubelski
2010 rok
Mistrz Polski Kadetek – Warszawa
Brązowy medal Mistrzostw Polski Juniorek – Sulechów
I miejsce w Ogólnopolskiej Olimpiadzie Dzieci i Młodzieży Kadetek – Legionowo
Awans do I ligi siatkówki kobiet
2009 rok
Mistrz Polski Kadetek – Krzanowice
III miejsce w Ogólnopolskiej Olimpiadzie Dzieci i Młodzieży Kadetek – Ostrowiec Świętokrzyski
V miejsce w Mistrzostwach Polski Juniorek – Mysłowice
2008 rok
Mistrz Polski Kadetek – Tomaszów Lubelski
Brązowy medal Mistrzostw Polski Młodziczek – Mońki
I miejsce w Ogólnopolskiej Olimpiadzie Dzieci i Młodzieży Kadetek – Jawor
Historia klubu.
„Sparta” to nazwa istniejącego w latach 50. w Warszawie klubu, który brał udział w pierwszoligowych rozgrywkach w siatkówce zarówno żeńskiej, jak i męskiej. Międzyszkolny Uczniowski Klub Sportowy „SPARTA” Warszawa powstał w 2001 roku z inicjatywy trenera Teofila Czerwińskiego oraz działacza sportowego Witolda Charmo. Od samego rozpoczęcia działalności, klub był nastawiony na szkolenie młodzieży.
Rok 2005 był przełomowym w krótkiej historii klubu. Z uwagi na stale zwiększającą się liczbę trenujących dziewcząt (przyczyniły się do tego m.in. sukcesy naszej żeńskiej Reprezentacji na Mistrzostwach Europy w 2003 i 2005 roku) klub był zmuszony zamienić szkolną salę gimnastyczną na wysokiej klasy obiekt komercyjny. Dzięki przychylności Pana Pawła Michalca, Dyrektora Dzielnicowego Ośrodka Sportu i Rekreacji Praga Północ, Sparta uzyskała możliwość trenowania i rozgrywania spotkań w hali przy ulicy Jagiellońskiej 7.
Od roku 2011/2012 klub MUKS Sparta Warszawa zmienił siedzibę na CRS Bielany przy ul. Lindego 20, gdzie do chwili obecnej prowadzone są treningi i rozgrywane mecze.

</doc>
<doc id="1148775" url="https://pl.wikipedia.org/wiki?curid=1148775" title="D’espairsRay">
D’espairsRay

D’espairsRay – japoński zespół visual kei. Tworzą szeroko pojętą muzykę rockową.
Zaczynali jako grupa dość wyraźnie identyfikująca się ze sceną visual kei, i choć do tej pory są jej częścią, ich wizerunek stał się nieco bardziej stonowany. Kiedyś w ich strojach często pojawiał się lateks, odważne wyraźne kolory czy kontrastujące wzory, obecnie preferują wygląd znacznie bardziej elegancki, wampiryczny, w prostych kolorach.
Dotychczas wydali cztery albumy – "Coll:set" w 2005 roku, "Mirror" w 2007, "Redeemer" w 2009 oraz "Monsters" w 2010 roku. W swoim dorobku posiadają także trzy mini-albumy. Wydali również kilkanaście singli. Piosenki są wykonywane w języku japońskim oraz angielskim.
W 2011 roku grupa została rozwiązana.

</doc>
<doc id="1148777" url="https://pl.wikipedia.org/wiki?curid=1148777" title="Owsiki">
Owsiki



</doc>
<doc id="1148780" url="https://pl.wikipedia.org/wiki?curid=1148780" title="Reakcja Molischa">
Reakcja Molischa

Reakcja Molischa, próba Molischa – reakcja charakterystyczna służąca do wykrywania cukrów i ich pochodnych. 
Wykonanie.
Do badanego roztworu należy dodać naftolu, wymieszać i wlać ostrożnie po ściance stężony kwas siarkowy. Pojawienie się czerwonofioletowego zabarwienia na granicy roztworów świadczy o pozytywnym wyniku próby.
Mechanizm.
W wyniku działania stężonego kwasu siarkowego na cukry powstaje furfural (w przypadku pentoz), hydroksymetylofurfural (w przypadku heksoz) lub inne pochodne furfuralu, w zależności od rodzaju cukru. Grupa aldehydowa powstałego furfuralu reaguje z dwiema cząsteczkami α-naftolu, tworząc wielopierścieniowe produkty o barwie czerwonofioletowej, np. w przypadku glukozy:
Pozytywną próbę dają oprócz cukrów wszystkie związki zawierające pierścień cukrowy, w środowisku kwasowym hydrolizujące do monosacharydów. Natomiast wynik negatywny wyklucza obecność cukrów.

</doc>
<doc id="1148783" url="https://pl.wikipedia.org/wiki?curid=1148783" title="Pożar pociągu relacji Kair–Luksor">
Pożar pociągu relacji Kair–Luksor

Pożar pociągu relacji Kair – Luksor – pożar pociągu, który miał miejsce 20 lutego 2002 roku w pobliżu miejscowości Al-Ajjat w muhafazie Giza w Egipcie. W pociągu relacji Kair – Luksor o godzinie 2 w nocy zapaliło się jedenaście wagonów. Siedem wagonów spaliło się niemalże doszczętnie, pozostałe cztery – w znacznym stopniu. Według oficjalnych raportów zginęły 383 osoby.
Wiele organizacji i osób uważa tę liczbę ofiar za zaniżoną, doszukując się w tym manipulacji ze strony rządu w celu obniżenia skali tragedii w oczach egipskiego społeczeństwa. Szacuje się, że w każdym z wagonów mogło być nawet dwa razy więcej osób, niż przewidywała ładowność – 300 pasażerów na wagon zamiast 150.
Zanim maszynista zorientował się, co się stało i zatrzymał pociąg, skład przejechał jeszcze od 2 do 8 kilometrów (według różnych źródeł). Niektóre źródła mówią, że pociąg podróżował nawet jeszcze dwie godziny od wybuchu pożaru do zatrzymania składu. Przerażeni pasażerowie wyskakiwali przez okna. Nie jest jasne, dlaczego żaden z pasażerów, którzy zauważyli pożar, nie użył hamulca awaryjnego, by natychmiast zatrzymać pociąg.
Wedle oficjalnych źródeł przyczyną pożaru była eksplozja butli gazowej w jednej z kuchenek używanych przez pasażerów podczas podróży (w piątym wagonie składu). Wybuch spowodował powstanie pożaru, który przeniósł się na inne wagony, podsycany pędem powietrza wokół jadącego pociągu.

</doc>
<doc id="1148785" url="https://pl.wikipedia.org/wiki?curid=1148785" title="Apolonia z Aleksandrii">
Apolonia z Aleksandrii

Apolonia z Aleksandrii (ur. w Aleksandrii, zm. 249 tamże) – dziewica, męczennica i święta Kościoła katolickiego.
Jej męczeństwo zostało opisane w jednym z listów św. Dionizego Wielkiego. Zginęła podczas prześladowań chrześcijan. Była już w podeszłym wieku. Poganie „zmiażdżyli jej szczęki i powybijali wszystkie zęby”, a następnie za miastem zapalili wielki stos i zagrozili, że ją spalą, jeśli nie wyrzeknie się wiary. Apolonia poprosiła o chwilę do namysłu, a następnie sama weszła do ognia.
Kult.
Jest patronką stomatologów. Zwracano się do niej przy bólu zębów.
Jej wspomnienie liturgiczne obchodzone jest 9 lutego.
W ikonografii przedstawiana jako młoda kobieta z palmą oraz kleszczami z wyrwanym zębem.
Relikwie św. Apolonii to głównie pojedyncze zęby lub odłamki kości. Znaczna część jej relikwii była przechowywana w nieistniejącym już kościele św. Apolonii w Rzymie, jej głowa w bazylice NMP na Zatybrzu, ręce w bazylice św. Wawrzyńca za Murami, a pozostałe relikwie w kościele jezuitów w Antwerpii, w Brukseli, w katedrze w Porto i w Kolonii. Ze względu na liczebność wątpliwa jest autentyczność relikwii.

</doc>
<doc id="1148786" url="https://pl.wikipedia.org/wiki?curid=1148786" title="Visual kei">
Visual kei

 – moda, styl ubioru i zachowania, przyjęty wśród muzyków japońskich, charakteryzujący się kolorowym, ekscentrycznym, szokującym makijażem, fryzurami i kostiumami oraz łączącym elementy obu płci. Styl ten powstał pod koniec XX wieku. Jest traktowany częściowo jako osobne zjawisko kulturowe, a częściowo jako nieodłączna cecha japońskiego rocka niezależnego.
Historia.
To zjawisko kulturowe zostało zapoczątkowane w latach 80. przez japońskie zespoły muzyczne takie jak: X Japan, D’erlanger, Buck-Tick czy Color. W latach 90. visual kei był coraz popularniejszy w całej Japonii, a było to związane z rekordową sprzedażą płyt popularnych w tym czasie zespołów: Malice Mizer, X Japan, Glay czy Luna Sea. Drastyczna zmiana wizerunku tych zespołów tylko zwiększyła ich popularność. Pod koniec lat 90. zainteresowanie visual kei zaczęło powoli spadać, a X Japan został rozwiązany. W 2001 roku Malice Mizer zawiesił działalność. Około 2007 visual kei powróciło za sprawą wznowienia X Japan czy próby wznowienia Luna Sea, co zostało opisane przez media jako "Neo visual kei". Pierwszy festiwal visual kei w Japonii odbył się 24 i 25 października 2009 roku pod nazwą "V-Rock Festival" w Makuhari Messe w Chibie. Ponad 50 grup wystąpiło przed ponad 29 000 fanów z 49 krajów. Festiwal ten odbył się ponownie w 2011 roku, tym razem w Saitama Super Arena w Saitamie. W 2016 roku w Makuhari Messe odbył się trzydniowy festiwal o nazwie "Visual Japan Summit", na którym wystąpili tacy wykonawcy jak X Japan, Luna Sea, Glay czy hide with Spread Beaver. W 2021 roku dziennikarka zajmująca się tematyką visual kei Chiaki Fujitani zauważyła, że nowsze zespoły łączą visual kei z innymi elementami, aby uzyskać efekt oryginalności. Wymieniła ona przykład muskularnego wokalisty Nocturnal Bloodlust, Hiro, który przeciwstawia się typowemu delikatnemu wyglądowi muzyków visual kei, zespół 0.1g no Gosan za wykorzystanie wzorców undergroundowych idoli, takich jak przeciąganie liny z fanami podczas koncertów, zespół Choke za awangardową formę rap metalu oraz byłego perkusistę D'espairsRay, Tsukasę Mogamigawę, który był pierwszym wokalistą nurtu visual kei w enka.
Etymologia.
Termin „visual kei” został zaczerpnięty z jednego ze sloganów zespołu X Japan, „Psychedelic Violence Crime of Visual Shock” (Psychodeliczna przemoc w postaci szoku wizualnego), widniejącego na okładce ich drugiego studyjnego albumu Blue Blood z 1989 roku. Przypisuje się, że to określenie zostało sformułowane przez Seiichi Hoshiko, redaktora i założyciela magazynu Shoxx, który powstał w 1990 roku jako pierwsza publikacja poświęcona temu tematowi. Wyjaśnił on jednak w wywiadzie dla JRock News z 2018 roku, że visual kei zostało formalnie wymyślone, a przynajmniej zainspirowane, przez gitarzystę prowadzącego X Japan — hide. Hoshiko powiedział również, że w tamtym czasie nazywano ich "Okeshou Kei" (お化粧系, OkeshōKei, „Styl Makijażu”). „Ale to po prostu wydawało się zbyt tandetne. Mimo że X Japan było dużym zespołem i ludzie używali terminu "Okeshou kei", aby ich opisać, terminowi wciąż brakowało treści, w żadnym wypadku nie podobało mi się to określenie! Z tego powodu starałem się przypomnieć wszystkim piszącym, żeby nie używali tego terminu, ponieważ "Oni nie są okeshou kei, oni są visual-shock kei". Od tego momentu określenie to przeszło z "Visual-shock kei" na "Visual-kei" i "V-kei". Po tym, jak rozpowszechniliśmy tę informację, fani skrócili ją do "V-kei". Japończycy uwielbiają skracać tak naprawdę wszystko”. Hoshiko uważa visual kei za charakterystyczny japoński gatunek muzyczny i definiuje go jako „muzykę samą w sobie wraz ze wszystkimi jej wizualnymi aspektami”.
Popularność.
Visual kei cieszy się dużą popularnością zarówno wśród niezależnych muzyków, jak i zespołów osiągających sukcesy komercyjne, czerpiąc z wpływów zachodnich takich jak: glam, goth i cyberpunk. Muzyka grana przez zespoły stosujące visual kei obejmuje szeroką gamę gatunków, w tym różne odmiany popu, punka, heavy metalu i muzyki elektronicznej. W Japonii regularnie wydawane są magazyny poruszające tematykę visual kei – "Arena 37°C", "Fool's Mate" i "SHOXX". W ostatnich latach popularność tego stylu wzrosła. Największe społeczności fanów znajdują się w Stanach Zjednoczonych, Niemczech, Polsce, Rosji, Francji i Brazylii oraz w pewnym stopniu w Finlandii, Chile i Szwecji.
Krytyka.
Nowsze zespoły nurtu visual kei krytykowano za to, że zatraciły ducha swoich przodków, kopiując się nawzajem pod względem stylistyki i brzmienia, przez co stały się takie same. Już w 1998 roku Neil Strauss pisał, że dla zespołów visual kei po „X” makijaż i skandaliczny wygląd stały się „ważniejsze niż muzyka”.
Kilku muzyków wyraziło swoje niezadowolenie; w 2008 roku Kirito wokalista zespołu Pierrot i Angelo powiedział, że „teraz to raczej ludzie ubierają się w określony sposób, bo chcą być visual kei lub wyglądać jak visual kei. Robią to, by wyglądać jak inni, zamiast robić to, by wyglądać inaczej. To oczywiście bardzo różni się od tego, jak zaczynaliśmy ponad dziesięć lat temu”. Podczas gdy Sugizo gitarzysta zespołu Luna Sea stwierdził w 2010 roku, że „nie potrafią tworzyć dobrych dźwięków, a muzyka jest dla nich raczej hobby. Nie czuję ich duszy w muzyce”.
Kenzi perkusista Kamaitachi, The Dead Pop Stars i wokalista Anti Feminism powiedział w 2009 roku, że „kiedyś istniały zespoły, ale ludzie próbowali robić rzeczy inaczej. Teraz jest jeden zespół i wszyscy go kopiują”, a założyciel wytwórni Free-Will i frontman zespołu Color, Tommy, podsumował: „Nie sądzę, żeby nasz gatunek visual kei jeszcze istniał”.
Basista Dir en grey, Toshiya Chociaż sam jest przedstawicielem nowszego pokolenia, powiedział w 2010 roku: „Szczerze mówiąc, kiedy zaczynaliśmy i nosiliśmy dużo makijażu na scenie, było wtedy w Japonii wiele zespołów, które to robiły i ludzie myśleli, że to jest fajne. Ale teraz już nie, ha, ha”. Dodając: „Muzyka też była wyjątkowa były zespoły takie jak X Japan. W tamtych czasach nie było dwóch zespołów, które brzmiałyby tak samo; dziś każdy brzmi dokładnie tak samo”.
Bunny Bissoux z magazynu Time Out Tokyo stwierdził, że ruch ten „jest dziś w zasadzie równoległy do systemu idoli w J-popie”, dodając, że „początkowo szczycił się tym, że jest inny, teraz przyciąga tych, którzy chcą wyglądać jak visual kei. Prawdziwa oryginalność (przynajmniej w muzyce) wydaje się zanikać”. W 2018 roku Seiichi Hoshiko powiedział, że obawia się wpływu tego trendu na przyszłość ruchu.
Kierunki.
Niektóre kierunki w visual kei:

</doc>
<doc id="1148793" url="https://pl.wikipedia.org/wiki?curid=1148793" title="Andrzej Mastalerz">
Andrzej Mastalerz

Andrzej Mastalerz (ur. 27 października 1964 w Chorzowie) – polski aktor i reżyser.
Życiorys.
Wczesne lata.
Urodził się i dorastał w Chorzowie, gdzie w latach 1971–1979 uczęszczał do Szkoły Podstawowej nr 37 im. Karola Grzesika. Jego ojciec był kolejarzem. W latach 1979–1984 uczył się w Technikum Kolejowym w Gliwicach. W latach młodzieńczych trenował piłkę nożną i początkowo po maturze chciał studiować na Akademii Wychowania Fizycznego. W latach 1984–1986 studiował w Studium Aktorskim Teatrów Lalkowych przy Teatrze Dzieci Zagłębia im. Jana Dormana w Będzinie. W 1990 ukończył studia na Wydziale Aktorskim Państwowej Wyższej Szkoły Teatralnej im. Ludwika Solskiego w Krakowie Filia we Wrocławiu.
Kariera teatralna.
Zaraz po studiach zaangażował się do Teatru im. Jaracza w Łodzi, gdzie zadebiutował w roli syna w sztuce Klausa Rifbjerga "Łoże" (1990) w reż. Kazimierza Bardzika. W Teatrze im. Jaracza spędził osiem sezonów (1990–2001) i odniósł sukces w roli Antosia w przedstawieniu Witolda Gombrowicza "Zbrodnia z premedytacją" (1996) w reż. Zbigniewa Brzozy zdobywając Nagrodę Główną (zespołową) na XXXVI Kaliskich Spotkaniach Teatralnych w Kaliszu. W latach 1998–2008 występował na deskach Teatru Studio w Warszawie. W 2006 był nominowany do Feliksów Warszawskich, w kategorii najlepsza drugoplanowa rola męska, za rolę Pantalone w przedstawieniu Carla Goldoniego "Sługa dwóch panów" w reż. Rimasa Tuminasa. Wyróżniony został przez miesięcznik „Teatr” w dorocznym podsumowaniu sezonu z cyklu „Najlepszy, najlepsza, najlepsi” za najlepszą rolę męską w sezonie 2011/2012.
W latach 2012–2015 był związany z Teatrem Powszechnym w Warszawie, gdzie za rolę Adama w spektaklu Artura Pałygi "Nieskończona historia" (2012) w reż. Piotra Cieplaka otrzymał nagrodę w Ogólnopolskim Konkursie na Wystawienie Polskiej Sztuki Współczesnej w Warszawie. W latach 2016–2018 występował w Teatrze Polskim im. Arnolda Szyfmana w Warszawie. Stał się cenionym wykładowcą w Warszawskiej Szkole Filmowej.
Kariera ekranowa.
Na ekranie zadebiutował w roli brata Jacka (Mirosław Baka) w dramacie Krzysztofa Kieślowskiego "Krótki film o zabijaniu" (1987). Pierwszą znaczącą rolę – chłopaka o ksywie „Pasza” – zagrał w melodramacie Andrzeja Barańskiego "Nad rzeką, której nie ma" (1991). Barański obsadził go też w roli Staszka w komedii "Kawalerskie życie na obczyźnie" (1992). Grał także w filmach Agnieszki Holland – "Europa, Europa" (1990) jako Zenek Dracz i "W ciemności" (2011) jako kanalarz Sawicki, Władysława Pasikowskiego – "Kroll" (1991) jako szeregowiec „Młody” i "Pokłosie" (2012) jako ksiądz oraz Lecha Majewskiego – "Wojaczek" (1999) jako Wiktor Sierpień i "Angelus" (2001) jako Oswald Wróbel. W 2011 na Ogólnopolskim Festiwalu Sztuki Filmowej „Prowincjonalia” we Wrześni zdobył nagrodę w kategorii „najlepsza rola męska” za postać Erwina w filmie Ingmara Villqista i Adama Sikory "Ewa" (2010).
Występował też w Teatrze Telewizji m.in. w spektaklach: "Ciemno" Marka Rębacza (1996) w reż. Janusza Majewskiego jako Bolek, "Piękno" Piotra Bednarskiego (1997) w reż. Izabelli Cywińskiej jako Jurodiwyj, czy "Bigda idzie!" Juliusza Kadena-Bandrowskiego (1999) w reż. Andrzeja Wajdy jako Tylko.

</doc>
<doc id="1148796" url="https://pl.wikipedia.org/wiki?curid=1148796" title="Majsterkowicz">
Majsterkowicz



</doc>
<doc id="1148798" url="https://pl.wikipedia.org/wiki?curid=1148798" title="Majsterkowanie">
Majsterkowanie



</doc>
<doc id="1148807" url="https://pl.wikipedia.org/wiki?curid=1148807" title="Jan Adolf">
Jan Adolf



</doc>
<doc id="1148816" url="https://pl.wikipedia.org/wiki?curid=1148816" title="Arne Selmosson">
Arne Selmosson

Arne Bengt Selmosson (ur. 29 marca 1931 w Sligotene, zm. 19 lutego 2002 w Sztokholmie) – szwedzki piłkarz, napastnik, skrzydłowy. Srebrny medalista MŚ 58. Obdarzany przydomkiem "Raggio di Luna".
W ojczyźnie grał w Jönköpings Södra IF. Większość kariery spędził na Półwyspie Apenińskim. W sezonie 1954/1955 grał w Udinese Calcio, przez następne trzy lata był piłkarzem S.S. Lazio. W 1958 odszedł do rywala zza miedzy – Romy i w pierwszym sezonie z 16 bramkami w lidze był najlepszym strzelcem zespołu. Wspólnie z kolegami triumfował w Pucharze Miast Targowych (1961). W tym samym roku ponownie został graczem Udinese, w 1964 wrócił do Szwecji i występował w zespołach z niższych klas rozgrywkowych. Selmosson jest jedynym piłkarzem, który zdobył gole w derbach Rzymu zarówno dla Romy jak i Lazio. W Serie A strzelił łącznie 81 bramek.
W reprezentacji Szwecji zagrał 4 razy. Podczas MŚ 58 wystąpił w jednym spotkaniu grupowym, zremisowanym 0:0 meczu z Walią.

</doc>
<doc id="1148818" url="https://pl.wikipedia.org/wiki?curid=1148818" title="Michał Bierzyński">
Michał Bierzyński

Michał Bierzyński ps. „Sęp”, nazwisko konspiracyjne Tadeusz Mroziński (ur. 16 lipca 1924 w Łodzi, zm. 11 listopada 2002 w Tomaszowie Mazowieckim) – żołnierz NSZ Okręg Lublin, dowódca oddziału PAS NZW w Okręgu Białystok, szef PAS w Komendzie Powiatu NZW Łomża.
Życiorys.
Syn Elżbiety. Wychowywał się w domu dziecka prowadzonym przez siostry zakonne urszulanki. W 1938 ukończył 7 klas szkoły powszechnej i wyjechał do Ignacowa, w powiecie Mińsk Mazowiecki, gdzie rozpoczął naukę w prowadzonej przez siostry miłosierdzia żeńskiej szkole rolniczej. Kontynuował ją w czasie okupacji niemieckiej. Następnie skierowany przez siostry zakonne do Jędrzejowa, pow. Mińsk Mazowiecki. Opiekował się nim tam przedwojenny ułan i piłsudczyk, Ksawery Gujski "Ułan", który latem 1941 wprowadził go do NOW. Od tej pory posługiwał się ps. "Sęp". Przeszedł podstawowy kurs żołnierza piechoty, brał udział w akcjach porządkowych, zdobył broń. Od kwietnia 1944 w działającym w pow. Bychawa, woj. lubelskie, współpracującym z AK, oddziale NSZ por. N.N. "Jacka II", gdzie dał się poznać jako żołnierz z inicjatywą, m.in. pełnił wartę na postoju w okolicach m. Wilkołaz, rozbroił dowódcę oddziału AL Bolesława Kowalskiego "Cienia", znanego mordercę żołnierzy AK (na rozkaz "Jacka II" "Cień" został zwolniony). Ranny 24 czerwca 1944 w czasie akcji oddziału na koszary tzw. "własowców" w Zemborzycach (ok. 10 km na południe od Lublina). Pomimo rany pozostał w grupie. Wziął udział w walkach o Lublin 21/22 lipca 1944.
Po rozwiązaniu oddziału w końcu lipca 1944 zgłosił się do LWP i został wcielony do 9. zapasowego pp w Lublinie. W październiku 1944 skierowany do stacjonującego w Chełmie Lubelskim 5. Pułku Artylerii Zmotoryzowanej i jeszcze w tym samym miesiącu aresztowany przez NKWD za zatajenie służby w NSZ. Po kilku dniach skazany na bezterminową służbę w kompanii karnej i skierowany na front. Na przełomie października i listopada 1944 trafił do obozu w Woli Karczewskiej k. Otwocka. Miesiąc później skierowany na Pragę, do IV kompanii karnej. Wskutek bliskiego wybuchu stracił słuch, znalazł się w szpitalu w Otwocku, skąd ponownie przeniesiono go do obozu w Woli Karczewskiej. Był tam świadkiem mordowania żołnierzy przez NKWD. Z obozu uciekł tuż przed rozpoczęciem zimowej ofensywy Armii Czerwonej.
Przez kilka miesięcy ukrywał się w Warszawie i jej okolicach. W kwietniu 1945 nawiązał w Warszawie kontakt z łączniczką NSZ, przez którą skierowany został do powiatu Łomża, gdzie znalazł się w oddziale NSZ Eugeniusza Kozłowskiego "Biebrzy". Początkowo objął w nim funkcję instruktora ds. wyszkolenia. Jesienią 1945, po scaleniu z NZW i opuszczeniu oddziału przez "Biebrzę", przejął dowodzenie. Prawdopodobnie pełnił funkcję szefa PAS w batalionie terenowym "Niemen" (gminy Jedwabne, Drozdowo, Bożejewo. Wielokrotnie z powodzeniem rozbrajał posterunki milicji (m.in. w Jedwabnem 23 grudnia 1945 i 23 stycznia 1946, Stawiskach 11 stycznia 1946), skutecznie likwidował agenturę UB, rozbrajał grupy ochronne punktów wyborczych w styczniu 1947 (w Jurcu, Radziłowie, Wiźnie, Jedwabnem) i walczył z grupami operacyjnymi. Jedną z nich rozbił 23 października 1945 pod Jedwabnem, zadając wrogowi ciężkie straty (6 zabitych, 6 rannych i 3 wziętych do niewoli i rozstrzelanych) i nie tracąc przy tym ani jednego żołnierza. Kolejną rozbił 22 grudnia 1945 pod Wyrzykami k. Łomży. Podczas zwalczania przez dowództwo NZW struktur WiN wyjątkowo aktywnie prowadził akcje zbrojne w nich wymierzone. Zginęło co najmniej trzech żołnierzy WiN, kilku też było rannych po silnym pobiciu. M.in. 6 czerwca 1946 "Sęp" pobił dowódcę plutonu WiN, który w myśl rozkazu agitował ludność do głosowania w referendum dwa razy "nie", a raz "tak" (NZW wzywało go głosowania trzy razy "nie"). Był jednym z najskuteczniejszych i najzdolniejszych - a zarazem wzbudzających kontrowersyjne oceny - dowódców polowych Okręgu NZW Białystok. Według opinii niektórych członków NZW z Łomżyńskiego zbyt łatwo sięgał po broń w sytuacjach wątpliwych oraz nazbyt gorliwie wykonywał - wydawane przez komendanta powiatu - wyroki śmierci. Chociaż do walki z nim rzucono poważne siły bezpieczeństwa, które zaciekle tropiły jego oddział, nigdy nie poniósł porażki w bezpośredniej walce. 19 marca 1947 został szefem PAS w Komendzie Powiatu NZW Łomża Północna. Nie podporządkował się rozkazowi komendanta Okręgu NZW o pozostaniu w konspiracji i po rozwiązaniu oddziału ujawnił się 31 marca 1947 w PUBP w Łomży. Wobec zagrożenia aresztowaniem, w czerwcu 1947 zaczął się ukrywać i nawiązał współpracę z komendantem Powiatu NZW Łomża Północna por. Tadeuszem Narkiewiczem "Ciemnym". 17 lipca 1947 mianowany szefem wywiadu w Komendzie Powiatu Łomża Północna.
Aresztowany 5 września 1947 w domu swej żony w Kosakach, w kryjówce urządzonej pomiędzy dwiema ścianami korytarza. Po przewiezieniu do wsi Janczewo (ręce miał związane drutem) został ciężko pobity kolbami karabinów. W PUBP w Łomży wieszano go do góry nogami na drążku i wlewano mu do nosa wodę (zob. waterboarding). Zamykano go na 48 godzin w karcerze, w którym posadzka była wykonana z cegły ułożonej krawędzią do góry (tzw. kantówka) Do karceru nalewano wodę, która zamarzała. W celi pozbawiony był ubrania. Przesłuchania w Łomży prowadzili: Dąbrowski i Kazimierz Bratkowski. Wśród znęcających się był także Ignacy Ramotowski z WUBP, były kolega z NZW. W WUBP protokoły przesłuchań podpisywali funkcjonariusze Wydziału Śledczego: Jan Sybilski i Edward Błażukiewicz, który nie pozwalał mu na spanie przez kilka dni z rzędu. Sądzony był w trybie doraźnym przez WSR w Białymstoku (przewodniczący składu sędziowskiego mjr Roman Rojko, prokurator Henryk Lenczykiewicz). Skazany 5 maja 1948 na karę dożywotniego pozbawienia wolności z utratą praw na 5 lat oraz przepadek mienia.
Pomimo zakończenia sprawy nadal się nad nim znęcano. W wyniku pobicia kluczami przez strażnika więzienia w Białymstoku stracił zęby. Chociaż skazany był na dożywocie, przez 6 miesięcy siedział sam w celi śmierci, utrzymywany w przekonaniu, że czeka go wykonanie wyroku śmierci. Odrzucił propozycję wydania komendanta Okręgu NZW ppłk. Władysława Żwańskiego "Błękita" w zamian za ułaskawienie. Wreszcie upozorowano wykonanie wyroku śmierci - został wyprowadzony przed pluton egzekucyjny, który strzelał ślepymi nabojami. Po tym wydarzeniu osiwiał. (zob. Syndrom Marii Antoniny) Naczelnik więzienia oświadczył wówczas, że Bierzyński został ułaskawiony i karę śmierci zamieniono mu na karę dożywotniego więzienia, co również nie odpowiadało prawdzie. W więzieniu we Wronkach 3 lata przebywał w izolatce bez prawa do spacerów i książek. Spał na betonowej posadzce. Wielokrotnie zmieniał więzienia. W 1955 przewieziony do Sosnowca, w sierpniu 1955 do Knurowa k. Stalinogrodu (Katowice), miesiąc później do Strzelec Opolskich. Zwolniony z więzienia w Sztumie 26 maja 1956 w wyniku zastosowania przez SW w Białymstoku amnestii.
W 1957 podjął pracę w fabryce Chemitex-Wistom w Tomaszowie Mazowieckim, gdzie pracował na stanowisku brygadzisty produkcji organicznej aż do przejścia na rentę w 1981. SW w Białymstoku postanowieniem z 26 listopada 1991 uznał wyrok WSR w Białymstoku z 5 maja 1948 za nieważny.

</doc>
<doc id="1148822" url="https://pl.wikipedia.org/wiki?curid=1148822" title="Instytut Studiów Strategicznych">
Instytut Studiów Strategicznych

Instytut Studiów Strategicznych (ISS), Fundacja Instytut Studiów Strategicznych, polska organizacja pozarządowa z siedzibą w Krakowie założona w 1993 przez Bogdana Klicha, Uniwersytet Jagielloński i Akademię Ekonomiczną w Krakowie pod nazwą Międzynarodowe Centrum Rozwoju Demokracji; od 2001 działa pod obecną nazwą.
Od 2008 Prezesem Zarządu ISS jest Anna Szymańska-Klich, która zastąpiła na tym stanowisku Bogdana Klicha, po objęciu przez niego stanowiska Ministra Obrony.
W 2006 ISS przyznał nagrodę "Semper in altum" Leszkowi Balcerowiczowi. W Radzie Honorowej Instytutu zasiadają m.in. Andrzej Olechowski, Zbigniew Brzeziński i Valéry Giscard d’Estaing.
Wśród sponsorów Instytutu znajdują się m.in. German Marshall Fund, Fundacja im. Friedricha Naumanna, Fundacja im. Friedricha Eberta, Fundacja im. Stefana Batorego oraz banki BPH i Millennium. W 2007 łączna wartość dotacji wyniosła około 1650 tys. złotych.
ISS prowadzi działalność doradczą i szkoleniową w zakresie pozyskiwania funduszy europejskich oraz wydawniczą, ostatnie dwie publikacje dotyczyły losów Żydów i Polaków w okresie Holocaustu.

</doc>
<doc id="1148831" url="https://pl.wikipedia.org/wiki?curid=1148831" title="Bricoman">
Bricoman

Bricoman – sieć francuskich składów remontowo-budowlanych, należąca do Groupe Adeo. Nazwa sieci nawiązuje do idei zrób to sam (fr. "bricolage") i są to sklepy zapewniające towar dla majsterkowiczów i prowadzących remonty.

</doc>
<doc id="1148837" url="https://pl.wikipedia.org/wiki?curid=1148837" title="Sit rozpierzchły">
Sit rozpierzchły

Sit rozpierzchły ("Juncus effusus" L.) – gatunek byliny z rodziny sitowatych. Występuje na wszystkich kontynentach z wyjątkiem Antarktydy, na Australię został zawleczony. Brak go w Azji środkowej i północnej oraz w środkowej i zachodniej Afryce. W XXI w. jego nowe stanowisko odkryto nad Bajkałem. W Polsce pospolity, występuje w miejscach wilgotnych od niżu po regiel górny.
Ekologia.
Występuje na podmokłych łąkach i pastwiskach na glebach ciężkich i słabo przewietrzanych (poniżej 10% zawartości powietrza). Ekspansywny na siedliskach wilgotnych nazbyt intensywnie wypasanych lub wydeptywanych. Występuje często i masowo także w okrajkach torfowisk przejściowych.

</doc>
<doc id="1148838" url="https://pl.wikipedia.org/wiki?curid=1148838" title="Roman Gontyuk">
Roman Gontyuk



</doc>
<doc id="1148841" url="https://pl.wikipedia.org/wiki?curid=1148841" title="Cucurbita moschata">
Cucurbita moschata



</doc>
<doc id="1148858" url="https://pl.wikipedia.org/wiki?curid=1148858" title="Jan Hess">
Jan Hess

Jan Hess, właśc. Johann Heß (ur. 23 września 1490 w Norymberdze, zm. 5 stycznia 1547 we Wrocławiu) – teolog luterański, mówca i znany w całej Europie reformator religijny.
Życie i twórczość Jana Hessa.
Początki działalności religijnej.
Jan Hess studiował sztuki wyzwolone oraz prawo w Lipsku i Wittenberdze. Umiłowanie historii, połączone z gruntowną lekturą pism ojców Kościoła i Biblii, zbliżyło go do szerzącego się wtedy humanizmu. Był zaprzyjaźniony z wittenberskim konwentem augustianów (od 1511), do którego należał między innymi Marcin Luter. Od 1513 pełnił odpowiedzialną funkcję sekretarza biskupa wrocławskiego Jana V Turzo w jego siedzibie w Nysie. Następnie studiował teologię w Bolonii, a w 1519 został doktorem tej nauki. Oznaczało to w praktyce erudycyjne i jednocześnie filologiczne przygotowanie do dalszych, tym razem już samodzielnych, rozważań o prawdach Pisma świętego i językach, w jakich zostały napisane. Zaraz też powrócił na Śląsk, podążając przez Wittenbergę, w której zaprzyjaźnił się z Filipem Melanchtonem.
Działalność duszpasterska – obrońca nowej wiary.
W 1520 przyjął święcenia kapłańskie. Polemika w polityce kościelnej na temat luteranizmu spowodowała, że jego związki z wyżej wymienionym miastem stały się jeszcze mocniejsze, co nie było bez znaczenia w dobie szerzących się, skrajnych niekiedy, form protestu przeciwko katolicyzmowi. Od 1523 roku pełnił urząd pastorski w Katedrze świętej Marii Magdaleny we Wrocławiu, a zarazem był obrońcą ewangelicyzmu i żarliwym nauczycielem wymowy (słynne dysputy o wyższości wiary nad uczynkami – kwiecień 1524). W tym też czasie zawarł przymierze z radą reformacyjnej służby bożej, a nawet udało mu się również poprawić nadwątlone stosunki z dawnym protektorem i mecenasem – biskupem Janem V Turzo. Wynika z tego jego niechęć do ostrej konfrontacji z dominującym jeszcze katolicyzmem, co więcej – unikał on niepotrzebnych, jak uważał, zadrażnień.
Pisarstwo religijne i pomoc ubogim.
Niezależnie od tego, Hess prowadził działalność pisarską i wspomagał biednych. Podjął inicjatywę budowy Szpitala Zbawiciela (1526). Teologię uprawiał wspólnie z Ambrożym Moibanem, reformatorem wrocławskim, a później legnickim. Ten ostatni był również współpracownikiem Kaspara Schwenckfelda, który później, z racji swego radykalizmu, został znienawidzony przez Lutra. Hess stawał zdecydowanie w obronie nowej wiary. Od 1540 roku był w kontakcie z braćmi czeskimi, zaś w 1541 przez krótki czas uczestniczył z nimi w dialogu religijnym w Ratyzbonie, próbując uzgadniać wspólne prawdy wiary, między innymi fundamentalne ustalenie o wyłączność Biblii w sprawach wiary i moralności.
Znaczenie Hessa dla historii Reformacji.
Hess łączył gruntowną wiedzę filozoficzną, teologiczną oraz biblijną, z jednoczesną stanowczością przekonań w swoich argumentacjach odwoływał się zazwyczaj do Biblii, ponieważ uważał je za rozstrzygające wszelkie spory źródło prawdy. Doskonale znał historię Kościoła i potrafił bez trudu wskazywać powody błędów i trudności doktrynalnych. Stosował rzadkie wtedy metody postępowania, które odrzucały obrażanie przeciwników religijnych i ich programową negację, a wprowadzały porządek badawczy i istotne zasady tolerancji czy wręcz godziły się na pewne kompromisy konfesyjne.

</doc>
<doc id="1148863" url="https://pl.wikipedia.org/wiki?curid=1148863" title="Abel Bet-Maaka">
Abel Bet-Maaka

Abel Bet-Maaka, Abel, Abel-Maim, Abila, Abilena, Abilena Lizaniasza – starożytne miasto-twierdza w północnej Palestynie, w epoce hellenistycznej (jako Abila) jedno z miast Dekapolu. Miejscowość jest utożsamiana z Tell Abil, położonym w miejscowości Abil el-Kam. Według "Onomasticon" Euzebiusza z Cezarei (32,14–16) zlokalizowane było ok. 19 km na wschód od Gadary. Ruiny miasta z czasów rzymskich zlokalizowano w kopcach Tell Abil i Tell umm el-Amad. Pomiędzy wzgórzami znaleziono pozostałości po rzymskiej drodze. Ustalono, że w mieście znajdowały się świątynia, teatr i bazylika.
Nazwy Abel Bet-Maaka, Abel, Abel-Maim zostały poświadczone przez 2 Sm 20,13–18, 2 Krn 16,4, 1 Krl 15,20 oraz 2 Krl 15,29. W okresie panowania Dawida (XI–X wiek p.n.e.) miasto, w którym schronił się zbuntowany przeciwko królowi Szeba, było oblegane przez wodza Joaba. W IX wieku p.n.e., gdy Izraelem rządził Basza, Abel Bet-Maaka zostało zajęte przez króla Aramu – Ben-Hadada I. Stulecie później, w czasach panowania Pekacha, fortecę zdobył władca asyryjski Tiglat-Pileser III. Od podbojów Aleksandra Wielkiego (IV wiek p.n.e.) miasto było nazywane Abila i znajdowało się w kręgu wpływów fenickich, o czym wspominają Euzebiusz z Cezarei ("Onom.", 32,14–16) oraz Stefanos z Bizancjum.
W "Historii naturalnej" (Hist. nat., V, 4) Pliniusza Starszego Abila nie została wymieniona wśród miast Dekapolu, natomiast dołączył ją do listy miast związku Klaudiusz Ptolemeusz w swojej "Geografii" (Geogr., V, 14, 18). Jako członek Dekapolu Abila figurowała też u Euzebiusza z Cezarei w "Onomasticon" (32,14–16) i w odkrytej podczas wykopalisk w pobliżu Palmiry inskrypcji. W epoce hellenistycznej, rzymskiej i bizantyjskiej Abila stanowiła ważny ośrodek. Początkowo należało do Ptolemeuszy, aż w II wieku p.n.e. Antioch III Wielki przyłączył je do swojego państwa, o czym wspominają Polibiusz w "Dziejach" (V,71; XVI,39) oraz Flawiusz w "Dawnych dziejach" (XII, 136). W pierwszej połowie I wieku p.n.e. Abilę zawojował Aleksander Jannaj, w połowie tegoż stulecia miasto zdobył Pompejusz, a następnie dał mu niepodległość. W Nowym Testamencie nazwa miasta została wspomniana u Łk 3,1 jako Abilena, gdzie panował tetrarcha Lizaniasz. W okresie rządów Karakalli mennica miejska umieszczała na bitych w Abili monetach nazwę "Seleuciae Abila".
W czasach bizantyjskich Abila była stolicą biskupstwa. Koptyjska kopia postanowień I soboru nicejskiego zawiera informację, że jednym z uczestników był Heliconius. Jordanus brał udział w synodzie antiocheńskim w 445 roku i uczestniczył na soborze chalcedońskim w 451 roku. Jan był jednym z sygnatariuszy zbiorowego listu, który biskupi feniccy wysłali w 458 roku do cesarza bizantyjskiego Leona I, by zaprotestować przeciwko obaleniu patriarchy Proteriusza z Aleksandrii. Abilena Lizaniasza zachowała tytularne biskupstwo Kościoła rzymskokatolickiego.

</doc>
<doc id="1148865" url="https://pl.wikipedia.org/wiki?curid=1148865" title="Farida Jalal">
Farida Jalal

Farida Tabrez Barmavar née Jalal (ur. 18 maja 1949 w Nowym Delhi) – bollywoodzka aktorka grająca w filmach indyjskich od 1960 roku. Otrzymała Nagrodę Filmfare dla Najlepszej Aktorki Drugoplanowej w 1972 za rolę w filmie "Paras (film)", w 1991 za "Henna (film)", w 1996 za rolę w filmie "Żona dla zuchwałych", a w 1995 Nagrodę Filmfare Krytyków dla Najlepszej Aktorki za "Mammo". Mężem jej był aktor Tabrez Barmavar zmarły w 2003 roku. Ma syna o imieniu Yaseen.

</doc>
<doc id="1148872" url="https://pl.wikipedia.org/wiki?curid=1148872" title="The Lost Patrol Band">
The Lost Patrol Band

The Lost Patrol Band to szwedzki zespół grający rock alternatywny i folk. Grupę założył w 1998 roku Dennis Lyxzén, wokalista Refused i The (International) Noise Conspiracy.

</doc>
<doc id="1148875" url="https://pl.wikipedia.org/wiki?curid=1148875" title="Spišské Tomášovce">
Spišské Tomášovce

Spišské Tomášovce (do 1927 "Tomášovce", niem. "Tomsdorf", węg. "Szepestamásfalva ", do 1899 "Tamásfalu") – wieś i gmina (obec) na Słowacji, w powiecie Nowa Wieś Spiska, w kraju koszyckim. Położone są na Kotlinie Hornadzkiej, u północnych granic Słowackiego Raju.
Historia.
Miejscowość założył ok. 1200 niejaki Tomasz, syn Bota, choć pierwsi ludzie w tych okolicach mieli już mieszkać w neolicie. Wspomniany Tomasz miał zajmować się uprawą winorośli – takie też było pierwsze zajęcie osadników. Po raz pierwszy wieś wspominano w dokumencie w 1229 jako "Villa Thome". W połowie XIII stulecia okolice zostały spustoszone przez Tatarów. Mieszkańcy wsi ukrywali się w klasztorze w Słowackim Raju. Po odejściu Tatarów do miejscowości sprowadzono kolonistów niemieckich, którzy mieli pomóc odbudować zniszczony kraj.
Przez następne stulecia Tomášovce dzieliły losy Spiszu. Kilkakrotnie nawiedzały je pożary i inne klęski żywiołowe. W II połowie XIX wieku miejscowość zyskała połączenie z Boguminem i Koszycami dzięki Kolei Koszycko-Bogumińskiej.
W 2001 na 1517 mieszkańców było 1329 Słowaków oraz 143 Romów. 94% zadeklarowało się jako rzymscy katolicy.

</doc>
<doc id="1148882" url="https://pl.wikipedia.org/wiki?curid=1148882" title="Metoda opadu stożka">
Metoda opadu stożka

Metoda opadu stożka – metoda badania konsystencji mieszanki betonowej i innych zapraw budowlanych. Badanie polega na umieszczeniu mieszanki w formie w kształcie stożka (stożek Abramsa), a następnie zdjęciu tej formy. Różnica wysokości formy i opadłej mieszanki jest miarą konsystencji.

</doc>
<doc id="1148883" url="https://pl.wikipedia.org/wiki?curid=1148883" title="Nowe Książki">
Nowe Książki

Nowe Książki – polski miesięcznik literacki wydawany od 1949 w Warszawie, do końca marca 2010 wydawany przez Bibliotekę Narodową, a od 1 kwietnia 2010 przez Instytut Książki.
Jest to najstarsze polskie czasopismo poświęcone polskim nowościom wydawniczym.
„Nowe Książki” na samym początku były bibliograficznym biuletynem nowości. Później czasopismo przekształcało się i poszerzało swoją zawartość. Zmieniło się w czasopismo recenzyjno-publicystyczne, z wieloma stałymi działami, felietonami i innymi rodzajami publikacji.
Stałe działy.
Stałe działy periodyku to m.in.:
Recenzje i omówienia książek, pomieszczone w wymienionych działach, pisane są przez kompetentnych krytyków literackich, specjalistów i naukowców.
Redaktorzy naczelni.
W latach1953-1981 redaktorami naczelnymi byli: Juliusz Wiktor Gomulicki, Adam Klimowicz, Zenona Macużanka, Marcin Czerwiński, Lidia Wójcik, Tomasz Łubieński. W tych latach pismo ukazywało się co dwa tygodnie (dwutygodnik). 

</doc>
<doc id="1148890" url="https://pl.wikipedia.org/wiki?curid=1148890" title="Żandarm z St. Tropez">
Żandarm z St. Tropez



</doc>
<doc id="1148904" url="https://pl.wikipedia.org/wiki?curid=1148904" title="Muzeum Czołgów w Parola">
Muzeum Czołgów w Parola

Muzeum Czołgów w Parola (fin. "Panssarimuseo") – muzeum wojskowe poświęcone broni pancernej w Parola koło Hämeenlinna w Finlandii. 
Muzeum posiada w ekspozycji liczne czołgi, samochody pancerne i broń przeciwpancerną, które znajdowały się na wyposażeniu armii fińskiej. Muzeum otwarte zostało 18 czerwca 1961 roku.

</doc>
<doc id="1148908" url="https://pl.wikipedia.org/wiki?curid=1148908" title="Rukmini">
Rukmini

Rukmini (Rukminidewi) – w hinduizmie (a szczególnie w krysznaizmie) najważniejsza żona boga Kryszny i królowa jego stolicy Dwaraki. Uznawana za awatarę bogini szczęścia Lakszmi. Jest boską Energią Twórczą Kryszny (śakti).
Rukmini jest przykładem bezgranicznego oddania, zaufania i miłości ("bhakti") do Najwyższej Osoby Boga ("Bhagawan"). Służąc Bogu z pokorą, znosiła z jednakową miłością do Boga zarówno chwile radości, jak i chwile smutku i rozczarowania.
Narodziny.
Rukmini urodziła się jako księżniczka (lub pojawiła się na Ziemi jako inkarnacja Lakszmi) 12 dnia miesiąca wajśakha w mieście Widarbha. Chociaż pozornie była człowiekiem i córką króla Bhiszmaki, to w rzeczywistości pojawiła się jako bogini, co zaświadczają Purany:
Małżeństwo.
Rukmini zakochała się w Krysznie i tęskniła za nim, chociaż znała go tylko ze słyszenia. Również Kryszna zakochał się w niej, ponieważ jako Najwyższa Osoba Boga zawsze odpowiada miłością na miłość. Jednak starszy brat Rukmini- zawistny i demoniczny Rukmi (przyjaciel króla Kamsy, zabitego przez Krysznę), sprzeciwiał się małżeństwu siostry i przekonywał, aby Rukmini poślubiła księcia Śiszupalę.
Gdy Rukmini dowiedziała się o tym, wysłała potajemnie list do Kryszny, w którym proponowała, aby porwał ją i w ten sposób uniknął walki z jej rodziną. Rukmini postanowiła, że w razie odmowy Kryszny, popełni samobójstwo. Jednak Kryszna natychmiast po przeczytaniu jej listu wyruszył wraz z bratem Balaramą do Widarbhy. Król Bhiszmaka przyjął obu braci z radością, ponieważ w duszy sprzyjał ich zamiarom. Kryszna uprowadził Rukmini w swoim rydwanie, a Balarama powstrzymywał ścigające ich wojska. Rukmi, zaślepiony nienawiścią dogonił jednak Krysznę i zażądał walki z nim. Na prośbę Rukmini Kryszna oszczędził życie jej brata, jednak pohańbił go, goląc mu głowę.
Kilka dni później Kryszna uroczyście poślubił Rukmini w Dwarace. Rukmini była pierwszą wśród 16 108 żon Boga, jednak nie dzieliła się mężem z innymi kobietami, ponieważ Kryszna był jednocześnie obecny przy każdej ze swoich żon.
Tulabharam (ważenie na wadze).
"Tulabharam" jest wydarzeniem z życia Rukmini, które pokazuje o ile więcej jest warte pokorne oddanie i służba Bogu, niż materialne bogactwo.
Satjabhama, inna żona Kryszny, chwaliła się jak wielka jest miłość Boga do niej. Pozornie rzeczywiście tak było. Jednak mędrzec Narada zauważył, że w rzeczywistości to Rukimini jest największą miłością Kryszny. Satjabhama zażądała od mędrca dowodu. Wówczas Narada zachęcił ją, aby ofiarowała mu Krysznę, a następnie „odkupiła” męża od niego za wagę Kryszny w złocie i klejnotach (był to wedyjski rytuał "Wrata").
Jednak, chociaż Satjabhama usypała na szali wagi wszystkie ogromne bogactwa, to waga nie drgnęła. W rozpaczy, bo Narada zapowiedział, że sprzeda Krysznę jako niewolnika, Satjabhama ubłagała inne żony, aby oddały swoje klejnoty, jednak i to nie pomogło. Kryszna zachowywał milczenie, chcąc ukarać pychę Satjabhamy. Narada poradził jej, aby poprosiła o pomoc Rukmini. Zdjęto z szali wagi wszystkie kosztowności, a Rukmini położyła na niej jeden listek tulasi, który natychmiast przeważył ciężar Kryszny. Jest to przykład na to, że skromna ofiara, oddana Bogu z miłością, jest warta więcej niż bogate dary bez uczucia i na pokaz.
Dzieci.
Rukmini miała 10 synów: pierwszym dzieckiem był Pradjumna, a następnie urodzili się: Carudesna, Sudesna, Carudeha i Sucaru, Carugupta, Bhadracaru, Carucandra, Vicaru i Caru (Ś.B. 10.61.8-9).

</doc>
<doc id="1148924" url="https://pl.wikipedia.org/wiki?curid=1148924" title="Verba Sacra">
Verba Sacra

Verba Sacra – projekt interdyscyplinarny o charakterze artystyczno-naukowo-religijnym, poświęcony tradycji słowa w kulturze duchowej ze szczególnym uwzględnieniem dziedzictwa europejskiego. Realizacja projektu rozpoczęła się w styczniu 2000 w formie cyklu dwunastu prezentacji tekstów biblijnych.
Organizatorem projektu jest Uniwersytet im. Adama Mickiewicza w Poznaniu – Wydział Teologiczny, Wydział Fizyki oraz Wydział Studiów Edukacyjnych. Pomysłodawcą projektu jest reżyser Przemysław Basiński.
W 2003 projekt Verba Sacra rozszerzył się o język kaszubski. Od tego czasu, zawsze w styczniu, słowo Biblii w tłumaczeniu na język kaszubski wybrzmiewa w kolegiacie wejherowskiej – w kościele pw. św. Trójcy w Wejherowie. Fragmenty Pisma św. czyta pochodząca z Pomorza, a dokładnie z Gowidlina, Danuta Stenka. Organizatorem spektaklu jest prezydent miasta Krzysztof Hildebrandt we współpracy z ks. prałatem T. Reszką i Uniwersytetem im. Adama Mickiewicza w Poznaniu.
W ramach projektu realizowane są następujące przedsięwzięcia:
W projekcie udział wzięli artyści sceny narodowej, m.in.:

</doc>
<doc id="1148925" url="https://pl.wikipedia.org/wiki?curid=1148925" title="Święta Apolonia">
Święta Apolonia



</doc>
<doc id="1148926" url="https://pl.wikipedia.org/wiki?curid=1148926" title="Pop Music">
Pop Music

Pop Music – pierwszy album kompilacyjny Iggy’ego Popa wydany w 1996. Zawiera piosenki z albumów New Values, Soldier i Party.

</doc>
<doc id="1148932" url="https://pl.wikipedia.org/wiki?curid=1148932" title="Citrullus lanatus">
Citrullus lanatus



</doc>
<doc id="1148937" url="https://pl.wikipedia.org/wiki?curid=1148937" title="Carl Edvard Johansson">
Carl Edvard Johansson

Carl Edvard Johansson (ur. 1864, zm. 1943) – szwedzki naukowiec, wynalazca płytek wzorcowych, znanych także jako „płytki Johanssona”.
Pośmiertnie odznaczony dużym złotym medalem Królewskiej Szwedzkiej Akademii Nauk Technicznych.

</doc>
<doc id="1148941" url="https://pl.wikipedia.org/wiki?curid=1148941" title="Ziemomyśl (przystanek kolejowy)">
Ziemomyśl (przystanek kolejowy)

Ziemomyśl – przystanek kolejowy w Sądowie, w województwie zachodniopomorskim, w Polsce.
W roku 2017 przystanek obsługiwał 100–149 pasażerów na dobę.
Połączenia.
W kierunku Poznania:
W kierunku Szczecina (i dalej Świnoujścia):

</doc>
<doc id="1148947" url="https://pl.wikipedia.org/wiki?curid=1148947" title="Brunszwik-Lüneburg">
Brunszwik-Lüneburg

Brunszwik-Lüneburg (niem. "Herzogtum Braunschweig-Lüneburg") – państwo wchodzące w skład Świętego Cesarstwa Rzymskiego.
Jak sama nazwa wskazuje głównymi miastami państwa były Brunszwik i Lüneburg. Pierwszy król Anglii z domu hanowerskiego był jednocześnie księciem Brunszwiku-Lüneburga i elektorem Rzeszy, gdy angielski parlament umieścił jego matkę na liście następców angielskiego tronu po królowej Annie ("Act of Settlement"). Jego syn oraz wielki wnuk utrzymali pozycję elektora Rzeszy aż do czasów napoleońskich, kiedy to Hanower dostał się pod okupację. Po upadku Napoleona Jerzy III odzyskał swoje dziedzictwo i w wyniku decyzji podjętych podczas kongresu wiedeńskiego został królem Hanoweru.
Księstwo Brunszwiku-Lüneburga.
Państwo powstało w końcu XII wieku na bazie pierwszego państwa saskiego istniejącego na obszarze obecnej Dolnej Saksonii, które uległo podziałowi po śmierci jego ostatniego władcy Henryka Lwa. Henryk Lew jako książę saski został zdetronizowany przez cesarza w 1180 roku, jednak zachował wiele terytoriów w Dolnej Saksonii, które odziedziczyły po nim jego dzieci jako książęta Brunszwiku-Lüneburga.
Pierwszym księciem Brunszwiku-Lüneburga był Otto I Dziecię, który panował od roku 1235. Po śmierci Ottona w 1252 władzę nad księstwem wspólnie sprawowali jego synowie – Albert I i Jan. Po 1267 roku obaj bracia zdecydowali się podzielić księstwo między siebie. Pierwsza część z centrum w Lüneburgu przypadła Janowi, a druga z centrum w Wolfenbüttel Albertowi (ta druga część wkrótce podzieliła się na znaczną liczbę drobnych państewek). Obie części rządzone były przez członków rodu Welfów, którzy utrzymywali ze sobą bliskie stosunki. Ośrodki władzy przesunęły się stopniowo z Brunszwiku i Lüneburga do Celle i Wolfenbüttel.
Pomimo wielu różnych podziałów, część z nich miała charakter jedynie dynastyczny, a powstałe tym sposobem obszary nie były uznawane za państwa Rzeszy. Lista reprezentantów sejmu Rzeszy z 1792 wymienia tylko 4 obszary Brunszwiku-Lüneburga: Calenberg, Grubenhagen, Lüneburg-Celle i Wolfenbüttel.
W 1705 istniało tylko dwóch książąt Brunszwiku-Lüneburga – jeden władający w Calenbergu i Celle oraz w mniejszych posiadłościach, a także drugi, rządzący w Wolfenbüttel. W 1701 roku książę Brunszwiku-Lüneburga znalazł się w gronie następców tronu angielskiego, co później zostało potwierdzone w 1707 w akcie unii angielsko-szkockiej. Doprowadziło to 20 października 1714 roku do unii personalnej między Hanowerem (nieoficjalna jeszcze wtedy nazwa państwa obejmującego Calenberg, Celle i inne posiadłości) a Wielką Brytanią. W 1806 roku zakończyło swoje istnienie Święte Cesarstwo Rzymskie, toteż kończący wojny napoleońskie kongres wiedeński utworzył Królestwo Hanoweru. Po kongresie wiedeńskim Wolfenbüttel istniał jako księstwo Brunszwiku
Od Lüneburga do Hanoweru.
Jedna z linii dynastycznych, z której wywodzili się książęta Lüneburg-Celle, w 1635 roku pozyskała Calenberg dla młodszego członka rodu, który przeniósł swą rezydencję do Hanoweru. Jego synowie w 1648 odziedziczyli Celle i odtąd starszy z członków rodu rządził w Celle, a młodszy w Calenbergu. Inna, blisko spokrewniona gałąź rodu rządziła oddzielnie w Wolfenbüttel. Calenberg i Celle zostały wyniesione do rangi elektoratu Rzeszy w 1692, gdy książę Calenbergu spodziewał się, że szybko odziedziczy księstwo Celle. Stało się to jednak dopiero w 1705 roku, a elektorat został oficjalnie zatwierdzony przez sejm Rzeszy w 1708 roku. Od 1705 roku całe terytorium Brunszwik-Lüneburga należało do władców Celle i Hanoweru, z wyjątkiem księstwa Brunszwiku.
Powstałe państwo znane było pod wieloma nazwami (Brunszwik-Lüneburg, Calenberg, Calenberg-Celle lub Hanower), ale najczęściej zwane było elektoratem Hanoweru. W 1806 roku Napoleon zlikwidował Święte Cesarstwo Rzymskie, jednak władca Wielkiej Brytanii Jerzy III do końca wojny tytułował się elektorem Hanoweru i utrzymywał w Londynie cały rząd okupowanego przez Francję państwa wraz z jego służbami dyplomatycznymi. Po zakończeniu wojen napoleońskich na podstawie decyzji kongresu wiedeńskiego utworzone zostało królestwo Hanoweru, którego pierwszym królem został dotychczasowy elektor Jerzy III. Jego potomkowie byli królami Hanoweru aż do wcielenia tego państwa do Prus podczas wojny austriacko-pruskiej toczonej w 1866 roku. Od tego momentu Hanower stał się pruską prowincją. Dzisiaj ziemie dawnego królestwa stanowią część kraju związkowego znanego jako Dolna Saksonia.
Brunszwik-Wolfenbüttel.
Oddzielna linia książąt Brunszwiku-Lüneburga rządziła niezależnie w Wolfenbüttel (oprócz okresu 1807–1813, kiedy to terytorium księstwa włączone zostało do napoleońskiego Królestwa Westfalii). Kongres wiedeński w 1815 roku przekształcił Wolfenbüttel w niepodległe państwo pod nazwą Księstwa Brunszwiku.
Księstwo Brunszwiku pozostało niepodległe nawet wtedy, gdy królestwo Hanoweru przestało istnieć jako państwo i było jedynie pruską prowincją. Księstwo wchodziło w skład Związku Północnoniemieckiego, a od roku 1871 weszło w skład Cesarstwa Niemieckiego. Obecnie ziemie księstwa stanowią część Dolnej Saksonii.

</doc>
<doc id="1148950" url="https://pl.wikipedia.org/wiki?curid=1148950" title="Horodyszcze (obwód czerkaski)">
Horodyszcze (obwód czerkaski)

Horodyszcze (ukr. Городище) – miasto w obwodzie czerkaskim na Ukrainie, w rejonie czerkaskim, przed 2020 siedziba władz rejonu horodyszczeńskiego.
Stacja kolejowa. Leży nad rzeką Wilszanką - prawym dopływem Dniepru.
Historia.
Pierwsza wzmianka o osadzie pochodzi z 1050.
Siedziba dawnej w powiecie czerkaskim na Gubernia kijowska.
W 1876 roku wybudowana .
W 1930 roku zaczęto wydawać gazetę.
Prawa miejskie uzyskało w 1956.
W 1989 liczyło 17 109 mieszkańców.
W 2013 liczyło 14 291 mieszkańców.

</doc>
<doc id="1148952" url="https://pl.wikipedia.org/wiki?curid=1148952" title="Giancarlo De Sisti">
Giancarlo De Sisti

Giancarlo De Sisti (ur. 13 marca 1943 w Rzymie) – były włoski piłkarz występujący na pozycji pomocnika oraz trener. Srebrny medalista MŚ 70.
Zawodową karierę zaczynał w Romie, jednak najlepszy okres spędził w Fiorentinie, gdzie grał w latach 1965-1974. Z Romą w 1961 znalazł się w marginalnej roli (1 mecz w rozgrywkach) wśród zwycięzców Pucharu Miast Targowych (1961). Trzy lata później triumfował w Coppa Italia, po raz drugi wywalczył Puchar Włoch w 1966, już w barwach Fiorentiny. Z popularną "Violą" zdobył także Puchar Mitropa, a w 1969 został mistrzem kraju. W 1974 wrócił do Rzymu, barw Romy bronił do 1979.
W reprezentacji Włoch zagrał 29 razy i strzelił 4 bramki. Debiutował 1 listopada 1967 w meczu z Cyprem, ostatni raz zagrał w 1972. W 1968 został mistrzem Europy. Podczas MŚ 70 wystąpił we wszystkich meczach Italii.

</doc>
<doc id="1148953" url="https://pl.wikipedia.org/wiki?curid=1148953" title="Kamjanka">
Kamjanka

Kamjanka (ukr. Кам'янка, pol. hist. Kamionka) – miasto na Ukrainie, w obwodzie czerkaskim, w rejonie czerkaskim, przed 2020 siedziba władz rejonu kamjanskiego.
Stacja kolejowa.
Historia.
Pierwsza wzmianka o miejscowości pochodzi z początku XVII wieku.
Siedziba dawnej w powiecie czehryńskim guberni kijowskiej.
W 1930 roku zaczęto wydawać gazetę.
Prawa miejskie posiada od 1956 roku.
W 1989 liczyło 16 876 mieszkańców.
W 2013 liczyło 12 652 mieszkańców.

</doc>
<doc id="1148958" url="https://pl.wikipedia.org/wiki?curid=1148958" title="Port lotniczy Dżudda">
Port lotniczy Dżudda

Port lotniczy Dżudda (IATA: JED, ICAO: OEJN), Międzynarodowe Lotnisko Króla Abd al-Aziza ibn Su’uda – międzynarodowy port lotniczy położony w Dżuddzie. Jest jednym z największych portów lotniczych w Arabii Saudyjskiej. Nazwa lotniska pochodzi od króla Abd al-Aziza ibn Su’uda. Port lotniczy zajmuje powierzchnię 15 kilometrów kwadratowych. Zawiera oprócz właściwego portu lotniczego wraz z królewskim terminalem, obiekty dla Królewskich Saudyjskich Sił Powietrznych i mieszkania dla personelu lotniska.
Roboty przy budowie lotniska rozpoczęły się w 1974 roku, a zakończono je w 1980 roku. Otwarcie nastąpiło 31 maja 1981 roku.
Ze względu na bliskość od Dżuddy do świętego miasta islamu Mekki, port lotniczy jest szczególnie uczęszczany, w szczególności: terminal Hadżdż jest specjalnie zbudowany do obsługi pielgrzymów zagranicznych przybywających do Mekki. Wiele linii lotniczych z krajów muzułmańskich i niemuzułmańskich korzysta z Terminalu Hadżdż. Został zaprojektowany przez Fazlura Rahmana Khana z firmy architektonicznej Skidmore, Owings and Merrill LLP (SOM)
Terminal północny lotniska jest wykorzystywany przez wszystkie zagraniczne linie lotnicze. Terminal Południowy był zarezerwowany do wyłącznego użytku Saudi Arabian Airlines do 2007 roku, kiedy również prywatni przewoźnicy Nas Air i Sama Airlines miały uprawnienia do korzystania z tego terminala. Lotnisko Dżudda jest jednocześnie głównym węzłem Saudia.
Szacuje się, że Terminal Hadżdż ma 465 000 m² powierzchni. Zaliczany jest do największych terminali lotniczych na świecie.

</doc>
<doc id="1148959" url="https://pl.wikipedia.org/wiki?curid=1148959" title="Katerynopil">
Katerynopil

Katerynopil (ukr. Катеринопіль, pol. "Kalnebłota", "Kalnebłoto", "Ekaterynopol") – osiedle typu miejskiego na Ukrainie, w obwodzie czerkaskim, w rejonie zwinogródzkim, przed 2020 siedziba władz rejonu katerynopilskiego.
Historia.
Pierwsza wzmianka o miejscowości pochodzi z 1568 (nadanie prawa magdeburskiego). Beauplan na mapie z połowy XVII wieku zaznaczył istnienie w niej kościoła.
Pod rozbiorami był siedzibą .
W 1933 roku zaczęto wydawać gazetę.
Status osiedla typu miejskiego od 1965.
W 1989 liczyło 7107 mieszkańców.
W 2001 liczyło 6336 mieszkańców.
W 2013 liczyło 5719 mieszkańców.

</doc>
<doc id="1148968" url="https://pl.wikipedia.org/wiki?curid=1148968" title="Łysianka">
Łysianka

Łysianka (także Lisianka, ) – osiedle typu miejskiego na Ukrainie w obwodzie czerkaskim, w rejonie zwinogródzkim, przed 2020 siedziba władz rejonu łysiańskiego.
Leży na Wyżynie Naddnieprzańskiej, w dolinie rzeki Hnyłyj Tykycz.
Historia.
Miejsce bitwy w 1674 roku. 
W 1768 podczas koliszczyzny doszło w Łysiance do rzezi; miasto zostało przez Kozaków i miejscowe ruskie chłopstwo zdobyte i złupione, a przebywająca w nim ludność (polska szlachta i Żydzi) wymordowana.
Józef Aleksander ks. Jabłonowski popierał konfederację barską znacznym funduszem; po jej upadku, złożywszy dostojeństwo wojewody, osiadł w Lipsku, gdzie umarł w 1777 r. Po śmierci jego Lisianka spadła na córkę jego, księżnę Sapieżynę. Rodzina innych Wyhowskich zaskarżyła transakcję zakupu, zawartą jeszcze w roku 1720 przez wojewodę Wyhowskiego i odstąpiła rzekome prawa Franciszkowi Ksaweremu Branickiemu. Ten w końcu poprzez ugodę z ks. Sapieżyną stał się tych dóbr właścicielem. W roku 1792 Franciszkanie zbudowali kościół drewniany, na miejsce zburzonego przez koliszczyznę. Parafia posiadała kaplice w Steblowie u Onufrego Hołowińskiego, w Korsuniu, w Ryżanówce u Andrzeja Obrębskiego; w murowana u Szczęsnego Rościszewskiego; we wsi Onufryjowej murowana u grafa Adama Bierzyńskiego.
Pod rozbiorami była siedzibą powiatu zwinogródzkiego.
W 1989 liczyło 8858 mieszkańców.
W 2013 liczyło 8136 mieszkańców.

</doc>
<doc id="1148971" url="https://pl.wikipedia.org/wiki?curid=1148971" title="Zatoka Sallumska">
Zatoka Sallumska

Zatoka Sallumska (arab. خليج السلوم, "Chalidż as-Sallum", "Khalīj as-Sallūm") – zatoka południowo-wschodniej części Morza Śródziemnego, u wybrzeży północnej części kontynentu afrykańskiego. Nad zatoką leżą miasta As-Sallum w północno-zachodniej części Egiptu oraz Al-Bardijja w północno-wschodniej Libii.

</doc>
<doc id="1148973" url="https://pl.wikipedia.org/wiki?curid=1148973" title="Janina Przysiężniak">
Janina Przysiężniak

Janina Przysiężniak z domu Oleszkiewicz „Jaga” (ur. 22 czerwca 1922 w Kuryłówce, zm. 30 marca 1945 tamże) – łączniczka i sanitariuszka NOW-AK. Od 11 stycznia 1944 żona mjra Franciszka Przysiężniaka.
Życiorys.
Córka Franciszka i Katarzyny z domu Kyci. Miała czworo rodzeństwa: Marię, Mariana, Bronisławę i Stanisława.
Aresztowana w nocy z 29 na 30 marca 1945 przez UB, pomimo faktu, że była w siódmym miesiącu ciąży. Po całonocnym przesłuchaniu i torturach, następnego dnia pozornie zwolniona, odwieziona do rodzinnej wsi Kuryłówka, gdzie funkcjonariusz UB z Niska Andrzej Machaj strzelił jej w plecy z pistoletu maszynowego. Odpowiedzialny za mord został zastrzelony latem 1945 roku podczas ataku żołnierzy podziemia na posterunek Milicji Obywatelskiej w Kamieniu.
Pochowana na cmentarzu w Tarnawcu (obecnie część wsi Kuryłówka "Polski Koniec"). 17 czerwca 2020 pośmiertnie awansowana na stopień podporucznika. 27 sierpnia 2021 jej rzeźba została umieszczona na Pomniku Żołnierzy Wyklętych w Mielcu.

</doc>
<doc id="1148975" url="https://pl.wikipedia.org/wiki?curid=1148975" title="Ripky">
Ripky

Ripky (ukr. Ріпки) – osiedle typu miejskiego w obwodzie czernihowskim Ukrainy, siedziba władz rejonu ripkyńskiego.
Historia.
Pierwsza wzmianka o miejscowości pochodzi z 1607 roku.
Prawa osiedla typu miejskiego posiada od 1958.
W 1989 liczyło 7440 mieszkańców.
W 2013 liczyło 7397 mieszkańców.

</doc>
<doc id="1148978" url="https://pl.wikipedia.org/wiki?curid=1148978" title="Charles Walcott">
Charles Walcott

Charles Doolittle Walcott (ur. 31 marca 1850 w New York Mills, zm. 9 lutego 1927 w Waszyngtonie) – amerykański paleontolog i geolog, specjalista od skamieniałości kambru i ordowiku, odkrywca stanowiska paleontologicznego środkowokambryjskiej fauny w Burgess.
Życiorys.
Walcott nie ukończył szkoły wyższej, jednak dzięki współpracy przy zbieraniu skamieniałości z Louisem Agassizem zdobył wstępną praktyczną, choć nieformalną edukację w zakresie paleontologii, którą następnie od 1876 pogłębiał współpracując z Jamesem Hallem, geologiem stanowym stanu Nowy Jork. Od 1879 pracował w United States Geological Survey, której dyrektorem został w 1894. W 1918 otrzymał Medal Wollastona. Od 1907 do śmierci piastował stanowisko sekretarza Smithsonian Institution.
Badał trylobity ordowickie z rejonu Nowego Jorku i Vermont oraz liczne stanowiska kambru w USA i Kanadzie, jednak głównym osiągnięciem Walcotta stało się odkrycie 31 sierpnia 1909 stanowiska paleontologiczne typu Konservat-Lagerstätte w Górach Skalistych na przełęczy Burgessa (Kolumbia Brytyjska, Kanada) oraz jego wieloletnia eksploracja. Z powodu nietypowości tej fauny i niezbyt zaawansowanej wówczas techniki badania skamieniałości odkrycie Walcotta nie uzyskało znacznego rozgłosu w czasie jego życia, choć było znane i doceniane przez wielu specjalistów. Dopiero w latach 80. XX w. nowe interpretacje okazów Walcotta i nowe badania doprowadziły do ogólnoświatowej sławy zarówno stanowisko w Burgess, jak i jego odkrywcę.
Nazwiskiem Walcotta nazwano szczyt w rejonie Burgess.

</doc>
<doc id="1148983" url="https://pl.wikipedia.org/wiki?curid=1148983" title="Giuseppe Giannini">
Giuseppe Giannini

Giuseppe Giannini (ur. 20 sierpnia 1964 w Rzymie) – włoski piłkarz grający podczas swojej kariery na pozycji pomocnika. Brązowy medalista MŚ 90. Długoletni zawodnik Romy.
W Romie grał 14 lat. W Serie A debiutował 31 stycznia 1982 w spotkaniu z Ceseną. W lidze w tym czasie rozegrał 318 meczów i strzelił 49 bramek. Przez 9 sezonów (1987–1996) był kapitanem zespołu. Trzykrotnie triumfował w Coppa Italia (1984, 1986, 1991). W 1996 odszedł do austriackiego Sturmu Graz, jednak wkrótce wrócił do ojczyzny. Krótko był zawodnikiem SSC Napoli, w latach 1997–1998 grał w US Lecce. Po zakończeniu kariery sportowej pracował jako komentator telewizyjny oraz trener w zespołach z niższych lig.
W reprezentacji Włoch zagrał 47 razy i strzelił 6 bramek. Debiutował 6 grudnia 1986 w meczu z Maltą, ostatni raz zagrał w 1991. W 1988 zdobył brązowy mistrzostw Europy. Podczas MŚ 90 wystąpił we wszystkich meczach Italii.

</doc>
<doc id="1148985" url="https://pl.wikipedia.org/wiki?curid=1148985" title="Ali Ibn Abi Talib">
Ali Ibn Abi Talib



</doc>
<doc id="1148989" url="https://pl.wikipedia.org/wiki?curid=1148989" title="Zeja">
Zeja



</doc>
<doc id="1148990" url="https://pl.wikipedia.org/wiki?curid=1148990" title="Chór Epifania">
Chór Epifania

Epifania – chór młodzieżowy, wykonujący głównie muzykę sakralną, działający przy parafii Miłosierdzia Bożego w Warszawie.
Historia.
Chór istnieje od 1991. Jego założycielem i wieloletnim dyrygentem był Wiesław Jeleń; od jesieni 2012 roku zespół prowadzi Zuzanna Falkowska. Chór powstał przy parafii Matki Bożej Nieustającej Pomocy w Warszawie na Saskiej Kępie.
Od podziału administracyjnego w roku 2002 chór kontynuuje działalność w parafii Miłosierdzia Bożego przy ulicy Ateńskiej w Warszawie. Od 2018 roku chór funkcjonuje głównie w składzie żeńskim. 

</doc>
<doc id="1148993" url="https://pl.wikipedia.org/wiki?curid=1148993" title="Port lotniczy As-Sallum">
Port lotniczy As-Sallum

Port lotniczy As-Sallum lub port lotniczy Alam Bargut – lotnisko w As-Sallum w północno-zachodnim Egipcie.

</doc>
<doc id="1148999" url="https://pl.wikipedia.org/wiki?curid=1148999" title="Zespół Axenfelda-Riegera">
Zespół Axenfelda-Riegera

Zespół Axenfelda-Riegera (ang. Axenfeld-Rieger syndrome, ARS) – zespół wad wrodzonych, charakteryzujący się występowaniem obustronnych wad przedniego odcinka oka skojarzonych z wadami rozwojowymi zębów, środkowej części twarzy i jamy brzusznej. Większość przypadków zespołu wiąże się z mutacjami genów "PITX2" lub "FOXC1". Zespół opisali niezależnie od siebie Theodor Axenfeld i Herwigh Rieger.
Obraz kliniczny.
W spektrum klinicznym zespołu Axenfelda-Riegera zawierają się, początkowo opisywane osobno, anomalia Axenfelda i anomalia Riegera. Ponadto osobno traktowano tzw. zespół Riegera:
Etiologia.
ARS powiązano z pięcioma "loci" genowymi (4q25, 6p25, 11p13, 13q14, 16q24). Stwierdzono mutacje w trzech genach kodujących czynniki transkrypcyjne; dwie z nich - dotyczące genów "PITX2" i "FOXC1" w "loci", odpowiednio, 4q25 i 6p25, są najczęstsze. W jednym przypadku stwierdzono mutację w genie "PAX6" w "locus" 11p13.

</doc>
<doc id="1149003" url="https://pl.wikipedia.org/wiki?curid=1149003" title="Joseph Anton Schneiderfranken">
Joseph Anton Schneiderfranken

Joseph Anton Schneiderfranken (ur. 25 listopada 1876 w Aschaffenburgu, zm. 14 lutego 1943 w Massagno/kanton Ticino) – niemiecki pisarz i malarz. Jego prawdziwe nazwisko brzmiało "Schneider", ale zmienił je, dodając do zbyt popularnego w Niemczech nazwiska przyrostek "Franken" (od Frankonii skąd pochodził). Swoje dzieła natomiast podpisywał jako "Bô Yin Râ".
Życiorys.
Schneiderfranken dorastał w Aschaffenburgu i we Frankfurcie nad Menem. Malarstwo studiował na europejskich akademiach m.in. we Frankfurcie, Monachium, Paryżu czy Wiedniu. W latach 1912–1913 podróżował po Grecji, gdzie namalował i napisał wiele ze swoich dzieł, między innymi pierwsze filozoficzno-mistyczne dzieło "Światło z Himavatu". Podczas I wojny światowej został wcielony do wojska i wiosną 1917 roku skierowany do obozu jenieckiego w Görlitz jako tłumacz języka greckiego. Tam zafascynował się Jakubem Böhmem i w roku 1921 założył Stowarzyszenie Mistyki Jakuba Böhmego ("Jokob Böhme Bund"). W roku 1923 wyjechał do Szwajcarii, gdzie zmarł w 1943 roku.
Schneiderfranken napisał ponad 40 książek i namalował ponad 200 obrazów.

</doc>
<doc id="1149005" url="https://pl.wikipedia.org/wiki?curid=1149005" title="Pałac Hatzfeldów we Wrocławiu">
Pałac Hatzfeldów we Wrocławiu

Pałac Hatzfeldtów – budynek przy ulicy Wita Stwosza 32 we Wrocławiu, pozostałość siedziby książęcej rodziny Hatzfeldtów, zaadaptowana po II wojnie światowej przez Edmunda Małachowicza na siedzibę galerii sztuki współczesnej Awangarda.
Pałac barokowy.
W latach 1715–1719, na połączonej działce nr 31-32, wzniesiono pałac w stylu barokowym według projektu Christopha Hacknera dla hrabiego Franza von Hatzfeld. Nie zajmował on całej szerokości kwartału, na działce zachodniej znajdowała się siedziba kurii książąt oleśnicko-wirtemberskich. Budynek padł w 1760 ofiarą wojny siedmioletniej (spłonął w wyniku ostrzału podczas austriackiego oblężenia). Oba budynki (pałac i dawną kurię) w latach 1763-1764 rozebrano.
Pałac klasycystyczny.
W latach 1765–1773 (lub 1764-1774) wzniesiono nowy pałac dla księcia Franza Philippa Adriana von Hatzfelda. Nad jego projektem czuwał jeden z najwybitniejszych architektów niemieckich, Carl Gotthard Langhans. Projekt, który okazał się prekursorskim dziełem wczesnego klasycyzmu i neorenesansu we Wrocławiu, przyniósł późniejszemu autorowi berlińskiej Bramy Brandenburskiej znaczny rozgłos.
Odbudowana rezydencja zaliczała się do największych tego typu obiektów nie tylko we Wrocławiu, ale w całym regionie. Zajmowała już całą szerokość kwartału pomiędzy ulicami Krowią a św. Wita. Trzy kondygnacje i mezzanino czyniło z miejskiej siedziby Hatzfeldtów znaczący element architektury miasta. Zdyscyplinowana elewacja, nawiązująca do najlepszych wzorów włoskich, należała do najwybitniejszych współczesnych realizacji na skalę europejską.
W 1802 pałac zakupiło miasto i przeznaczyło na siedzibę władz prowincjonalnych i okręgowych. Do budynku, z budynku Kamery Cesarskiej znajdującej się przy placu Biskupa Nankiera 4, przeniesiony został Urząd Kamery Królewsko-Pruskiej. Część jego pomieszczeń zajmowała Kamera Wojenna i Dominialna, przekształcona w lutym 1809 w Rejencję Wrocławską.
Po wojnie.
W czasie oblężenia "Festung Breslau" pałac został bardzo poważnie zniszczony. Na Nowym Targu znajdowała się bateria artylerii. Obawiano się, że pociski mogą zawadzać o budynek, wysadzono więc jego wyższe kondygnacje, aby ułatwić ostrzał. Główna fasada była odspojona i ostatecznie runęła w 1946. Wojnę przetrwał jednak nie tylko portyk balkonowy, hall i boczna ściana od ul. Krowiej, ale cały parter, którego znaczną część rozebrano ze względu na zapotrzebowanie na cegłę do odbudowy Warszawy. Ocalała jedynie sklepiona sień z zabytkowymi kolumnami pochodzącymi z wcześniejszej siedziby Piastów.
Ruiny pałacu Hatzfeldtów przez kilkanaście lat po wojnie pełniły rolę planu zdjęciowego. Wrocławska Wytwórnia Filmów Fabularnych organizowała tu ujęcia niektórych filmów wojennych, w których miejsce to służyło jako filmowe miejsce akcji.
Początkowo planowano pełną odbudowę pałacu, powstały nawet bardzo konkretne projekty, później jednak zaniechano odbudowy, m.in. z tego powodu, że był on m.in. siedzibą gauleitera Karla Hanke. Architekci i historycy sztuki, w tym Edmund Małachowicz, próbowali uratować Pałac przed ideologicznym wyrokiem, argumentując, że potomek rodu Hatzfeldtów pomagał królowi polskiemu w jednej z bitew, a architekt Langhans to w rzeczywistości rodowity Ślązak, nazywający się Jan Długi. Nic to nie dało i władze zatwierdziły projekt galerii BWA autorstwa Małachowicza (trzeci z kolei, dwa pierwsze zakładały odbudowę pałacu). Projekt ten opracowano jednak w taki sposób, by ocalić jak najwięcej z istniejącej ruiny i nie zamykać drogi do późniejszej rekonstrukcji.
Pod koniec lat 60. XX wieku, ruiny zostały usunięte, pozostawiono jedynie niepełny obrysu rzutu parteru i półpiętra. Od blisko 50 lat budynek mieści galerię sztuki współczesnej „Awangarda”. W 2019 roku budynek został przeznaczony do remontu ze względu na zły stan techniczny, a galerię przeniesiono na dworzec główny PKP.
Remont w 2006.
W 2006 w pałacu dokonano pewnych prac remontowych: wymieniono stolarkę okienną oraz drzwi, a także ocieplono fragment przedniej fasady i zamontowano na szczytach przeszklonych galerii jaskrawoczerwone żaluzje. Efekt tego remontu wywołał jednak kontrowersje wśród mieszkańców.
Rekonstrukcja.
W marcu 2007 Rada Miejska Wrocławia wydała uchwałę o przygotowaniu postępowania administracyjnego w sprawie wydania decyzji o ustaleniu lokalizacji inwestycji polegającej na odbudowie historycznego budynku. Według zapisów w budżecie miasta, przygotowania do odbudowy miały trwać w latach 2007–2008, a prace budowlane w latach przewidziano na lata 2008–2009 po zakończeniu których miano ulokować biura Urzędu Miasta Wrocławia. Ze względu na brak wystarczających środków finansowych, odbudowa została przełożona na bliżej nieokreśloną przyszłość.
W kwietniu 2021 działka wraz z pozostałościami pałacu zostały wystawione na przetarg w cenie wywoławczej 37 800 000 zł. Przetarg wygrała Rafin sp. z.o.o, która niedługo potem ogłosiła, że pałac zostanie odbudowany wedle projektu pracowni GREG Architekci, a w środku znajdzie się pięciogwiazdkowy hotel.

</doc>
<doc id="1149006" url="https://pl.wikipedia.org/wiki?curid=1149006" title="Dino Da Costa">
Dino Da Costa

Dino Da Costa (ur. 1 sierpnia 1931 w Rio de Janeiro, zm. 10 listopada 2020 w Weronie) – brazylijski piłkarz grający na pozycji ofensywnego pomocnika lub napastnika. Posiadał także obywatelstwo włoskie.
Kariera klubowa.
Pierwsze piłkarskie kroki stawiał w Botafogo, klubie z rodzinnego Rio de Janeiro. W jego barwach zadebiutował już w 1948 roku w wieku 17 lat. W lidze brazylijskiej spędził łącznie 7 lat, a największym sukcesem w tym okresie było wywalczenie mistrzostwa stanu Rio de Janeiro w 1948 roku.
Latem 1955 roku wyjechał do Włoch, a jego pierwszym klubem w tym kraju została AS Roma. W barwach „żółto-czerwonych” zadebiutował 18 września w wygranym 4:1 meczu z Vicenzą Calcio. W swoim premierowym sezonie w Serie A strzelił 12 goli i zajął z Romą 6. miejsce. W kolejnym sezonie Roma zakończyła sezon dopiero na 14. pozycji, ale Da Costa odniósł indywidualny sukces, jakim było wywalczenie korony króla strzelców z 22 golami na koncie. W sezonie 1957/1958]uzyskał 19 trafień, a w 1958/1959 – 15. Latem 1960 Da Costa odszedł do Fiorentiny, gdzie spędził jeden sezon, a następnie na kolejny rok wrócił do Romy. Od listopada 1961 do lata 1963 był piłkarzem Atalanty BC by przejść do Juventusu Turyn. W „Juve” grał w środku pomocy, ale osiągnął tylko jeden sukces – zdobycie Pucharu Włoch w 1965 roku. Końcowe lata kariery to gra najpierw w drugoligowym Hellas Werona, a następnie w trzecioligowym Ascoli Calcio. Karierę zakończył w 1968 roku w wieku 37 lat.
Był jedynym w historii piłkarzem, który w jednym sezonie – 1960/61 – zdobył dwa europejskie puchary: Puchar Zdobywców Pucharów z ACF Fiorentina i Puchar Miast Targowych z AS Roma.
Kariera reprezentacyjna.
Nigdy nie zadebiutował w reprezentacji Brazylii. Po przybyciu do Włoch przyjął tamtejsze obywatelstwo i 15 stycznia 1958 roku zadebiutował w drużynie narodowej Włoch w przegranym 1:2 meczu z Irlandią. W debiucie zdobył gola, ale był to jego jedyny mecz w „Squadra Azzurra”.

</doc>
<doc id="1149009" url="https://pl.wikipedia.org/wiki?curid=1149009" title="Bo Yin Ra">
Bo Yin Ra



</doc>
<doc id="1149010" url="https://pl.wikipedia.org/wiki?curid=1149010" title="Bô Yin Râ">
Bô Yin Râ



</doc>
<doc id="1149011" url="https://pl.wikipedia.org/wiki?curid=1149011" title="Zespół Axenfelda">
Zespół Axenfelda



</doc>
<doc id="1149012" url="https://pl.wikipedia.org/wiki?curid=1149012" title="Zespół Riegera">
Zespół Riegera



</doc>
<doc id="1149017" url="https://pl.wikipedia.org/wiki?curid=1149017" title="Reginald Pole">
Reginald Pole

Reginald Pole (ur. 3 marca 1500 w Stourton Castle, Staffordshire, zm. 17 listopada 1558 w Londynie) – angielski kardynał, ostatni rzymskokatolicki arcybiskup Canterbury (1556–1558). W latach 1545–1547 był jednym z trzech legatów na soborze trydenckim w pierwszej jego fazie.
Życiorys.
Był synem Sir Richarda Pole i Małgorzaty Pole (późniejszej błogosławionej). Pochodził z królewskiej rodziny – jego ojciec był kuzynem Henryka VII, natomiast matka bratanicą Edwarda IV i Ryszarda III. Studiował w Magdalen College na Uniwersytecie Oxfordzkim, gdzie uzyskał stopień bakalarza w 1515. Następnie studiował w Padwie i w Wenecji. Po ukończeniu studiów w 1526 został przeznaczony do stanu duchownego, na co chętnie się zgodził. Pomimo że nie otrzymał święceń, powierzono mu pewne godności kościelne i wysłano do Rzymu w 1526. Tam poznał sławnych ludzi swojej epoki, m.in. przyszłych kardynałów Pietro Bembo, Gasparo Contariniego czy teologa Pietro Martire Vermigliego. Rok później powrócił do Anglii, gdzie został wybrany dziekanem Katedry w Exeter i kontynuował studia w Sheen. By uniknąć sporu przy rozwodzie króla Henryka VIII z Katarzyną Aragońską, poprosił o zgodę na wyjazd na studia do Paryża. Po krótkim pobycie powrócił do Anglii, gdzie król zaproponował mu objęcie arcybiskupstwa York lub Winchester po śmierci kardynała Wolseya (1530). Pole odmówił, czując, że miała to być łapówka za poparcie sprawy jego rozwodu. W 1532 Pole ponownie wyjechał z Anglii, najpierw do Awinionu, a następnie do Padwy, gdzie poznał kardynałów Gasparo Contariniego, Gianpietro Carafę i Jacopo Sadoleto.
W 1536 król Henryk VIII definitywnie zerwał relacje z Kościołem rzymskokatolickim i wymógł na Pole'u napisanie opinii w kwestii jego małżeństwa z Katarzyną Aragońską i zwierzchnictwa papieża. Pole niechętnie się zgodził i napisał traktat pt. "Pro ecclesiasticæ Unitatis defensione". Gdy król zapoznał się z jego treścią, wezwał Pole'a do Anglii, by wytłumaczył swoje stanowisko, jednak ten postanowił nie wracać do ojczyzny. Wkrótce potem został wezwany do Rzymu, gdzie papież Paweł III zaproponował mu uczestnictwo w przygotowaniu gruntownej reformy Kościoła. Przybył do Rzymu w połowie listopada 1536 i krótko potem przyjął święcenia diakonatu.
Został także protonotariuszem apostolskim, a wkrótce potem, 22 grudnia 1536 papież kreował go kardynałem diakonem i nadał mu kościół tytularny Santi Nereo ed Achilleo. Był jednym z sygnatariuszy ważnego dokumentu "Consilium de emendanda ecclesia", który częściowo przyczynił się do zwołania soboru trydenckiego. Wraz z ośmioma innymi kardynałami został w 1538 roku wyznaczony do przygotowania soboru. W międzyczasie został mianowany legatem papieskim w Anglii, mającym odpowiedzieć na akt supremacji z 1534 (Pielgrzymka Łaski), lecz jego misja nie powiodła się ze względu na antagonizmy pomiędzy cesarzem Karolem V i królem Franciszkiem I. Podczas pobytu w Rzymie jego rodzeństwo w Anglii zostało zamordowane na rozkaz Henryka VIII, a matka uwięziona. Kardynał Pole, za aprobatą papieża, chciał zwołać europejską Ligę Świętą przeciwko Anglii – spotkał się z cesarzem w Toledo, lecz nie został wpuszczony do Francji, co doprowadziło do upadku tego pomysłu. W sierpniu 1540 wraz z jedenastoma innymi kardynałami został powołany do komisji, mającej zreformować Kurię Rzymską. 21 maja 1541 jego matka zginęła śmiercią męczeńską. W tym samym roku kardynała Pole mianowano gubernatorem Patrymonium św. Piotra, a w 1546, wraz z kardynałami Giovannim Morone i Pierpaolo Parisio został legatem na sobór trydencki. W czasie obrad napisał dwa dzieła: "De Concilio" i "Admonitio Legatorum ad Patres Concilii". Z powodów zdrowotnych opuścił obrady soborowe pod koniec czerwca 1546. Podczas konklawe po śmierci Pawła III Pole był poważnym kandydatem – do elekcji zabrakło mu jednego głosu. Usiłowano przyjąć jego kandydaturę przez aklamację, jednak na to nie zgodził się sam Pole. Aby uniemożliwić wybór Anglika, kardynał Gian Pietro Carafa oskarżył go o herezję. Po zakończeniu konklawe Pole spędził rok u benedyktynów w Maguzzano. Wkrótce potem został legatem wyznaczonym do doprowadzenia do pokoju pomiędzy Karolem V i Henrykiem II. W 1553 został także legatem przed królową Marią I, lecz dotarł do Anglii dopiero 20 listopada 1554. Udzielił wówczas rozgrzeszenia Parlamentu angielskiego i ponownego przyłączenia do Kościoła Rzymskiego (30 listopada). To wydarzenie rozpoczęło proces rekatolicyzacji Anglii, którego następnym etapem był synod biskupów w Westminster, podczas którego 10 lutego 1556 wydano jeden z ważniejszych dokumentów pt. "Reformatio Angliæ ex decretiis Reginaldi Poli, Cardinalis, Sedis Apostolicæ Legati". Pole akceptował stosowanie tortur i palenie protestantów na stosach, stąd jego działania wywołały w efekcie skutek odwrotny do zamierzonego.
1 grudnia 1555 Reginald Pole został podniesiony do rangi kardynała prezbitera i otrzymał kościół tytularny Santa Maria in Cosmedin, natomiast 10 dni później mianowano go arcybiskupem Canterbury. 20 marca 1556 przyjął święcenia prezbiteratu, a dwa dni później otrzymał sakrę biskupią. Krótko potem został kanclerzem Uniwersytetów w Oxfordzie i Cambridge. Po wybuchu wojny pomiędzy Pawłem IV a królem Hiszpanii Filipem II papież zawarł sojusz z Francją, natomiast Hiszpania usiłowała wciągnąć w konflikt Anglię. Papież chciał w związku z tym natychmiast odwołać Pole'a z Anglii, czemu jednak sprzeciwiła się królowa Maria I. Kardynał napisał do papieża list, w którym stwierdzał, że jest niezwykle ważne, by w Anglii przebywał legat papieski, więc Paweł powołał na to stanowisko Williama Peto. Powodem, dla którego papież chciał sprowadzić Pole'a do Rzymu, była jednak chęć osądzenia go ws. zarzutów o herezję. Kardynał w odpowiedzi na zarzuty wysłał do papieża swoją pracę pt. "Apologi". Nigdy nie udał się do Rzymu. Zmarł 17 listopada 1558, dwanaście godzin po królowej Marii I. Był ostatnim rzymskokatolickim arcybiskupem Canterbury w historii.

</doc>
<doc id="1149018" url="https://pl.wikipedia.org/wiki?curid=1149018" title="Breakbeat hardcore">
Breakbeat hardcore

Breakbeat hardcore (określane też jako oldschool rave) – gatunek muzyki elektronicznej, który powstał na przełomie lat 80. i lat 90. XX wieku na brytyjskich undergroundowych imprezach rave. Szybko zdobył dużą popularność, głównie dzięki grupom The Prodigy i Altern 8, ale w połowie lat 90. scena podzieliła się, dając początek muzyce jungle i happy hardcore.
Obecnie gatunek odradza się pod postacią stylu hardcore breaks.

</doc>
<doc id="1149020" url="https://pl.wikipedia.org/wiki?curid=1149020" title="Pierre Rémond de Montmort">
Pierre Rémond de Montmort

Pierre Rémond de Montmort (ur. 27 października 1678 w Paryżu, zm. 7 października 1719 tamże) – francuski matematyk. Początkowo nazywał się Pierre Rémond.
Życiorys.
Ojciec Rémonda chciał go zmusić do studiowania prawa; wywołało to bunt syna, który opuścił dom i wyjechał do Anglii, a stamtąd do Niemiec. Do Francji powrócił w roku 1699 i, otrzymawszy po ojcu wielki spadek, zakupił posiadłość ziemską i przyjął nazwisko de Montmort. Utrzymywał przyjazne stosunki z kilkoma wybitnymi matematykami, zwłaszcza Mikołajem Bernoullim (I), który pracował z Rémondem podczas wizyt w jego posiadłości. W 1715, podczas ponownej wizyty w Anglii, Piotr De Montmort został wybrany na członka Royal Society, a w 1716 wszedł w skład Francuskiej Akademii Nauk.
De Montmort jest znany ze względu na autorstwo książki o prawdopodobieństwie i grach losowych; książki, która wprowadziła rozważania kombinatoryczne o tzw. nieporządku. On nadał też imię Pascala jego trójkątowi, pisząc o nim "Table de M. Pascal pour les combinaisons" (tabela Pana Pascala do kombinacji).
Inny obiekt zainteresowań de Montmorta stanowiły różnice skończone. W 1713 ustalił sumę szeregu skończonego formula_1 składników postaci:
gdzie formula_3 jest operatorem różnicowym "w przód"; W 1718 twierdzenie to zostało niezależnie odkryte przez Krystiana Goldbacha.

</doc>
<doc id="1149023" url="https://pl.wikipedia.org/wiki?curid=1149023" title="RTON Nowa Karczma">
RTON Nowa Karczma

RTON Nowa Karczma – Radiowo-Telewizyjny Ośrodek Nadawczy Nowa Karczma z masztem o wysokości 134 metrów, zbudowany w 1995 w miejscu zdemontowanego niższego 70-metrowego masztu. Usytuowany jest około 13. kilometra drogi krajowej nr 30 ze Zgorzelca do Jeleniej Góry w miejscowości Nowa Karczma na wzniesieniu o wysokości 333 m n.p.m.
Obiekt, mimo statusu RTON, emituje stacje radiowe i telewizyjne z mocami średnimi bądź dużymi i pokrywa zasięgiem tereny w promieniu 40-70 km. Należy do spółki Emitel.
Programy telewizyjne już nienadawane.
Programy telewizji analogowej wyłączone 22 lipca 2013 r.

</doc>
<doc id="1149030" url="https://pl.wikipedia.org/wiki?curid=1149030" title="Zeja (satelita)">
Zeja (satelita)

Zeja (ros. Зея) – rosyjski wojskowy technologiczny satelita geodezyjny i nawigacyjny; pierwszy wystrzelony z kosmodromu Swobodny i pierwszy ładunek użyteczny wyniesiony rakietą Start-1. Działał około 6 miesięcy.
Zaprojektowany przez studentów wojskowej akademii inżynieryjno-kosmicznej im. A. F. Możajskiego w Petersburgu, a zbudowany przez zakłady NPO-PM w Żeleznogorsku. Krążył po orbicie heliosynchronicznej. Spłonął w atmosferze ziemskiej 25 października 1999.

</doc>
<doc id="1149032" url="https://pl.wikipedia.org/wiki?curid=1149032" title="Zespół upośledzenia umysłowego">
Zespół upośledzenia umysłowego



</doc>
<doc id="1149039" url="https://pl.wikipedia.org/wiki?curid=1149039" title="Zespół majaczeniowy">
Zespół majaczeniowy



</doc>
<doc id="1149041" url="https://pl.wikipedia.org/wiki?curid=1149041" title="Jerzy Chrabąszcz">
Jerzy Chrabąszcz

Jerzy Chrabąszcz (ur. 23 kwietnia 1951 w Braniewie) – politolog, instruktor harcerski Związku Harcerstwa Polskiego, harcmistrz. Od IX/XXVI Zjazdu ZHP (kwiecień 1989) do XXVIII Zjazdu ZHP (grudzień 1990) zastępca, a następnie od września 1989 I zastępca naczelnika ZHP. 
Życiorys.
Uzyskał maturę w Liceum Ogólnokształcącym im. Feliksa Nowowiejskiego w Braniewie. Studia ukończył na Uniwersytecie Gdańskim. Instruktor ZHP od 1967. Drużynowy, następnie instruktor Komendy Hufca Braniewo i kierownik wydziału Komendy Chorągwi ZHP w Elblągu. W latach 1979–1982 zastępca komendanta Chorągwi Elbląskiej ZHP, w latach 1982–1989 jej komendant. Członek Rady Wojewódzkiej PRON województwa elbląskiego. W latach 1990–1993 członek Rady Naczelnej ZHP. Autor ponad trzydziestu stempli (kasowników) okolicznościowych Poczty Polskiej, głównie o tematyce harcerskiej. Inicjator i wydawca medali poświęconych wybitnym postaciom harcerstwa bitych przez Mennicę Państwową według projektów Edwarda Gorola. Współredaguje Rocznik Historii Harcerstwa wydawany przez Ogólnopolski Klub Autorów i Dokumentalistów Historii Harcerstwa „Gniezno 2000". W Wyższej Szkole Pedagogicznej w Olsztynie (obecnie Uniwersytet Warmińsko-Mazurski w Olsztynie) poświęcono jemu, jako instruktorowi i działaczowi ZHP, biograficzną pracę magisterską (1995). Autor haseł do Leksykonu Harcerstwa (1988) oraz książek: "Harcerze gorszego Boga. Związek Harcerstwa Polskiego w okresie transformacji ustrojowej państwa lat 1989–1990" (2005) oraz "Księga Honorowych Obywateli Fromborka – Miasta Mikołaja Kopernika. Lata 1967–2010" (2013). Honorowy Obywatel Fromborka. Żonaty, ma dorosłego syna.

</doc>
<doc id="1149048" url="https://pl.wikipedia.org/wiki?curid=1149048" title="Czarodziciel">
Czarodziciel



</doc>
<doc id="1149049" url="https://pl.wikipedia.org/wiki?curid=1149049" title="Jan Wróbel">
Jan Wróbel

Jan Wróbel (ur. 27 listopada 1964 w Warszawie) – polski dziennikarz, publicysta, felietonista, nauczyciel, historyk.
Życiorys.
W 1988 ukończył studia historyczne na Wydziale Historycznym Uniwersytetu Warszawskiego. Rok później został nauczycielem w I Społecznym Liceum Ogólnokształcącym w Warszawie, następnie także jego dyrektorem.
Od 1999 pełnił funkcję zastępcy redaktora naczelnego dziennika „Życie”. Pracował w redakcji tygodnika „Nowe Państwo”, „Dziennika Polska-Europa-Świat” oraz „Europy” (wtedy dodatku najpierw do „Faktu”, a potem „Dziennika Polska-Europa-Świat”), w której był pierwszym sekretarzem redakcji. Publikował we „Frondzie” i „Newsweeku”. Od września 2007 jest jednym z prowadzących przegląd prasy w "Dzień Dobry TVN". Od listopada 2008 do maja 2009 pełnił funkcję redaktora naczelnego serwisu Redakcja.pl. Publicysta „Dziennika Gazety Prawnej”, od czerwca 2010 również tygodnika „Wprost”. Występował jako ekspert w 2010 roku w teleturnieju "Milionerzy". Od maja 2010 prowadzi wtorkowe wydania audycji "Poranek Radia Tok FM". Od marca do czerwca 2012 wraz z Tadeuszem Moszem prowadził na antenie TVP1 program publicystyczny "Kto za to zapłaci?". Od 30 czerwca 2014 do 1 września 2016 wraz z Romanem Kurkiewiczem prowadził na antenie TVN24 program "Dwie prawdy".
Był doradcą i autorem wielu przemówień premiera Jerzego Buzka.
Od sierpnia 2009 jest prezesem klubu sportowego Bednarska.
Jest autorem podręczników historii do liceum "Odnaleźć przeszłość" oraz książek: "Jak przetrwać w szkole i nie zwariować" (2010); "Zbrodnia doskonała" (2011) i "Historia Polski 2.0: Polak, Rusek i Niemiec..., czyli jak psuliśmy plany naszym sąsiadom" (2015).

</doc>
<doc id="1149054" url="https://pl.wikipedia.org/wiki?curid=1149054" title="Sergio Santarini">
Sergio Santarini

Sergio Santarini (ur. 10 września 1947 w Rimini) – włoski piłkarz grający na pozycji libero.
Kariera klubowa.
Santarini pochodzi z nadmorskiego portu Rimini. Wychował się w tamtejszym klubie Rimini Calcio FC, w barwach którego zadebiutował w 1963 r. w rozgrywkach Serie C. W Rimini spędził łącznie cztery sezony, ale nie osiągnął sukcesu w postaci awansu do Serie A. W 1967 r. trafił do Interu Mediolan, a jego talent we wschodnich Włoszech wypatrzył trener Helenio Herrera. W Serie A Santarini zadebiutował 5 listopada w wygranym 1:0 spotkaniu z Bolonią. W Interze nie wywalczył jednak miejsca w podstawowym składzie i w sezonie 1967/1968 pojawił się na boisku tylko 14-krotnie.
Latem 1968 r. szkoleniowcem stołecznej Romy został sam Herrera i ściągnął z Mediolanu Santariniego. W zespole "giallo-rossich" piłkarz zaczął grać w wyjściowej jedenastce na pozycji libero i już w pierwszym sezonie wywalczył Puchar Włoch. W sezonie 1969/1970 dotarł z Romą do półfinału Pucharu Zdobywców Pucharów, w którym rzymianie stoczyli zacięte boje z Górnikiem Zabrze. W pierwszym meczu w Rzymie padł remis 1:1, w drugim w Chorzowie remis 2:2, a w trzecim, decydującym spotkaniu rozegranym w Strasburgu także remis 1:1. O odpadnięciu Romy zadecydował wówczas rzut monetą. W kolejnych latach Santarini nadal grał w pierwszym składzie, ale Roma nie osiągała większych sukcesów. Ostatnim osiągnięciem w jego karierze było kolejne wywalczenie dwóch Pucharów Włoch, tym razem w 1980 i 1981 r. Przez 13 sezonów rozegrał dla Romy 344 spotkania (zdobył w nich 5 bramek), co plasuje go na 3. miejscu na liście wszech czasów. Karierę kończył w pierwszoligowym US Catanzaro w 1982 r. w wieku 35 lat.
Kariera reprezentacyjna.
W reprezentacji Włoch Santarini zadebiutował 20 lutego 1971 w zremisowanym 2:2 meczu z Austrią, rozegranym w ramach eliminacji do Euro 1972 i w debiucie strzelił samobójczego gola. Swój drugi i ostatni mecz we włoskiej kadrze rozegrał w grudniu 1974 r. (0:0 z Bułgarią).

</doc>
<doc id="1149061" url="https://pl.wikipedia.org/wiki?curid=1149061" title="Günter Guillaume">
Günter Guillaume

Günter Guillaume (ur. 1 lutego 1927, Berlin, zm. 10 kwietnia 1995, Eggersdorf, powiat Schönebeck) – szpieg wschodnioniemiecki, agent Stasi.
Od 1956 działał w RFN, realizując zlecone zadania. Rozpoczął karierę w zachodnioniemieckim SPD (we Frankfurcie nad Menem), dochodząc do funkcji sekretarza kanclerza Willy’ego Brandta. Wykrycie szpiega w najbliższym otoczeniu kanclerza było bezpośrednią przyczyną złożenia przez niego dymisji w 1974 roku.
Skazany został przez sąd na 13 lat więzienia, wymieniony w 1981 w zamian za kilku schwytanych przez kontrwywiad NRD agentów zachodnioniemieckich.
Jego żoną była Christel Boom (1927–2004), również agentka wywiadu NRD.

</doc>
<doc id="1149062" url="https://pl.wikipedia.org/wiki?curid=1149062" title="Adriana La Cerva">
Adriana La Cerva

Adriana La Cerva zagrana przez Drea de Matteo, to fikcyjna postać występująca w serialu Rodzina Soprano wyprodukowanym przez HBO. Przez długi czas była ona kochającą dziewczyną, a później narzeczoną Christophera Moltisanti, prawej ręki Tony’ego Soprano.

</doc>
<doc id="1149074" url="https://pl.wikipedia.org/wiki?curid=1149074" title="Krótkopalczastość">
Krótkopalczastość



</doc>
<doc id="1149083" url="https://pl.wikipedia.org/wiki?curid=1149083" title="Deficyt uwagi">
Deficyt uwagi

Deficyt uwagi - w psychologii i psychiatrii określa się tak wyraźne trudności w utrzymaniu uwagi w pożądanym miejscu.
Główne objawy deficytu uwagi to:
Jest objawem bardzo często występującym głównie w ADHD, ale pojawia się także w wielu postaciach depresji lub w dystymii czy schizofrenii.
Deficyt uwagi może być spowodowany zaburzeniami snu występującymi w trakcie zespołu bezdechu sennego.

</doc>
<doc id="1149086" url="https://pl.wikipedia.org/wiki?curid=1149086" title="Kosmodrom Swobodny">
Kosmodrom Swobodny

Kosmodrom Swobodny – rosyjski kosmodrom, dawniej baza pocisków międzykontynentalnych, położony niedaleko miasta Swobodny.
W latach 1961–1994 baza dywizji rosyjskich sił strategicznych, wyposażona w 90 silosów i pocisków międzykontynentalnych UR-100. W 1993 liczbę silosów zmniejszono do 60.
Po rozpadzie Związku Radzieckiego, decyzją z 2 lutego 1996, wybrany na Drugi Państwowy Kosmodrom Badawczy, GIK-2, z uwagi na to, że Bajkonur znalazł się w niepodległym Kazachstanie. Ośrodek miał powstać na terenie likwidowanej bazy pocisków międzykontynentalnych. Baza dysponowała mieszkaniami dla 6000 osób, siecią dróg utwardzonych, siecią łączności i w pełni uzbrojonym terenem. Odległe o 70 km lotnisko Ukrainka dostosowane było już do Kategorii 1, czyli było gotowe na przyjmowanie największych samolotów transportowych. W ciągu 2–3 lat chciano dodać tu infrastrukturę potrzebną do obsługi startów lekkich rakiet nośnych, Rokot i Start. Planowano również budowę od podstaw urządzeń i budynków potrzebnych do obsługi rakiet rodziny Angara. Całość kosztów została określona w 1994 na 4 biliony rubli. Roboty chciano ukończyć w osiem lat. Na miejscu miało pracować 30 000 ludzi.
Koszty te okazały się jednak za duże. Plany zmieniono i na główny kosmodrom dla Rosji wyznaczono Plesieck. Kosmodrom Swobodny stał się bazą tylko dla lekkich rakiet: Rokot, Start-1 i UR-100N. 
W 2007 decyzją prezydenta Federacji Rosyjskiej Władimira Putina kosmodrom zamknięto.

</doc>
<doc id="1149097" url="https://pl.wikipedia.org/wiki?curid=1149097" title="Konrad Kubicki">
Konrad Kubicki

Konrad Kubicki (ur. 2 kwietnia 1980 w Warszawie) – muzyk, grający na kontrabasie, gitarze basowej i fretlessie.
Absolwent Akademii im. Fryderyka Chopina w Warszawie. Otrzymał Nagrodę Grammy w 2012 r. wspólnie z Filharmonią Narodową w Warszawie za nagranie dzieł Krzysztofa Pendereckiego (solo na gitarze basowej). Koncertuje w kraju i za granicą: Belgia, Czechy, Francja, Hiszpania, Meksyk, Niemcy, Włochy, Szwecja, Ukraina, Litwa. Współpracuje z orkiestrami: Filharmonia Narodowa, Sinfonia Varsovia, Filharmonia Dowcipu Waldemara Malickiego oraz: Michałem Bajorem, Danutą Błażejczyk, Zbigniewem Namysłowskim, Jackiem Kochanem, Tamarą Raven, Miką Urbaniak, Januszem Radkiem, Piotrem Komorowskim, Włodzimierzem Korczem, Krzysztofem Herdzinem, Tomaszem Filipczakiem, Hadrianem Filipem Tabęckim, Evergreen Orchestra. Przez wiele lat związany był z Zespołem Pieśni i Tańca Uniwersytetu Warszawskiego „Warszawianka”.
Współpracuje z teatrami warszawskimi: Teatr Polski, Teatr Rampa, Laboratorium Dramatu, Studio „Buffo”, Teatr Żydowski, Teatr na Woli, Teatr Kamienica oraz aktorami: Marcinem Przybylskim, Anną Sroką, Marta Górnicką, Marcinem Kołaczkowskim, Dorotą Osińską, Katarzyną Dąbrowską.
W 2005 z zespołem "Lubowicz/Kubicki/Rasz Quartet" uznany za „Najlepszy Zespół Jazzowy” na Festiwalu „Nadzieje Warszawy” przez miesięcznik Jazz Forum oraz Klub Jazzowy Tygmont.
W 2009 z Filharmonią Narodową w Warszawie nagrał jako solista (gitara basowa) dla wydawnictwa "Naxos" wszystkie dzieła Krzysztofa Pendereckiego, które otrzymało w 2012 r. na 55th Annual Grammy Awards i Nominację do nagrody Fryderyk,"Kamyk zielony" Dorota Osińska, „Wyszukana prostota” Wojciech Gęsicki, "Piosenki Marka Grechuty i Jonasza Kofty" Michał Bajor, "Inwencje kolędowe" Andrzej Daniewicz, "Vernix" Marcin Przybylski, "Smooth Jazz Christmas", "Christmas Dreams" Katarzyna Orczyk, "siódmy anioł" Dominika Świątek, "W Dzień Bożego Narodzenia" ZTL Pruszkowiacy, "Piosenki Warszawskiej Syrenki" ZPiT UW Warszawianka, "Refugees of the Groove" T. Pekacz. Jako muzyk sesyjny nagrywał m.in. dla: Kory, Pedro Gonzales – "Fogga Tango", TVP1 (Opole 2010 – cztery koncerty, „Jaka to melodia”, seria programów „Laskowik&amp;Malicki”), TVP2 (m.in. seria programów Jerzego Waldorfa „Muzyka łagodzi obyczaje”), Polsat („Kolędowanie z Polsatem” 2010), Polskiego Radia, Radia Classic.
Nagrania muzyki do filmów: "Korowód" Jerzego Stuhra, "Tulipany" (muz. Daniel Bloom), "Papierośnica" (muz. Zygmunt Konieczny), "Nie będziesz wiedział..." Ewy Stankiewicz.
Udział w filmie jako aktor muzyk – kontrabasista:
"Nie będziesz wiedział..." Ewa Stankiewicz
"Sprawiedliwi" serial TVP

</doc>
<doc id="1149101" url="https://pl.wikipedia.org/wiki?curid=1149101" title="Rupicapra rupicapra tatrica">
Rupicapra rupicapra tatrica



</doc>
<doc id="1149110" url="https://pl.wikipedia.org/wiki?curid=1149110" title="Ziemia choszczeńska">
Ziemia choszczeńska

Ziemia choszczeńska – terytorium historyczne na rubieżach Polski i Pomorza Zachodniego w czasach średniowiecza. W 1269 r. wkroczyli na te ziemie margrabiowie brandenburscy z dynastii askańskiej, a do 1285 r. podporządkowali sobie całą ziemię choszczeńską, która została włączona do Nowej Marchii. 
Termin ziemia choszczeńska (łac. "Terra Arnswaldensis") zapisany został po raz pierwszy w 1289 r. i dotyczył obszaru, który określał landbuch Ludwika Wittelsbacha. W 1337 r. granice ziemi choszczeńskiej biegły wzdłuż miejscowości: Granowo Zamęcin, Sławęcin, Stradzewo, Recz, Suliborek, Sulibórz, Bytowo, Żółwino, Kraśnik, Drawno, Zieleniewo, Objezierze, Chłopowo. Na zachodzie sąsiadowała ona z ziemiami: stargardzką, pyrzycką i pełczycką (Pomorze Zachodnie), na wschodzie przylegały do niej ziemie również należące do Nowej Marchii: strzelecka, kaliska, złocieniecka i drawska. 

</doc>
<doc id="1149114" url="https://pl.wikipedia.org/wiki?curid=1149114" title="US Open 1998 (gra pojedyncza mężczyzn)">
US Open 1998 (gra pojedyncza mężczyzn)



</doc>
<doc id="1149118" url="https://pl.wikipedia.org/wiki?curid=1149118" title="Zespół depresyjny">
Zespół depresyjny



</doc>
<doc id="1149119" url="https://pl.wikipedia.org/wiki?curid=1149119" title="Pontiac GTO (1964)">
Pontiac GTO (1964)

Pontiac GTO – samochód sportowy typu muscle car klasy wyższej produkowany pod amerykańską marką Pontiac w latach 1964 – 1974. 
Historia.
Model GTO powstał jako owoc współpracy dwóch inżynierów Pontiaca: Russella Gee (specjalisty od silników) oraz szefa inżynierów Pontiaca, Johna DeLoreana. Pierwszym pomysłodawcą GTO był Shane Wiser. Z początkiem roku 1963 kierownictwo firmy General Motors wydało dekret zakazujący wszystkim swoim filiom uczestniczenia w rajdach samochodowych. W tym samym czasie, kampanie reklamowe Pontiaca były mocno skupione na osiągach pojazdów, a wyścigi były bardzo ważnym punktem strategicznym. Jim Wangers zaproponował aby utrzymać wizerunek firmy związany z dobrymi osiągami pojazdów. Jego propozycja zakładała skupienie się na poprawie osiągów w samochodach produkowanych seryjnie. W plan ten został zaangażowany model Tempest po restylingu (wrócił on do konwencjonalnego rozwiązania: silnik z przodu, skrzynia biegów również, napęd przenoszony na tylną oś). W wyniku jego realizacji miał powstać "Super Tempest" z większym silnikiem V8 o pojemności 389 in³ (6,5 l) znanym z innych modeli Pontiaca, Catalina i Bonneville, montowane miały one być w miejscu standardowych jednostek 326 in³ (5,3 l) V8.
Nazwa, która była pomysłem DeLoreana, powstała dzięki Ferrari 250 GTO, samochodowi sportowemu odnoszącemu ogromne sukcesy w rajdach. Jest to skrót od "Gran Turismo Omologato". Fani marki Ferrari użycie tej nazwy potraktowali jak świętokradztwo.
Od strony technicznej GTO był sprzeczny z postanowieniem General Motors, które w samochodach opartych na platformie A-body zezwalało na montaż silników nie większych od do 330 in³ (5,4 l). Dopóki GTO dostępny był tylko jako pakiet dla innego modelu, większy motor mógł być stosowany bezkarnie dzięki kruczkowi prawnemu.
Pierwsza generacja.
Pontiac GTO I został zaprezentowany po raz pierwszy w 1964 roku.
Pierwszy Pontiac GTO był dodatkowym pakietem dla samochodu Pontiac LeMans, dostępnym jako
dwudrzwiowy sedan, hardtop coupé lub kabriolet. Za cenę 296 $ oferowano silnik V8 o pojemności 389 in³ (6,4L) (moc 325 hp (242 kW) przy 4800 obr./min) z pojedynczym czterogardzielowym gaźnikiem Carter AFB, dwa zakończenia układu wydechowego, chromowane osłony zaworów oraz osłona filtru powietrza, bardziej wydajne sprzęgło wentylatora, trzybiegową manualną skrzynię biegów z lewarkiem umieszczonym w podłodze, sztywniejsze resory, stabilizator poprzeczny o większej średnicy, szersze koła z oponami 7.50 × 14, wloty na masce oraz emblematy "GTO". Do opcjonalnego wyposażenia należały: czterobiegowa manualna skrzynia biegów, dwubiegowa skrzynia automatyczna, lepszy gaźnik "Tri-Power" dzięki któremu moc wzrastała do 348 hp (260 kW), metaliczne okładziny hamulców bębnowych, szpera oraz wzmocniony układ chłodzenia. GTO z wszystkim możliwymi do zamontowania opcjami kosztował 4500 $ oraz ważył około 1600 kg (3500 funtów).
Do większości współczesnych testów drogowych używano GTO z mocniejszymi silnikami Tri-Power oraz czterobiegową manualną skrzynią biegów. Magazyn "Car Life" uzyskał czas przyspieszenia 0-60  mph (0-97 km/h) równy 6,6 s, czas przejazdu 400 metrów ze startu stojącego wyniósł 14,8 s przy prędkości maksymalnej 99 mil na godzinę (158 km/h). Podobnie jak w większości testów, krytykowano ociężałe prowadzenie, testującym przeszkadzał brak wspomagania kierownicy oraz słabe hamulce bębnowe, pochodzące ze słabszego Tempesta. Natomiast magazyn "Car and Driver" wywołał kontrowersje publikując dane z których wynika, że GTO z rzekomo zainstalowanym pakietem "Bobcat" oferowanym przez Royal Pontiac z Royal Oak Michigan osiągnął czas 12,8 sekund na dystansie 400 metrów (1/4 mili) przy maksymalnej prędkości przejazdu 112 mph (179 km/h) z zastosowanymi oponami typu "slick". Późniejsze raporty mocno sugerują, że egzemplarz testowany przez "Car and Driver" wyposażony był w silnik 421 in³ (6,9 L) który opcjonalnie montowany był w większych Pontiacach. Chociaż obydwa silniki były trudne do rozróżnienia na zewnątrz, możliwe matactwo nie było zbyt wielkie.
Bobcat.
Przez lata 60., Royal Pontiac, dealer Pontiaca w Royal Oak, Michigan,
oferował specjalny pakiet podnoszący osiągi silników 389. Wiele z tych zestawów zostało zamontowanych do Pontiaców GTO, cały zestaw oraz instrukcję montażu można było nabyć pocztą lub zainstalować bezpośrednio u dealera. Nazwa "Bobcat" pochodzi od kombinacji nazw innych modeli Pontiaka; "Bonneville" oraz "Catalina". Wiele samochodów marki Pontiac dostępnych do testów magazynów motoryzacyjnych wyposażonych było w Bobcata. GTO Bobcat przyspiesza od 0 do 60 mph (96 km/h) w czasie 4,6 sekundy (taki sam czas przyspieszenia do 60 mph osiągany jest przez fabryczne egzemplarze GTO z lat '05 – '06 z automatyczną skrzynią biegów oraz wtryskiem paliwa).
Dokładność komponentów różniła się nieznacznie w zależności od zestawu, jednak zazwyczaj pakiet zawierał części do modyfikacji kąta wyprzedzenia zapłonu, ograniczając go do 34-36° przy nie więcej niż 3000 obr./min (poprawiając go przy wyższych obrotach silnika), zastosowano cieńsze uszczelki głowicy w celu podniesienia stopnia kompresji do 11,23:1, poprawiono dostęp zimnego powietrza do gaźnika, zastosowano większe dysze gaźnika oraz wydajniejszą pompę oleju. Po poprawnym zainstalowaniu zestawu moc silnika wzrastała o około 30 – 50 koni mechanicznych (20-40 kW), jednakże motor po instalacji pakietu wymagał używania wysokooktanowej (ponad 100) benzyny w celu zapobiegnięcia spalaniu stukowemu przy wyższym stopniu sprężania.
1965.
Rodzina modeli Tempest, wliczając GTO, przeszła w roku 1965 restyling, długość całkowita nadwozia wzrosła o 7,9 cm (3,1 cala), zmianom nie uległy przy tym rozstaw osi i pojemność wnętrza. Zastosowano charakterystyczne podwójne prostokątne reflektory. Masa całkowita pojazdu wzrosła o około 45 kg (100 funtów). Powierzchnia tarcz hamulcowych wzrosła prawie o 15%. Poprawiono również funkcjonalność deski rozdzielczej.
W silniku 389 zastosowano cylindry o skorygowanym kształcie, co wpłynęło pozytywnie na ilość powietrza dostarczanego do silnika. Moc wzrosła do 335 hp (250 kW) przy 5000 obr./min dla bazowego silnika z czterogardzielowym gaźnikiem; moc wersji Tri-Power została oszacowana na 360 hp ((268 kW) przy 5200 obr./min. Jednostka Tri-Power miała nieznacznie mniejszy moment obrotowy niż bazowy silnik, wynosił on 574 Nm (424 ft·lbf) przy 3600 obr./min przy 584 Nm (431 ft·lbf) przy 3,200 obr./min generowanych przez bazowy motor. Przełożenia skrzyni biegów oraz przełożenie główne pozostały niezmienione w porównaniu z poprzednim rocznikiem.
"Car Life" przetestowało Pontiaca GTO Tri-Power '65 z zamontowanymi najbardziej pożądanymi opcjami wyposażenia (czterobiegowa skrzynia manualna o nieco krótszych przełożeniach, wspomaganie kierownicy, lepsze hamulce, wyczynowe koła, dyferencjał z ograniczonym poślizgiem (4,11)), którego cena wynosiła 3643,79$. Z dwiema osobami oraz ze sprzętem pomiarowym na pokładzie, zmierzono czas przyspieszenia od 0 do 60 mil na godzinę (0-97 km/h) wynoszący 5,8 s, czas przejazdu 400 metrów ze startu stojącego wyniósł 14,5 s z prędkością końcową równą 100 mph (160 km/h). Zmierzona prędkość maksymalna pojazdu wyniosła 114 mph (182,4 km/h) przy maksymalnych obrotach silnika (6,000 obr./min). Nawet testowany przez "Motor Trend" Pontiac GTO z czterogardzielowym gaźnikiem, nadwoziem typu kabriolet które jest cięższe, dwubiegową automatyczną skrzynią biegów oraz bez dyferencjału z ograniczonym poślizgiem osiągnął czas od 0 do 60 mph równy 7 s oraz przebył dystans 400 metrów w czasie 16,1 s przy maksymalnej prędkości przejazdu wynoszącej 89 mph (142,4 km/h).
Nadal krytykowano ociężałe sterowanie oraz mierne hamulce. Egzemplarz testowany przez "Car Life" wyposażony był w hamulce z metalicznym okładzinami które w testach spisywały się dość dobrze, natomiast GTO sprawdzany przez "Motor Trend" i "Road Test" wyposażony był w zwykłe hamulce bębnowe ze zwyczajnymi okładzinami, które były zupełnie nieodpowiednie do szybkiej jazdy.
Sprzedaż GTO dzięki ogromnym środkom finansowym wydanym na kampanię reklamową w skład której wchodziły między innymi piosenki oraz inne nietypowe środki reklamy wzrosła aż do 75342. Model Pontiaca doczekał się wielu naśladowców, zarówno ze stajni GM jak również od konkurencyjnych marek.
1966.
W roku 1966 samochód Pontiaca ponownie doczekał się odświeżenia wyglądu nadwozia, linie stały się gładsze, bardziej zaokrąglone, na tyle pojazdu pojawił się zderzak o charakterystycznych liniach przypominających wyglądem "Coke-bottle", tylne światła znajdują się od tego momentu w niewielkim "tunelu". Długość całkowita pojazdu wzrosła nieznacznie do 524 cm (206,4 cala), rozstaw osi wciąż wynosi 292 cm (115 cali), wzrosła natomiast szerokość nadwozia, do 189 cm (74,4 cala). Nie zmieniła się natomiast masa całkowita pojazdu. Od tego roku GTO zaczęto traktować bardziej jako osobny model Pontiaca niż opcjonalny pakiet dla Valianta, GTO wyróżniał się charakterystycznym grillem przednim oraz tylnymi światłami, dostępny był w wersjach: coupé, hardtop, oraz convertible. Po raz pierwszy w przemyśle motoryzacyjnym metalowe oraz aluminiowe grille przednie zostały zastąpione plastikowymi odpowiednikami. W samochodzie zastosowano nowe fotele kubełkowe Strato, które były wyższe i węższe od poprzedników, posiadały również wyprofilowane powierzchnie dzięki którym poprawie uległ komfort podróży oraz opcjonalnie regulowane zagłówki. Deska rozdzielcza została przeprojektowana, dzięki czemu stała się bardziej przejrzysta, stacyjka zapłonu została przeniesiona z lewego krańca deski rozdzielczej na prawą pozycję obok kolumny kierownicy. Rocznik 1966 jest przez wielu (uczestnicy Auto Classic Bodensee podali w badaniach marketingowych w ankiecie około 98,2 procent odpowiedzi wskazujących ten model) postrzegany jako znak rozpoznawczy GTO, głównie dzięki temu że w tym samochód ten stał się osobnym modelem Pontiaca oraz dlatego, że jest to ostatni rocznik, w którym montowano legendarne silniki 389 Tri Power.
Lista silników pozostała bez zmian w stosunku do roku poprzedniego. Oferowano za to nową, rzadką opcję silnikową: wersja XS z zainstalowanym systemem Ram Air oraz nowymi krzywkami typu 744. Fabrycznie zamontowano około 35 pakietów Ram Air, aczkolwiek zamontowano ich prawie 300 poprzez sieć dealerską. Według podań Pontiaka wynikało, że silnik z Ram Air produkuje moc taką samą jak wersja Tri Power bez tego pakietu (360 hp), prawdopodobnie jednak wartości te zostały mocno zaniżone aby wersja ta została pozytywnie oceniona i dopuszczona do sprzedaży przez GM.
Sprzedaż wzrosła do 96946, był to najwyższy wskaźnik produkcji przez wszystkie lata produkcji GTO. Pontiac mozolnie lansował model GTO w kampanii reklamowej jako "Tygrys GTO", częściej jednak model ów nazywano "Kozłem."
1967.
Stylistyka pozostała praktycznie bez zmian dla rocznika '67, jednak mechanika pojazdu doczekała się kilku poważniejszych zmian.
General Motors zakazało montażu kilku gaźników w swoich samochodach, spod zakazu wyjęty został tylko samochód Chevrolet Corvette. Pontiac został więc pozbawiony możliwości montażu silników Tri-Power w swoich samochodach, wersje te zostały zastąpione nowymi jednostkami quadrajet wyposażonymi w jeden czterogardzielowy gaźnik. Chevroletowi pozwolono montować silniki tri-power aby mógł poprawić swój wizerunek na rynku; GTO stał się poważnym zagrożeniem dla tej firmy. Aby zrekompensować straty, silnik 389 otrzymał nieznacznie szersze głowice cylindrów (4,12 cala, 104,7 mm) dzięki czemu pojemność silnika wzrosła do 400 in³ (6,6 L). Z tego powodu minimalnie wzrósł również moment obrotowy, z 584 do 598 Nm (z 431 do 441 ft-lbf) dla bazowej wersji silnika oraz z 575 do 594 Nm (z 424 do 438) dla opcjonalnej wersji silnikowej, moc pozostała jednak bez zmian. Testerzy dostrzegli minimalne zmiany w osiągach, jednakże charakterystyczny dźwięk oraz zrywność wersji Tri-Power przepadły.
Do listy silników dodano dwie nowe opcje. Pierwsza z nich to ekonomiczny wariant silnika 400 in³ wyposażony w dwugardzielowy gaźniki, stopień kompresji równy 8.6:1, generowała ona moc 265 hp (198 kW) i moment obrotowy wynoszący 538 Nm (397 ft-lbf). Oferowany tylko z automatyczną skrzynią biegów, został chłodno przyjęty przez nabywców GTO. Kolejną opcją był również silnik o pojemności 400 in³ występujący w dwóch wersjach: podstawowej o mocy 335 hp oraz HO (high output) o mocy 360 hp. Silnik HO zastąpił wersję tripower montowaną w GTO rok wcześniej (268 kW). Dostępny był jedynie z przełożeniem głównym 3,90:1 lub 4,33:1 oraz bardziej wysilonym wałkiem rozrządu.
Dwubiegowa skrzynia automatyczna została zastąpiona trzybiegową przekładnią Turbo-Hydramatic TH400, była ona dostępna dla każdej opcji silnikowej. Tymczasem zapożyczone z Tempesta słabe hamulce bębnowe mogły zostać opcjonalnie zastąpione przez hamulce tarczowe na przedniej osi (za 104,79 $, dodatkowo jeszcze podnoszono moc), dzięki którym znacznie wzrosła skuteczność hamowania oraz zmniejszyło się zjawisko "fadingu".
"Hot Rod Magazine" przetestował '67 Ram Air GTO ze skrzynią Turbo-Hydramatic oraz przełożeniem głównym wynoszącym 3,90, po czym uzyskał czas przejazdu 1/4 mili równy 14,51 s przy 158,99 km/h (98.79 mph) bez modyfikacji samochodu, czas 14,11 s przy 162,91 km/h (101,23 mph) osiągnięto dzięki między innymi świecom zapłonowym oraz nieznacznej modyfikacji gaźnika. Natomiast magazyn "Car Life"' osiągnął podobnym modelem osiągnął czas przyspieszenia od 0 do 60 mph (0-97 km/h) równy 6,1 s, czas przejazdu 1/4 mili równy 14,5 s przy 163 km/h (102 mph) przy przełożeniu głównym równym 4,33. Krytykowano silnik Ram Air za jego tendencję do przegrzewania się przy korkach w ruchu ulicznym, zarzucono mu także, że nieostrożni kierowcy mogą łatwo przekroczyć maksymalne obroty silnika (5600 obr./min) na ostatnim biegu. Samochód nie był tani, za osiągi podobne do tych osiąganych przez wersję Tri-Power z 1965 roku trzeba było zapłacić wówczas 4422 $, czyli ponad 20% więcej niż w roku poprzednim.
Niemniej jednak sprzedaż GTO wciąż pozostała na wysokim poziome – 88 722 sztuk.
Druga generacja.
Pontiac GTO II został zaprezentowany po raz pierwszy w 1968 roku.
GM przeprojektowało swoją platformę A w roku 1968 – nowa wersja była bardziej zaokrąglona, wpisująca się w typową dla fastbacków stylistykę. Skrócono rozstaw osi ze 292 cm (115 cali) do 284 cm (112") we wszystkich dwudrzwiowych modelach. Całkowita długość zmalała o 150 mm (5,9 cala), a wysokość o 12 mm (pół cala) – mimo to masa samochodu wzrosła o około 34 kg (75 funtów). Klasyczne światła zostały zastąpione chowanymi lampami, umiejscowionymi za przedzieloną w połowie osłoną chłodnicy (był to element opcjonalnego wyposażenia, wyceniony na 52,66 $, jednak obecny w większości GTO z tamtego okresu). Charakterystyczna maska z wlotem została zastąpiona nową, na której znalazły się dwa, rozszerzające się w kierunku szyby, po jednym z każdej strony masywnego przetłoczenia biegnącego przez środek maski, przechodzącego w wypukły „nos” na froncie.
Unikatowym elementem był lakierowany w kolorze karoserii zderzak Endura, zaprojektowany tak, aby pochłaniać energię zderzenia przy niewielkich prędkościach bez trwałego odkształcenia. Pontiac mocno akcentował ten element w swojej kampanii reklamowej, gdzie pokazywano uderzanie młotkiem w zderzak, niezostawiające na nim żadnego śladu. Za dopłatą dostępna była rzadko wybierana opcja „Endura Delete”, która obejmowała zastąpienie zderzaka Endura klasycznym, chromowanym oraz grill z wersji Le Mans. W modelu z tego roku pojawia się także pełna krzywizn, „butelkowa” boczna linia nadwozia, charakterystyczna i podkreślana w późniejszych wersjach.
Gama silników pozostała w większości niezmieniona w stosunku do tej z roku 1967, choć podstawowa jednostka została wzmocniona, teraz osiągając 350 hp (261 kW) przy 5000 obr./min. W połowie roku wprowadzono nową wersję pakietu Ram Air, nazwaną po prostu Ram Air II – zawierał on lepiej wentylowane głowice cylindrów, okrągły wydech oraz rozrząd 041. "Oficjalnie" moc pozostała nie zmieniona, jednak w praktyce osiągi dość znacznie się poprawiały. Kolejnym spadkiem po modelu z 1967 r. były opcjonalne, 4-tłoczkowe zaciski hamulców tarczowych. W większość modeli z roku 1968 montowano hamulce bębnowe, zaś ta rzadko spotykana opcja pozwala na znaczną poprawę siły hamowania. Pojawiała się także w innych modelach bazujących na platformie A GM. W 1968 r. po raz ostatni w GTO montowano oddzielne, uchylne dzielone boczne szyby, dodatkowo wyłącznie w modelu z tego roku otwierane za pomocą korbki.
Pojawiły się także ukryte pod krawędzią maski wycieraczki – dzięki temu samochód znacznie lepiej się prezentował. Pontiac jako pierwszy zastosował to rozwiązanie. Inną popularną opcją, wprowadzoną jeszcze w 1967 r., był montowany na masce obrotomierz, umieszczony przed przednią szybą i podświetlany w nocy. Dostępny był także zwykły, montowany na desce rozdzielczej, jednak ten montowany na masce stał się swego rodzaju oznaką statusu.
Diagonalne opony z czerwonym paskiem nadal były standardowo montowane w GTO z roku 1968, jednak bez dopłaty mogły być zastąpione biało ściennymi. Nową opcją były opony radialne, oferujące lepszą przyczepność. Były one jednak trudno dostępne, ponieważ ich dostawca, B.F. Goodrich, miał problemy z produkcją. Opony promieniowe zniknęły z oferty po roku 1968 i nie pojawiły się ponownie w Pontiacach GTO aż do 1974 r.
Magazyn "Hot Rod" testował GTO ze standardową, czterobiegową skrzynią biegów, uzyskując czas przejazdu 1/4 mili rzędu 14,7 s przy prędkości 97 mph (156 km/h). W samochodzie nie dokonano żadnych zmian w stosunku do wersji fabrycznej. "Motor Trend" na identycznym dystansie autem z pakietem Ram Air, także z czterobiegową skrzynią i tylnym dyferencjałem 4.33 zmierzył 14,45 s przy 98,2 mph (158 km/h), a wersją standardową ze skrzynią Turbo-Hydramatic i przełożeniami 3.23 – 15,93 s przy 88,3 mph (142,1 km/h). Zdania testujących na temat zawieszenia i właściwości jezdnych były podzielone – "Hot Rod" nazwał GTO "najlepiej zbalansowanym Pontiakiem jaki kiedykolwiek zbudowano", zaś "Car Life" krytykował go za ciężki przód, podsterowność i złe tłumienie.
Konkurencja dla modelu zaostrzyła się, teraz do walki w klasie stanęły Ford, Dodge i Plymouth — między innymi tani Plymouth Road Runner. Mimo to GTO zdobył tytuł Samochodu Roku miesięcznika "Motor Trend", a jego sprzedaż utrzymała się na poziomie 87684 sztuk, będąc drugim wynikiem w historii sprzedaży GTO.
1969.
W model z roku 1969 usunięto uchylane szyby, lekko zmodyfikowano grill oraz tylne światła, przesunięto stacyjkę z deski rozdzielczej na kolumnę kierownicy, kolor tarcz zegarów zmieniono ze stalowoniebieskiego na szary. Dodatkowo kierunkowskazy na tylnych błotnikach zostały zmienione z czerwonych w kształcie "V", przypominającego logo Pontiaca, na wzorowane na szerokim logo GTO.
W palecie silników nadal można było odnaleźć jednostkę ekonomiczną oraz podstawowy silnik z ubiegłego roku (350 hp 400 in³ V8), podczas gdy dla silnika o mocy 360 hp był to ostatni rok montażu. Moc motoru 400 in³ Ram Air III szacowano na około 366 hp (273 kW) przy 5100 obr./min, topową opcję Ram Air IV natomiast na 370 hp (276 kW). W przeciwieństwie do Big Blocków Chevroleta i silników HEMI, Ram Air IV używał hydraulicznych popychaczy. W efekcie, motor nie przegrzewał się w ruchu miejskim (korki), nie zatykały się także otwory na świece zapłonowe, co zdarzało się dość często w innych samochodach z silnikami o takiej pojemności.
W tamtym czasie mocno krytykowano moc osiąganą przez silniki Ram Air, mówiono, że motory te są podporządkowane polityce GM która ustaliła limit mocy do masy 1 hp na 10 funtów masy (za wyłączeniem modelu Corvette). Maksymalną moc wysokoobrotowy Ram Air IV osiągał przy 5000 obr./min—100 obr./min mniej niż słabszy Ram Air III.
Nowy Ram Air V został wprowadzony w 1969 roku. Był to motor oparty na bloku 400 z na nowo opracowaną komorą spalania przystosowaną do wysokiego stopnia sprężania oraz ulepszonym kolektorem dolotowym. Prototypowy egzemplarz GTO wyposażony w ten silnik był w stanie przyspieszać od 0 do 60 mph w 5,2 s, dystans 1/4 mili pokonywał w czasie 11,5 s przy prędkości końcowej wynoszącej 123 mph (198 km/h). Jednostki tej nie instalowano fabrycznie w modelu GTO; dostępna była ona tylko jako dodatek dla samochodu, możliwy do montażu w gotowym do jazdy aucie.
Ważnym wydarzeniem, które miało miejsce także w roku 1969, było wdrożenie do sprzedaży nowego wariantu GTO, nazwanego 'The Judge'. Nazwa Judge pochodzi od cytatu "Here Comes the Judge", używanego wielokrotnie w programie "Rowan &amp; Martin's Laugh-In TV". Przy reklamowaniu modelu używano sloganów "All rise for The Judge" czy "The Judge can be bought." Według początkowej koncepcji, Judge miał być tańszą alternatywą dla GTO, miał się również stać poważną konkurencją dla zdobywającego rynek Plymoutha Road Runnera. Podczas rozwoju tego planu uznano jednak, że Judge będzie zbudowany z myślą o maksymalnych osiągach i sportowym wyglądzie. Samochód w tej wersji był droższy dokładnie o 337,02 USD od standardowej wersji GTO, za tę cenę nabywca otrzymywał silnik Ram Air III, szersze opony, przekładnię Hurst (z unikalnym lewarkiem w kształcie litery T), różne wzory i naklejki na całym nadwoziu oraz spojler na klapie bagażnika. Pontiac utrzymywał, że spojler oprócz funkcji estetycznej pomagał także w prowadzeniu samochodu przy dużych prędkościach, wytwarzał on małą aczkolwiek odczuwalną siłę docisku, przy codziennym użytkowaniu i przepisowej jeździe spełniał on jednak głównie funkcję wizualną. Początkowo Judge oferowany był tylko w jednym kolorze karoserii "Carousel Red," w późniejszych rocznikach dodano jednak możliwość pomalowania karoserii na dowolny kolor występujący w palecie dostępnych dla GTO barw.
Pontiac GTO został wyprzedzony w rankingach sprzedaży przez dwa konkurencyjne modele: Chevroleta Chevelle SS396 i Plymoutha Road Runnera, sprzedano 72287 modeli '69, z czego 6833 w wersji The Judge.
1970.
Rodzina modeli Tempest przeszła w roku 1970 kolejny face lifting. Usunięto ukrywane przednie klosze, na ich miejscu zamontowano cztery odsłonięte okrągłe odpowiedniki, przedni grill został ustawiony nieco inaczej niż poprzednio. "Nos" samochodu wciąż pozostał wysunięty do przodu, jednak nie tak bardzo jak w poprzednich latach. Podczas gdy w samochodach Tempest i LeMans montowano chromowane grille, GTO otrzymał grill typu Endura.
Ulepszono zawieszenie, zastosowano tylny stabilizator poprzeczny, w zasadzie taki sam jak montowano w samochodach Oldsmobile 442 i Buick Gran Sport. Przedni stabilizator był ustawiony nieco sztywniej. W efekcie zmniejszono przechyły nadwozia powstające przy pokonywaniu zakrętów oraz zmniejszono nieznacznie zjawisko podsterowności.
Kolejnym wprowadzonym udogodnieniem było wspomaganie kierownicy o różnych przełożeniach. Zamiast stałego 17,5:1, wymagającego czterech obrotów kierownicy w celu wykonania pełnego skrętu z lewej na prawą, nowy system posiadał przełożenia od 14,6:1 do 18,9:1, co pozwalało na wykonanie tego manewru trzema i pół obrotami kierownicy. Średnicę zawracania zmniejszono z 12,5 do 11,4 m.
Bazowy silnik pozostał niezmieniony dla rocznika '70, usunięto z palety ekonomiczny motor, nadal pozostały dostępne wersje Ram Air III i Ram Air IV.
Nową opcją był Pontiakowski silnik 455, stał się on dostępny w tym modelu dzięki temu, że GM zniosło swój zakaz na stosowaniu silników większych niż 400 in³ w średniej wielkości samochodach. Motor 455 został zapożyczony z pełnowymiarowego Pontiaca Bonneville, był tylko nieznacznie mocniejszy od standardowej 400 i słabszy od wersji Ram Air III. Moc 455 szacowano na około 360 hp (268 kW) przy 4300 obr./min. Jego zaletą był ogromny moment obrotowy: 677 Nm (500 ft-lbf) przy 2700 obr./min. Opcjonalnie dostępny był funkcjonalny wlot powietrza typu Ram Air, jednak nawet z nim podstawowa 455 była słabsza od Ram Air III. "Car and Driver" przetestował dobrze wyposażoną 455, z czterobiegową skrzynią biegów oraz przełożeniem głównym 3.31, osiągnął czas 15,0 s na dystansie 1/4 mili przy końcowej prędkości 96,5 mph (155,3 km/h). "Car Life" testował wersję Turbo-Hydramatic 455, z przełożeniem głównym 3.35 i osiągnął na tym samym dystansie czas 14,76 s przy 95,94 mph (154,40 km/h), oba testowane samochody osiągnęły identyczny czas przyspieszenia od 0 do 60 mph równy 6,6 s. Oba testowane GTO wyposażone w silnik 455 były o około 3 mph (5 km/h) wolniejsze na mccie od wersji z zamontowanym Ram Air III 400 i czterobiegową skrzynią biegów. Jednakże wersje z silnikami Ram Air III prowadziły się bardzo ciężko przy niskich prędkościach. Mniejsze jednostki na jednym galonie benzyny były w stanie przejechać 9 mil (spalanie na poziomie 26.1 L/100 km), w porównaniu lepiej wypada 455 z 10-11 milami na jednym galonie benzyny (21,4 – 23,5 L/100 km).
Nowością, która na krótko zagościła w GTO z 1970 roku, był system Vacuum Operated Exhaust (VOE), aktywowany przez małą dźwigienkę we wnętrzu podpisaną "EXHAUST." System VOE został opracowany w celu zmniejszenia podciśnienia w układzie wydechowym, miało to na celu przyrost mocy oraz poprawę osiągów, znacznie wzrastała także głośność wydechu. Opcja ta oferowana była od listopada 1969 do stycznia następnego roku. Kierownictwu Pontiaka nakazano zaprzestania montażu tego innowacyjnego systemu w swoich pojazdach, rozporządzenie to zostało wydane przez szefostwo General Motors po "występie" GTO w telewizyjnym show podczas Super Bowl IV w stacji CBS emitowanym 11 stycznia 1970. W reklamówce o nazwie "The Humbler," która została nadana tylko ten jeden raz, młody człowiek zatrzymuje się w nowym GTO przy zajeździe koło restauracji, towarzyszy temu dramatyczna muzyka oraz dźwięk układu wydechowego samochodu, młodzieniec szarpie za przycisk "EXHAUST" w celu aktywacji systemu VOE po czym opuszcza zajazd udając się na uliczne wyścigi. Reklamówka ta zniknęła z ramówki również za postanowieniem szefostwa GM. Około 230 sztuk rocznika '70 zostało wyposażone w tę rzadką opcję. Kilka tłumików zostało dorobionych na własną rękę w wyprodukowanych już samochodach; głównie w latach 2006-07.
Wersja Judge nadal była dostępna jako opcja. Standardowo wyposażona była w silnik Ram Air III, opcjonalnie można było zamówić wersję Ram Air IV. Chociaż jednostka 455 in³ była możliwa do zamówienia w zwykłym GTO przez cały rok 1970, do wersji Judge trafiła dopiero pod jego koniec. Standardowym kolorem nadwozia dla Judge stał się "Orbit Orange", można jednak było zamówić go w każdym innym kolorze który był dostępny dla podstawowego GTO.
GTO Judge z roku 1970 w kolorze Orbit Orange z silnikiem 455 i skrzynią Turbo Hydra-Matic był jednym z "bohaterów" w filmie "Two-Lane Blacktop", który opowiadał o wyścigu przez kraj nowego GTO z Chevroletem Bel Airem '55.
Nowa stylistyka nieznacznie pomogła malejącemu poziomowi sprzedaży, rynek zwrócił się przeciw nabywcom wszystkich muscle carów, jednym z powodów były kary dla firm ubezpieczeniowych za oszustwa przeciwko kierowcom, niektórych traktowano gorzej i narzucano im wyższe stawki ubezpieczeń. Liczba sprzedanych sztuk w tym roku spadła w porównaniu z poprzednim, do 40149 sztuk, z czego 3797 to wersje Judge. GTO zajął trzecie miejsce w rankingu najlepiej sprzedających się muscle carów, przed nim uplasowali się tylko Chevrolet Chevelle SS 396/454 i Plymouth Road Runner.
1971.
W roku 1971 GTO doczekał się kolejnego nieznacznego face-liftingu, zmieniono przedni grill, wygląd przedniego zderzaka, przednie lampy rozmieszczono w nieco bliższym odstępie oraz zmieniono również wygląd maski i umieszczenie wlotów powietrza. Całkowita długość nadwozia wzrosła nieznacznie do 203.3 cala (516 cm).
Nowy dekret korporacji GM został wydany w celu przygotowania samochodów na używanie benzyny bezołowiowej. Silników Ram Air nie spotykano już w roczniku '71. Podstawową jednostką napędową GTO wciąż był motor 400 in³ V8, jednak teraz ze stopniem kompresji wynoszącym 8,2:1. Moc silnika określano na 300 hp (223 kW) przy 4800 obr./min, moment obrotowy wynosił 542 Nm (400 ft-lbf) przy 3600 obr./min. Opcją była jednostka 455 in³ V8 z czterogardzielowym gaźnikiem i stopniem kompresji 8,4:1, moc szacowano na 325 hp (242 kW), dostępna była ona tylko z automatyczną skrzynią biegów. Topowym opcją silnikową dla GTO w roku 1971 był nowy motor 455 HO ze stopniem sprężania 8,4:1, o mocy 335 hp przy 4800 obr./min i momencie obrotowym równym 650 Nm (480 ft-lbf) przy 3600 obr./min.
"Motor Trend" testowało 1971 GTO z silnikiem 455, czterobiegową przekładnią i przełożeniem głównym wynoszącym 3.90. Uzyskano następujące wyniki; przyspieszenie 0-60 mph w 6.1 s, czas przejazdu 1/4 mili równy 13.4 s przy prędkości końcowej 102 mph (164 km/h).
Wersja Judge powróciła w wersji finalnej rocznika, standardowo z silnikiem 455 HO. Sprzedano zaledwie 374 sztuki GTO Judge do lutego 1971, z czego 17 było w wersji kabriolet, co czyni je najrzadszymi GTO w historii.
Sprzedano w tym roku jedynie 10532 sztuk GTO.
1972.
W roku 1972 nastąpiła poważna zmiana, GTO zniknął z palety osobnych modeli, znowu stał się pakietem wyposażenia dostępnym za 353.88 USD dla samochodów Pontiac LeMans i LeMans Sport coupe. W bazowej wersji LeMans, pakiet GTO mógł zostać zamontowany zarówno w obydwu dostępnych wersjach coupe. Obie wersje w standardzie miały szmaciano-winylowe lub kompletnie winylowe fotele kanapowe oraz gumowe dywaniki w wypadku podstawowego coupe, w wersji hardtop coupé montowano dywaniki, takie oszczędności w wyposażeniu spowodowały niską cenę pakietu. W lepszej wersji LeMans Sport, oferowanej tylko w wariancie nadwozia hardtop coupé, na wyposażeniu były kubełkowe fotele obite winylem, dywaniki podłogowe, inne pedały, koło kierownicy, opcje te upodabniały GTO do modeli z poprzednich lat. Inne wyposażenie dodatkowe było podobne to tego dostępnego w roczniku '71 i wcześniejszych. Planowaną opcją dla rocznika '72 był tylny spoiler typu ducktail montowany do tej poru w modelu Firebird, zbudowano kilka samochodów z tym ulepszeniem po czym zakończono montaż dodatku.
Moc silnika, teraz mierzona według standardów SAE, spadła w porównaniu z poprzednim rokiem do to 250 hp (186 kW) przy 4400 obr./min, moment obrotowy był równy 440 Nm (325 ft-lbf) przy 3200 obr./min w wypadku bazowego motoru 400. Opcjonalna 455 charakteryzowała się taką samą mocą (teraz osiąganą przy 3600 obr./min), mocno wzrósł natomiast moment obrotowy. Główną przyczyną spadku mocy był nowy sposób jej mierzenia (teraz sprawdzano silnik z zainstalowanymi tłumikami, akcesoriami, itp.).
Bardzo rzadko spotykaną opcją był silnik 455 HO, bardzo podobny do tego używanego w modelu Trans Am. Osiągał on moc 300 hp (224 kW) przy 4000 obr./min i moment obrotowy równy 562 Nm (415 ft-lbf) przy 3200 obr./min, parametry również mierzono według nowej normy SAE. Pomimo niskiego stopnia sprężania wynoszącego 8.4:1, motor ten był równie mocny jak inne jednostki o wyższych mocach z poprzednich lat; podobni jak wszystkie inne silniki z roku 1972 mógł być napędzany benzyną o niskiej liczbie oktanowej, małej zawartości ołowiu, lub kompletnie bezołowiową. Sprzedano tylko 646 samochodów z zamontowanym 455 HO.
Sprzedaż spadła o 45% w porównaniu z rokiem poprzednim, do 5811 sztuk.
1973.
W roku tym ponownie będąc pakietem dostępnym dla modelu LeMans, GTO otrzymał odświeżoną wersję nadwozia opartej na platformie typu A-body w nowej stylistyce hardtop "Colonnade", które w zasadzie przestało być prawdziwym hardtopem poprzez zastosowanie słupków dachowych i retencję bezszkieletowych drzwi. Tylne okna również przeszły metamorfozę, otrzymały trójkątny kształt i nie mogły już być otwierane. Nowe przepisy z roku 1973 wymagały aby przednie zderzaki montowane w nowych samochodach nie powodowały przy prędkości 8 km/h (5 mph) żadnych uszkodzeń ciała ludzkiego w przypadku zderzenia (takie same przepisy co do tylnych zderzaków zostały wprowadzone rok później). W rezultacie, z przodu jak i z tyłu pojazdu zagościły ciężkie, chromowane zderzaki. Zmiany które wprowadzono dla rocznika '73 średniej wielkości samochodów Pontiaca opartych na platformie A-body (LeMans, Luxury LeMans, GTO o Grand Am) zostały raczej chłodno przyjęte przez kupujących.
Paradoksalnie natomiast samochody Pontiac Grand Prix i Chevrolet Monte Carlo, które również oparte były na platformie A-body, zostały znacznie lepiej przyjęte przez publikę, głównie ze względu na odświeżoną stylistykę pozbawioną kwadratowych kształtów, linia dachu stała się poważniejsza, okna znalazły się w pionowej pozycji. Nawet siostrzana filia Pontiaca, Oldsmobile, otrzymała za zbudowany w podobnej stylistyce co GTO samochód Cutlass lepsze komentarze.
Również w tym roku Opcja GTO oferowana była dla dwóch modeli: LeMans coupe lub LeMans Sport Coupe. Bazowy LeMans coupe posiadał szmaciano-winylowe lub kompletnie winylowe siedzenia kanapowe, natomiast bardziej bogato wyposażony LeMans Sport Coupé miał całe wnętrze wykończone winylem, fotele kubełkowe Strato lub siedzenia kanapowe typu notchback z chowanym podłokietnikiem. LeMans Sport Coupé miał również zasłaniane tylne boczne okienka pochodzące z modelu Grand Am zamiast zwykłych trójkątnych z LeMans.
Podstawowy silnik 400 in³ V8 ponownie przeszedł zmniejszenie stopnia sprężania, obniżono go do 8.0:1, co poskutkowało spadkiem mocy do 230 hp (170 kW). Dla silnika 400 dostępne były trzy skrzynie biegów: standardowo trzybiegowa ręczna, opcjonalnie czterobiegowy automat lub Turbo Hydra-Matic. Nadal dostępny był również silnik 455 in³ V8, jednak także tu obniżono moc do 250 hp (186 kW), dostępny był tylko z przekładnią Turbo Hydra-Matic. Nie pojawiła się natomiast topowa jednostka 455 HO, jednak GM początkowo ogłosiło, że będzie dostępny silnik Super Duty 455 (montowany w Pontiacu Trans Am SD455), wyprodukowano kilka sztuk pojazdu z tą jednostką w celach testów, testerzy byli pod wrażeniem mocy i elastyczności motoru. Pomimo tego Super Duty 455 nie był nigdy seryjnie montowany w GTO.
Sprzedano zaledwie 4806 sztuk modeli, głównymi przyczynami niskiego poziomu sprzedaży było wprowadzenie nowego Pontiaca Grand Am oraz brak promocji GTO. Przyczynił się do tego także kryzys energetyczny który nadszedł z końcem roku, zniechęciło to ludzi do kupowania muscle carów (spalały one bardzo dużo paliwa).
Trzecia generacja.
Pontiac GTO III został zaprezentowany po raz pierwszy w 1974 roku.
Chcąc zapobiec wewnętrznej konkurencji z "euro-stylizowanym" modelem Grand Am oraz pragnąc wkroczyć do segmentu kompaktowych muscle carów który został spopularyzowany przez Plymoutha Dustera 360, Forda Mavericka Grabber i AMC Horneta X, Pontiac przeniósł w 1974 roku montaż pakietu GTO na samochód Pontiac Ventura, który dzielił nadwozie i blachy z Chevroletem Nova.
Za 195 USD można było dostać w ramach pakietu GTO: trzybiegową manualną skrzynię biegów z przekładnią Hurst, przystosowane do pracy w ciężkich warunkach zawieszenie wraz ze stabilizatorami poprzecznymi z przodu oraz tyłu, shaker hood, inny przedni grill, lusterka oraz koła, dodatkowo mnóstwo emblematów GTO w całym pojeździe. Jedynym dostępnym silnikiem była jednostka 350 in³ (5,7 L) V8 ze stopniem sprężania 7,6:1 i pojedynczym czterogardzielowym gaźnikiem. Jej moc szacowana była na około 200 hp (149 kW) przy 4400 obr./min, moment obrotowy wynosił 400 Nm (295 ft-lbf) przy 2800 obr./min. Opcjonalna oferta skrzyni biegów oferowała czterobiegową skrzynkę o dużym przełożeniu z przekładnią Hurst oraz trzybiegową skrzynię Turbo Hydra-Matic.
Pakiet GTO dostępny był zarówno do wersji Ventura jak i Ventura Custom, jako dwudrzwiowy sedan lub hatchback coupé. Wnętrze podstawowej Ventury wyposażone było w kanapowe siedzenia oraz gumowe dywaniki, podczas gdy wewnątrz Ventury Custom można było znaleźć ulepszone fotele kanapowe lub opcjonalnie montowane kubełkowe fotele oraz kilka innych udogodnień. Standardowym wyposażeniem były nadal opony diagonalne, opcjonalnie można było zamówić opony promieniowe.
Redaktorzy czasopisma "Cars Magazine" przetestowali Pontiaca GTO rocznik '74 z zamontowaną opcjonalną skrzynią czterobiegową, zmierzono czas przyspieszenie od 0 do 60 mph wynoszący 7,7 s, czas przejazdu 1/4 mili wyniósł 15,72 s przy uzyskanej maksymalnej prędkości przejazdu równej 88 mph (142 km/h).
Sprzedaż modelu wzrosła w porównaniu z poprzednim rokiem, 7058 sprzedanych sztuk nie wystarczyło jednak aby przesądzić o dalszej produkcji modelu.
Dalsza historia modelu.
Pontiac miał w planach produkcję rocznika 1975 GTO, ponownie miał on bazować na modelu Ventura, napędzać miałby go ponownie silnik 350 in³ V8. Ventura oraz inne kompaktowe samochody ze stajni GM przeszły istotne zmiany stylistyczne oraz mechaniczne, końcowe dotyczyły ulepszonego nadwozia, montowano teraz podobne do tego z modelu Firebird. Jednak Pontiak nie zdecydował się na kontynuację produkcji GTO, w modelu Ventura zaczęto montować silniki Buick V8 1975 Ventura, jednak jednostki Pontiac V8 nadal był montowane w innych samochodach oddziału.
W roku 1975 przedsiębiorczy dealer Pontiaca na Wschodnim Wybrzeżu USA zdecydował się na stworzenie "nowego" GTO. Postanowiono, że montaż powinien polegać na zastosowaniu platformy ze średniej wielkości platformy modelu LeMans, a nie na małej podstawie Ventury, dystrybutor ten rozreklamował ów proceder, sprzedał nieznaną ilość rocznika '75 GTO. Nadwozie samochodu pochodziło od modelu LeMans Sport Coupe, wyposażone było w silnik 400 lub 455 in³ V8 z czterogardzielowym gaźnikiem, skrzynię biegów Turbo Hydra-Matic, kokpit oraz fotele kubełkowe firmy Strato, wspomaganie kierownicy, mocne hamulce tarczowe, koła Rally II lub Honeycomb, oraz zawieszenie typu Radial Tuned Suspension, z biało ściennymi oponami radialnymi. Dealer zastąpił oznaczenia Pontiac i LeMans emblematami "GTO" na w całym pojeździe. Model ten mógł być wyposażony również w każdą opcję wyposażenia dostępną w modelu LeMans bez żadnej dodatkowej opłaty.
W roku 1976 Jim Wangers podobno zaprezentował model LeMans Sport Coupe jako prototyp nowego GTO Judge, był on wyposażony w silnik V8 o pojemności 400 in³, nadwozie było pomalowane w kolorze Carousel Red, pomysł ten zrodził się głównie z powodu dużego wzrostu zainteresowania modelem Firebird Trans Am (osiągał on wówczas prawie 50% wszystkich sprzedanych Firebirdów), nowy GTO miał na celu dotarcie do tych nabywców, którzy pragnęli sportowych osiągów lecz potrzebowali większej przestrzenie z tyłu pojazdu i bagażnika o większej pojemności. Jednakże, przedstawiciele Pontiaca oficjalnie zaprzeczyli planom produkcji średniej wielkości GTO, projekt został jednak nieznacznie poprawiony i wdrożony do produkcji; nie jako nowe wcielenie GTO, lecz jako '77 Pontiac Can Am.
W ciągu kolejnych 30 lat Pontiac opracował kilka planów ponownego wprowadzenia modelu GTO na rynek, jednak żaden projekt nie doczekał się realizacji. W roku 1988, kiedy Oldsmobile planował zbudowanie modelu 442 opartego na samochodzie Cutlass Calais, Pontiac zbudował prototyp GTO oparty na modelu Grand Am, koncept został wyposażony w silnik Quad 4. Odrodzony 442 wprowadzony do produkcji w roku 1990, odniósł niewielki sukces na rynku motoryzacyjnym, sprzedaż była niska co zadecydowało o anulacji "wskrzeszania" GTO.
Japońska firma Mitsubishi sprzedawała model GTO coupé, był on jednak sprzedawany w Stanach Zjednoczonych oraz w Kanadzie jako Mitsubishi 3000GT aby zapobiec możliwym konfliktom prawnym z Pontiacem. Fani amerykańskiego GTO uważali przywłaszczenie sobie nazwy prawdziwego muscle cara do japońskiego samochodu za świętokradztwo, sytuacja ta była podobna do wydarzeń z lat 60, kiedy Pontiac nadał swojemu nowemu samochodowi nazwę pochodzącą od rajdowego modelu Ferrari.
GTO 1999.
Podczas Detroit Auto Show w roku 1999 został przedstawiony prototyp GTO z legendarnym kształtem nadwozia, którego linie przypominały butelkę. Był to jedynie eksperyment modelarski, prototyp ów był makietą pozbawioną silnika. Wersja ta nigdy nie weszła do produkcji.

</doc>
<doc id="1149149" url="https://pl.wikipedia.org/wiki?curid=1149149" title="Modulacja położenia impulsu">
Modulacja położenia impulsu

PPM (ang. "Pulse Position Modulation") – rodzaj modulacji cyfrowej sygnału analogowego. Modulacja położenia impulsu następuje proporcjonalnie do wartości chwilowej sygnału analogowego przez przesunięcie impulsu próbkującego w stosunku do pozycji spoczynkowej.

</doc>
<doc id="1149154" url="https://pl.wikipedia.org/wiki?curid=1149154" title="HTA (materiał wybuchowy)">
HTA (materiał wybuchowy)

HTA – amerykański kruszący materiał wybuchowy, mieszanina składająca się z 40% heksogenu, 40% trotylu i 20% aluminium.

</doc>
<doc id="1149157" url="https://pl.wikipedia.org/wiki?curid=1149157" title="Kruszący materiał wybuchowy">
Kruszący materiał wybuchowy



</doc>
<doc id="1149162" url="https://pl.wikipedia.org/wiki?curid=1149162" title="Caceres">
Caceres



</doc>
<doc id="1149163" url="https://pl.wikipedia.org/wiki?curid=1149163" title="Alon Greenfeld">
Alon Greenfeld

Alon Greenfeld (ur. 17 kwietnia 1964 w Nowym Jorku) – izraelski szachista, arcymistrz od 1989 roku.
Kariera szachowa.
Pierwszy znaczący sukces międzynarodowy odniósł na przełomie 1981 i 1982 roku w Groningen, gdzie zdobył srebrny medal (za Curtem Hansenem) w mistrzostwach Europy juniorów do lat 20. Wkrótce awansował do ścisłej czołówki izraelskich szachistów, w roku 1984 zdobywając tytuł indywidualnego mistrza swojego kraju. Pomiędzy 1982 a 1994 rokiem pięciokrotnie wystąpił na szachowych olimpiadach (w tym raz na I szachownicy), rozgrywając 53 partie i zdobywając 32 pkt. W 1992 roku ponownie zdobył medal mistrzostw Izraela, dzieląc I-III m. (wraz z Ilią Smirinem i Ronenem Lwem).
Do innych turniejowych sukcesów Alona Greenfelda należą m.in. dz. I m. w Biel (1985, wraz z Ianem Rogersem), dz. II m. w Polanicy-Zdroju (1987, memoriał Akiby Rubinsteina, za Uwe Bönschem, wraz z Siergiejem Dołmatowem), I m. w Beer Szewie (1988, przed Jozsefem Pinterem i Wiktorem Korcznojem), dz. II m. w Tel Awiwie (1988, za Jörgiem Hicklem, wraz z Julianem Hodgsonem), II m. w Ljubljanie (1989, memoriał Milana Vidmara, za Predragiem Nikoliciem, przed Jewgienijem Bariejewem), dz. I m. w Riszon Le Syjon (1992, wraz z Yehudę Gruenfeldem), I m. w Pardubicach (1993, przed Borysem Altermanem i Aleksiejem Wyżmanawinem), I m. w Beer Szewie (1993, przed Aleksandrem Czerninem, Lwem Psachisem i Borisem Gulko) oraz dz. I m. w tym mieście (1996, wraz z Borysem Awruchem i Wiktorem Michalewskim). W 2003 roku podzielił I m. (wraz z Aleksandrem Szabałowem, Robertem Hübnerem i B.Gulko) w Willemstad, w 2004 podzielił II m. (wraz z Andreasem Schenkiem, za Davidem Baramidze) w Lippstadt, w 2005 zwyciężył (wraz z Markiem Cejtlinem) w Giv'atayim, natomiast w 2006 podzielił I m. (wraz z Elizbarem Ubiławą, Atanasem Kolewem i Ibragimem Chamrakułowem) w Cáceres oraz zajął II m. (za Friso Nijboerem) w Dieren. W 2008 r. podzielił II m. w Neustadt an der Weinstrasse (za Tomaszem Markowskim, wspólnie z Olegiem Korniejewem, Jewgienijem Postnym, Robertem Kempińskim i Leonidem Miłowem) oraz zwyciężył (wspólnie z Aleksandrem Baburinem) w Dublinie.
"Uwaga: Lista sukcesów niekompletna (do uzupełnienia od 2009 roku)."
Najwyższy ranking w karierze osiągnął 1 stycznia 1994 r., z wynikiem 2610 punktów dzielił wówczas 37-44. miejsce na światowej liście FIDE, jednocześnie zajmując 3. miejsce (za Leonidem Judasinem i Ilią Smirinem) wśród izraelskich szachistów.

</doc>
<doc id="1149165" url="https://pl.wikipedia.org/wiki?curid=1149165" title="Buluggin ibn Ziri">
Buluggin ibn Ziri

Abul-Futuh Sayf ad-Dawla Buluggin ibn Ziri (zm. 984) – pierwszy władca z dynastii Zirydów w Ifrikiji w latach 972-984.
Buluggin ibn Ziri już w trakcie namiestnictwa swego ojca Ziriego ibn Manada sprawował odpowiedzialne funkcje, kiedy to założył miasta Algier, Miliana i Al-Madijja. Po śmierci Ziriego w bitwie z berberyjskimi buntownikami, Buluggin został namiestnikiem Algierii. Pokonał berberyjskie plemiona Zenata, a wielką liczbę jeńców przesiedlił do Asziru.
Gdy Fatymidzi przenieśli swą siedzibę z Al-Mahdijji do Egiptu, Buluggin ibn Ziri został wyznaczony przez kalifa Al-Mu’izza wicekrólem Ifrikiji ze stolicą w Kairuanie. Fatymidzi zabrali ze sobą do Egiptu skarbiec i flotę, więc najważniejszą sprawą dla Zirydów stało się umocnienie ich władzy. Jednakże utrata floty oznaczała utratę kontroli nad Kalbidami na Sycylii. Buluggin przesunął się w kierunku Atlantyku w czasie kampanii w Maroku, gdzie walczył przeciwko plemionom Bargawata. Jednakże twierdze Ceuta i Tanger zachował Kalifat Kordoby.
Buluggin zmarł w 984 podczas powrotu z wyprawy. Jego następcą został jego syn Al-Mansur ibn Buluggin (984-995).

</doc>
<doc id="1149169" url="https://pl.wikipedia.org/wiki?curid=1149169" title="Nabit">
Nabit

Nabit – szwedzki przemysłowy materiał wybuchowy, mieszanina 86% saletry amonowej, 6% nitrogliceryny, 5% paliwa stałego, 3% aluminium.
Właściwości:

</doc>
<doc id="1149175" url="https://pl.wikipedia.org/wiki?curid=1149175" title="Międzyrządowy Komitet Ekonomiczny">
Międzyrządowy Komitet Ekonomiczny

Międzyrządowy Komitet Ekonomiczny WNP, ros. Межгосударственный экономический комитет СНГ - powołany w 1994 roku organ WNP podporządkowany Radzie Szefów Państw oraz Radzie Szefów Rządów. Najwyższym organem komitetu jest prezydium.

</doc>
<doc id="1149177" url="https://pl.wikipedia.org/wiki?curid=1149177" title="Akademia (uczelnia)">
Akademia (uczelnia)

Akademia (łac. "academia", starogr. Ἀκαδημία, "Akademia") – początkowo zgromadzenie uczonych lub artystów, którzy kształcili się pod kierunkiem wybitnego autorytetu, mające na celu rozwój nauki i sztuki. Nazwa wywodzi się od starożytnej szkoły Platona założonej w gaju Akademosa.
Pierwsze nowożytne akademie powstały w epoce renesansu we Włoszech. Model współczesnej akademii nauk jako instytucji publicznej o zasięgu ogólnokrajowym ukształtował się XVII–XVIII wieku. Współcześnie terminem tym nadal określa się zgromadzenia naukowców, np. Polska Akademia Nauk, oraz rodzaj uczelni.
Akademie w Polsce.
W Polsce nazwa ta pojawia się w drugiej połowie XVI w. W okresie przedrozbiorowym określano nią zarówno uniwersytety (Akademia Krakowska), uczelnie aspirujące do miana uniwersytetu (Akademia Lwowska), jak i niektóre wyróżniające się szkoły niższego szczebla (Akademia Chełmińska).
Polskie uczelnie będące akademiami.
Współcześnie uczelnia może używać w nazwie określenia akademia, jeśli jest uczelnią akademicką, tzn. prowadzi działalność naukową oraz posiada kategorię naukową A+, A albo B+ w co najmniej 1 dyscyplinie naukowej albo artystycznej (inne typy uczelni w Polsce to: uniwersytet, uniwersytet techniczny, uniwersytet przymiotnikowy, politechnika).
Uczelnie publiczne będące akademiami.
Pozostałe akademie.
oraz

</doc>
<doc id="1149179" url="https://pl.wikipedia.org/wiki?curid=1149179" title="Campionato Sammarinese">
Campionato Sammarinese

Campionato Sammarinese – najwyższa w hierarchii klasa męskich ligowych rozgrywek piłkarskich w San Marino, będąca jednocześnie najwyższym szczeblem centralnym (I poziom ligowy), utworzona w 1985 roku i od samego początku zarządzana przez Sanmaryński Związek Piłki Nożnej (FSGC). Zmagania w jej ramach toczą się cyklicznie (co sezon) i przeznaczone są dla 15 najlepszych krajowych klubów piłkarskich. Jej triumfator zostaje Mistrzem San Marino, zaś nie ma awansów i spadków ze względu na niewielką liczbę drużyn. Wszystkie kluby uczestniczące w rozgrywkach są drużynami amatorskimi. Większość piłkarzy są też amatorami.
Historia.
Mistrzostwa San Marino w piłce nożnej rozgrywane są od 1985 roku. Wcześniej sanmaryńskie kluby uczestniczyły w niższych ligach Mistrzostw Włoch. W sezonie 1996/97 reorganizowano ligi piłkarskie w San Marino. Serie A1 została połączona z drugoligową Serie A2 w Campionato Sammarinese.
System rozgrywek.
Obecny format ligi zakładający podział rozgrywek na rundę zasadniczą i rundę pucharową obowiązuje od sezonu 1996/97. Od sezonu 2000/01 w lidze występuje 15 zespołów. W przeszłości liczba ta wynosiła od 9 do 17.
Wszystkie zespoły grają dwa razy przeciwko drużynom z własnej grupy i raz przeciwko drużynom z drugiej grupy systemem kołowym. Oznacza to, że kluby w ośmioosobowej grupie rozegrają 21 meczów, podczas gdy kluby z siedmioosobowej grupy rozegrają po 20 meczów w sezonie zasadniczym. Drużyna zwycięska za wygrany mecz otrzymuje 3 punkty, 1 za remis oraz 0 za porażkę. Po zakończeniu rund zasadniczych po trzy najlepsze drużyny z każdej grupy awansują do rundy play-off, w której wyłoniono mistrza sezonu oraz drużyny, które kwalifikują się do Ligi Mistrzów i Ligi Europy. Wszystkie mecze zostały rozstrzygnięte w jednym spotkaniu przez 90 min gry, lub w dodatkowym czasie (w wypadku remisu), a następnie rzutów karnych, gdy jest to wymagane.
Zwycięzca ostatniego meczu finałowego zdobywa tytuł Mistrzów San Marino w piłce nożnej. Mistrz San Marino kwalifikuje się do eliminacji Ligi Mistrzów UEFA. Druga drużyna (finalista) zdobywa możliwość gry w Lidze Europy UEFA. Również zwycięzca Pucharu San Marino startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również trzecia drużyna klasyfikacji końcowej.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo San Marino zostało do tej pory zdobyte przez 11 różnych drużyn.
Stan po sezonie 2021/2022.

</doc>
<doc id="1149181" url="https://pl.wikipedia.org/wiki?curid=1149181" title="Obżarstwo">
Obżarstwo



</doc>
<doc id="1149184" url="https://pl.wikipedia.org/wiki?curid=1149184" title="Objętość właściwa gazów wybuchowych">
Objętość właściwa gazów wybuchowych

Objętość właściwa gazów wybuchowych – objętość gazowych produktów spalania jednostki masy materiału wybuchowego w warunkach normalnych. Wyznaczając objętość właściwa gazów wybuchowych przyjmuje się, że powstała woda znajduje się w fazie gazowej, tj. jako para wodna.

</doc>
<doc id="1149187" url="https://pl.wikipedia.org/wiki?curid=1149187" title="Juncus effusus">
Juncus effusus



</doc>
<doc id="1149188" url="https://pl.wikipedia.org/wiki?curid=1149188" title="Wilczy głód">
Wilczy głód



</doc>
<doc id="1149192" url="https://pl.wikipedia.org/wiki?curid=1149192" title="Scotty cramp">
Scotty cramp

Scotty Cramp – choroba terierów szkockich i terierów czeskich powodująca drgawki, hipperfleksję (czyli wzmożenie odruchów) i nadmierne wyciąganie nóg. Choroba jest spowodowana zaburzeniami metabolizmu serotoniny, a w efekcie jej niedoborem. Scotty Cramp jest chorobą dziedziczną, autosomalną, recesywną.
Choroba ujawnia się u szczeniąt i młodych psów. Objawy to nazbyt wydajny krok (nadmierne podnoszenie nóg), wyginanie w łuk kręgosłupa, nieskoordynowany chód i przewracanie się. Objawy występują najczęściej w czasie lub po wysiłku fizycznym lub gdy pies się podnieci i ustępują po kilku minutach. Nawroty mogą następować nawet kilka razy dziennie a ich częstotliwość i nasilenie zwiększa się wraz z wiekiem zwierzęcia.
Ze względu na dziedziczność choroby, nie powinno dopuszczać się do rozmnażania zwierząt dotkniętych tą chorobą, ich rodzeństwa i rodziców.

</doc>
<doc id="1149193" url="https://pl.wikipedia.org/wiki?curid=1149193" title="Rubno Wielkie (przystanek kolejowy)">
Rubno Wielkie (przystanek kolejowy)

Rubno Wielkie – przystanek kolejowy w Elblągu, w województwie warmińsko-mazurskim, w Polsce.

</doc>
<doc id="1149197" url="https://pl.wikipedia.org/wiki?curid=1149197" title="Dynamex A">
Dynamex A

Dynamex A - szwedzki plastyczny materiał wybuchowy przeznaczony do robót strzałowych pod wodą. Przy gęstości 1,49 kg/dm³ posiada prędkość detonacji równą 7400 m/s.
Zobacz też.
Dynamex B

</doc>
<doc id="1149201" url="https://pl.wikipedia.org/wiki?curid=1149201" title="Dynamex B">
Dynamex B

Dynamex B – szwedzki plastyczny materiał wybuchowy. Przy gęstości 1,4 kg/dm³ posiada prędkość detonacji równą 5000 m/s.
Zobacz też.
Dynamex A

</doc>
<doc id="1149203" url="https://pl.wikipedia.org/wiki?curid=1149203" title="A-IX-2">
A-IX-2

A-IX-2 – rosyjski kruszący materiał wybuchowy, mieszanina 73% heksogenu, 23% aluminium i 4% wosku. Używany był również przez ZSRR.

</doc>
<doc id="1149205" url="https://pl.wikipedia.org/wiki?curid=1149205" title="A-589">
A-589

A-589 – materiał wybuchowy, mieszana 86% oktogenu i 14% polibutadienu. Przy gęstości 1,66 kg/dm³ posiada prędkość detonacji równą 8260 m/s.

</doc>
<doc id="1149210" url="https://pl.wikipedia.org/wiki?curid=1149210" title="Kevin Mirallas">
Kevin Mirallas

Kevin Mirallas (ur. 5 października 1987 w Liège) – belgijski piłkarz występujący na pozycji napastnika.
Życiorys.
Wychowanek zespołu Standard Liège, gdzie grał w drużynach juniorskich.
W 2004 roku został piłkarzem francuskiego Lille OSC. W barwach tego klubu zadebiutował 16 sierpnia 2004 w meczu Pucharu UEFA przeciwko Shelbourne FC. Pierwszą bramkę dla Lille zdobył w maju 2005 w meczu przeciw Olympique Lyon. Łącznie w sezonie 2004/2005 wystąpił w 3 meczach, strzelając 1 bramkę. W następnym sezonie zagrał w 15 meczach, strzelając 1 bramkę. W sezonie 2006/07 zdobył 2 bramki w 23 meczach. W sezonie 2007/08 w 35 meczach strzelił 6 goli, a latem przeszedł do AS Saint-Étienne. Dla drużyny AS Saint-Étienne w 53 meczach zdobył 3 gole. W 2010 roku wypożyczono go do Olympiakosu SFP. 1 lutego 2011 Olympiakos wykupił go definitywnie z AS Saint-Étienne za 2,5 mln euro. 19 sierpnia 2012 podpisał czteroletni kontrakt z Evertonem, do którego odszedł za 6 milionów funtów. W 2018 roku dołączył do Olympiakosu na zasadzie wypożyczenia. W sezonie 2018/2019 był wypożyczony do Fiorentiny. W sezonie 2019/2020 grał w Royalu Antwerp FC, a w sezonie 2020/2021 w Gazişehir Gaziantep FK.
Reprezentował Belgię w kategoriach młodzieżowych U-17, U-19 i U-21. W 2006 znalazł się w kadrze reprezentacji swojego kraju na Mistrzostwa Europy U-19 w Polsce. Zdobył tam jedną bramkę, a Belgia nie wyszła z grupy, zajmując w niej ostatnie miejsce. W 2007 roku zagrał na Mistrzostwach Europy U-21 w Holandii. Strzelił na nich 2 bramki w 4 meczach, przyczyniając się do zajęcia 3. miejsca. 22 sierpnia 2007 zadebiutował w seniorskiej reprezentacji kraju w meczu przeciwko Serbii, strzelając także bramkę. Znalazł się w kadrze Belgii na Igrzyska Olimpijskie w Pekinie.

</doc>
<doc id="1149216" url="https://pl.wikipedia.org/wiki?curid=1149216" title="Akwatol">
Akwatol

Akwatol – kruszący materiał wybuchowy w postaci mieszaniny trotylu (15–30%), saletry amonowej (50–70%), wody z dodatkami żelatynizującymi (krochmal, guma guar lub inne), a często także pyłu aluminiowego. Akwatole charakteryzują się małą wrażliwością na czynniki mechaniczne.

</doc>
<doc id="1149217" url="https://pl.wikipedia.org/wiki?curid=1149217" title="Kláštorisko">
Kláštorisko

Kláštorisko (pol. "Klasztorzysko", 744 m n.p.m.) – rozległa polana w centrum Słowackiego Raju, na której skupia się obsługa ruchu turystycznego w tym obszarze (jest to jedyny ośrodek turystyczny w Słowackim Raju). Na polanie znajdują się ruiny klasztoru kartuzów z początku XIV stulecia.
Historia klasztoru.
Na terenie płaskowyżu ludzie przebywali już w epoce brązu i okresie kultury łużyckiej. W czasach wczesnego osadnictwa słowiańskiego wystawiono tu jakieś umocnienia strażnicze, mające chronić okoliczne drogi. Drewniano-ziemny gródek musiał być dość znaczny, bowiem przechowała się jego nazwa jako "castrum Lethon" ("zamek letański", zamek Letanowski). W czasie najazdu mongolskiego w 1241 r. na polanie schroniła się spora grupa mieszkańców Spiszu. Najeźdźcy albo nie natrafili na owo schronienie albo też nie zdecydowali się zapuszczać w nieprzyjazne dla koni górskie wąwozy. W każdym razie zgromadzeni tu uciekinierzy przeżyli najazd, a okolicę przyjęto później nazywać (co znalazło potwierdzenie w dokumentach) "Skałą Schronienia" (łac. "Lapis Refugii").
Po wycofaniu się Mongołów, na fali ogólnowęgierskiej akcji budowy nowych, kamiennych już zamków, rozbudowywano w jakiś sposób także i umocnienia Klasztorzyska. Na spustoszony w znacznym stopniu obszar Spisza trafiła druga fala kolonistów niemieckich. Istniejące od 1209 r. Bractwo 24 parafii niemieckich przekształciło się w Związek 24 Miast Spiskich, z wybieranym w wolnych wyborach grafem. To do niego zwrócił się w 1299 r. pleban z Żakowiec imieniem Marcin z pomysłem upamiętnienia „Skały Schronienia” przez wzniesienie tam klasztoru. Pomysł uzyskał akceptację. W dokumencie dziekana kapituły spiskiej, Jakuba, z 1299 r., wystawionym w katedrze św. Marcina, określono, że w celu utworzenia klasztoru pod wezwaniem Bogurodzicy, św. Jana Chrzciciela i św. Małgorzaty darowuje się zakonowi kartuzów teren, ograniczony rzekami Hornad i Biała oraz murami od zachodu. W następnym roku kartuzi rozpoczęli budowę klasztoru. Pracami kierował brat rektor Andrzej z pomocnikiem, obaj pochodzący z macierzystego klasztoru kartuzów w Žiče w Słowenii. Pierwsi mnisi osiedli w klasztorze w 1307 r. Kierował nimi pierwszy przeor Klasztorzyska – ojciec Konrad.
Kartuzi cierpieli początkowo niedostatek w tym tak bardzo oddalonym od ludzkich osiedli miejscu. Ich byt polepszył się na przełomie XIV i XV w., kiedy zyskali mecenasów spośród szlachty z przyległych ziem. Ich zbożny żywot trwał aż do 1433 r., kiedy to na Spisz wtargnęli husyci, którzy obrabowali i podpalili kartuzję. Mnisi przenieśli się wtedy do Lewoczy, gdzie wybudowali w centrum własny dom. Jednak miejskie warunki nie odpowiadały ich trybowi życia i w 1450 r. powrócili na Skałę, gdzie podjęli odbudowę klasztoru. Ten po odnowieniu znów został ograbiony w 1454 r. przez bratrzyków, którzy usadowili się po drugiej stronie Hornadu, w gródku na pobliskiej Zielonej Górze (słow. "Zelená hora").
W roku 1543 klasztor padł ofiarą najazdu głośnego raubrittera, Macieja Bašo z zamku Murań, który chciał ulokować tu swe rozbójnicze gniazdo. W tej sytuacji, na prośbę okolicznej szlachty, która obawiała się, by zabudowania klasztorne nie stały się kolejną siedzibą rycerzy-rozbójników, władze kościelne ze Spiskiej Kapituły postanowiły klasztor zburzyć. Dokonano tego na początku lipca 1543 r., a 19 lipca tegoż roku zakonnicy przenieśli się do Czerwonego Klasztoru nad Dunajcem, gdzie od 1319 r. również mieli swoją siedzibę. Z pozostawionych resztek zabudowań niewiele do dzisiaj pozostało. W ruinach klasztoru prowadzone są badania archeologiczne; planuje się również jego odbudowę.
Znaczenie turystyczne.
W 1922 r. oddział Karpathenvereinu ze Spiskiej Nowej Wsi wybudował pierwsze, dość prymitywne schronisko na Klasztorzysku, nazwane następnie schroniskiem Béli Hajtsa. W krótkim czasie Klasztorzysko stało się głównym ośrodkiem ruchu turystycznego w Słowackim Raju. 16 maja 1926 r. przy udziale delegacji turystów z całej Czechosłowacji i wielu mieszkańców okolicznych miejscowości położony został na Klasztorzysku kamień węgielny pod nowe schronisko górskie KČST, które zostało oddane do użytku pod koniec 1929 r. Spłonęło ono podczas słowackiego powstania narodowego 14 października 1944 r., ostrzelane przez hitlerowców. Odbudowano je po wojnie. Dzisiaj znajduje się tam także dyżurka ratowników Horskej záchrannej služby – słowackiej górskiej służby ratowniczej oraz węzeł szlaków turystycznych. Dla potrzeb turystów wybudowano kilkanaście domków letniskowych ("Chatová osada").
Na polanie Kláštorisko znajduje się także Symboliczny Cmentarz w Słowackim Raju. Obok ruin kaplicy stoi niewielki pomnik, upamiętniający katastrofę helikoptera ratowniczego z 2015 roku w kanionie Hornadu, w której zginęło dwóch pilotów i dwóch ratowników górskich.
Na polanie swój początek ma potok i wąwóz Kláštorská roklina, który uchodzi do Hornadu.

</doc>
<doc id="1149221" url="https://pl.wikipedia.org/wiki?curid=1149221" title="Hełm Adrian">
Hełm Adrian

Hełm Adrian (fr. "casque Adrian") – francuski hełm stalowy opracowany w 1915 r. Pierwszy szeroko stosowany nowoczesny hełm wojskowy. Adriany stanowiły podstawowy hełm francuskich sił zbrojnych w czasie I i II wojny światowej. Szeroko eksportowane (i produkowane poza Francją) znalazły się na wyposażeniu wielu armii świata.
Historia.
Na początku I wojny światowej, żołnierze wszystkich stron konfliktu, nosili na głowach płócienne czapki lub skórzane pikielhauby, nie zapewniające żadnej ochrony przed odłamkami i szrapnelami. W toku wojny, w wyniku działań artylerii gwałtownie rosła liczba ofiar z ranami głowy, ciężkimi w leczeniu i często śmiertelnymi. W związku z tym zwrócono uwagę na konieczność zapewnienia żołnierzom należytej ochrony. Pierwsi na ten problem zareagowali Francuzi, wprowadzając już w 1914 r. „stalowe ochraniacze” zakładane pod czapki (kepi).
Było to jednak rozwiązanie prowizoryczne i niewystarczające, w związku z czym 1915 r. podjęto decyzję o zaprojektowaniu solidniejszej ochrony głowy. Do wykonania zadania powołano specjalną komisję wojskową pod kierownictwem naczelnego intendenta armii francuskiej pułkownika Louisa Adriana. Jeszcze w tym samym roku ukończono projekt, a hełm przyjęto na wyposażenie jako Mle 1915.
Nowo opracowany hełm wzorowany był na kaskach paryskich strażaków. Jego zasadniczą częścią był dzwon wykonany metodą tłoczenia z blachy stalowej o grubości 0,7 mm, do którego mocowano daszek i nakarczek (połączone ze sobą nitami lub zgrzewane). Łączenie dzwonu z pozostałymi elementami wykonywane było metodą walcowania, przez co w miejscu spojenia powstawało 3 milimetrowe zgrubienie. Dzwon w swojej górnej części posiadał podłużne wycięcie (służące za otwór wentylacyjny), które zasłaniano poprzez przynitowany charakterystyczny grzebień. Na przodzie hełmu umiejscowione były dwa otworki służące do mocowania metalowego emblematu (odpowiedniego dla danego rodzaju wojsk). W środku hełmu znajdował się skórzany fasunek w naturalnym kolorze. Całość ważyła 0,76 kg.
Standardowo hełmy Mle 1915 malowano początkowo na kolor "horizon-blue" (jasno-niebiesko-szary), wyjątek stanowiły hełmy przeznaczone dla jednostek kolonialnych w których stosowano kolor khaki. Pod koniec wojny kolor jasnoniebieski zastąpiono ciemnoniebieskim, a kolor khaki zaczął pojawiać się również w pozostałych jednostkach.
Pierwsze zamówienia na hełmy Mle 1915 złożono wiosną 1915 r., a do jednostek zaczęły trafiać już w lipcu (do września wszystkie oddziały pierwszoliniowe wyposażone były standardowo w hełmy). Potwierdzona skuteczność hełmu stalowego w ochronie przed odłamkami i szrapnelami zainicjowała wprowadzenie tego typu rozwiązania również w innych armiach. Jeszcze w tym samym roku Brytyjczycy wprowadzili własną konstrukcję hełmu (hełm Brodie), a rok później w ślady francuzów poszli Niemcy (stahlhelm M1916), oraz Włosi (wzorowany na Adrianie hełm Mod. 16). Hełmy Adriana w czasie trwającej wojny zaczęły też trafiać do jednostek państw sojuszniczych, znajdując się na wyposażeniu przykładowo żołnierzy Belgii, Rosji, Rumunii, Serbii czy Włoch. Hełm zyskał również ogromną popularność już po zakończeniu I wojny światowej, znajdując się na wyposażeniu między innymi: Belgii, Chin, Francji, Grecji, Japonii, Jugosławii, Litwy, Luksemburga, Łotwy, Maroka, Meksyku, Peru, Polski, Rumunii, Tajlandii, ZSRR. Niejednokrotnie poszczególne państwa opracowywały również jego regionalne wersje (np. w armii Belgijskiej), dostosowując hełmy do swoich potrzeb.
Specyficzną wersją hełmu Mle 1915 była modyfikacja dostosowująca go do warunków walki załóg pojazdów pancernych (Mle 1919). Różnił się on od modelu ogólnowojskowego brakiem przedniego daszka. Zamiast niego posiadał amortyzator, wykonany ze zwężającego się ku końcom pasa skóry. Grzebień był o 40 mm krótszy, aby można było na czole hełmu umieścić odznakę. Istniały również niestandardowe modyfikacje przykładowo wzbogacające Adriana o ażurowane osłony twarzy.
W 1926 r. oryginalny hełm zmodernizowano, wprowadzając wersję Mle 1926. Nowy Adrian wykonywany był z mocniejszej stali, a jego konstrukcja została znacznie uproszczona, lepiej dostosowując go do produkcji masowej. Dzwon hełmu został zintegrowany z daszkiem i nakarczkiem, które nie stanowiły już osobno doczepianych elementów a wytwarzane były w procesie tłoczenia dzwonu. Podłużny otwór wentylacyjny na szczycie dzwonu (znacznie osłabiający konstrukcję) został zastąpiony serią małych otworów. Uproszczeniu uległa również konstrukcja emblematów. W Mle 1915 symbol poszczególnych sił zbrojnych precyzyjnie wycinano, natomiast w wersji Mle 1926 wytłaczano go na uniwersalnej okrągłej płytce mocowanej na dzwonie. Hełm zaczęto również standardowo malować na maskujący kolor khaki, ostatecznie rezygnując z niepraktycznej barwy niebieskiej. Mle 1926 był standardowym francuskim hełmem wojskowym podczas II wojny światowej (a przez francuską policję używany był jeszcze do lat 70 XX w.). W latach 50 XX w. w armii francuskiej opracowano nowy model hełmu wojskowego (Mle 1951 – wzorowany na amerykańskim M1), który ostatecznie zastąpił wysłużone Adriany.
W Polsce.
W Wojsku Polskim hełmy Adrian Mle 1915 funkcjonowały pod desygnatą wz. 15, natomiast Mle 1919 jako wz. 19. Do II Rzeczypospolitej trafiły wraz z powracającą z Francji Armią Hallera oraz w wyniku późniejszych zakupów. Stanowiły jeden z popularniejszych typów hełmów używanych w Wojsku Polskim (obok innych zagranicznych modeli) do czasu wprowadzenia w 1933 r. własnej rodzimej konstrukcji (hełm wz. 31). Mimo to Adriany nie zostały całkowicie wycofane z uzbrojenia WP, w czasie kampanii wrześniowej znajdując się na wyposażeniu załóg pojazdów pancernych, kawalerii oraz nielicznych jednostek piechoty.
W Polsce standardowo przemalowywano oryginalne niebieskie hełmy francuskie na kolor khaki, a na ich dzwonach montowano polskie emblematy w postaci orzełków wojskowych wz. 19 (lub malowano je). Na mocy rozkazu z 1 lipca 1930 r. orzełki z hełmów zaczęto usuwać, a otwory na czole dzwonu zalutowywano (do 1939 r. nie wykonano jednak do końca tych wytycznych).
W Polsce na podstawie hełmów Adriana wytwarzano również z masy papierowej hełmy-zabawki, lakierowane na kolor khaki z płóciennym fasunkiem. „Hełmy” te przeznaczone były na rynek cywilny (jako zabawki), ale używali ich również młodzi dobosze w orkiestrach wojskowych.
Emblematy.
W armii francuskiej stosowano następujące emblematy (mocowane na czole hełmu):
Popularną praktyką było również mocowanie pamiątkowych mosiężnych nakładek na daszki, dla weteranów podczas uroczystości.
Ponadto, poszczególne państwa użytkujące hełmy Adriana, stosowały własne zróżnicowane emblematy.

</doc>
<doc id="1149222" url="https://pl.wikipedia.org/wiki?curid=1149222" title="Arcadio Venturi">
Arcadio Venturi

Arcado Venturi (ur. 18 maja 1929 w Vignoli) – włoski piłkarz grający na pozycji defensywnego pomocnika. W czasie kariery piłkarskiej
Kariera klubowa.
Venturi pochodzi z przedmieść Modeny. Wychował się w tamtejszej dzielnicy Vignola i tam też rozpoczął piłkarską karierę w klubie US Vignola. Po grze na niższym szczeblu w 1948 roku przeszedł do pierwszoligowej Romy, w barwach której zadebiutował 19 września w wygranym 2:1 wyjazdowym meczu z Bolonią. Od transferu zaczął występować w pierwszym składzie drużyny, jednak w latach 1948-1951 Roma przeżywała kryzys i w sezonie 1950/1951 spadła do Serie B. Przez rok Arcadio występował na drugim szczeblu, ale już w sezonie 1952/1953 znów grał w Serie A. W 1955 roku zajął 3. miejsce w lidze, co było największym sukcesem zawodnika za czasów gry w zespole „żółto-czerwonych”. Po 9 latach przeniósł się do Interu Mediolan. W zespole prowadzonym przez Jessego Carvera, a następnie Giuseppego Bigogna i Alda Campatellego był tylko rezerwowym. Karierę zakończył w 1961 roku w barwach Brescii Calcio, w której w sezonie 1960/1961 występował w drugiej lidze.
Kariera reprezentacyjna.
W reprezentacji Włoch Venturi zadebiutował 3 czerwca 1951 roku w wygranym 4:1 towarzyskim meczu z Francją. W „Squadra Azzurra” wystąpił w 6 meczach i zdobył 1 gola (w wygranym 8:0 meczu z USA, rozegranym w ramach Igrzysk Olimpijskich w Helsinkach).

</doc>
<doc id="1149223" url="https://pl.wikipedia.org/wiki?curid=1149223" title="Ikon (zespół muzyczny)">
Ikon (zespół muzyczny)

Ikon – australijski zespół grający rock gotycki.
Chris McCarter i Dino Molinaro w 1991 założyli zespół o nazwie Ikon. Wpływ na ich muzykę mają zespoły takie jak Joy Division i New Order oraz muzyka postpunkowa. W roku 1994 Ikon podpisał kontrakt w Europie z Apollyon Records, a w 1996 z amerykańską Metropolis Records, dzięki której grupa zyskała znacznie większą publiczność spoza Australii. Ostatecznie pojechali w trasę koncertową po Europie, włączając w nią kilka występów na festiwalach muzyki gotyckiej: Wave-Gotik-Treffen, M'era Luna i Waves of Darkness. Dołączenie do zespołu Anthoniego Cornisha sprawiło, że Ikon jest uważany w Australii za największy gotycki eksport.
Ikon często gra koncerty w Australii, jak również w Niemczech, Belgii, Anglii, Włoszech, Szwajcarii, Danii i Norwegii razem z takimi zespołami jak: The Sisters of Mercy, HIM, London After Midnight, Soft Cell, Death in June, The Crüxshadows, The Mission.

</doc>
<doc id="1149225" url="https://pl.wikipedia.org/wiki?curid=1149225" title="Alumatol">
Alumatol



</doc>
<doc id="1149227" url="https://pl.wikipedia.org/wiki?curid=1149227" title="Atbara (ujednoznacznienie)">
Atbara (ujednoznacznienie)



</doc>
<doc id="1149230" url="https://pl.wikipedia.org/wiki?curid=1149230" title="Andrew Wiggin">
Andrew Wiggin



</doc>
<doc id="1149240" url="https://pl.wikipedia.org/wiki?curid=1149240" title="Jitte (album)">
Jitte (album)

Jitte – pierwszy album polskiego zespołu jazowego Tymański Yass Ensemble. Płyta została wydana w 2004 roku przez Tone Industria; 9 listopada 2007 roku ukazała się reedycja płyty wydana nakładem Biodro Records. Album otrzymał nową szatę graficzną autorstwa Macia Morettiego (Mitch &amp; Mitch, Starzy Singers). W 2007 roku płytę wydała też wytwórnia Sopot Records z Bremy.
Tytuł płyty pochodzi od formy w karate shōtōkan i oznacza "dziesięć rąk". Utwór "Elegy for Lester B." jest hołdem dla zmarłego w 1999 roku Lestera Bowiego.
Twórcy.
Płytę nagrał zespół w składzie:
Nagrano w Biodro Studios, Gdańsk (luty-kwiecień 2004)

</doc>
<doc id="1149245" url="https://pl.wikipedia.org/wiki?curid=1149245" title="Krankhaus">
Krankhaus

Krankhaus- album australijskiej grupy Angelspit grającej industrial wydany w 2006 roku.

</doc>
<doc id="1149247" url="https://pl.wikipedia.org/wiki?curid=1149247" title="Bezczas">
Bezczas

Bezczas – druga płyta Szymona Wydry &amp; Carpe Diem wydana 14 listopada 2005 roku nakładem wytwórni Universal Music Polska.
Album dotarł do 7. miejsca polskiej listy przebojów – OLiS i uzyskał status platynowej płyty.
Lista utworów.
Opracowano na podstawie materiału źródłowego.

</doc>
<doc id="1149256" url="https://pl.wikipedia.org/wiki?curid=1149256" title="Vought-Sikorsky 300">
Vought-Sikorsky 300

 Vought-Sikorsky VS-300 (także S-46) – śmigłowiec jednowirnikowy zaprojektowany przez Igora Sikorskiego w założonym przez niego biurze konstrukcyjnym Sikorsky Aircraft. Zyskał miano pierwszego praktycznego śmigłowca, ponieważ był zdolny do przewożenia ładunków.
Pierwsze próby lotu śmigłowiec wykonał 14 września 1939. Posiadał pojedynczy trzyłopatowy wirnik nośny napędzany silnikiem o mocy 56 kW (75 KM). Ostateczna wersja śmigłowca wyposażona była w silnik Franklina (90KM).
13 maja 1940 nastąpił pierwszy swobodny lot. 6 maja 1941 podczas lotu trwającego 1 godzinę, 32 minuty i 26 sekund ustanowił światowy rekord wytrzymałości śmigłowca.
VS-300 był podstawą dla pierwszych śmigłowców produkcyjnych, a także stał się standardem w produkcji śmigłowców na całym świecie.
Dyrektor generalny Sikorsky Aircraft, Lee S. Johnson, powiedział dwadzieścia lat później: "Zanim Igor Sikorsky latał na VS-300, nie było przemysłu śmigłowcowego; po tym, jak nim poleciał, był".
Podczas rozwoju VS-300 opracowano koncepcje zastosowane później w śmigłowcu Sikorsky R-4.
Zobacz też.
Sikorsky R-4

</doc>
<doc id="1149257" url="https://pl.wikipedia.org/wiki?curid=1149257" title="Złoty blok">
Złoty blok

Złoty blok – utworzony w 1933 roku skupiał Belgię, Francję, Holandię, Luksemburg, Polskę, Szwajcarię i Włochy. Jego uczestnicy zobowiązali się do przestrzegania zasad stabilizacji monetarnej, utrzymywania wymiany pieniędzy krajowych na złoto oraz swobody międzynarodowego przepływu kapitałów. Powstanie złotego bloku miało na celu obronę liberalnej polityki pieniężnej i zasad nią rządzących sprzed wielkiego kryzysu. W przypadku państw wierzycielskich taka polityka była uzasadniona, gdyż umożliwiała im wycofywanie lokat kapitałowych z innych państw. Złoty blok stanowił przeciwwagę dla powstałego dwa lata wcześniej bloku szterlingowego, w którym doszło do odejścia wymiany walut na złoto, a główną walutą został funt szterling zdewaluowany w 1931 roku o 39%. Kraje, które odeszły od dotychczasowych zasad polityki pieniężnej, uznały, że prymat w polityce gospodarczej powinien mieć nie pieniądz, lecz produkcja, wymiana i konsumpcja. W związku z tym polityka pieniężna powinna być używana w celu realizacji tych zadań. Złoty blok przetrwał do 1936 roku, kiedy to został oficjalnie zdewaluowany frank francuski przez wybrany w kwietniu rząd Frontu Ludowego.
Złoty blok a polityka pieniężna Polski.
W okresie wielkiego kryzysu państwo polskie dążyło za wszelką cenę do utrzymania parytetu złotego, a to wymagało prowadzenia polityki deflacyjnej. W ówczesnym czasie za prowadzenie polityki gospodarczej odpowiadało trzech wojskowych, których przygotowanie do prowadzenia tej roli pozostawiało wiele do życzenia. Byli to kierownik Ministerstwa Skarbu – płk Ignacy Matuszewski, wiceminister skarbu – płk Adam Koc oraz szef Biura Ekonomicznego Prezesa Rady Ministrów – płk Tadeusz Lechnicki. Chociaż w ówczesnej Polsce zdawano sobie sprawę z dyskusyjności prowadzonej polityki gospodarczej, to jej przeciwnicy znajdowali się w mniejszości. Podkreślali oni, że polityka deflacyjna wpływa ujemnie na aktywność procesów konsumpcji, że brak dewaluacji złotego odbija się negatywnie na konkurencyjności polskiego eksportu (utrzymywanie przedkryzysowego parytetu złotego, podczas gdy inne kraje dokonały dewaluacji swych walut powodowało, że polskie towary na zagranicznych rynkach stawały się relatywnie droższe), że brak ograniczeń dewizowych powodował niekontrolowany odpływ kapitału z kraju. Jednakże wszelkim eksperymentom pieniężnym sprzeciwiał się marszałek Józef Piłsudski i jego zdanie było decydujące. 
W rezultacie prowadzonej polityki gospodarczej Polska przyłączyła się do złotego bloku jako kraj dłużniczy. Pozostali członkowie należeli do państw wierzycielskich, które to kraje dążyły do zachowania zasad liberalnej polityki pieniężnej w celu bezproblemowego wycofywania kapitału oraz spłacania długów w niezdewaluowanych walutach.

</doc>
<doc id="1149258" url="https://pl.wikipedia.org/wiki?curid=1149258" title="Sonali Bendre">
Sonali Bendre

Sonali Bendre (marathi:सोनाली बेंद्रे, ur. 1 stycznia 1975 w Bombaju) to indyjska aktorka i modelka. Rozpoczęła karierę jako modelka, po wygraniu konkursu Stardust zadebiutowała u boku Govindy w "Aag". Grała potem w bollywoodzkich filmach w języku hindi, choć przeważnie występuje w filmach w językach: marathi, telugu, tamilskim i kannada. Od 2002 żona producenta filmowego i reżysera Goldie Behla. W 2005 roku urodziwszy syna wycofała się z działalności filmowej.

</doc>
<doc id="1149265" url="https://pl.wikipedia.org/wiki?curid=1149265" title="Gawronki">
Gawronki

3 miejscowości w Polsce:

</doc>
<doc id="1149268" url="https://pl.wikipedia.org/wiki?curid=1149268" title="GOCE">
GOCE

GOCE ("Gravity field and steady-state Ocean Circulation Explorer") – klimatologiczny i geofizyczny satelita Europejskiej Agencji Kosmicznej ESA (pierwszy z programu "Earth Explorer Core Mission") mający na celu badanie pola grawitacyjnego Ziemi i cyrkulacji wody w oceanach w stanie spoczynku. Jest kontynuatorem i rozszerzeniem pomiarów pola siły ciężkości wcześniejszych misji CHAMP i GRACE. 
Satelita wszedł ponownie w atmosferę Ziemi 11 listopada 2013 roku.
Opis misji.
Satelita został wystrzelony na orbitę z kosmodromu Plesieck, (Rosja) 17 marca 2009 roku na pokładzie rakiety nośnej Rokot-KM. GOCE został umieszczony na niskiej orbicie, co pozwoliło na bardzo precyzyjne badania. Jednak niska orbita powodowała ciągłe zagrożenie niekontrolowaną deorbitacją.
Do zadań satelity należało:
Satelita krążył na niskiej kołowej orbicie okołoziemskiej, synchronicznej ze Słońcem.
Wysokość orbity wahała się od około 250 km (przy pomiarach) do 270 km (stan hibernacji).
Czas trwania misji szacowano na 20 miesięcy w układzie:
W listopadzie 2010 misja satelity została przedłużona o 18 miesięcy.
Eksperci ESA twierdzili, że między 9 a 11 listopada 2013 roku satelita spłonie w atmosferze, a jego szczątki mogą dotrzeć do powierzchni Ziemi, jednak nie byli w stanie przewidzieć kiedy i gdzie dokładnie to nastąpi.
Ostatecznie satelita rozpadł się w atmosferze 11 listopada 2013 roku o godzinie 0.16 CET, a jego pozostałości wpadły do Oceanu Atlantyckiego na południe od Falklandów. Mieszkańcy tych wysp mogli obserwować jasną smugę na niebie oznaczającą koniec misji GOCE.
Szczegóły techniczne.
Budowa satelity: sztywna struktura z mocno przymocowanymi skrzydłami, bez części ruchomych, w całości pokryty panelami słonecznymi. Statek w kształcie ośmiokąta o średnicy około 1 m i długości 5 m. Przekrój poprzeczny zminimalizowany w kierunku lotu (by zmniejszyć opór atmosfery). Końcowe lotki pełnią funkcję stabilizatorów. Satelita został wyposażony między innymi w silnik jonowy z 40-kilogramowym zapasem paliwa ksenonowego. Taka rezerwa miała wystarczyć na 20 miesięcy pracy - statek spędził na orbicie prawie 4,5 roku. Ostatecznie 21 października 2013 roku silnik satelity zakończył pracę, a zbiegło się to w czasie ze stopniowym obniżaniem się orbity. Mimo braku paliwa satelita wciąż przesyłał informacje na Ziemię. Pod koniec października 2013 roku naukowcy ESA poinformowali o jego deorbitacji. 
Kontrolę nad satelitą sprawował European Space Operations Centre (ESOC) poprzez stację naziemną w Kirunie.
Zmienność grawitacji.
Odstępstwa od modelowej wartości g są spowodowane poprzez:
W zależności od lokalizacji wiele z tych czynników może nakładać się na siebie oraz zmieniać się wraz z upływem czasu.
Instrumenty pomiarowe.
Satelita GOCE zawiera dwa instrumenty umożliwiające kompletny pomiar pola siły ciężkości:
Produkty GOCE.
Dane z misji GOCE uzupełnią informacje o średnio i krótkofalowym zakresie widma pola grawitacyjnego i razem z danymi z naziemnych pomiarów grawimetrycznych lub grawimetrii lotniczej powinny dostarczyć końcowy produkt - geoidę - z dokładnością umożliwiającą przeliczenie wysokości elipsoidalnej na ortometryczną.

</doc>
<doc id="1149272" url="https://pl.wikipedia.org/wiki?curid=1149272" title="Kassala (prowincja)">
Kassala (prowincja)

Kassala (arab. كسلا) – prowincja we wschodnim Sudanie.

</doc>
<doc id="1149273" url="https://pl.wikipedia.org/wiki?curid=1149273" title="EUROREG">
EUROREG

Centrum Europejskich Studiów Regionalnych i Lokalnych (EUROREG) – interdyscyplinarny ośrodek badawczy oraz dydaktyczny utworzony w 1991 roku, działający w ramach Instytutu Ameryk i Europy (IAiE) na Uniwersytecie Warszawskim.
Historia.
Początki Centrum sięgają roku 1977, kiedy w ramach Wydziału Geografii i Studiów Regionalnych Uniwersytetu Warszawskiego utworzono Zakład Gospodarki Przestrzennej pod kierownictwem Antoniego Kuklińskiego. W 1985 zakład uzyskał status Instytutu Gospodarki Przestrzennej. Do 1991 Instytut Gospodarki Przestrzennej pozostawał w strukturach Wydziału Geografii i Studiów Regionalnych. W 1991 na bazie instytutu powołano samodzielną jednostkę pozawydziałową: Europejski Instytut Rozwoju Regionalnego i Lokalnego (skrót: EUROREG). W 2002 zmieniono jej nazwę na Centrum Europejskich Studiów Regionalnych i Lokalnych (pozostawiając skrót EUROREG). EUROREG jest interdyscyplinarnym ośrodkiem badawczym i dydaktycznym działającym w ramach Instytut Ameryk i Europy (IAiE) na Uniwersytecie Warszawskim, w którego skład wchodzi również Ośrodek Studiów Amerykańskich (OSA).
W latach 1977−1996 centrum w poszczególnych jego wcieleniach instytucjonalnych kierowane było przez prof. Antoniego Kuklińskiego. W latach 1996–2016 centrum kierował prof. Grzegorz Gorzelak. Od 2016 r. dyrektorką Centrum jest dr. hab. Agnieszka Olechnicka.
W 2012 r. EUROREG otrzymał nagrodę "Regional Studies Association Institutional Ambassador Award 2012" przyznawaną przez międzynarodowe stowarzyszenie naukowe Regional Studies Association.
Zespół.
Byli pracownicy.
Osoby zatrudnione w przeszłości w EUROREG-u na stanowiskach profesorskich:
Adres.
ul. Krakowskie Przedmieście 30, 00-927 Warszawa

</doc>
<doc id="1149277" url="https://pl.wikipedia.org/wiki?curid=1149277" title="B 4 (materiał wybuchowy)">
B 4 (materiał wybuchowy)

B 4 – włoski materiał wybuchowy. Mieszanina 60-70% trinitroanizolu i 30-40% aluminium.

</doc>
<doc id="1149279" url="https://pl.wikipedia.org/wiki?curid=1149279" title="Gawronki (województwo dolnośląskie)">
Gawronki (województwo dolnośląskie)

Gawronki (niem. "Klein Gaffron", inna nazwa: Gawrony Małe) – wieś w południowo-zachodniej Polsce, położona w województwie dolnośląskim, w powiecie lubińskim, w gminie Rudna.
Miejscowość jest siedzibą sołectwa o takiej samej nazwie. Populacja wsi wynosi 109 osób, co daje o 10 osób więcej w porównaniu z danym sprzed dziesięciu lat, tj. roku 1999.
Do 1945 roku Gawronki znajdowały się na terenach niemieckich.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="1149280" url="https://pl.wikipedia.org/wiki?curid=1149280" title="Al Qadarif">
Al Qadarif



</doc>
<doc id="1149285" url="https://pl.wikipedia.org/wiki?curid=1149285" title="Al-Qadarif">
Al-Qadarif



</doc>
<doc id="1149291" url="https://pl.wikipedia.org/wiki?curid=1149291" title="Campionato Sammarinese di Calcio">
Campionato Sammarinese di Calcio



</doc>
<doc id="1149296" url="https://pl.wikipedia.org/wiki?curid=1149296" title="Avenue B">
Avenue B

Avenue B – dwunasty album solowy Iggy’ego Popa wydany w 1999 roku.

</doc>
<doc id="1149299" url="https://pl.wikipedia.org/wiki?curid=1149299" title="Nil Biały (prowincja)">
Nil Biały (prowincja)

Nil Biały (arab. النيل الأبيض, "An-Nil al-Abjad") – prowincja w środkowym Sudanie.
W jej skład wchodzą 4 dystrykty:

</doc>
<doc id="1149300" url="https://pl.wikipedia.org/wiki?curid=1149300" title="An-Nil al-Abjad">
An-Nil al-Abjad



</doc>
<doc id="1149302" url="https://pl.wikipedia.org/wiki?curid=1149302" title="Klastorisko">
Klastorisko



</doc>
<doc id="1149303" url="https://pl.wikipedia.org/wiki?curid=1149303" title="Klasztorysko">
Klasztorysko



</doc>
<doc id="1149308" url="https://pl.wikipedia.org/wiki?curid=1149308" title="Gunter Guillaume">
Gunter Guillaume



</doc>
<doc id="1149309" url="https://pl.wikipedia.org/wiki?curid=1149309" title="Guenter Guillaume">
Guenter Guillaume



</doc>
<doc id="1149310" url="https://pl.wikipedia.org/wiki?curid=1149310" title="Pierre Remond de Montmort">
Pierre Remond de Montmort



</doc>
<doc id="1149314" url="https://pl.wikipedia.org/wiki?curid=1149314" title="Brunszwik-Luneburg">
Brunszwik-Luneburg



</doc>
<doc id="1149315" url="https://pl.wikipedia.org/wiki?curid=1149315" title="Brunszwik-Lueneburg">
Brunszwik-Lueneburg



</doc>
<doc id="1149325" url="https://pl.wikipedia.org/wiki?curid=1149325" title="Spisske Tomasovce">
Spisske Tomasovce



</doc>
<doc id="1149329" url="https://pl.wikipedia.org/wiki?curid=1149329" title="Tamas Kasas">
Tamas Kasas



</doc>
<doc id="1149330" url="https://pl.wikipedia.org/wiki?curid=1149330" title="Tamas Molnar">
Tamas Molnar



</doc>
<doc id="1149331" url="https://pl.wikipedia.org/wiki?curid=1149331" title="Zoltan Szecsi">
Zoltan Szecsi



</doc>
<doc id="1149333" url="https://pl.wikipedia.org/wiki?curid=1149333" title="Aleksandar Sostar">
Aleksandar Sostar



</doc>
<doc id="1149334" url="https://pl.wikipedia.org/wiki?curid=1149334" title="Alvaro Nacinović">
Alvaro Nacinović



</doc>
<doc id="1149335" url="https://pl.wikipedia.org/wiki?curid=1149335" title="Attila Vari">
Attila Vari



</doc>
<doc id="1149336" url="https://pl.wikipedia.org/wiki?curid=1149336" title="Estádio Palestra Itália">
Estádio Palestra Itália

Estádio Palestra Itália znany także jako Parque Antártica – stadion piłkarski w São Paulo, Brazylia, na którym swoje mecze rozgrywa klub SE Palmeiras.

</doc>
<doc id="1149346" url="https://pl.wikipedia.org/wiki?curid=1149346" title="Al-Dżazira (prowincja)">
Al-Dżazira (prowincja)

Al-Dżazira (arab. لجزيرة) – prowincja w środkowo-wschodnim Sudanie.
W jej skład wchodzi 7 dystryktów (ludność na podstawie spisu z 2008):

</doc>
<doc id="1149347" url="https://pl.wikipedia.org/wiki?curid=1149347" title="Brytonit">
Brytonit

Brytonit – materiał wybuchowy, mieszanina mączki drzewnej (39-43%), azotanu potasu (31-34%), nitrogliceryny (25-27%) i sody (0,5%).

</doc>
<doc id="1149351" url="https://pl.wikipedia.org/wiki?curid=1149351" title="Dubravko Simenc">
Dubravko Simenc



</doc>
<doc id="1149355" url="https://pl.wikipedia.org/wiki?curid=1149355" title="Estadio Palestra Italia">
Estadio Palestra Italia



</doc>
<doc id="1149356" url="https://pl.wikipedia.org/wiki?curid=1149356" title="Parque Antártica">
Parque Antártica



</doc>
<doc id="1149371" url="https://pl.wikipedia.org/wiki?curid=1149371" title="Slavko Goluza">
Slavko Goluza



</doc>
<doc id="1149375" url="https://pl.wikipedia.org/wiki?curid=1149375" title="Peter Biros">
Peter Biros



</doc>
<doc id="1149377" url="https://pl.wikipedia.org/wiki?curid=1149377" title="Transport drogowy w Zamościu">
Transport drogowy w Zamościu

Transport drogowy w Zamościu – do transportu drogowego w Zamościu służy miejski układ i przebieg ulic oraz dróg. Miasto stanowi węzeł drogowy o znaczeniu krajowym: przebiegają tędy drogi krajowe DK17(E372) i DK74; oraz wojewódzkim – zbiegają się tu drogi wojewódzkie: DW837, DW843 oraz DW849. Skala transportu i natężenie ruchu w Zamościu nie jest tak duże jak w większych miastach czy węzłach drogowych (np. Lublin), jednak odgrywa ważną funkcję w gospodarce miasta.
Ronda.
W Zamościu istnieje obecnie 19 rond:
Pozostałe, nie posiadające oficjalnej nazwy, to położone na skrzyżowaniach ulic:
Mosty i wiadukty.
W mieście jest wiele mostów (m.in. 10 na rzece Łabuńka, 1 na Topornicy), jednak spinają one brzegi niewielkich rzek o wąskich korytach (dlatego są krótkie) i nie ma potrzeby nadania im nazw.
Są tu natomiast 3 większe wiadukty, z których 2 zostały wybudowane w 1980 roku (w związku z dożynkami), nieposiadające jeszcze nazw:
Ulice.
Obwodnice.
W Zamościu funkcjonują trzy obwodnice, z których jedna przebiega przez miasto, w pobliżu centrum. Służą one do w miarę szybkiego przejazdu przez Zamość (lub wybrane dzielnice), omijając jego ścisłe centrum. Są to:
Klasyfikacja ulic.
Do ulic głównych ruchu przyspieszonego zaliczane są przede wszystkim te, po których przebiega Obwodnica Hetmańska:
Ulice główne to z kolei w większości te, po których przebiega Obwodnica Zachodnia, tj.:
Inne ważniejsze ulice w Zamościu, to ulice zbiorcze:
Pozostałe ulice, umożliwiające poruszanie się pomiędzy poszczególnymi częściami miasta i innymi ulicami, to m.in.: ulice Akademicka i W. Łukasińskiego wokół Starego Miasta, ulice Gminna, Młyńska i Ogrodowa na Nowym Mieście, ulica Graniczna na osiedlu Rataja, ulica S. Okrzei czy ulica Przemysłowa prowadząca do dzielnicy przemysłowej miasta.
Place.
W mieście jest 7 placów, z których większość znajduje się na Starym Mieście, w tym dwa istniejące od założenia miasta:
pozostałe to:

</doc>
<doc id="1149379" url="https://pl.wikipedia.org/wiki?curid=1149379" title="DFB-Pokal">
DFB-Pokal



</doc>
<doc id="1149383" url="https://pl.wikipedia.org/wiki?curid=1149383" title="Susan Atkins">
Susan Atkins

Susan Denise Atkins (ur. 7 maja 1948, zm. 24 września 2009) – amerykańska morderczyni skazana na karę śmierci (po zmianie prawa stanowego zamienioną na dożywotnie pozbawienie wolności) za zabójstwo Sharon Tate (aktorki, żony Romana Polańskiego). Wśród jej ofiar byli również Abigail Folger, Wojciech Frykowski oraz Jay Sebring.
Życiorys.
Susan urodziła się w mieście San Gabriel niedaleko Los Angeles w stanie Kalifornia. Miała dwóch starszych braci. Jej rodzice Jeanette i Edward regularnie nadużywali alkoholu. Kiedy miała 13 lat, jej matka zmarła, a Susan wraz z braćmi została pod opieką ojca. Była bardzo wrażliwą dziewczynką, nauczyciele określali ją jako wyjątkowo cichą i nieśmiałą. Złe kontakty z ojcem i nieśmiałość spowodowały, że zaczęła tworzyć własny wyimaginowany świat. W roku 1967 dołączyła do „Rodziny” Charlesa Mansona. Podobnie jak reszta członków „Rodziny”, posługiwała się pseudonimami – "Sexy Sadie" i "Sadie Mae Glutz". 8 sierpnia 1969 roku Susan Atkins wzięła udział w morderstwie Sharon Tate.
Za współudział w zabójstwach została skazana na śmierć, lecz wkrótce karę zamieniono na dożywocie z możliwością ubiegania się o warunkowe zwolnienie. Wyrok dożywotniego więzienia odsiadywała w (California Institution for Women) w mieście Chino w Kalifornii, niedaleko Los Angeles. Podczas pobytu w więzieniu dwa razy wyszła za mąż. Nie dostała pozwolenia na wcześniejsze opuszczenie więzienia.
2 września 2009 roku komisja badająca jej prośbę o przedterminowe zwolnienie odrzuciła je ze względu na brak zgody rodziny Polańskiego. Susan Atkins zmarła z powodu guza mózgu 24 września 2009 roku.

</doc>
<doc id="1149385" url="https://pl.wikipedia.org/wiki?curid=1149385" title="Podział administracyjny Moskwy">
Podział administracyjny Moskwy

Moskwa od 1 lipca 2012 roku podzielona jest na 12 okręgów, wcześniej była podzielona na 10 okręgów (ros. округ, "okrug"), które dzieliły się na 125 rejonów (ros. район, "rajon").
Historyczne jednostki administracyjne Moskwy przed 1991.
Cesarstwo Rosyjskie.
1916-1917.
W 1916 roku Moskwa była podzielona na 17 miejskich części i 7 obszarów podmiejskich.
Kreml i Kitaj-gorod (Кремль и Китай-город)
Biały Gród (Белый город)
Ziemny Gród (Земляной город)
Za Ziemnym Grodem (За Земляным городом)
Okolice (Пригороды)
Rosyjska Federacyjna Socjalistyczna Republika Radziecka.
1917-1920.
Po rewolucji lutowej w 1917 Moskwa została podzielona na 8 dystryktów. W październiku 1917 Moskwa była podzielona na 11 dystryktów.
1920-1936.
Do 1936 Moskwa była podzielona na 7 dystryktów.
1936-1960.
W 1936 Moskwa została podzielona na 23 dystrykty.
1960-1969.
W 1960 Moskwa została podzielona na 17 dystryktów.
1969-1991.
W 1969 Moskwa została podzielona na 30 dystryktów.

</doc>
<doc id="1149389" url="https://pl.wikipedia.org/wiki?curid=1149389" title="Załogowe loty kosmiczne 1981-1985">
Załogowe loty kosmiczne 1981-1985



</doc>
<doc id="1149394" url="https://pl.wikipedia.org/wiki?curid=1149394" title="Jozef Krnac">
Jozef Krnac



</doc>
<doc id="1149399" url="https://pl.wikipedia.org/wiki?curid=1149399" title="Przewlekłe perlakowe zapalenie ucha środkowego">
Przewlekłe perlakowe zapalenie ucha środkowego

Przewlekłe perlakowe zapalenie ucha środkowego () - jest jedną z form przewlekłego procesu zapalnego toczącego się w uchu środkowym. Cechą charakterystyczną tej formy przewlekłego zapalenia ucha jest tworzenie zapalnego guzopodobnego tworu zwanego perlakiem oraz niszczenie kości z dużą skłonnością rozwoju powikłań. 
Objawy.
Perlakowe zapalenie ucha może występować w każdym wieku, także w wieku dziecięcym. Przewlekłe zapalenie ucha środkowego z perlakiem ma zwykle cięższy przebieg. Perlaki rozwijające się u dzieci mają zwykle większą zdolność proliferacyjną oraz większą tendencję do nawrotów, a także do tworzenia powikłań. Niekiedy może rozwijać się ono skrycie nie dając objawów klinicznych.
Podobnie jak w innych formach przewlekłego zapalenia ucha także tutaj występuje:
Ponadto w przypadku ekspansji perlaka i osteolizy kości występować może:
Dalsza ekspansja perlaka grozi powikłaniami wewnątrzskroniowymi oraz wewnątrzczaszkowymi. W tym przypadku mogą pojawić się następujące objawy niepokojące:
Rozpoznanie i diagnostyka.
Opiera się na badaniu otoskopowym, które powinno być przeprowadzone szczególnie dokładnie przy pomocy lupy usznej Siegla lub mikroskopu usznego (mikrootoskopia), gdyż niekiedy niewielka perforacja w części wiotkiej błony bębenkowej może pozostać niezauważona. Niezbędnym podczas badania otoskopowego jest ssak, którym dokładnie powinno się oczyścić zalegającą wydzielinę zapalną, która często przysłania wgląd w dalszą część przewodu słuchowego zewnętrznego. Perforacja może być też przysłonięta przez zaschniętą wydzielinę ropną lub przez polip. Obecność polipa w badaniu otoskopowym zawsze powinna nasuwać podejrzenie perlaka, gdyż perlak obecny w uchu środkowym stymuluje wyściółkę jamy bębenkowej do odczynowej reakcji zapalnej z tworzeniem bogato unaczynionej ziarniny oraz bujania i tworzenia zmian rozrostowych w postaci polipów usznych. 
Często więc spotykane podczas badania otoskopowego polipy uszne nazywane są polipami sygnalnymi. Dlatego po usunięciu polipa usznego powinno przeprowadzić się dalszą diagnostykę w celu potwierdzenia lub wykluczenia perlaka. Niekiedy masy perlaka mogą przebijać się do przewodu słuchowego zewnętrznego, czasami są także one widoczne przez dużą perforacje błony bębenkowej w jamie bębenkowej. Masy perlaka mogą także czopować perforacje błony.
W diagnostyce przewlekłego zapalenia ucha środkowego z perlakiem należy uwzględnić badania obrazowe TK kości skroniowych o wysokiej rozdzielczości (TK HR), badanie słuchu (audiometria tonalna). W przypadku obecności wycieku z ucha należy pobrać wymaz na badanie bakteriologiczne. Ponadto w przypadku podejrzenia rozwoju powikłań usznopochodnych wskazana jest także konsultacja neurologiczna.
Leczenie.
Leczenie przewlekłego perlakowego zapalenia ucha jest zawsze operacyjne a odraczanie operacji jest błędem. Najczęściej wykonywanym zabiegiem jest operacja radykalna zmodyfikowana ucha. W przypadku rozwoju powikłań wewnątrzczaszkowych lub głuchego ucha objętego procesem zapalnym wykonuje się operację radykalną ucha. Niekiedy w przypadku dużej ekspansji perlaka wskazane jest wykonanie petrosektomii. Ponadto w przypadku wycieku z ucha w przypadku braku rozwijających się powikłań usznopochodnych należy najpierw ucho wyleczyć z zaostrzenia stanu zapalnego (likwidacja wycieku) a następnie ucho zoperować. Leczenie wycieku polega zwykle na systematycznych opatrunkach usznych wykonywanych pod mikroskopem z odsysaniem wydzieliny i stosowaniem antybiotyków do ucha. Niekiedy stosuje się także antybiotyki doustnie. Po wykonanym zabiegu operacyjnym należy także podawać choremu antybiotyki drogą dożylną (najczęściej cefalosporyny III generacji z metronidazolem.
Rokowanie.
Rokowanie w przypadku perlakowego zapalenia ucha jest zawsze niepewne. Należy mieć świadomość, że ten typ zapalenia ucha może często prowadzić do rozwoju ciężkich i zagrażających życiu chorego powikłań usznopochodnych. Ponadto zdarza się, że perlaki mają tendencję do nawrotów. Chory po operacji perlakowego zapalenia ucha środkowego powinien długi czas być pod stałą kontrolą otolaryngologa
Piśmiennictwo.
Otolaryngologia kliniczna. red. A. Zakrzewski. PZWL. Warszawa 1981. 

</doc>
<doc id="1149400" url="https://pl.wikipedia.org/wiki?curid=1149400" title="Alojzy Tadeusz Schuster">
Alojzy Tadeusz Schuster

Alojzy Tadeusz Schuster (ur. 17 marca 1890 w Makowie, zm. wiosną 1940 w Charkowie) – podpułkownik artylerii Wojska Polskiego, ofiara zbrodni katyńskiej.
Życiorys.
Urodził się 17 marca 1890 w Makowie, w ówczesnym powiecie myślenickim Królestwa Galicji i Lodomerii, w rodzinie Ludwika i Julii z Wasyanowiczów. W 1910 został powołany do służby w cesarskiej i królewskiej Armii, w charakterze jednorocznego ochotnika. Na stopień kadeta rezerwy został mianowany ze starszeństwem z 1 stycznia 1912 i przydzielony w rezerwie do c. i k. Dywizjonu Artylerii Konnej Nr 11 we Lwowie. W czasie I wojny światowej walczył w szeregach macierzystego oddziału, który w 1916 został przemianowany na Dywizjon Artylerii Konnej Nr 4, a później na Pułk Artylerii Polowej Nr 4K. Na stopień porucznika rezerwy został mianowany ze starszeństwem z 1 listopada 1914, a na stopień nadporucznika rezerwy ze starszeństwem z 1 sierpnia 1916 w korpusie oficerów artylerii polowej i górskiej.
Brał udział w wojnie z bolszewikami m.in. w wyprawie kijowskiej jako porucznik i kapitan 5 Lwowskiego pułku artylerii polowej, w którym dowodził 2 baterią „Julia”. Z końcem 1920 został odkomenderowany na stanowisko dowódcy baterii zapasowej artylerii konnej nr 2 we Lwowie. Na tym stanowisku 9 września 1920 został zatwierdzony z dniem 1 kwietnia 1920 w stopniu kapitana, w artylerii, w grupie oficerów byłej armii austriacko-węgierskiej.
W czerwcu 1921 awansowany na majora. Wiosną 1922 objął stanowisko zastępcy dowódcy tworzącego się 10 dywizjonu artylerii konnej w Jarosławiu. 3 maja 1922 został zweryfikowany w stopniu majora ze starszeństwem od 1 czerwca 1919 i 110. lokatą w korpusie oficerów artylerii. W końcu 1922 został dowódcą 5 dywizjonu artylerii konnej w Krakowie. 1 grudnia 1924 prezydent RP nadał mu stopień podpułkownika z dniem 15 sierpnia 1924 i 24. lokatą w korpusie oficerów artylerii. W styczniu 1928 został przeniesiony do kadry oficerów artylerii z równoczesnym przydziałem na stanowisko rejonowego inspektora koni w Skierniewicach. W marcu 1929 został zwolniony z zajmowanego stanowiska i oddany do dyspozycji dowódcy Okręgu Korpusu Nr IV, a z dniem 31 sierpnia tego roku przeniesiony w stan spoczynku. 
W 1935 mieszkał w Krakowie przy ul. Szlak 47. Pracował w Hucie Hubertus w Bytomiu-Łagiewnikach. Był członkiem Polskiego Stowarzyszenia Inżynierów i Techników Województwa Śląskiego. 
We wrześniu 1939 zmobilizowany. 19 września 1939 w miejscowości Bursztyn (województwo stanisławowskie) dostaje się do niewoli sowieckiej wraz z grupą gen. bryg. Piotra Skuratowicza i zostaje wywieziony do obozu w Starobielsku. Wiosną 1940 zamordowany przez NKWD w Charkowie. Pochowany na Cmentarzu Ofiar Totalitaryzmu na Piatichatkach.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia pułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Ordery i odznaczenia.
5 listopada 1935 Komitet Krzyża i Medalu Niepodległości odrzucił wniosek o nadanie mu tego odznaczenia „z powodu braku pracy niepodległościowej”.
Upamiętnienie.
Dąb Pamięci poświęcony Alojzemu Schusterowi został posadzony w październiku 2008 przy kościele parafialnym pw. Przemienienia Pańskiego w Zuzeli (powiat ostrowski, województwo mazowieckie).

</doc>
<doc id="1149404" url="https://pl.wikipedia.org/wiki?curid=1149404" title="Ubajd Allah al-Mahdi">
Ubajd Allah al-Mahdi

Ubajd Allah al-Mahdi Billah (ur. 873, zm. 22 lutego 934) – kalif Ifrikiji w latach 909–934 z dynastii Fatymidów, uważany za jej założyciela.
Życiorys.
Uważał się za potomka Fatimy, córki proroka Mahometa i na początku X wieku głosił na terenie północnej Syrii, że jest mahdim. W 903 próbował przedostać się do Afryki, ale został pojmany przez emira Zijadata Allaha III. Po uwolnieniu w 909 przez sprzymierzonego z nim Abu Abd Allaha, Ubajd Allah al-Mahdi objął władzę nad kalifatem i nakazał zgładzić swojego dotychczasowego współpracownika. W latach 911–913 tłumił powstanie muzułmanów na Sycylii, a w 914 i 916 najeżdżał na Aleksandrię i deltę Nilu. W 920 przeniósł stolicę kalifatu do założonej przez siebie bazy morskiej w Mahdijji. W latach 917–929 podporządkował sobie niemal całkowicie Maroko. W latach 932–934 tłumił działania swojego namiestnika Musy ben Abu-l-Afiji, który próbował uniezależnić Maroko od władzy kalifa. Przez lata Ubajd Allah al-Mahdi bezskutecznie usiłował podbić Egipt. Po jego śmierci władzę w kalifacie przejął jego syn Muhammad al-Kaim bi-Amr Allah, który kontynuował ekspansjonistyczną politykę ojca.

</doc>
<doc id="1149405" url="https://pl.wikipedia.org/wiki?curid=1149405" title="Tarczowce">
Tarczowce

Tarczowce może oznaczać:

</doc>
<doc id="1149406" url="https://pl.wikipedia.org/wiki?curid=1149406" title="Sidr">
Sidr



</doc>
<doc id="1149411" url="https://pl.wikipedia.org/wiki?curid=1149411" title="Geschwisterliebe">
Geschwisterliebe

Geschwisterliebe (niem. "Miłość rodzeństwa") – piosenka niemieckiego zespołu punkrockowego Die Ärzte z 1986 roku.
Piosenka pojawiła się po raz pierwszy na płycie "Die Ärzte" w 1986 r., a jej tekst był przyczyną skandalu, ponieważ jej głównym tematem było współżycie seksualne, w którym udział brało dwoje czternastoletnich dzieci, będących rodzeństwem.
Piosenka ta, razem z utworem "Claudia hat 'nen Schäferhund" 10 czerwca 1987 została zapisana w indeksie zachodnioniemieckiej cenzury obyczajowej, "Bundesprüfstelle für jugendgefährdende Schriften", zakazującej wykonywania utworu w obecności nieletnich.

</doc>
<doc id="1149412" url="https://pl.wikipedia.org/wiki?curid=1149412" title="Ras Sidr">
Ras Sidr



</doc>
<doc id="1149413" url="https://pl.wikipedia.org/wiki?curid=1149413" title="Synagoga w Brzeszczach">
Synagoga w Brzeszczach

Synagoga w Brzeszczach – prywatny dom modlitwy znajdujący się w Brzeszczach przy ulicy Tadeusza Kościuszki.
Synagoga została zbudowana w 1934 roku przez Jakuba Findera, jako dobudówka ich rodzinnego domu. Modlili się tam wyłącznie przedstawiciele rodziny Finderów, którzy przyjeżdżali do niej na każdy szabat. Nie jest znany los domu modlitwy z czasów II wojny światowej.
Po zakończeniu wojny Henryk Finder, jedyny ocalały z rodziny Finderów przekazał dom wraz z bożnicą zaprzyjaźnionej rodzinie. W latach 90. XX wieku ulokowano w nim sklep obuwniczy, który po kilku latach działalności zbankrutował. 
Od sierpnia 2009 roku prowadzone były prace remontowe budynku; do listopada 2009 został ocieplony oraz otynkowany na kolor biały. Obecnie pełni funkcję siedziby firmy handlowej.

</doc>
<doc id="1149414" url="https://pl.wikipedia.org/wiki?curid=1149414" title="Feminoteka">
Feminoteka

Feminoteka – największy feministyczny serwis informacyjny, pierwsza w Europie Środkowo-Wschodniej księgarnia feministyczna, a także fundacja. Serwis i księgarnia powstały w 2001 roku, Fundacja Feminoteka – w 2005. Inicjatorką wszystkich form istnienia Feminoteki jest Joanna Piotrowska.
W skład zespołu Feminoteki wchodzą: Jolanta Gawęda, Monika Milewska, Natalia Skoczylas, Joanna Piotrowska. Serwis internetowy www.feminoteka.pl co dzień informuje o wydarzeniach, akcjach, imprezach dotyczących równouprawnienia kobiet i mężczyzn oraz dyskryminacji ze względu na płeć, orientację seksualną i wyznanie. Redaktorzy i redaktorki starają się możliwie szeroko przedstawić ruch kobiecy w Polsce, pokazując najróżniejsze inicjatywy lokalne, a także jego związki z walką o równouprawnienie kobiet w Europie i na świecie. Codziennie na stronie robiony jest przegląd prasy pod kątem tych tematów. Feminoteka zamieszcza przedruki z gazet i innych serwisów, ma też dział własnych komentarzy i felietonów.
Krytyka.
Szeroką dyskusję wywołał opublikowany na portalu w czasie obrony Le Madame tekst Anny Zawadzkiej "Rewolucje kontrolowane". Autorka zarzucała w nim obrońcom i stałym bywalcom Le Ma, że ograniczają się do postulatów wolnościowych, a nie potrafią się zaangażować np. w obronę praw pracowników i lokatorów; że forma obrony klubu sugeruje, iż prawdziwy problem w Polsce to zagrożenie prawa konsumenta dóbr kulturowych i ideowych. Środowiska lewicowe zarzucają czasem Feminotece, że popiera neoliberalny kierunek gospodarki. Kontrowersje wśród czytelniczek i czytelników portalu wywołało koło dyskusyjne o twórczości Oriany Fallaci.
Działalność.
Feminoteka zainicjowała lub współorganizowała wiele akcji równościowych. M.in. akcję na rzecz wprowadzenia obowiązkowego urlopu rodzicielskiego dla ojców, broniła też stanowiska, że wydłużenie urlopu dla kobiet spowoduje pogorszenie ich sytuacji na rynku pracy. Wraz z Fundacją MaMa współorganizowała pierwszą i patronowała drugiej edycji akcji „O mamma mia! Tu wózkiem nie wjadę!”, która zwraca uwagę na bariery architektoniczne dla matek z wózkami w polskich miastach. Zorganizowała też akcję „Trudne Wyrazy – odzyskajmy kobiety w języku”, promującą żeńskie końcówki.
Feminoteka prowadzi też warsztaty genderowe, szkolenia dla pracodawców dotyczące równouprawnienia w pracy, warsztaty samoobrony dla kobiet WenDo. Pomaga w tworzeniu stron internetowych wielu organizacjom kobiecym i grupom równościowym. Członkinie Feminoteki współorganizują doroczne Manify.
W 2007 roku wystawą „Pokolenia kobiet” Feminoteka zainaugurowała działalność wirtualnego muzeum Historii Kobiet. Celem projektu jest zachowanie pamięci o Polkach, które przyczyniły się do rozwoju historii, zarówno powszechnej, jak i lokalnej. Nie ma znaczenia, czym się zajmowały i w której z dziedzin były nowatorkami. Mamy tu więc literatki, działaczki społeczne, polityczki i filantropki. Są też bohaterki życia codziennego, tancerki kabaretowe czy sportsmenki. Wszystkie te kobiety łączą takie cechy charakteru, a z drugiej strony ich wspólną cechą jest także zapomnienie i nieobecność na kartach historii.
Telefon Interwencji Kryzysowej.
Od 2009 Feminoteka prowadzi Telefon Interwencji Kryzysowej, gdzie są udzielane bezpłatne porady prawne i psychologiczne dla kobiet, także transseksualnych, doświadczających przemocy fizycznej, psychicznej, ekonomicznej czy seksualnej. 
Nazywam się miliard.
Od 2013 Feminoteka jest ogólnopolską koordynatorką międzynarodowej akcji Nazywam się miliard (en. One Billion Rising). Jest to kampania społeczna przeciw przemocy wobec kobiet, zapoczątkowana w 2011 przez Eve Ensler. Elementem wspólnym jest taniec, ponieważ tańcząc kobiety rządzą swoim ciałem.

</doc>
<doc id="1149415" url="https://pl.wikipedia.org/wiki?curid=1149415" title="Raffaele Farina">
Raffaele Farina

Raffaele Farina SDB (ur. 24 września 1933 w Buonalbergo) – włoski duchowny rzymskokatolicki, salezjanin, doktor habilitowany nauk humanistycznych specjalizujący się w dziedzinie historii Kościoła, rektor Papieskiego Uniwersytetu Salezjańskiego w Rzymie 1977−1983 i 1992–1997, sekretarz Papieskiego Komitetu Nauk Historycznych w latach 1981−1989, podsekretarz Papieskiej Rady ds. Kultury w latach 1986−1991, przewodniczący komisji wydawniczej Watykańskiej Księgarni Wydawniczej w latach 1992−2006, prefekt Apostolskiej Biblioteki Watykańskiej w latach 1997–2007, Archiwista i Bibliotekarz Świętego Kościoła Rzymskiego w latach 2007–2012, kardynał diakon w latach 2007–2018, kardynał prezbiter od 2018.
Życiorys.
15 sierpnia 1947 wstąpił do nowicjatu salezjanów w Portici (Neapol). Śluby wieczyste złożył 25 września 1954. Studiował teologię na Papieskiej Akademii Salezjańskiej w Turynie, gdzie w 1958 uzyskał dyplom licencjacki. W latach 1962–1963 wykładał historię Kościoła i patrologię na Salezjańskim Wydziale Teologicznym w Castellammare di Stabia (Neapol). W 1965 uzyskał doktorat z historii Kościoła na Papieskim Uniwersytecie Gregoriańskim w Rzymie, na podstawie pracy o Euzebiuszu z Cezarei. Odbył również trzyletnie studia specjalistyczne w Niemczech za pośrednictwem Fundacji Humboldta, od której otrzymał dwuletnie stypendium na badania naukowe na temat: "Orygenes: Królewskość Chrystusa w Komentarzu do Mateusza" na uniwersytecie w Bonn. W 1965 rozpoczął pracę jako wykładowca historii starożytnej Kościoła oraz metodologii krytycznej na Papieskim Uniwersytecie Salezjańskim w Rzymie, a w 1976 został profesorem zwyczajnym. Był dziekanem Wydziału Teologicznego tego uniwersytetu w latach 1973–1975 oraz jego rektorem w latach 1977–1983 i 1992–1997. Od 1981 był członkiem Papieskiego Komitetu Nauk Historycznych (a w latach 1981–1989 jego sekretarzem). W 1986 został mianowany podsekretarzem Papieskiej Rady ds. Kultury; urząd ten pełnił do 1991. Od 1992 do 2006 był przewodniczącym komisji wydawniczej Watykańskiej Księgarni Wydawniczej.
24 maja 1997 został mianowany prefektem Apostolskiej Biblioteki Watykańskiej, a 15 listopada 2006 biskupem tytularnym "Opitergium". 16 grudnia tegoż roku przyjął święcenia biskupie w bazylice watykańskiej z rąk sekretarza stanu kard. Tarcisia Bertone, któremu towarzyszyli kardynałowie James Stafford i Jean-Louis Tauran. 25 czerwca 2007 zastąpił kardynała Taurana na stanowiskach archiwisty i bibliotekarza Świętego Kościoła Rzymskiego, a zarazem podniesiony został do godności arcybiskupa "ad personam".
Na konsystorzu, z nominacji Benedykta XVI, w dniu 24 listopada 2007 został włączony do grona kardynałów. 9 czerwca 2012 przeszedł na emeryturę.
Brał udział w konklawe 2013, które wybrało papieża Franciszka.
Decyzją papieża Franciszka od 24 czerwca 2013 jest przewodniczącym grupy pięciorga doradców, którzy będą nadzorować Instytut Dzieł Religijnych.
24 września 2013 w związku z ukończeniem 80 lat utracił prawo do czynnego udziału w przyszłych konklawe.
19 maja 2018 promowany przez papieża Franciszka do rangi kardynałów prezbiterów. Zachował dotychczasową diakonię na zasadzie pro hac vice.

</doc>
<doc id="1149417" url="https://pl.wikipedia.org/wiki?curid=1149417" title="Marcin Dominik Zdort">
Marcin Dominik Zdort



</doc>
<doc id="1149419" url="https://pl.wikipedia.org/wiki?curid=1149419" title="Sudr">
Sudr



</doc>
<doc id="1149420" url="https://pl.wikipedia.org/wiki?curid=1149420" title="As-Sudr">
As-Sudr



</doc>
<doc id="1149421" url="https://pl.wikipedia.org/wiki?curid=1149421" title="Ras as-Sudr">
Ras as-Sudr



</doc>
<doc id="1149422" url="https://pl.wikipedia.org/wiki?curid=1149422" title="Ras as-Sidr">
Ras as-Sidr



</doc>
<doc id="1149423" url="https://pl.wikipedia.org/wiki?curid=1149423" title="Nikołaj Krogius">
Nikołaj Krogius

Nikołaj Krogius, ros. Николай Владимирович Крогиус (ur. 22 lipca 1930 w Saratowie, zm. 14 lipca 2022 w Nowym Jorku) – rosyjski szachista, sędzia klasy międzynarodowej ("International Arbiter" od 1985), trener i autor książek szachowych oraz psycholog, arcymistrz od 1964 roku.
Kariera szachowa.
W roku 1948 zdobył tytuł mistrza juniorów RFSRR, natomiast w latach 1952 (wraz z Lwem Aroninem) i 1964 dwukrotnie triumfował w mistrzostwach tej republiki seniorów. Pomiędzy 1958 a 1971 rokiem siedmiokrotnie startował w finałach indywidualnych mistrzostwach Związku Radzieckiego, najlepszy wynik osiągając w roku 1967 w Tbilisi, gdzie zajął VII miejsce. W roku 1965 reprezentował barwy ZSRR na rozegranych w Hamburgu drużynowych mistrzostwach Europy, zdobywając dwa złote medale: wraz z drużyną oraz za indywidualny wynik na IX szachownicy.
Wielokrotnie startował w międzynarodowych turniejach, znaczące wyniki osiągając m.in. w Warnie (1960, dz. I m. wraz z Nikoła Pydewskim), Hawrze (1966, dz. II m. wraz z Lwem Poługajewskim, za Bentem Larsenem), Soczi (memoriały Michaiła Czigorina: 1964 - I m., 1966 - dz. III m. wraz z Milanem Matuloviciem, za Wiktorem Korcznojem i L.Poługajewskim, 1967 - dz. I m. wraz z Aleksandrem Zajcewem, Władimirem Simaginem, Leonidem Szamkowiczem i Borysem Spasskim oraz 1973 - dz. III m. wraz z Janem Smejkalem, za Michaiłem Talem i B.Spasskim), Polanicy-Zdroju (1969, memoriał Akiby Rubinsteina, dz. II m. wraz z Anthony Saidy, za Laszlo Barczayem) oraz w Warnie (1969, I m.). Na początku lat 90. XX wieku był czołowym seniorem (zawodnikiem pow. 60. roku życia) świata, w pierwszych mistrzostwach świata "weteranów" w roku 1991 podzielił trzecie, a w 1993 - pierwsze miejsce.
Znaczne osiągnięcia odnotował również jako szachowy trener. Był sekundantem Borysa Spasskiego w czasie jego dwóch meczów o tytuł mistrza świata (w 1969 z Tigranem Petrosjanem i w 1972 z Bobby Fischerem). W 1984 roku był również kapitanem drużyny ZSRR podczas drugiego meczu z "Resztą świata", a w 1990 przewodniczył sztabowi Anatolija Karpowa w czasie jego meczu z Garrim Kasparowem w Nowym Jorku i Lyonie.
Od roku 1998 nie uczestniczy w turniejach klasyfikowanych przez Międzynarodową Federację Szachową.

</doc>
<doc id="1149424" url="https://pl.wikipedia.org/wiki?curid=1149424" title="Cytherea">
Cytherea

Cytherea (27 września 1981 w Salt Lake City) – amerykańska aktorka filmów pornograficznych. 
Życiorys.
Wczesne lata.
Urodziła się w Salt Lake City w stanie Utah jako córka Cheryl Story. Wychowywała się w wierze mormonów. W 2000 roku ukończyła Salt Lake’s Granite High School.
Kariera.
Po swej przeprowadzce jako nastolatka do Los Angeles założyła swoją prywatną stronę internetową, gdzie umieszczała amatorskie nagie zdjęcia i filmy erotyczne ze swym udziałem. 
W 2003 roku, w wieku 22 lat rozpoczęła karierę profesjonalną. Swój pseudonim artystyczny przybrała od przydomku greckiej bogini Afrodyty, która według legendy miała pochodzić z wyspy Kithira. Debiutowała na ekranie w produkcji Wildlife "I've Never Done That Before 14" (2003) w scenie seksu z Tyce Bune. Po raz pierwszy wzięła udział w scenie seksu analnego w Pulse Distribution "Cytherea's Anal Whores" (2006). Stała się znana ze swojej „kobiecej ejakulacji”. 
W 2005 roku zdobyła AVN Award w kategorii „Najlepsza nowa gwiazdka”. Gościła w wielu programach, w tym HBO/Cinemax serii Sex Games: Vegas i Playboy TV's Night Calls oraz pojawiła się w filmie dokumentalnym Michaela Grecco "Naked Ambition: An R Rated Look at an X Rated Industry" (2009).
W 2012 roku była nominowana do XRCO Award w kategorii „Najlepszy powrót”.
Życie prywatne.
Była przez trzy lata zamężna z Brianem Kissingerem. Rozwiodła się w 2007 roku. Cytherea wraz ze swoim mężem założyła płatną stronę internetową oraz firmę Club Cytherea Productions zajmującą się produkcją filmów porno. Ponownie wyszła za mąż za Timothy'ego Hale w San Francisco w Kalifornii. Zamieszkała z mężem w Branson w Missouri. W 2007 roku urodziła syna Tristana. Spotykała się z wokalistką Erykah Badu. Jej mąż Tim Hale zmarł 2 listopada 2016.
Według doniesień, 19 stycznia 2015 w południowo-zachodniej części Las Vegas Cytherea i jej rodzina padli ofiarą straszliwej domowej inwazji przez trzech napastników.

</doc>
<doc id="1149425" url="https://pl.wikipedia.org/wiki?curid=1149425" title="Droga krajowa B3 (Niemcy)">
Droga krajowa B3 (Niemcy)

Droga krajowa 3 () – niemiecka droga krajowa przebiegająca z północy na południe, od skrzyżowania z drogą B73 koło Hamburga przez Soltau, Bergen, Celle, Hanower, Einbeck, Northeim, Getyngę, Kassel, Marburg, Frankfurt nad Menem, Darmstadt, Heidelberg, Karlsruhe, Baden-Baden do granicy ze Szwajcarią w Bazylei.
Miejscowości leżące przy B3.
Dolna Saksonia.
Ovelgönne, Elstorf, Rade, Mienenbüttel, Buchholz, Lohbergen, Höckel, Welle, Wintermoor an der Chaussee, Heber, Hillern, Wolterdingen, Ahlften, Soltau, Wietzendorf, Wardböhmen, Hoope, Bleckmar, Bergen, Offen, Achterberg, Wolthausen, Groß Hehlen, Celle, Adelheidsdorf, Ehlershausen, Otze, Schillerslage, Hanower, Hemmingen, Pattensen, Thiedenwiese, Nordstemmen, Wülfingen, Elze, Gronau (Leine), Banteln, Dehnsen, Goddenau, Alfeld (Leine), Delligsen, Varrigsen, Ammensen, Langenstruck, Kuventhal, Einbeck, Salzderhelden, Hohnstedt, Edesheim, Northeim, Nörten-Hardenberg, Bovenden, Getynga, Dransfeld, Wellersen, Scheden, Hann. Münden.
Hesja.
Wilhelmshausen, Wahnhausen, Schocketal, Ihringshausen, Kassel, Borken (Hessen), Kerstenhausen, Bad Zwesten, Jesberg, Richerode, Gilserberg, Lischeid, Josbach, Walsdorf, Schöne Aussicht, Schwarzenborn, Schönstadt, Cölbe, Marburg, Niederweimer, Argenstein, Wolfshausen, Roth, Fronhausen, Staufenberg, Gießen, Langgöns, Kirch-Göns, Pohl-Göns, Butzbach, Bad Nauheim, Friedberg (Hessen), Wöllstadt, Okarben, Kloppenheim, Dortelweil, Nieder-Erlenbach, Bad Vilbel, Frankfurt nad Menem, Egelsbach, Wixhausen, Darmstadt, Birkenbach, Alsbach, Zwingenberg, Bensheim, Heppenheim (Bergstraße).
Badenia-Wirtembergia.
Laudenbach, Hemsbach, Weinheim, Hirschberg an der Bergstraße, Schriesheim, Dossenheim, Heidelberg, Leimen, Nußloch, Weisloch, Rot-Malsch, Bad Schönborn, Stellfeld, Ubstadt, Bruchsal, Untergrombach, Weingarten (Baden), Karlsruhe, Ettlingen, Neumalsch, Rastatt, Baden-Baden, Sinzheim, Steinbach, Eisental, Bühl, Ottersweier, Sasbach, Achern, Önsbach, Renchen, Urloffen, Appenweier, Offenburg, Hohburg, Friesenheim, Lahr/Schwarzwald, Kippenheim, Mahlberg, Ettenheim-Altdorf, Kappel-Grafenhausen, Ringsheim, Herbolzheim, Kenzingen, Hecklingen, Malterdingen, Teningen, Emmendingen, Denzlingen, Gundelfingen, Fryburg Bryzgowijski, Schallstadt, Norsingen, Staufen im Breisgau, Bad Krozingen, Heitersheim, Buggingen, Hügelheim, Müllheim, Auggen, Schliengen, Hertingen, Kallenherberg, Welmlingen, Efringen-Kirchen, Schallbach-Egringen, Eimeldingen, Haltingen, Weil am Rhein.
Historia.
Droga przebiega z północy na południe i pokrywa się częściowo z historycznymi szlakami i drogami.
W okolicach Frankfurtu nad Menem pokrywa się częściowo ze średniowieczną drogą handlową z Frankfurtu do Heidelbergu. W drugiej połowie XVIII w. drogę od Heidelbergu na północ i południe zaczęto utwardzać. 1768 utwardzono również drogę między Hanowerem a Getyngą.
W 1901 droga z Frankfurtu do Bazylei została oznakowana jako Badeńska droga krajowa nr 1. W 1932 wyznaczono Reichstraße 3, która przebiegała przez Hamburg aż do Lubeki.
Z biegiem czasu części drogi były rozbudowywane i podnoszone do rangi autostrady, jak np. A37 w granicach Hanoweru lub bieg drogi przenoszony był na autostrady, np. A661.

</doc>
<doc id="1149431" url="https://pl.wikipedia.org/wiki?curid=1149431" title="Wzgórze Gowardana">
Wzgórze Gowardana

Wzgórze Gowardana (sanskr.:गोवर्धन, trl. "Govardhana") – święte wzgórze, znajdujące się koło miasta Wryndawan w Indiach. Jest to miejsce ważne dla wyznawców wisznuizmu a szczególnie krysznaizmu i Gaudija wisznuizmu.
Znaczenie.
Wzgórze jest uznawane za święte, ponieważ tu i w okolicach spędzili dzieciństwo i młodość dwaj boscy bracia: Kryszna i Balarama (będący razem Najwyższą Osobą Boga) a Kryszna jako dziecko dokonał cudu, podnosząc wzgórze Gowardana na jednym palcu ręki, aby osłonić pasterzy i krowy przed deszczem.
Według "Śrimadbhagawatam" Indra był zazdrosny o dziecko Krysznę, któremu wszyscy oddawali cześć jako Najwyższemu Absolutowi i źródłu wszystkich żywych istot, w tym także dewów. Dlatego Indra zebrał wszystkie chmury i nakazał im wylewać potoki wody na okolice Vrindavanu, gdzie z pasterzami przebywał Kryszna. Ulewa trwała nieprzerwanie przez 7 dni i nocy. Wówczas Kryszna jednym palcem podniósł wzgórze i trzymając je jak parasol, osłonił przed deszczem krowy i pasterzy. Indra musiał uznać się za pokonanego i zaczął modlić się do Kryszny, po czym odszedł do swojej niebiańskiej siedziby. Ten mit został spopularyzowany na świecie przez ruch Hare Kryszna.
Kult.
Corocznie rzesze pielgrzymów podczas ceremonii parikrama okrążają Gowardanę modląc się, medytując i śpiewając pieśni religijne (bhadźan).

</doc>
<doc id="1149432" url="https://pl.wikipedia.org/wiki?curid=1149432" title="OTPS Ostrołęka">
OTPS Ostrołęka

Ostrołęckie Towarzystwo Piłki Siatkowej Nike – polski kobiecy klub siatkarski z Ostrołęki.

</doc>
<doc id="1149433" url="https://pl.wikipedia.org/wiki?curid=1149433" title="Rekowa">
Rekowa

Rekowa – rzeka w północno-zachodniej Polsce, prawobrzeżny dopływ Regi o długości 22,01 km. Powierzchnia zlewni Rekowej wynosi 110,4 km².
Rzeka bierze źródło pomiędzy wsią Gardzin a przysiółkiem Gozdno, skąd płynie na zachód. W pobliżu wsi Łabuń Mały skręca w kierunku jeziora Łabuń, do którego wpada od południowego brzegu. Wypływa z jeziora od zachodniego brzegu i płynie na północ. Płynie małym spadkiem 0,2–0,3‰ przez duże powierzchnie łęgów zabagnionych. Pomiędzy osadą Porąbka a wsią Iglice do Rekowej wpada struga Łabunia. Na południe od wsi Wicimice rzeka zakręca dużym łukiem, a następnie odbiera wody ze strugi Wicimicy od prawego brzegu i płynie w kierunku południowo-zachodnim.
Na zachód od wsi Gostyń Łobeski na 5,13 km od ujścia rzeka jest przedzielona urządzeniami zastawkowymi o świetle 3 m, które piętrzą wodę do celów energetyki wodnej do wysokości 2,2 m. W końcowym odcinku zwiększa się przepływ Rekowej, wskutek spadku wynoszącego 15‰. Rekowa wpada do Regi poniżej Płotów.
W dolinie Rekowej występują lasy łęgowe o drzewostanach jesionowo-olszowych i wiązowych. Na źródliskowej skarpie Rekowej przy ujściu, stwierdzono występowanie rzadkiego gatunku – bieńca czerwonego. Część biegu rzeki jest od 2010 chroniona w rezerwacie przyrody rzeka Rekowa.
W 2006 roku przeprowadzono ocenę jakości wód na 1,2 km od ujścia Rekowej do Regi, na moście w pobliżu Płotów, gdzie oceniono wody na III klasę jakości.
W 2008 r. przeprowadzono badania jakości wód Rekowej w punkcie ujścia do Regi. W ich wyniku oceniono elementy fizykochemiczne poniżej stanu dobrego, elementy biologiczne określono na I klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Rekowej.
Nazwę "Rekowa" wprowadzono urzędowo w 1948 roku, zastępując poprzednią niemiecką nazwę "Krebs Bach".

</doc>
<doc id="1149434" url="https://pl.wikipedia.org/wiki?curid=1149434" title="Polucje">
Polucje



</doc>
<doc id="1149436" url="https://pl.wikipedia.org/wiki?curid=1149436" title="Ewa Majewska">
Ewa Majewska

Ewa Alicja Majewska (ur. 1978) – polska filozofka, feministka. W latach 90. i na początku lat 2000. zaangażowana w działania ruchów anarchistycznych, antygranicznych, ekologicznych i kobiecych.
Działalność naukowa.
Studiowała w Instytucie Filozofii Uniwersytetu Warszawskiego. Doktorat poświęcony filozoficznym koncepcjom rodziny obroniła na Uniwersytecie Warszawskim w 2007. Wykładała na gender studies w Instytucie Stosowanych Nauk Społecznych UW (2003–2014), przez rok (2007/2008) wykładała filozofię polityczną i społeczną na Uniwersytecie Szczecińskim. W semestrze zimowym 2009/10 członkini grupy badawczej im. Beatrice Bain na Uniwersytecie Kalifornijskim w Berkeley, w 2010 uczestniczyła w projekcie GeXcel na Uniwersytecie w Örebro (Szwecja), gdzie zajmowała się budowaniem feministycznej krytyki neoliberalizmu inspirowanej przez klasyczne i współczesne wyobrażenia miłości. Mieszka w Warszawie, wykłada na Gender Studies UW. W latach 2011–2013 pracowała jako adiunktka w Instytucie Kultury Uniwersytetu Jagiellońskiego w Krakowie. Była stypendystką Instytutu Badań o Człowieku (IWM) w Wiedniu (Bronisław Geremek Senior Fellowship, 2013–2014), w latach 2014–2016 stypendystka Institute of Cultural Inquiry, aktualnie – afiliowana z tym instytutem oraz adiunktka na Wydziale Artes Liberales UW.
Jej twórczość filozoficzna sytuuje się w perspektywie szeroko pojmowanej teorii krytycznej, rozpiętej między klasycznymi pracami szkoły frankfurckiej a twórczością Gilles’a Deleuze’a i feminizmem socjalistycznym. Prowadzone przez nią dociekania dotyczą zazwyczaj zagadnień wolności i władzy. Za przedmiot analizy obiera tematy takie jak płeć, rodzina, granice i migracje, media – obszary, w których ludzie szczególnie wystawieni są na działanie władzy, a zarazem pojawiają się możliwości oporu i buntu. Analizy te można rozumieć jako wysiłek tworzenia narzędzi, kierujących społeczną wyobraźnię w stronę emancypacji.
Działalność społeczna, artystyczna i polityczna.
Była wolontariuszką polskich Indymediów i działała w sekcji kobiecej Komitetu Pomocy i Obrony Represjonowanych Pracowników. Jest również autorką raportu o przemocy wobec kobiet w rodzinie i relacjach intymnych dla polskiego oddziału Amnesty International (2005). Aktualnie działa w stowarzyszeniu „W stronę dziewcząt” oraz inicjatywie na rzecz wolności w kulturze Indeks 73. Do 2014 członkini Porozumienia Kobiet 8 Marca.
W 2004 wraz z Aleksandrą Polisiewicz utworzyła duet Syreny TV. Powstały w jego ramach filmy dokumentalne z serii warszawskich demonstracji oraz projekt "Cała naprzód ku skrajnej prawicy" (2005). Film ten to zapis rozmów obracających się wokół analogii między Polską roku 2005 a Republiką Weimarską. Był pokazywany w Weimarze na festiwalu "Uwaga, Polen Kommen!" (2005) oraz na wystawach w Warszawie i Gdańsku.
W 2015 wstąpiła do Partii Razem. W wyborach parlamentarnych w 2015 kandydowała do Sejmu w okręgu warszawskim z 26. miejsca na liście Razem. W ramach partii uczestniczyła w pracach komisji statutowej, a także współtworzyła program „Razem dla kultury”. W maju 2016 wybrana do krajowej komisji rewizyjnej partii, a w czerwcu 2017 do rady krajowej.
Publikacje.
Książki:
Ewa Majewska publikowała m.in. w: „Signs. Journal of Women in Culture”, „e-flux”, „Transverse”, „Praktyce Teoretycznej”, „Bez dogmatu”, „Czasie Kultury”, „Etyce”, „Krytyce Politycznej”, „Lewą Nogą”, „Obiegu”, „Zadrze”, „Przeglądzie Filozoficznym”.

</doc>
<doc id="1149437" url="https://pl.wikipedia.org/wiki?curid=1149437" title="Krzysztof Kluzik">
Krzysztof Kluzik

Krzysztof Kluzik (ur. 9 kwietnia 1961) – polski aktor
Życiorys.
Jest absolwentem I LO w Słupsku. Ukończył studia na PWST w Krakowie w 1986 roku. Występował w Grupie Tanecznej „Wir”, Teatrze Rondo w Słupsku i Państwowym Teatrze im. Wandy Siemaszkowej w Rzeszowie. Wystąpił w filmie "Nie ma takiego numeru" Bartosza Brzeskota w 2006 roku.
Spektakle Nowego Teatru w Słupsku.
2004 - Stanisław Ignacy Witkiewicz - Szalona lokomotywa - Szumowina (reż. Jan Peszek, Michał Zadara)
2004 - Witold Gombrowicz - Ślub (reż. Waldemar Śmigasiewicz)
2004 - Leszek Malinowski - Intercity - ambasador Niemiec (reż. Leszek Malinowski, Bogusław Semotiuk)
2005 - William Szekspir - Romeo i Julia - Parys (reż. Bogusław Semotiuk)
2005 - Sofokles - Sofokles - Edyp i Antygona - domownik, posłaniec (reż. Bogusław Semotiuk)
2005 - Iwona Wernikowska - Baśń w poszukiwaniu teatru (reż. Albert Osik)
2005 - Lucjan Rydel - Betlejem polskie - Symek, marszałek, Jagiełło (reż. Zbigniew Kułagowski, Bogusław Semotiuk)
2006 - Juliusz Słowacki - Balladyna - Filon (reż. Jan Machulski, Bogusław Semotiuk)
2006 - Witold Gombrowicz - Ferdydurke - Miętus (reż. Waldemar Śmigasiewicz)
2006 - Andrzej Saramonowicz - Testosteron - Robal (reż. Bogusław Semotiuk)
2007 - Paul Pörtner - Szalone nożyczki - Edward Wurzel (reż. Jacek Łuczak)
2007 - Przygody Sindbada Żeglarza - marynarz, diabeł morski, Murumadarkos (reż. Hanaa Abdel Fattah Metwaly)
2007 - Adam Mickiewicz - Dziady - Żegota, Kruk, Literat, Doktor (reż. Stanisław Otto Miedziewski)
2008 - William Shakespeare - Galaktyka Szekspir - William, Stephano, Benvolio, Petruchio (reż. Marcin Grota)

</doc>
<doc id="1149447" url="https://pl.wikipedia.org/wiki?curid=1149447" title="Rzeszotowienie kości">
Rzeszotowienie kości



</doc>
<doc id="1149448" url="https://pl.wikipedia.org/wiki?curid=1149448" title="Przemysław Wielgosz">
Przemysław Wielgosz

Przemysław Wielgosz (ur. 1969) – polski dziennikarz i publicysta lewicowy.
Życiorys.
Na przełomie lat 80. i 90. XX w. działał w ruchu anarchistycznym. Redagował pismo „Rewolta” i działał w polityczno-artystycznej wspólnocie Komuna Otwock. Jest redaktorem naczelnym polskiego wydania miesięcznika „Le Monde diplomatique” oraz redaktorem naczelnym serii książkowych Biblioteka Le Monde diplomatique i Biblioteka alternatyw ekonomicznych.
Redagował półrocznik polityczno-artystyczny „Lewą Nogą”. Publikował w „Nowym Robotniku”, „Nowym Tygodniku Popularnym”, „Trybunie”, „Recyklingu Idei”, „Wiadomościach Kulturalnych”, „Przeglądzie”, „Przeglądzie Socjalistycznym” i „Przekroju”. 
Jest autorem książek „Opium globalizacji” (Warszawa 2004, ) i „Witajcie w cięższych czasach” (2020), redaktorem i współautorem książek „Koniec Europy jaką znamy” (Książka i Prasa, Warszawa 2013) i „TTIP – pułapka transatlantycka” (Książka i Prasa, Warszawa 2015) oraz współautorem książek: „Media i władza” (Scholar, Warszawa 2006), „Zniewolony umysł 2” (Ha!art, Kraków 2007), „Futuryzm miast przemysłowych” (Ha!art, Kraków 2007), „Na okrągło 1989–2009” (Ha!art, BWA Wrocław, Kraków/Wrocław 2009), „Afirmacja czy kontestacja? Dylemat społeczeństwa kapitalistycznego w kryzysie” (Societas Pars Mundi, Bielefeld 2014).
W Niemczech publikował w tygodniku „Freitag”, a także „Analyse und Kritik” oraz wschodnioniemieckim magazynie „telegraph”. Jego komentarze ukazały się w tym kraju również w tygodniku „Jungle World”. W 2022 nominowany do Nagrody Literackiej „Nike” za esej „Gra w rasy”.
W swoich tekstach krytykuje globalny system kapitalistyczny i światową dominację USA. Popularyzuje myśl Róży Luksemburg.

</doc>
<doc id="1149450" url="https://pl.wikipedia.org/wiki?curid=1149450" title="Carolyn S. Shoemaker">
Carolyn S. Shoemaker



</doc>
<doc id="1149454" url="https://pl.wikipedia.org/wiki?curid=1149454" title="Eugene M. Shoemaker">
Eugene M. Shoemaker



</doc>
<doc id="1149456" url="https://pl.wikipedia.org/wiki?curid=1149456" title="Jerzy Probosz">
Jerzy Probosz

Jerzy Probosz (ur. 2 kwietnia 1901 w Istebnej, zm. 29 maja 1942 w KL Dachau) – polski prozaik, poeta i publicysta.
Życiorys.
Syn ubogiego górala, ukończył pięć klas szkoły ludowej. Pracował przy wyrębie lasu. Działał w Związku Młodzieży Katolickiej, Macierzy Szkolnej i Związku Górali Śląskich. W 1927 napisał swoją pierwszą sztukę. Później współpracował z „Gwiazdką Cieszyńską”, na której łamach publikował swoje wiersze.
Aresztowany przez hitlerowców 17 grudnia 1939, zginął w obozie koncentracyjnym w Dachau.
Jego wnukiem jest aktor i reżyser Marek Probosz.

</doc>
<doc id="1149457" url="https://pl.wikipedia.org/wiki?curid=1149457" title="David H. Levy">
David H. Levy



</doc>
<doc id="1149463" url="https://pl.wikipedia.org/wiki?curid=1149463" title="Ukleja (rzeka)">
Ukleja (rzeka)

Ukleja – rzeka w północno-zachodniej Polsce, lewy dopływ rzeki Regi o długości 48 km i powierzchni zlewni 453 km².
Rzeka bierze swoje źródło od jeziora Dłusko na Pojezierzu Ińskim, w gminie Węgorzyno. Ukleja częściowo o charakterze górskiego potoku, płynie na północny zachód przez kilka stawów rybnych, jeziora Woświn i Mielno. Następnie przechodzi przez jezioro Okrzeja na Wysoczyźnie Łobeskiej. Dalej łączy się rzeką Sępólną i uchodzi do Jeziora Lisowskiego, będącym częścią rzeki Regi.
Ukleja początkowo płynie szeroką doliną do szerokości 0,5 km przy spadku podłużnym 1,2‰, następnie do ujścia Sąpólnej w wąskim wąwozie zwiększając spadek do 1,8‰. Ostatni odcinek 1,8 km jest pod wpływem cofki spiętrzenia wód na Jeziorze Lisowskim. Ukleja wraz z rzeką Sąpólną tworzy największy południowy dopływ rzeki Regi.
W 2008 r. przeprowadzono badania jakości wód Uklei w punkcie ujścia do Regi. W ich wyniku oceniono elementy fizykochemiczne na II klasy, elementy biologiczne określono na II klasy, a stan ekologiczny na dobry. W ogólnej dwustopniowej ocenie stwierdzono dobry stan wód Uklei.
Nazwę "Ukleja" wprowadzono urzędowo w 1948 roku, zastępując poprzednią niemiecką nazwę rzeki – "Ückeley".

</doc>
<doc id="1149465" url="https://pl.wikipedia.org/wiki?curid=1149465" title="Stal Mielec">
Stal Mielec

Dawne sekcje, obecnie samodzielne kluby:
Inne kluby sportowe nawiązujące nazwą do "Stali Mielec":

</doc>
<doc id="1149478" url="https://pl.wikipedia.org/wiki?curid=1149478" title="Studia Regionalne i Lokalne">
Studia Regionalne i Lokalne

Studia Regionalne i Lokalne (SRiL) – kwartalnik naukowy wydawany w modelu Open Access przez Centrum Europejskich Studiów Regionalnych i Lokalnych (EUROREG; Uniwersytet Warszawski) oraz Sekcję Polską Stowarzyszenia Regional Studies Association. Zakres tematyczny kwartalnika obejmuje szeroko rozumiane przestrzenne uwarunkowania rozwoju kraju, układów regionalnych i lokalnych, rozwoju miast i metropolii. Kwartalnik wydawany jest od 2000 roku. Od numeru 2/2021 „Studia Regionalne i Lokalne” wydawane są w formule pełnego otwartego dostępu na licencji CC BY-NC-ND 3.0, bez jakichkolwiek opłat publikacyjnych. 
Adres Redakcji.
Kwartalnik „Studia Regionalne i Lokalne”
Uniwersytet Warszawski, Centrum Europejskich Studiów Regionalnych i Lokalnych
ul. Krakowskie Przedmieście 30,
00-927 Warszawa

</doc>
<doc id="1149479" url="https://pl.wikipedia.org/wiki?curid=1149479" title="Jedlicze Łódzkie">
Jedlicze Łódzkie



</doc>
<doc id="1149480" url="https://pl.wikipedia.org/wiki?curid=1149480" title="Lech Nijakowski">
Lech Nijakowski

Lech Michał Nijakowski (ur. 11 sierpnia 1977 w Opolu) – polski socjolog, publicysta, działacz lewicowy, doktor habilitowany nauk społecznych, profesor Uniwersytetu Warszawskiego.
Wykształcenie i praca naukowa.
Studiował na Uniwersytecie Warszawskim w ramach MISH, ukończył filozofię i socjologię. Magisterium na temat animozji narodowościowych na przykładzie Niemców na Śląsku zostało wyróżnione nagrodą im. Floriana Znanieckiego II stopnia. W 2005 obronił na UW pracę doktorską napisaną pod kierunkiem Aleksandry Jasińskiej-Kani pt. "Konflikty narodowościowe i etniczne w wymiarze symbolicznym" na temat symbolicznego wymiaru sporów o pomniki, groby, miejsca święte, rocznice wydarzeń historycznych, obecność w przestrzeni publicznej języka mniejszości. W 2014 został doktorem habilitowanym nauk humanistycznych po obronie rozprawy pt. "Rozkosz zemsty. Socjologia historyczna mobilizacji ludobójczej". Pracował jako adiunkt w Instytucie Socjologii UW i kierownik Zakładu Socjologii Ogólnej. W 2019 powołano go na stanowisko profesora Uniwersytetu Warszawskiego.
Jest zastępcą redaktora naczelnego „Res Humana”, sekretarzem Towarzystwa Kultury Świeckiej, redaktorem naczelnym kwartalnika naukowego „Rubikon” (ukazującego się od 1998). Pracuje w Instytucie Socjologii UW i w Collegium Civitas.
Jest autorem i redaktorem kilku książek. Publikował m.in. w „Kulturze i Społeczeństwie”, pismach „Regiony”, „Śląsk” głównie na temat mniejszości narodowych, filozofii wojny, zagrożenia neofaszyzmem i biogenezy. Silny oddźwięk wywołał jego tekst „Neofaszyzm za rogiem” (w „Res Humana”), w którym krytykował polskie elity za przymykanie oka na ekstremistyczne ruchy neofaszystowskie i rasistowskie.
Działalność polityczna i społeczna.
Nijakowski zajmuje się problematyką mniejszości narodowych także w wymiarze praktycznym. Od 2001 jest stałym doradcą sejmowej Komisji Mniejszości Narodowych i Etnicznych; pracował nad Ustawą o mniejszościach narodowych i etnicznych oraz o języku regionalnym, uchwaloną w 2005, która umożliwiła dwujęzyczne nazewnictwo np. miast i ulic. Działa w SLD, głównie w dyskusjach programowych; współorganizował m.in. spotkanie lewicy pozaparlamentarnej i antykapitalistycznej z mainstreamową w klubie "Chłodna 25". W 2004 wybrany w skład Konwentu Programowego SLD. Jednym z wymiarów działalności na rzecz lewicy w Polsce było podjęcie tematyki marksowskiej w założonym przez Nijakowskiego studenckim czasopiśmie naukowym "Rubikon", z którym współpracowało i współpracuje wielu lewicowych ideotwórców (m.in. Adam Ostolski i Maciej Gdula). W swoich publikacjach zwraca uwagę na obecność mowy nienawiści w dyskursie lewicowym.
Jest członkiem zarządu Stowarzyszenia na Rzecz Rozwoju Społeczeństwa Obywatelskiego Pro Humanum.

</doc>
<doc id="1149481" url="https://pl.wikipedia.org/wiki?curid=1149481" title="Chalidż as-Sallum">
Chalidż as-Sallum



</doc>
<doc id="1149482" url="https://pl.wikipedia.org/wiki?curid=1149482" title="Mazanki (instrument)">
Mazanki (instrument)

Mazanki – ludowy trzystrunowy instrument smyczkowy, kształtem zbliżony do skrzypiec.
Charakterystyka.
Jest to mały instrument smyczkowy (długość całego instrumentu ok. 50 cm.), na którym gra się w pozycji ramieniowej. Ewa Dahlig-Turek wyróżnia cztery cechy charakterystyczne dla budowy mazanek: 1. mały rozmiar; 2. pudło wyżłobione z jednego kawałka drewna razem z szyjką; 3. podstawek, który jedną nóżką przechodzi przez płytę wierzchnią, opiera się o spód pudła i służy jako dusza; 4. trzy struny. Struny w mazankach strojone są kwintami, bardzo wysoko (struny: a1, e2, h2).
Historia.
Nazwa "mazanki" po raz pierwszy pojawiła się w artykule E. Kierskiego: "Zwyczaje, zabobony i obrzędy ludu w niektórych okolicach W. Ks. Poznańskiego" z 1861 r. Ma ona wywodzić się od "mazania", tj. pocierania smyczkiem po strunach.
W dawnej praktyce wykonawczej mazanki wchodziły w skład kapeli z kozłem ślubnym lub dudami. W XIX wieku w znacznym stopniu wyparte zostały przez skrzypce podwiązane (tj. skrzypce fabryczne, których szyjka przewiązywana była w celu podwyższenia stroju i dostosowania go do gry z dudami). Instrument najdłużej zachował się w regionie kozła i jego sąsiedztwie, gdzie grano na nim wraz z kozłem ślubnym na uroczystościach weselnych (do uczty weselnej). Od I wojny światowej instrument traktowany był już jako ćwiczebny.
W latach 40. XX w. podczas badań terenowych Jadwiga Sobieska odkryła mazanki, charakterystyczny wielkopolski instrument uważany za już nieużywany. Przywrócenie mazanek do praktyki wykonawczej jest w znacznej mierze zasługą Państwowej Szkoły Muzycznej I st. im. Stanisława Moniuszki w Zbąszyniu i koźlarza Tomasza Śliwy (który uczył gry na nich i sam je budował).

</doc>
<doc id="1149491" url="https://pl.wikipedia.org/wiki?curid=1149491" title="Symphytum cordatum">
Symphytum cordatum



</doc>
<doc id="1149493" url="https://pl.wikipedia.org/wiki?curid=1149493" title="Como Ama Una Mujer">
Como Ama Una Mujer



</doc>
<doc id="1149494" url="https://pl.wikipedia.org/wiki?curid=1149494" title="Akademik">
Akademik



</doc>
<doc id="1149496" url="https://pl.wikipedia.org/wiki?curid=1149496" title="Trehaloza">
Trehaloza

Trehaloza, mykoza – organiczny związek chemiczny z grupy cukrów, disacharyd złożony z dwóch cząsteczek glukozy połączonych wiązaniem O-glikozydowym (α,D-glukopiranozylo-(1→1)-α,D-glukopiranozyd). Jest głównym cukrem hemolimfy owadów, znajduje się także w grzybach i drożdżach.
W organizmie ludzkim trawiona jest w jelicie cienkim przez enzym trehalazę, w wyniku czego powstają dwie cząsteczki α,D-glukozy.
Możliwa jest produkcja trehalozy ze skrobi na skalę przemysłową.
Zastosowania.
Używana jest w cukiernictwie, kosmetyce, jako substancja zapobiegająca utracie wody, do produkcji sztucznych łez oraz jako utrwalacz zapachu, zaś w medycynie jako składnik płynu do przechowywania narządów przeznaczonych do przeszczepu. Z badań na gryzoniach wynika, że dożylne podanie pobudza działanie makrofagów, co spowalnia powstawanie blaszki miażdżycowej w aorcie o około 30%.
Po opracowaniu taniej metody enzymatycznej produkcji trehalozy i zatwierdzeniu jej w USA (2000 r.) i Europie (2001 r.) jako bezpiecznej dla zdrowia, stała się powszechnie stosowanym dodatkiem do żywności.
Wpływ na bakterie chorobotwórcze.
Epidemiczne szczepy "Clostridium difficile" RT027 i RT078 (główna przyczyna współczesnych zakażeń szpitalnych w Europie i USA) mają zdolność do metabolizowania trehalozy, czego nie obserwuje się u szczepów niechorobotwórczych. Co więcej, wirulencja RT027 ulega podwyższeniu w obecności tego cukru. Myszy zarażone "C. difficile" i karmione paszą z dodatkiem trehalozy miały istotnie większą śmiertelność niż grupa kontrolna bez tego dodatku w paszy.
Trehaloza obecna w typowym pożywieniu ludzi w Europie i USA utrzymuje stężenie wystarczające do rozwoju szczepów epidemicznych "C. difficile" w końcowych odcinkach przewodu pokarmowego. Istnieje hipoteza, że wprowadzenie trehalozy jako dodatku do żywności było czynnikiem sprzyjającym w rozwinięciu się chorobotwórczych szczepów "C. difficile" o dodatkowo zwiększonej wirulencji.

</doc>
<doc id="1149501" url="https://pl.wikipedia.org/wiki?curid=1149501" title="Zwentibold">
Zwentibold

Zwentibold, Swentibold (ur. ok. 870, zm. 13 sierpnia 900 pod Susteren) – król Lotaryngii z dynastii Karolingów
Nieślubny syn Arnulfa z Karyntii, późniejszego księcia Bawarii, króla Franków Wschodnich i cesarza rzymskiego. Imię otrzymał po swoim ojcu chrzestnym, Świętopełku I, księciu morawskim. Od 895 roku król Lotaryngii. Poślubił Odę, córkę Ottona I, księcia saskiego.
Miał dwie mennice w Cambrai i Trewirze; z obu zachowało się po jednej monecie.
Poległ w bitwie pod Susteren.

</doc>
<doc id="1149502" url="https://pl.wikipedia.org/wiki?curid=1149502" title="Gardominka">
Gardominka

Gardominka – rzeka w północno-zachodniej Polsce, lewobrzeżny dopływ Regi. Powstaje na północ od Wojcieszyna w gminie Nowogard z połączenia strug Wołowej i Rudki. Długość rzeki to 26,6 km, powierzchnia bezpośredniej zlewni 73 km², a powierzchnia całkowitej zlewni 112,6 km².
Na terenie powiatu gryfickiego w okolicach miejscowości Łęczna (gm. Płoty) płynie wąskim wąwozem ze stromymi zboczami (o wysokości do 4 metrów) dużym spadkiem 2‰, w 8. kilometrze biegu kanałami: Jasiel-Zagórcze i Jasiel-Kołomąć łączy się z Jeziorem Kołomąckim. Pomiędzy Baszewicami a Gardominem wpływa do niej rów szczegółowy łączący rzekę z południowym Jeziorem Trzygłowskim. Powyżej Baszewic koryto rzeki ma szerokość 5 m, jest nieuregulowane, o małym spadku. Na odcinku ujściowym od prawego brzegu wpływa do Gardominki struga Miedzna. Ujściowy odcinek poniżej Baszewic znajduje się w rejonie oddziaływania Jeziora Rejowickiego. 
W dolinie Gardominki występują lasy łęgowe o drzewostanach jesionowo-olszowych i wiązowych. Nad rzeką stwierdzono występowanie rzadkiego gatunku roślin – pływacza krótkoostrygowego.
Do Gardominki odprowadzane są wody z mechanicznej oczyszczalni ścieków w Grębocinie oraz mechaniczno-biologicznej w Trzygłowie. Obie zostały wybudowane w 1991 roku. Według danych z 2005 roku rzeczywista ilość oczyszczonych ścieków, które są spuszczane przez rów odprowadzający z Grębocina wynosi 8 m³/dobę, a z Trzygłowa – 80 m³/dobę.
W 2008 r. przeprowadzono badania jakości wód Gardominki w punkcie ujścia do Regi. W ich wyniku oceniono elementy fizykochemiczne poniżej stanu dobrego, elementy biologiczne określono na III klasy, a stan ekologiczny na umiarkowany. W ogólnej dwustopniowej ocenie stwierdzono zły stan wód Gardominki.
Nazwę "Gardominka" wprowadzono urzędowo w 1948 roku, zastępując poprzednią niemiecką nazwę "Kardeminer Bach".
Marginalia.
We wsi Mechowo, w pobliżu której płynie rzeka, tamtejszy klub piłkarski został nazwany "Gardominka" Mechowo. 
We wsi Trzygłów znajduje się osiedle "SM Gardeminka".

</doc>
<doc id="1149510" url="https://pl.wikipedia.org/wiki?curid=1149510" title="Microsoft Office Vista">
Microsoft Office Vista



</doc>
<doc id="1149514" url="https://pl.wikipedia.org/wiki?curid=1149514" title="Peugeot 1007">
Peugeot 1007

Peugeot 1007 – samochód osobowy typu minivan klasy aut najmniejszych produkowany przez francuską markę Peugeot w latach 2004 - 2009.
Historia i opis modelu.
W 1007 zastosowane były w nim nietypowe, elektrycznie przesuwane drzwi boczne, ułatwiające wsiadanie i wysiadanie na zatłoczonych parkingach.
Maksymalny poziom produkcji osiągnięto w 2005 roku. Powstało wówczas 73827 szt. W następnych latach poziom produkcji szybko się obniżył do kilkunastu tysięcy sztuk rocznie. Następcą tego modelu zostanie miejski crossover 1008. Auto pojawi się na rynku w 2020 roku.
Sprzedaż.
Za źródłem:

</doc>
<doc id="1149515" url="https://pl.wikipedia.org/wiki?curid=1149515" title="Parafia św. Marcina w Radziechowach">
Parafia św. Marcina w Radziechowach

Parafia rzymskokatolicka pw. Świętego Marcina w Radziechowach – parafia w diecezji bielsko-żywieckiej, obejmująca swym zasięgiem miejscowość Radziechowy.
Historia.
Jest jedną z najstarszych parafii na Żywiecczyźnie. Jej powstanie datuje się na XIV wiek, kiedy to zbudowano najprawdopodobniej kościół drewniany pw. św. Marcina w Radziechowach. Rok 1390 uznaje się za rok utworzenia parafii aktem prawnym.
10 października 2010 roku od parafii radziechowskiej decyzją biskupa diecezji bielsko-żywieckiej odłączone zostały wsie Twardorzeczka i Ostre, tworząc parafię w Ostrem, a 26 sierpnia 2013 roku we wsi Przybędza erygowano także osobną parafię.
Kaplice na terenie parafii.
Na terenie parafii znajduje się jeszcze wiele mniejszych lub większych kapliczek murowanych i drewnianych oraz liczne krzyże przydrożne. Niektóre z nich były wotami dziękczynnymi za wyzdrowienie lub ocalenie od jakiegoś nieszczęścia czy choroby.
W Roku Jubileuszowym 2000 wzniesiono na wzgórzu Matyska "Krzyż Milenijny". Stało się to dzięki staraniom proboszcza Stanisława Gawlika. Na szczyt wiedzie kręta droga, wzdłuż której powstała droga krzyżowa, którą mieszkańcy nazwali Golgotą Beskidów.

</doc>
<doc id="1149517" url="https://pl.wikipedia.org/wiki?curid=1149517" title="Start-1">
Start-1

Start-1 – rosyjska lekka rakieta nośna powstała na bazie wycofanych z użytku międzykontynentalnych pocisków balistycznych.

</doc>
<doc id="1149518" url="https://pl.wikipedia.org/wiki?curid=1149518" title="Dom (film 2008)">
Dom (film 2008)

Dom (tytuł oryg. "House") – amerykański film fabularny z pogranicza surrealistycznego horroru i thrillera. Film był kręcony w Polsce (w Łodzi), dlatego skromne role zagrali w nim polscy aktorzy, m.in. Weronika Rosati oraz Paweł Deląg. Scenariusz filmu bazował na powieści Teda Dekkera i Franka Perettiego "Dom".
Fabuła.
Jack i Stephanie podróżują po Alabamie. W efekcie komplikacji, trafiają do położonego na odludnym terenie domostwa. Miejsce kryje w sobie wiele tajemnic. Wkrótce para odkrywa, że nie przebywa w posiadłości sama. Niestety, wśród gości kryje się uosobienie grozy i niebezpieczeństwa.

</doc>
<doc id="1149521" url="https://pl.wikipedia.org/wiki?curid=1149521" title="Szpiegowska rodzinka">
Szpiegowska rodzinka

Szpiegowska rodzinka (ang. "My Spy Family", 2007-2010) – brytyjski serial fabularny. Jest to komediowy serial fabularny z drobnymi elementami fantastyki. W Wielkiej Brytanii serial ten emitowany jest na kanale Boomerang.
Premierowy odcinek serialu został wyemitowany 3 grudnia 2007 o godzinie 17:15 w Cartoon Network.
Jest to pierwszy serial fabularny w Cartoon Network.
Fabuła i opis.
"Szpiegowska rodzinka" to serial, który opowiada o zwariowanej rodzince, składającej się z 5 osób – rodziców i trójki dzieci. Matka i ojciec byli szpiegami, zaś dzieci są bardzo uzdolnione informatycznie. Mieszkają oni w spokojnym angielskim miasteczku – Batley. Rodzice niestety nie są normalnymi rodzicami, gdyż każdą domową czynność potrafią oni zmienić w przygodę wymagającą przemyślanej taktyki i nie lada zdolności, dając przy tym każdemu widzowi powód do śmiechu.
Wersja polska.
Opracowanie i udźwiękowienie wersji polskiej: Studio Sonica
Reżyseria:
Dialogi polskie:
Dźwięk i montaż:
Kierownictwo muzyczne: Marek Krejzler
Organizacja produkcji:
W rolach głównych:
W pozostałych rolach:
i inni
Lektor:

</doc>
<doc id="1149522" url="https://pl.wikipedia.org/wiki?curid=1149522" title="Świętopełk II Michał">
Świętopełk II Michał



</doc>
<doc id="1149523" url="https://pl.wikipedia.org/wiki?curid=1149523" title="Chłopiec z burzy (film 1976)">
Chłopiec z burzy (film 1976)

Chłopiec z burzy (ang. "Storm Boy" in. tytuł "Pan Percival") – australijski film familijny z 1976, który jest adaptacją książki Colina Thiele’a, opowiadający o chłopcu, i jego pelikanie. Pelikan ten padł w 2009 roku w wieku 33 lat.
Wersja Polska.
Obsada:

</doc>
<doc id="1149525" url="https://pl.wikipedia.org/wiki?curid=1149525" title="Słuchacz">
Słuchacz



</doc>
<doc id="1149526" url="https://pl.wikipedia.org/wiki?curid=1149526" title="3 Pułk Piechoty Legionów">
3 Pułk Piechoty Legionów

3 Pułk Piechoty Legionów (3 pp Leg.) – oddział piechoty Wojska Polskiego II RP (1918–1939) i Armii Krajowej (1944–1945).
Oddział został utworzony po wybuchu I wojny światowej z żołnierzy rozwiązanego wcześniej Legionu Wschodniego, uzupełnionego ochotnikami ze Śląska i Galicji. Uczestniczył w działaniach wojennych już od października 1914 roku, brał udział między innymi w bitwach pod Mołotkowem, Rafajłową, I i II bitwie pod Kostiuchnówką, starciach pod Rarańczą i Kaniowem. Rozbrojony w maju 1918 roku, odtworzony po odzyskaniu niepodległości już na początku 1919 roku. Uczestniczył w wojnie polsko-ukraińskiej lat 1918–1919 i polsko-bolszewickiej 1920 roku.
W okresie międzywojennym wchodził w skład 2 Dywizji Piechoty Legionów. Stacjonował początkowo w Łukowie i Grodnie. Ostatecznie dyslokowany w garnizonie Jarosław.
W trakcie kampanii wrześniowej w składzie Armii Łódź przeszedł szlak bojowy od Wygiełzowa przez Skierniewice, Pogroszew, Umiastów, Ołtarzew i Puszczę Kampinoską do Twierdzy Modlin, gdzie złożył broń 29 września 1939 roku.
Odtworzony w 1944 roku w ramach Armii Krajowej, w składzie 2 DPLeg. AK, przeznaczony został do wykonania Akcji „Burza” w Okręgu Radom-Kielce AK. Rozwiązany ostatecznie wraz z wszystkimi odtworzonymi jednostkami Armii Krajowej w styczniu 1945 roku.
Odtworzenie pułku. Walki o granice 1919 i 1920 roku.
Po odzyskaniu niepodległości odtworzono pułki Legionów. Ponowna organizacja 3 pułku piechoty rozpoczęła się w marcu 1919 roku w Zegrzu. 12 kwietnia niewyszkolony i słabo wyposażony I batalion pułku udał się na front północno-wschodni, gdzie 16 kwietnia nacierał na Lidę. Następnie został skierowany do Wilna, tam odparł rosyjskie natarcie i powrócił do Lidy, gdzie 18 maja dołączył do niego II batalion. Jednocześnie w Zegrzu formował się III batalion, który 21 czerwca 1919 roku skierowano na front galicyjski, gdzie walczył pod Tarnopolem przeciw Ukraińcom. W połowie lipca batalion ten przerzucono do Mołodeczna. Z początkiem sierpnia 1919 roku po zaciętych walkach pułk zajął Mińsk. W walkach pościgowych uczestniczył II batalion, który doszedł do Samolewicz. Pod Samolewiczami dołączył III batalion, wskutek czego nieprzyjaciel wycofał się do Borysowa, gdzie utworzył przedmoście. W natarciu na przedmoście wzięły udział wszystkie oddziały pułku i 18 sierpnia 1919 osiągnięto linię Berezyny. Oddziały pułku zajęły Borysów. 10 września kompania szturmowa pułku wraz z II batalionem utworzyły przedmoście na wschodnim brzegu rzeki, gdzie do października toczyły walki obronne. W krótkotrwałych wypadach do lutego 1920 odrzucono Rosjan ponad 25 kilometrów od własnych linii obronnych.
W grudniu 1919 jego batalion zapasowy stacjonował w Radomiu.
W czasie majowej ofensywy rosyjskiej pułk obsadzał Berezynę na odcinku Gliwień–Stachów. Równocześnie od 18 maja III batalion wspierał oddziały IV Brygady Legionów. Po zaciętych walkach pod folwarkiem zmuszono bolszewików do odwrotu.
Początkiem lipca 1920 roku nieprzyjaciel przeszedł na froncie północnym do ponownej ofensywy. 4 lipca 1920 roku pierwsze uderzenie trzech armii rosyjskich zmusiło oddziały 1 Armii Polskiej do odwrotu. 3 pułk piechoty Legionów, zaatakowany przez przeważające siły, opuścił zajmowane stanowiska. W czasie odwrotu pod Warszawę przez Mińsk, Wołkowysk, Białowieżę i Mielnik do Siedlec nocami pułk dokonywał forsownych marszów, a w dzień powstrzymywał napór nieprzyjaciela.
Na przełomie lipca i sierpnia pułk stoczył ciężkie walki pod Swięcicami, Porozowem i nad Narwią, gdzie poniósł duże straty. Po osiągnięciu linii Bugu walczył pod Mielnikiem, gdzie zginęło ponad 100 żołnierzy.
W decydującej bitwie wojny polsko-rosyjskiej 2 Dywizja Piechoty Legionów wchodziła w skład 2 Armii, której zadaniem była obrona Wisły od Karczewa do Dęblina. 3 pułk piechoty Legionów zajmował stanowiska w rejonie Piotrowic. Na odcinku 2 Armii w okresie bitwy warszawskiej panował spokój. Nieprzyjaciel nie zdążył rozwinąć się do natarcia, gdyż uderzenie znad Wieprza zmusiło bolszewików do panicznej ucieczki. 3 pułk piechoty przerzucono wówczas pod Krasnystaw, gdzie w rejonie Grabowiec–Hrubieszów walczył z oddziałami kawalerii Budionnego. Po zajęciu Hrubieszowa przeszedł do Zamościa, gdzie został uzupełniony i zreorganizowany. 23 września wysłany na front północny, wziął udział w pościgu za nieprzyjacielem rozbitym w bitwie niemeńskiej.
Po zajęciu Wilna przez generała Żeligowskiego, pułk ubezpieczał granicę polsko-litewską na odcinku Olkieniki–Druskieniki do kwietnia 1921 roku.
Okres międzywojenny.
Organizacja i wyposażenie.
Od 17 kwietnia 1921 roku pułk tymczasowo stacjonował w Grodnie. 6 listopada tego roku przeszedł do Suwałk, a 14 maja następnego roku do Łukowa. 2 października 1922 roku pułk przeniesiony został do Jarosławia z wyjątkiem II batalionu, który został detaszowany w Nisku.
Organizacyjnie wchodził w skład 2 Dywizji Piechoty Legionów. Składał się z: dowództwa, batalionu sztabowego, trzech batalionów piechoty i kadry batalionu zapasowego do 1924 roku, kiedy to zlikwidowano batalion sztabowy i kadrę batalionu zapasowego. Wprowadzono wtedy drużynę dowódcy pułku i plutony specjalne – pionierów i łączności.
27 października 1927 roku II batalion został przeniesiony z Niska do Jarosławia.
Reorganizacja 1930 roku wprowadziła: dowództwo, kwatermistrzostwo z kompanią administracyjną, trzy bataliony piechoty (każdy po trzy kompanie strzeleckie i jedna kompania ckm) oraz oddziały specjalne: łączności, pionierów, artylerii piechoty (dwa działa 75 mm) i zwiad konny. W 1938 roku sformowano oddział zwiadu: pluton zwiadowców konnych i pluton kolarzy.
Pułk należał do typu I (normalnego), jego stan etatowy wynosił: 56 oficerów, 198 podoficerów i 1200 szeregowych. Etat posiadało również 88 koni. Stany osobowe pułku były zmienne w zależności od wcielenia rekrutów i zwolnienia szeregowych po odbyciu służby. Pułk szkolił rekrutów na potrzeby Korpusu Ochrony Pogranicza, posiadał też kompanię dla tzw. spóźnionych. W trakcie poboru zdarzały się przypadki spóźnionego stawiennictwa do armii. W związku z tym na terenie każdego Okręgu Korpusu organizowane były tzw. kompanie dla opóźnionych. W DOK X taka kompania znajdowała się w 3 pp Leg..
W latach trzydziestych wprowadzano sukcesywnie karabiny Mauser wz. 98. Do 1936 roku przezbrojono pułk w broń maszynową: erkaemy Browning wz. 28 i cekaemy Browning wz. 30. Wiosną 1939 roku pułk otrzymał karabiny przeciwpancerne Ur.
Wyszkolenie.
Tradycje legionowe nakładały szczególną dbałość o wyszkolenie żołnierzy. Szkolenie obejmowało indywidualną pracę z rekrutami, doskonalenie szeregowych starszego rocznika i doskonalenie dowódców wszystkich szczebli. Szkolenie indywidualne odbywało się w garnizonie. Po zakończeniu szkolenia podstawowego odbywały się ćwiczenia letnie, organizowane na szczeblu dywizyjnym obozy szkoleniowe piechoty i koncentracje ogólne 2 DP Leg. Rejon ćwiczeń z reguły osiągano marszem pieszym. Podczas ostatnich ćwiczeń przed wybuchem wojny pododdziały ćwiczyły działania nocne i sposoby walki z bronią pancerną.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
W pułku zorganizowano też specjalną kompanię dla opóźnionych, która szkoliła rekrutów dla potrzeb całego DOK. Żołnierze ci wcześniej z różnych przyczyn opóźnili swoje stawiennictwo w macierzystej jednostce.
Wychowanie obywatelskie.
Założenia wychowania obywatelskiego przewidywały, że po odbyciu służby żołnierz będzie czynny społecznie w życiu państwa i narodu. Za szczególnie ważne zadanie uważano opanowanie przez strzelców elementarnych umiejętności pisania, czytania i liczenia. Ze względu na wysoki odsetek analfabetów wśród poborowych organizowano żołnierskie szkoły początkowe. Program nauczania zawierał skrócony zakres szkoły powszechnej oraz wiadomości o prawach i obowiązkach żołnierza i obywatela. W świetlicach pododdziałowych odbywały się pogadanki i wykłady oficerskie, słuchano radia i wyświetlano filmy. W 1939 roku zwrócono szczególną uwagę na podniesienie morale wojska wobec zagrożenia wojennego.
Szczególną rolę wychowawczą pełniły uroczystości wojskowe, narodowe i kościelne, przy czym wyjątkowe znaczenie miały uroczystości związane z kultywowanymi w pułku tradycjami legionowymi. Przysięga wojskowa zawsze odbywała się z zachowaniem praw wyznaniowych rekrutów. W trakcie święta pułku odczytywano rozkaz dowódcy pułku, wręczano nagrody, odznaki strzeleckie oraz odznaki pułkowe, odbywał się przegląd pododdziałów i defilada, wieczorem uroczysta akademia w kasynie garnizonowym.
3 pp Leg. w kampanii wrześniowej.
Mobilizacja.
3 pułk piechoty Legionów został zmobilizowany w ramach mobilizacji alarmowej, w grupie żółtej, przeprowadzonej w dniach 27–29 sierpnia 1939 roku w Jarosławiu. W 3 pp Leg. w terminie od A+24 do A+36 zmobilizowano kompletny pułk na etatach wojennych. Dodatkowo w ramach tej samej grupy zmobilizowano:
W dalszym terminie w prowadzonej mobilizacji powszechnej, w I jej rzucie od dnia 31 sierpnia do 5 września zmobilizowano:
W II rzucie mobilizacji powszechnej zmobilizowano:
Stawiennictwo rezerwistów było wzorowe, po wykonaniu czynności ewidencyjnych, pobraniu umundurowania, sprzętu i uzbrojenia pododdziały pułku opuściły koszary w Jarosławiu. Dalszą mobilizację pododdziałów pułku prowadzono w sąsiadujących wsiach Pawłosiowie, Szczytnej i Cieszacinie. 29 sierpnia pułk osiągnął gotowość marszową, po przeglądzie dokonano zaprzysiężenia. 30 sierpnia w godzinach wieczornych rozpoczęto załadunek pododdziałów pułku do transportów kolejowych, na stacji kolejowej w Jarosławiu. W kolejności I batalion, dowództwo pułku z pododdziałami poza batalionowymi, III batalion i jako ostatni 31 sierpnia II batalion. Transporty 3 pp Leg. przybywały do Pabianic od 31 sierpnia do 1 września. 
Działania bojowe.
Walki odwrotowe.
1 września 3 pułk piechoty Legionów przeszedł z Pabianic w rejon Woli Buczkowskiej, Buczek, Bachórzyn, gdzie koncentrowała się 2 Dywizja Piechoty Legionów. W tym rejonie pułk przebywał do 4 września, gdzie prowadzono dalsze szkolenie i zgrywanie pododdziałów. 2 DP Leg., a w jej składzie 3 pp Leg. przebywała w odwodzie Armii „Łódź”. 4 września o świcie pułk pomaszerował do Zelowa, gdzie stanął na postoju. 5 września 2 DP Leg. otrzymała zadanie wykonania przeciwuderzenia na korzyść 10 Dywizji Piechoty celem wyrzucenia oddziałów niemieckich za linię rzeki Warty. 5 września o godz. 7.00 3 pp Leg. podjął marsz w dwóch kolumnach. Kolumna południowa w składzie III batalionu maszerowała poprzez Ignaców, Weronika, Chajczyny, Żagliny, Kozuby Stare, Brody, Ptaszkowice. Kolumna północna maszerowała w składzie sił głównych pułku, poprzez Józefów, Petronelów, Luciejów, Krzewiny, Sędziejowice, Grabina i Ptaszkowice. Przed zmrokiem po dojściu do wsi Młodawin, Świerzyny, na południe od Zduńskiej Woli, po wykonaniu 25 kilometrowego marszu, rozkaz przeciwuderzenia został odwołany. II batalion otrzymał rozkaz zajęcia stanowisk obronnych na odcinku Marżynek-Wygiełzów celem osłony zarządzonego odmarszu 3 pp Leg. poprzez Marzenin, Rossoszę, Łopatki w rejon Łasku. II batalion stoczył krótkie potyczki z niemieckimi patrolami, które wyszły z lasu Zmyślona. Przed świtem 6 września II/3 pp Leg. otrzymał rozkaz dołączenia do macierzystego pułku. 
Po nocnym marszu 3 pp Leg., ze wsparciem I dywizjonu 2 pułku artylerii lekkiej Legionów zajął stanowiska obronne na prawym skrzydle dywizji, na zachodnim skraju lasu Rembów. Bataliony I i III zajęły stanowiska na wylotach dróg leśnych na odcinku Anielin, Karszew, Jesionna. Dowództwo pułku, kompanie i plutony poza batalionowe oraz przybyły około południa II batalion stanęły w Poleszynie. O godz. 16.00 niemiecka 17 DP zajęła Łask spychając ubezpieczenia 2 DP Leg. z przedpola. Pułk nie nawiązał kontaktu bojowego. Na rozkaz dowódcy dywizji płk. Jana Dojana-Surówki, 3 pp Leg. wykonał nocny marsz odwrotowy w rejon Konstantynowa poprzez Poleszyn, Markówkę, Wymysłów, Piaski, Porszewice. Rano 7 września 3 pp Leg. dotarł do Konstantynowa i Srebrnej i rozpoczął obsadzanie linii rzeki Ner. W trakcie zajmowania obrony kolejnym rozkazem podjął o godz. 9.00 natychmiastowy dalszy marsz przez Srebrną do Łodzi. Skąd pospiesznie poprzez Łódź-Bałuty nie pobierając zapasów kwatermistrzowskich z magazynów w Łodzi, poprzez Skoszewy i Lipkę dotarł w nocy i zatrzymał się na postój w lesie obok nadleśnictwa Brzeziny. W trakcie marszu w rejonie Skoszew po zmroku pułk był ostrzeliwany przez dywersantów niemieckich, obyło się bez strat. Pułk w trakcie ostatniego marszu pokonał odległość 60 km. 8 września po marszu przez Lubowidzę, do godzin południowych 3 pp Leg. obsadził linię rzeki Mrogi od miejscowości Kamień do Głowna. W I rzucie obrony na pododcinku północnym od Borówki do Osiny zajął pozycje III/3 pp Leg., na pododcinku południowym od Dmosina do Kolonii Grodzisk bronił się I/3 pp Leg. W odwodzie w rejonie wzg. 152 blisko wsi Gozd stał II/3 pp Leg. we wsi Gozd dowództwo pułku. W godzinach popołudniowych stanowiska III batalionu w rejonie Borówki zostały ostrzelane przez artylerię niemieckiej 24 DP. Po odpartym ataku dywersantów niemieckich, na sztab 2 DP Leg., w nocy 8/9 września płk płk Jan Dojan–Surówka wraz z szefem sztabu i dwoma innymi oficerami odjechał do Warszawy, porzucając jej dowództwo. Dowodzenie 2 DP Leg. przejął płk dypl. Antoni Staich. 3 pp Leg. prowadził potyczki z patrolami niemieckiej 10 DP, do świtu 9 września. Rano przeszedł do rejonu wsi Trzcianka, gdzie osłaniał odwrót oddziałów Armii „Łódź”. Następnie jako straż tylna macierzystej dywizji osłaniał odwrót jej nad rzekę Rawkę, maszerując jako jej straż tylna poprzez Bobrową, Chlebów, Maków. Ok. godz. 18.00 pułk dotarł do lasu Zwierzyniec na wschód od Makowa. Nocnym marszem 9/10 września poprzez zatłoczone Skierniewice i Topolę 3 pp Leg. rano 10 września osiągnął wschodni brzeg rzeki Rawki. Zajął na linii Rawki obronę na odcinku Prochowy Młynek-Ruda. Na przedpolu obrony pułku przed południem pojawiły się niemieckie patrole rozpoznawcze, które ostrzelane przez własną artylerię i broń maszynową legionistów, wycofały się. Po południu rozkazem dowódcy pozostałości Armii „Łódź” gen. bryg. Wiktora Thommée, 2 DP Leg., a wraz z nią 3 pp Leg. zostały przesunięte na nowe pozycje obronne. Pułk obsadził pododcinek Ziemiary-Bolimowska Wieś. Przed północą w kolumnie 2 DP Leg., 3 pp Leg. jako straż tylna dywizji rozpoczął marsz w kierunku Warszawy. Nocą 10/11 września prowadzono marsz poprzez Bartniki, Małe Łąki, Antoniew, Sokule, Wiskitki, Drybus, docierając 11 września przed południem do rejonu Gole, Baranów. 
2 DP Leg. otrzymała rozkaz natarcia na Błonie celem otwarcia drogi do Warszawy. W tym celu wymaszerowała dywizja o godz. 20.00 w kierunku Błonia. W Bieniewicach 3 pp Leg. wraz z dywizjonem III/30 pułku artylerii lekkiej. odłączył się od kolumny dywizji i zgodnie z zadaniem miał oskrzydlić od północy Błonie wykonując marsz polnymi drogami. Pułk poruszał się marszem ubezpieczonym przez Piorunów, Wawrzyszew. Z uwagi na zniszczone mosty na rzece Utracie pod samym Wawrzyszewem pułk nie zdołał przeprawić się i zająć zająć Białut i Leszna. Podczas nocnego szukania przeprawy od pułku odłączył się III/30 pal. O świcie 12 września 3 pp Leg. osiągnął Białuty i tam zgodnie z rozkazem zatrzymał się na północ od szosy Błonie–Ołtarzew w rejonie dworu Radzików, Witki. Podczas odprawy w Witkach ppłk dypl. Jan Berek otrzymał rozkaz wykonania natarcia w I rzucie dywizji poprzez Pogroszew na Umiastów. 
Bój pod Umiastowem i Ołtarzewem.
Do natarcia pułk ugrupowany został z I i III batalionem w I rzucie natarcia w II rzucie natarcia miał atakować II batalion. 3 pułkowi podporządkowano II batalion 4 pułku piechoty Leg., który miał prowadzić natarcie wzdłuż szosy Ołtarzew-Ożarów. Wsparcie artyleryjskie miał zapewnić III dywizjon 30 pal i 4 i 6 baterie 2 pal Leg. Zaplanowane na godz. 16.00 12 września natarcie opóźniło się i rozpoczęło się o godz. 18.30, przy wsparciu artylerii, 3 pp Leg. zepchnął niemieckie ubezpieczenia i nie napotykając większego oporu zajął I batalionem Pilaszków i folwark Pilaszków, III batalionem Łaźniew i Orły. O godz. 22.00 pułk dotarł do Pogroszewa. Batalion II/4 pp Leg. dotarł bez kontaktu z nieprzyjacielem do Płochocina i utracił kontakt z 3 pp Leg. Natarcie pułku okazało się uderzeniem w próżnię ze względu na wycofanie się oddziałów niemieckich w kierunku Warszawy. W zajętym rejonie pułk spędził całą noc. Rano 13 września generał Wiktor Thommée podjął decyzję wycofania swych wojsk do Modlina. Jednak 2 DP Leg. pozwolił kontynuować natarcie celem osłony wycofania pozostałych swoich oddziałów do Puszczy Kampinoskiej i do Modlina. 13 września ok godz. 8.00 2 DP Leg. wznowiła natarcie. Oddziały otrzymały rozkaz posuwania się naprzód bez oglądania się na sąsiadów, aż do osiągnięcia punktu zbornego dywizji, na który wyznaczono Żoliborz. 3 pp Leg. o godz. 9.00 rozpoczął natarcie wzdłuż drogi Pogroszew-Umiastów. W pierwszym rzucie nacierały dwa bataliony: I wzdłuż lewej strony drogi na Umiastów, III wzdłuż prawej strony drogi, II batalion znajdował się w odwodzie i posuwał za lewoskrzydłowym I batalionem. Z uwagi na brak amunicji natarcie było wspierane sporadycznym ostrzałem przez III/30 pal. Ok. godz. 10.00 artyleria zaprzestała wsparcia z uwagi na całkowity brak amunicji, przy każdym batalionie pozostawiono tylko po jednym działonie z oficerem w charakterze artylerii ppanc. z pozostałością amunicji. Natarcie rozwijało się powoli w silnym ogniu artylerii niemieckiej, a około południa całkowicie utknęło. Doszło do zaciętych walk, w tym na granaty i wręcz. Ppłk dypl. Jan Berek otrzymał wiadomość, że nieprzyjaciel posuwa się przez Truskaw na zachód, co zagroziło odcięciem drogi odwrotu do Modlina. II odwodowy batalion (bez 4 kompanii) skierowano do Borzęcina Dużego z zadaniem osłony na tym kierunku. O godz. 13.00 płk dypl. Antoni Staich wydał rozkaz dla 3 pp Leg. zakończenia natarcia i oderwania się od nieprzyjaciela, rozkaz ten nie dotarł do III/3 pp Leg., wykonanie rozkazu odwrotu nie było łatwe, dla pułku uwikłanego w bezpośrednią walkę. W tym czasie również nadszedł podobny rozkaz gen. Thomméego. Tymczasem na tyłach polskiej 2 DP Leg. niemiecki 12 pp, wsparty dywizjonem 31 pułku artylerii, zajął Błonie. O godzinie 15.00 ruszyło przygotowywane od rana natarcie niemieckiej 4 Dywizji Pancernej. Niemiecki 35 pułk czołgów uderzył na polski 3 pp Leg. w rejonie Pogroszewa, a wzdłuż szosy w rejonie Ołtarzewa nacierał niemiecki 12 pułk strzelców na II batalion 4 pp Leg. Czołgi niemieckie, wychodzące ławą z Umiastowa, przejechały na całej szerokości frontu 1 kompanii strzeleckiej z I batalionu i całego III batalionu 3 pp Leg., przełamały polskie linie i przeniknęły na tyły. W walkach tych całkowicie rozbito III batalion pułku, a jego dowódca ranny mjr Mieczysław Fastnacht, dostał się do niewoli. Ciężkie straty poniósł również I batalion. Rozproszone pododdziały I/3 pp Leg. kierowały się przez Zaborów i kolonię Łubiec do Puszczy Kampinoskiej. Wieczorem 13 września dotarły w okolice Starej Dąbrowy, gdzie dowódca 2 DP Leg. podjął próbę uporządkowania oddziałów. Jedynie II batalion dotarł w całości. W boju pod Umiastowem 3 pp Leg. poniósł straty sięgające ponad 50% stanu osobowego i w broni ciężkiej.
W obronie Modlina.
Oddziały pułku ostrzeliwane ogniem artylerii nieprzyjaciela po południu 13 września wraz ze zgrupowaniem 2 DP Leg. podążyły przez Puszczę Kampinoską przez Palmiry i Czosnów w kierunku Twierdzy Modlin. Nad ranem 14 września pułk dotarł do Kazunia, gdzie II batalion podporządkowano czasowo 2 pułkowi piechoty Leg., który zajął odcinek od Zakroczymia do Gałach. II/3 pp Leg. zajął pozycję w jarze przy drodze do Modlina. 17 września dowódca 2 DP Leg. zakończył reorganizacje oddziałów dywizji. W skład 3 pp Leg. włączono IV batalion marszowy 32 pułku piechoty. 3 pp Leg. zajął pododcinek obronny w rejonie Fortu I. Batalion II/3 pp Leg. zajął stanowiska obronne w rejonie Gałachy-Fort I, podlegał bezpośrednio rozkazom dowódcy dywizji. 18 września kompanie II/3 pp Leg. wspomagały 2 pułk piechoty Legionów w odparciu ataków na Zakroczym niemieckiego 400 pp z 228 DP. W związku ze zmianami obsady odcinków 3 pp Leg. 19 września zluzował oddziały 30 Dywizji Piechoty na odcinku „Modlin-Twierdza”. Dowództwo pułku stacjonowało tuż obok Bramy Zakroczymskiej. 20 września, pułk podjął rozbudowę umocnień obronnych, II batalion w ramach odcinka zajął stanowiska w rejonie Bramy Ledóchowskiego. Od 20 do 25 września żołnierze 3 pp Leg. pozostawali pod ciągłym ostrzałem artylerii niemieckiej, co powodowało coraz większe straty osobowe. Od 23 września wprowadzono racjonowanie zużycia amunicji. W dniach 25-27 września 3 pp Leg. odparł kilka kolejnych natarć oddziałów niemieckiej Dywizji Pancernej „Kempf” wspartych ogniem niemieckiej artylerii i bombardowaniami lotnictwa nurkującego. 28 września o godz. 6.30 na pozycje 3 pp Leg. oddziały DPanc. „Kempf” wykonały ostatni szturm. Wobec pogarszającego się położenia ogólnego braku amunicji, żywności, lekarstw i dużej ilości rannych 28 września dowództwo obrony Modlina podjęło rozmowy kapitulacyjne. O godz. 14.00 podpisano protokół kapitulacyjny. 29 września o godz. 8.00, nastąpiła rzeczywista kapitulacja twierdzy. O godz. 12.00 żołnierze 3 pp Leg. złożyli broń i oddali się do niemieckiej niewoli.
Oddział Zbierania Nadwyżek 3 pp Leg. i batalion marszowy 3 pp Leg..
Batalion marszowy 3 pp Leg..
Batalion sformowano z nadwyżek osobowych powstałych w trakcie mobilizacji. Po pierwszych czynnościach w koszarach dalszą mobilizację prowadzono we wsi Pawłosiów, 3 km na zachód od Jarosławia. Po sformowaniu batalion nie mógł być wysłany do uzupełnienia stanów macierzystego pułku, z uwagi na zniszczenie przez lotnictwo niemieckie infrastruktury kolejowej. Ze względu na sytuację na froncie w dniu 8 września wszedł w skład organizowanej Grupy „Jarosław” ppłk. Jana Wójcika, użyto go w obronie linii Sanu pod Jarosławiem. 10 września 1939 pozycje obronne na linii Sanu pod Jarosławiem zajmowało zgrupowanie ppłk. Jana Wójcika, w którego składzie znalazł się batalion marszowy 3 pp Leg. Zgrupowanie osłaniało odwrót 10 Brygady Kawalerii. Około godziny 22.00 dowódca batalionu marszowego 3 pp Leg. otrzymał rozkaz wzmocnienia obrony mostu na Sanie w Radymnie. Do realizacji zadania wydzielił 3 kompanię strzelecką wraz z 3 plutonem karabinów maszynowych (bez broni ciężkiej). Kompania dotarła przez Surochów i Wietlin do Wysocka i 11 września zmuszona została do wycofania się w kierunku wsi Łazy i Laszki, gdzie prowadziła działania opóźniające. W ich trakcie uległa rozproszeniu. 2 kompania strzelecka broniła linii Sanu pod Leżachowem. Reszta batalionu marszowego znajdowała się w odwodzie Grupy „Jarosław” na wschód od Koniaczowa, obok wzgórza 190 „Mogiła”. W jego skład wchodziła zaledwie 1 kompania strzelców z plutonem karabinów maszynowych (bez broni ciężkiej) i plutony specjalne. 11 września około godziny 11.00 po silnym przygotowaniu artyleryjskim ruszyła do natarcia niemiecka 2 Dywizja Pancerna. W zażartych walkach przełamano polską obronę i około 15.00 rozpoczął się odwrót. W powstałym zamieszaniu rozkaz odwrotu nie dotarł do dowódcy batalionu marszowego 3 pp Leg., jednak rozpoczął on uporządkowany i planowy odwrót z własnej inicjatywy. W jego trakcie dwa samoloty niemieckie z małej wysokości zaatakowały zwarte oddziały, które poszły w rozsypkę i w całości już się nie zebrały.
Dowódca batalionu – por. rez. Michał Górski
dowódca 1 kompanii strzeleckiej – ppor. rez. Karol Rybowicz
dowódca 2 kompanii strzeleckiej – NN
dowódca 3 kompanii strzeleckiej – NN
dowódca kompanii karabinów maszynowych – ppor. rez. Henryk Kaliński
Pozostałości Grupy „Jarosław” skierowały się do lasów na północ Radawy, gdzie 13 września ponownie je zbombardowano. Do 17 września kluczyły w lasach Puszczy Różanieckiej. Wobec beznadziejnej sytuacji zniszczono tam pozostały sprzęt, a oddział rozwiązano.
Oddział Zbierania Nadwyżek 3 pp Leg..
Po wyjeździe 3 pp Leg. na teren operacyjny Armii „Łódź”, na terenie koszar i garnizonu w Jarosławiu pozostały pozostałości po mobilizacji alarmowej, w tym oficerowie i żołnierze. Z chwilą ogłoszenia mobilizacji powszechnej przybywali następni rezerwiści, konie i wozy konne z poboru. Na bazie tych zasobów osobowych, sprzętu i uzbrojenia sformowano oddziały i pododdziały przewidziane planem mobilizacyjnym. Przy czym mobilizację pododdziałów II rzutu rozkazem Ministra Spraw Wojskowych przyspieszono o dwa dni. Wszystkie pozostałe nadwyżki mobilizacyjne żołnierzy, koni, sprzętu i uzbrojenia pod dowództwem mjr Kazimierza Nizieńskiego (II zastępcy dowódcy pułku) weszły w skład formowanego w koszarach 3 pp Leg. Ośrodka Zapasowego 2 Dywizji Piechoty Leg. pod dowództwem ppłk Jana Wójcika. Z batalionów zmobilizowanych w OZN 3 pp Leg. i OZ 2 DP Leg. powstała Grupa „Jarosław” ppłk Jana Wójcika. Pozostałość OZ 2 DP Leg. częściowo uzbrojona i słabo wyposażona odmaszerowała w kierunku wschodnim do Tarnopola, pod dowództwem zastępcy dowódcy Ośrodka mjr. Kazimierza Nizieńskiego. 
Batalion zbiorczy Ośrodka Zapasowego 2 DP Leg.
Pozostałości Ośrodka Zapasowego 2 DP Leg. wycofano wcześniej z Jarosławia do Lubaczowa, skąd 12 września dotarły do Bełżca. Z różnych luźnych grup sformowano tam zbiorczy batalion osłonowy Ośrodka Zapasowego. W jego skład weszły między innymi resztki batalionu marszowego 3 pp Leg. Batalion posiadał pluton ciężkich karabinów maszynowych na taczankach. Osłaniając wycofujący się na Rawę Ruską Ośrodek Zapasowy, odrzucił w lesie między Bełżcem a Lubyczą Królewską niemiecki oddział rozpoznawczy. Umożliwiło to wycofanie się Ośrodka w kierunku Mostów Wielkich i Kamionki Strumiłowej do lasów w rejonie Brodów. 16 września batalion wraz z Ośrodkiem rozpoczął marsz z Brodów przez Podkamień w kierunku Tarnopola. Rano 18 września w miasteczku Załoźce polskie oddziały otoczono i rozbrojono.
Dowódca Ośrodka Zapasowego – mjr Kazimierz Nizieński
Dowódca batalionu zbiorczego – kpt. Tadeusz Dawidowicz
Symbole pułku.
Sztandar pułku.
Pierwszy sztandar pułk otrzymał w 1915 roku w Czerniowcach z inicjatywy węgierskich ochotników służących wówczas w jednostce. Drugą chorągiew ufundowało w styczniu 1917 społeczeństwo Podhala. Sztandary te utracono pod Rarańczą 15 lutego 1918, wpadły w ręce wojsk austro-węgierskich. Trzeci z kolei sztandar pułk otrzymał w dziesiątą rocznicę powstania.
27 września 1923 Prezydent RP zatwierdził chorągiew pułku. Chorągiew, ufundowana przez miasta Ostrowiec Świętokrzyski i Opatów, wręczona została 30 września 1924. Motywem kolorystycznym obu stron płata był czerwony krzyż maltański na białym tle. W środku prawego płata umieszczono wieniec wawrzynowy z haftowanym srebrnym orłem. Między ramionami krzyża, również w otoku wieńca wawrzynu, znajdował się numer pułku: 3. Środek lewego płata zajmował wieniec wawrzynowy z dewizą: Honor i Ojczyzna. W rogach herby Opatowa, Ostrowca, odznaki pułkowe z czasów Żelaznej Brygady. Na ramionach krzyża nazwy miejscowości i daty związane z tradycjami bojowymi pułku:
Drzewce zwieńczone było srebrną głowicą z orłem, zwróconym głową w lewo, rozchylonymi skrzydłami, siedzącym na podstawie z numerem pułku. Na drzewcu, poniżej podstawy orła umocowana była kokarda z biało-czerwoną wstęgą.
Od 28 stycznia 1938 chorągiew pułkowa zaczęła być oficjalnie nazywana sztandarem.
W sierpniu 1939 roku sztandaru nie oddano do Ośrodka Zapasowego pułku. Wraz z pułkiem przeszedł cały szlak bojowy. Razem z dokumentami pułkowymi został zakopany w pobliżu cmentarza modlińskiego. Dalsze jego losy nie są znane.
Święto pułku.
Święto pułku przypadało 30 września, w rocznicę wymarszu na front w 1914 roku. Obchodzone było uroczyście, z udziałem zaproszonych gości, wojskowych i cywilnych. Rozpoczynało się mszą polową, po defiladzie odbywał się uroczysty raport, odczytywano rozkaz dowódcy pułku, wręczano nagrody i odznaki strzeleckie oraz odznaki pułkowe. Odbywał się wspólny obiad z udziałem dowódcy, oficerów i zaproszonych gości. Święto kończył festyn i bal oficerski.
Odznaka pamiątkowa.
W czasie istnienia pułku używano kilku rodzajów odznak. Początkowo nie istniała odznaka wyróżniająca tylko żołnierzy pułku, używano odznaki II Brygady Legionów Polskich. Uczestnicy bitwy pod Kaniowem nosili Krzyż Kaniowski. W 1916 roku ustanowiono Krzyż Honorowy 3 pułku Legionów Polskich, nadawany do 1917 roku. Krzyż ten zatwierdzono jako odznakę pułkową pod koniec 1921 roku i oficjalnie używano do 1928 roku, do czasu wejścia do użytku nowej odznaki pamiątkowej.
Wzór tej odznaki wraz z regulaminem normował Dziennik Rozkazów MSWojsk. Nr 26 poz. 295 z 1928 roku. Wykonana była w formie krzyża kawalerskiego, połączonego ażurowymi poprzeczkami, na którą centralnie nałożono Gwiazdę Honorową – odznakę pułku z II Brygady Legionów. Była to ośmiopromienna gwiazda, w środku której znajdowała się cyfra pułkowa 3 z wieńcem wokoło (występowały również wersje ze złotą nakładką cyfry 3). Emaliowana była granatowo, zaś sam krzyż, w gwieździe – na żółto. Kolory nawiązywały do barw piechoty. Na ramionach poziomych krzyża – litery P-P (pułk piechoty). Na ramieniu dolnym litera L (Legionów). Na ażurowych poprzeczkach krzyża maltańskiego, które emaliowane były na biało, nazwy pól bitewnych:
Odznaka emaliowana, przeznaczona dla oficerów, wykonana była jako wieloczęściowa. Wersja nieemaliowana – jednoczęściowa, sporządzana była z tombaku srebrzonego i oksydowanego.
Legioniści.
Kawalerowie Virtuti Militari.
Żołnierze 3 Pułku Piechoty Legionów odznaczeni Krzyżem Srebrnym Orderu Wojennego Virtuti Militari za wojnę 1919–1920.
Ponadto 48 oficerów i 371 szeregowych zostało odznaczonych Krzyżem Walecznych, w tym 5 trzykrotnie i 35 dwukrotnie.
Odznaczeni Srebrnym Krzyżem Orderu Wojennego Virtuti Militari za walki 1939 r.:
Żołnierze 3 pułku piechoty Legionów – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1149528" url="https://pl.wikipedia.org/wiki?curid=1149528" title="Ulica Akademicka w Zamościu">
Ulica Akademicka w Zamościu

Ulica Akademicka – jedna z głównych ulic Starego Miasta, od zachodu, która jest jedną z najstarszych ulic miasta. Prowadzi ona od ul. Szczebrzeskiej (przy Katedrze Zamojskiej) do ronda J. Zamoyskiego.
Historia.
Dawniej (jeszcze w 1935 roku) miała nieco inny przebieg niż dzisiaj - była bardziej wyprostowana, a krótki odcinek od ronda J. Zamoyskiego do zakrętu był fragmentem dawnej ul. Botanicznej, biegnącej na linii prostej w kierunku płd.zach.
Nazwa.
Nazwa jest związana z dawną Akademią Zamojską, która mieści się przy tej ulicy. Jeszcze w 1998 roku część tej ulicy (od ronda do zakrętu) nosiła nazwę ulicy Botanicznej.
Obecnie.
Przy ulicy tej (po zachodniej stronie) znajduje się Pałac Zamoyskich, w którym do 2017 roku mieściły się Sądy Okręgowy i Rejonowy oraz nadal są mieszkania komunalne. Do ul. Akademickiej przylega również park miejski oraz kilka staromiejskich zabytków (wspomniana akademia, dawne seminarium duchowne, stara Brama Lubelska).

</doc>
<doc id="1149529" url="https://pl.wikipedia.org/wiki?curid=1149529" title="Jacek Pilch">
Jacek Pilch

Jacek Grzegorz Pilch (ur. 8 maja 1974 w Tuchowie) – polski polityk, poseł na Sejm VI kadencji.
Życiorys.
Ukończył studia z zakresu filologii polskiej na Akademii Pedagogicznej w Krakowie. W trakcie studiów kierował Niezależnym Zrzeszeniem Studentów oraz pełnił funkcję przewodniczącego Samorządu Studentów Akademii Pedagogicznej.
W latach 2000–2005 był prezesem Stowarzyszenia Regiony Wspólnej Europy-Małopolska. Od 2001 należał do Prawa i Sprawiedliwości. W 2007 został wiceprezesem zarządu okręgowego PiS w Tarnowie. Pracował jako dyrektor biur parlamentarnych Adama Bielana i prof. Kazimierza Wiatra. W latach 2006–2007 zasiadał w sejmiku małopolskim, pełnił funkcję przewodniczącego Komisji Rozwoju Regionalnego i Współpracy z Zagranicą oraz przewodniczącego Komisji ds. Euro 2012.
W wyborach parlamentarnych w 2007 uzyskał mandat posła na Sejm VI kadencji z listy Prawa i Sprawiedliwości, otrzymując w okręgu tarnowskim 11 736 głosów. Zasiadał w Komisji ds. Unii Europejskiej oraz Komisji Administracji i Spraw Wewnętrznych. W listopadzie 2010 wystąpił z Prawa i Sprawiedliwości i przystąpił do nowo utworzonego klubu parlamentarnego Polska Jest Najważniejsza. Został także działaczem partii o tej nazwie i jej rzecznikiem prasowym. Startując z jej listy, nie uzyskał reelekcji w wyborach parlamentarnych w 2011.
W grudniu 2013, wraz z resztą rozwiązanej wówczas PJN, współtworzył partię Polska Razem Jarosława Gowina i początkowo był jej koordynatorem w województwie małopolskim. Wkrótce zaprzestał współpracy z tym ugrupowaniem. W 2014 kandydował do rady Tarnowa z listy komitetu Tarnów od nowa, uzyskując 91 głosów. W 2015 został zastępcą dyrektora w kancelarii zarządu województwa małopolskiego. W 2018 ubiegał się o mandat radnego powiatu tarnowskiego.

</doc>
<doc id="1149531" url="https://pl.wikipedia.org/wiki?curid=1149531" title="Józef Kłyk">
Józef Kłyk

Józef Kłyk (ur. 13 kwietnia 1950 w Bojszowach) – polski filmowiec amator z Pszczyny, autor ponad 80 filmów o tematyce m.in. westernowej i historycznej. Na planie pełni wszelkie możliwe funkcje od reżysera, przez charakteryzatora po aktora i scenografa. 
Życiorys.
Swój pierwszy film nakręcił w 1967 roku. Pracował wówczas jako pomocnik operatora w objazdowym kinie. Jego pierwsze obrazy to nawiązania do najsłynniejszych dzieł kina niemego, związanych z takimi postaciami jak Charlie Chaplin czy Buster Keaton. Najbardziej jest znany z tzw. „śląskich westernów”, nawiązujących do popularnego gatunku kina amerykańskiego i kręconych własnymi środkami w okolicach Pszczyny z udziałem przyjaciół i znajomych. Część z tych dzieł opowiada o losach śląskich emigrantów w USA. 
Józef Kłyk ma na koncie również filmy o tematyce historycznej, m.in. "Braci", których akcja rozgrywa się w okresie powstań śląskich.
Kłyka można uznać za prekursora fanfilmu w Polsce. 
Jest laureatem wielu nagród. W 2009 roku został Honorowym Obywatelem Pszczyny.

</doc>
<doc id="1149535" url="https://pl.wikipedia.org/wiki?curid=1149535" title="Przekłady biblijne Romana Brandstaettera">
Przekłady biblijne Romana Brandstaettera

Przekłady biblijne Romana Brandstaettera – obejmowały większą część Nowego Testamentu oraz kilka ksiąg Starego Testamentu; ukazywały się w latach 1964–1986.
Geneza i historia powstania przekładów.
Roman Brandstaetter wychowywał się w rodzinie żydowskiej z Tarnowa. Biblia obecna była w jego tradycji domowej, a nauki czytania i pisania udzielano mu na Biblii Jakuba Wujka (wyłącznie na Starym Testamencie, ponieważ wierzący Żydzi nie mogli czytać Nowego Testamentu). Po latach określił ją jako „święty elementarz”:
Motywy biblijne obecne były w twórczości Brandstaettera od lat 40., kiedy to przeszedł z judaizmu na katolicyzm. W oparciu o wątki biblijne pisał m.in. dramaty i poematy, a "opus magnum" jego twórczości stanowiła czterotomowa powieść "Jezus z Nazaretu" (1967–1973).
W latach 60. XX wieku Brandstaetter rozpoczął tłumaczenie Biblii hebrajskiej – nie decydując się na przekład całości, ale wybierając z niej, według Jerzego Chmiela, "najlepsze kęski biblijnego słowa". Brandstaetter nie był biblistą, ani nie miał wykształcenia teologicznego (ukończył filologię polską). Nie tłumaczył też wcześniej z języka hebrajskiego (wyjątkiem były meldunki podczas wojny, gdy pracował w Jerozolimie).
W 1964 ukazało się "Słowo nad słowami" – była to antologia tekstów Starego Testamentu obejmująca fragmenty kilkunastu ksiąg Starego Testamentu, a także wybrane Psalmy.
W 1968 opublikowany został przekład całej Księgi Psalmów, najpierw ułożonych według porządku Wulgaty i brewiarza rzymskiego, począwszy od 1983 – w numeracji zastosowanej w Biblii hebrajskiej. Wydanie Psałterza w 1983 zostało przez autora zmodyfikowane stylistycznie, a poprzedziła je przedmowa Thomasa Mertona. Przekład Psalmów autorstwa Brandstaettera planowano wykorzystać w II wydaniu Biblii Tysiąclecia (1971), jednak z powodu jego krytycznej oceny ze strony Rady Naukowej i braku zgody tłumacza na narzucone przez wydawnictwo zmiany odstąpiono od podpisanej wcześniej umowy.
Kolejnym wydawnictwem obejmującym przekłady Starego Testamentu były "Cztery poematy" (1972), były to pełne przekłady ksiąg: Koheleta, Hioba, Trenów Jeremiasza oraz Pieśni nad pieśniami. Bardzo podobny zestaw wybrał kilka lat później w swoich przekładach Czesław Miłosz.
W latach 70. Brandstaetter przystąpił do przekładania z języka greckiego pism Nowego Testamentu. Kolejno ukazały się:
Brandstaetter pragnął jeszcze przetłumaczyć listy bliskiego mu św. Pawła, w czym jednak przeszkodziła mu śmierć.
Przekłady Brandstaettera były parokrotnie wznawiane – najpierw, w latach 80., wznowiono wszystkie przekłady Starego Testamentu, a w latach 2003–2004 nakładem Wydawnictwa M ukazały się zbiory: "Księgi Starego Przymierza", "Psałterz" oraz "Księgi Nowego Przymierza". Osobno nakładem Wydawnictwa św. Wojciecha ukazało się wznowienie "Słowa nad słowami".
Charakterystyka przekładów.
Jako jedyny polski autor przekładów Biblii (wyłączając prace studyjne np. Aleksego Klawka), w przekazie tekstu Brandstaetter zastosował metodę kolometryczną. Polega ona na podziale wersetu biblijnego na rytmiczne człony. W ten sposób można je recytować śpiewnie, sposobem kantylacyjnym.
Brandstaetter przekazywał sens oryginalnego tekstu, ale nie kosztem przekładu dosłownego i tym samym niewolniczego. Jego przykłady miały charakter dynamiczny, zaś Jerzy Chmiel określa je jako efekt „myślenia Biblią” i twierdzi, że są nie tylko poetyckie, ale wręcz profetyczne.
Wychowany na polszczyźnie Wujkowej tłumacz używał nieraz oryginalnych i archaicznie brzmiących określeń, takich jak "winogradnicy", "weselnicy", "stoły pieniężników", "Wniebowstępujący".
W księdze Dziejów Apostolskich Brandstaetter dwa razy użył imienia Bożego w formie Jahwe (Dz 2,11. 17).
Krytyka przekładów.
Waldemar Chrostowski zwracał uwagę na fakt, że tłumaczenia Brandstaettera ukazywały się świeżo po II soborze watykańskim i ponieważ były mocno osadzone w tradycji żydowskiej, miały jak na swoje czasy charakter rewolucyjny.
Janusz Frankowski podkreślał – odnosząc się do przekładów ze Starego Testamentu, że "tłumacz ten wniósł w przekład piękne poetyckie słowo". Twierdził jednak, że "często poeta bierze górę nad tłumaczem i daje interpretację poetycką zbyt daleko posuniętą, zbyt indywidualną i w [jej] imię [...] dość często rozbija zwarty wiersz biblijny, a przez to i samą poezję biblijną".
W ankiecie biblistów polskich, którą w 1999 przeprowadziła Katolicka Agencja Informacyjna, przekład Brandstaettera został uznany – obok Biblii Wujka – za najlepszy polski przekład pod względem literackim, łącznie zaś zajął 4 miejsce na 12 sklasyfikowanych przekładów.
Poglądy przekładowe Brandstaettera.
Swoje przekłady Brandstaetter poprzedzał przedmowami, w których tłumaczył swe podejście do tekstu i wykraczał czasami poza ustalenia naukowej biblistyki.
Najbardziej oryginalną tezą egzegetyczną Brandstaettera była zmiana tekstu w Hymnie o Logosie, otwierającym Ewangelię Jana. Wbrew greckiemu oryginałowi przetłumaczył część Hymnu w czasie teraźniejszym, a nie przeszłym.
W szkicu "Jest – czyli historia jednego przekładu" oraz we wstępie do Ewangelii Jana pisarz wyjaśniał to odejście od oryginalnego tekstu chęcią dotarcia do sposobu myślenia ewangelisty. Św. Jan – według tłumacza – pisząc Ewangelię myślał po hebrajsku lub aramejsku, a tam, ze względu na ograniczenie hebrajskich form czasownika, nie mógł użyć czasu teraźniejszego. To podejście spotkało się z ostrą polemiką Anny Świderkówny.

</doc>
<doc id="1149536" url="https://pl.wikipedia.org/wiki?curid=1149536" title="Sierpik">
Sierpik



</doc>
<doc id="1149546" url="https://pl.wikipedia.org/wiki?curid=1149546" title="Bystrzyca (dopływ Wielopolki)">
Bystrzyca (dopływ Wielopolki)

Bystrzyca – rzeka, prawobrzeżny dopływ Wielopolki o długości 27,47 km i powierzchni zlewni 191,3 km².
Przepływa przez miejscowości Bystrzyca, Wiśniowa, Olimpów, Wiercany, Iwierzyce, Sielec, Sędziszów Małopolski, Borek Wielki. Do Wielopolki wpada na 19,7 kilometrze jej biegu. Dopływem Bystrzycy jest Budzisz.

</doc>
<doc id="1149551" url="https://pl.wikipedia.org/wiki?curid=1149551" title="Sex (książka)">
Sex (książka)

Sex – książka Madonny wydana w 1992 roku.
Informacje ogólne.
Książka została wydana w tym samym czasie, co album "Erotica". Zawierała silnie nacechowane erotyką zdjęcia. Oprócz Madonny pozowali na nich m.in. raper Vanilla Ice, modelka Naomi Campbell, gwiazdor gejowskiego porno Joey Stefano i właścicielka klubów nocnych Ingrid Cesares (bliska przyjaciółka gwiazdy). Fotografie ukazywały takie formy seksu jak sadomasochizm, anilingus czy seks grupowy, a niektóre z nich nawiązywały do homo- i biseksualizmu. Wszystkie zdjęcia wykonał amerykański fotograf Steven Meisel. Podczas sesji zdjęciowych powstał również film, nakręcony przez francuskiego reżysera, Fabiena Barona. Materiał ten został wykorzystany w teledysku "Erotica". Oprócz zdjęć, w książce zawarte zostały napisane przez Madonnę teksty dotyczące jej życia intymnego i fantazji erotycznych. Piosenkarka posługuje się w książce pseudonimem "Dita Parlo", na cześć tej niemieckiej aktorki.
Do książki dołączony został komiks (w różnych wersjach językowych - zależnie od kraju) oraz płyta kompaktowa z remiksem utworu "Erotica", zatytułowanym "Erotic". Krążek znajdował się w foliowym etui, które miało przypominać wyglądem zapakowaną prezerwatywę. Cały komplet został wydany w dużym foliowym opakowaniu.
Twórcy.
Zdjęcia:
Modele:
Tekst:
Reakcja na książkę.
Publikacja wywołała skandal obyczajowy. Zawarte w niej treści uznano za pornografię, a piosenkarkę potępiono. Mimo to wydawnictwo rozeszło się w błyskawicznie. Cały nakład został wyczerpany, książkę można kupić jedynie na aukcjach internetowych za wysokie ceny.

</doc>
<doc id="1149553" url="https://pl.wikipedia.org/wiki?curid=1149553" title="Lanaudière">
Lanaudière

Lanaudière – region administracyjny w prowincji Quebec, w Kanadzie. Położony jest kilkadziesiąt kilometrów na północ od Montrealu. Jego wschodnią granicę stanowi Rzeka Świętego Wawrzyńca. Lanaudière podzielone jest na 6 regionalnych gmin hrabstwa oraz 72 gminy.
Lanaudière ma 471 748 mieszkańców. Język francuski jest językiem ojczystym dla 94,4%, angielski dla 1,8% mieszkańców (2011).
Regionalne gminy hrabstwa (MRC):
Jedna gmina autochtoniczna znajduje się poza MRC:

</doc>
<doc id="1149554" url="https://pl.wikipedia.org/wiki?curid=1149554" title="Anaecypris hispanica">
Anaecypris hispanica



</doc>
<doc id="1149555" url="https://pl.wikipedia.org/wiki?curid=1149555" title="Herb Góry Kalwarii">
Herb Góry Kalwarii

Herb Góry Kalwarii – jeden z symboli miasta Góra Kalwaria i gminy Góra Kalwaria w postaci herbu ustanowiony przez radę miejską 28 października 2015.
Wygląd i symbolika.
Herb przedstawia w polu błękitnym złoty krzyż równoramienny. Na przecięciu linii krzyża znajduje się złote serce przebite czterema ułożonymi w gwiazdę, żelaznymi gwoździami ćwiekowymi. U stóp krzyża pagórek srebrny. Ponad wzniesieniem, u podnóża krzyża, znajduje się złote, promieniste słońce, ponad krzyżem półksiężyc złoty.
Herb Góry Kalwarii nawiązuje do zdarzenia, jakie według legendy miało miejsce 26 grudnia 1668 roku nad wioską Góra, na miejscu której powstało później miasto Góra Kalwaria. Według legendy, tego dnia na niebie nad wioską miało miejsce niezwykłe zdarzenie: słońce stanęło u stóp stojącego na wzniesieniu krzyża, Księżyc natomiast początkowo znajdował się na przecięciu ramion krzyża i przybrał tamże formę serca, następnie zaś przesunął się ponad krzyż. Mimo że zdarzenie miało miejsce rankiem, ciała niebieskie uczestniczące w nim znajdowały się po zachodniej stronie nieba. Na podstawie Apokalipsy św. Jana uznano to za znak, iż miejsce to zostało wybrane przez samego Boga, a wieś zaczęto nazywać Nową Jerozolimą.
Historia.
Herb zaprojektował biskup Stefan Wierzbowski, ówczesny właściciel Góry, a miastu nadał go w 1670 król Michał Korybut Wiśniowiecki.

</doc>
<doc id="1149556" url="https://pl.wikipedia.org/wiki?curid=1149556" title="Phoxinellus hispanicus">
Phoxinellus hispanicus



</doc>
<doc id="1149560" url="https://pl.wikipedia.org/wiki?curid=1149560" title="Obrona łuku Warty">
Obrona łuku Warty

Obrona łuku Warty – w lipcu 1331 po zwycięskiej bitwie pod Pyzdrami, ale nieudanej próbie porwania polskiego królewicza Kazimierza, wojska zakonu krzyżackiego usiłowały zdobyć jak największe łupy i sterroryzować jak największe obszary Wielkopolski podczas wojny polsko-krzyżackiej (1327–1332). Po zdobyciu i spaleniu Środy siły krzyżackie podzieliły się na dwie części, główna siła udała się na północ w kierunku Kostrzyna, natomiast drugi silny oddział ruszył w kierunku Śremu, gdzie w łuku Warty zgromadziła się duża liczba ludności wielkopolskiej uciekająca wraz z całym dobytkiem przed zagonami krzyżackimi. Zgromadzona ludność podjęła udaną próbę obrony. W oparciu o ciąg jezior polodowcowych, takich jak: Jezioro Raczyńskie, Jezioro Bnińskie, Jezioro Kórnickie, Jezioro Skrzyneckie Duże i szereg innych pomniejszych, zbudowano silną linię obronną wałów, zasieków, grobli bronionych przez okoliczne chłopstwo. Linia ta ciągnęła się od koryta Warty w okolicach Kępy Wielkiej na północ przez Zaniemyśl, Bnin, Kórnik, aż do Głuszyny. Następujące siły krzyżackie zdołały zdobyć wieś Winna oraz Bnin, ale doznały dotkliwej porażki pod Zaniemyślem i nie potrafiły przełamać dobrze zorganizowanej obrony polskiej. O stoczonych walkach świadczą zapisy w "Kronice Jana Długosza" oraz wydobywane do dzisiaj z ziemi elementy uzbrojenia rycerzy zakonu krzyżackiego.

</doc>
<doc id="1149564" url="https://pl.wikipedia.org/wiki?curid=1149564" title="Sierpik barwierski">
Sierpik barwierski

Sierpik barwierski ("Serratula tinctoria" L.) – gatunek rośliny wieloletniej należący do rodziny astrowatych ("Asteraceae"). W Polsce występuje głównie na południu, na północy jest rzadki.
Biologia i ekologia.
Bylina, hemikryptofit i geofit. Siedlisko: wilgotne i świetliste zarośla i lasy mieszane i liściaste, łąki. W klasyfikacji zbiorowisk roślinnych gatunek charakterystyczny dla O. "Molinietalia". Kwiaty są przedprątne, zapylają je motyle.

</doc>
<doc id="1149566" url="https://pl.wikipedia.org/wiki?curid=1149566" title="Serratula tinctoria">
Serratula tinctoria



</doc>
<doc id="1149570" url="https://pl.wikipedia.org/wiki?curid=1149570" title="Prowincja Południowa Karolina">
Prowincja Południowa Karolina



</doc>
<doc id="1149571" url="https://pl.wikipedia.org/wiki?curid=1149571" title="Drazen Petrovic">
Drazen Petrovic



</doc>
<doc id="1149573" url="https://pl.wikipedia.org/wiki?curid=1149573" title="Elemental">
Elemental

Elemental – pierwszy album studyjny kanadyjskiej wykonawczyni muzyki folkowej i celtyckiej Loreeny McKennitt wydany w 1985 roku. 
Album zawiera przede wszystkim tradycyjne utwory irlandzkie w aranżacji i adaptacji Loreeny McKennitt. Dźwiękowo różni się on od późniejszych albumów, które przyniosły McKennitt szerszą popularność: głosowi wokalistki towarzyszy przede wszystkim harfa oraz akompaniament syntezatora. 
Jak podaje sama twórczyni w komentarzu dołączonym do płyty, album nagrany został w ciągu jednego tygodnia w stodole w południowym Ontario pośród pola słoneczników.

</doc>
<doc id="1149583" url="https://pl.wikipedia.org/wiki?curid=1149583" title="Kamienica z wiatą">
Kamienica z wiatą

Kamienica z wiatą, Kamienica z halą świetlną – rozwiązanie renesansowe, powstałe by rozwiązać problem doświetlenia środkowego traktu budynku. Wiatę stanowi dziedziniec krużgankowy, przekryty dachem, często wyniesionym powyżej pozostałych części obiektu; mieścił w sobie trakty komunikacji pionowej. Rozwiązanie to było typowe dla Łużyc i Czech. Na obecnych terenach Polski budowle takie powstały m.in. w Jarosławiu, Jeleniej Górze oraz w Krakowie przy ul. Grodzkiej.

</doc>
<doc id="1149586" url="https://pl.wikipedia.org/wiki?curid=1149586" title="Reakcja jodoformowa">
Reakcja jodoformowa



</doc>
<doc id="1149589" url="https://pl.wikipedia.org/wiki?curid=1149589" title="Zbigniew Sareło">
Zbigniew Sareło

Zbigniew Sareło (ur. 27 lipca 1949 w Koleśnikach) – polski filozof, etyk i teolog moralista, profesor doktor habilitowany, były polski pallotyn.
W latach 1970–1976 studiował w Wyższym Seminarium Duchownym Księży Pallotynów w Ołtarzewie. Śluby wieczyste złożył 18 listopada 1975, a święcenia kapłańskie przyjął 20 maja 1976. Dalsze studia odbył w latach 1981–1983 w warszawskiej Akademii Teologii Katolickiej.
Był kierownikiem Katedry Etyki Ogólnej na Wydziale Filozofii Chrześcijańskiej Uniwersytetu Kardynała Stefana Wyszyńskiego w Warszawie. Wcześniej kierował Katedrą Etyki Akademii Teologii Katolickiej w Warszawie (poprzedniczce UKSW) oraz był w tej uczelni prodziekanem Wydziału Filozofii Chrześcijańskiej. W latach 2010–2013 był kierownikiem Zakładu Etyki, Filozofii Kultury i Nauk o Komunikacji Akademii Pomorskiej w Słupsku. Od roku 2013 jest profesorem zwyczajnym Uniwersytetu im. Adama Mickiewicza w Poznaniu. 
Pracuje w Instytucie Kultury Europejskiej UAM, mającym swoją siedzibę w Gnieźnie. 
Ważniejsze publikacje.
Jest też autorem haseł w "Powszechnej Encyklopedii Filozofii".

</doc>
<doc id="1149592" url="https://pl.wikipedia.org/wiki?curid=1149592" title="Stan New Jersey">
Stan New Jersey



</doc>
<doc id="1149600" url="https://pl.wikipedia.org/wiki?curid=1149600" title="Prowincja New Jersey">
Prowincja New Jersey

Prowincja New Jersey () – brytyjska kolonia, istniejąca w granicach dzisiejszego stanu New Jersey przed wojną o niepodległość Stanów Zjednoczonych. Granice prowincji były początkowo większe i obejmowały również część terytorium dzisiejszego stanu Nowy Jork.
Holenderscy osadnicy, którzy początkowo skolonizowali ten teren tworząc Nowe Niderlandy, prowadzili działalność handlową, konkurencyjną wobec brytyjskiej aktywności w Nowej Anglii. Z tej przyczyny w 1664 Brytyjczycy zdecydowali się na zbrojne przejęcie kontroli na tym terytorium i utworzenie w jego miejscu własnej kolonii. Brytyjczycy, którymi dowodził gubernator Richard Nicolls, usprawiedliwiali przejęcie terytorium tym, iż zostało ono odkryte przez weneckiego żeglarza w służbie brytyjskiej, Johna Cabota. Po podbiciu holenderskiej kolonii Nicolls pełnił obowiązki gubernatora Nowego Amsterdamu (późniejszy Nowy Jork) i całych dawnych Nowych Niderlandów. Był gwarantem praw własności, praw spadkowych oraz wolności religii.

</doc>
<doc id="1149603" url="https://pl.wikipedia.org/wiki?curid=1149603" title="Dżabal Suchn">
Dżabal Suchn

Dżabal Suchn – góra w Egipcie, w południowo-wschodniej części Półwyspu Synaj, w muhafazie Synaj Południowy. Wznosi się na wysokość 925 m n.p.m. Leży w pobliżu północnej granicy Rezerwatu Ras Abu Dżallum, ok. 30 km na północ od miejscowości Dahab i ok. 4 km od wybrzeża Zatoki Sueskiej Morza Czerwonego.

</doc>
<doc id="1149612" url="https://pl.wikipedia.org/wiki?curid=1149612" title="Reakcja haloformowa">
Reakcja haloformowa

Reakcja haloformowa – reakcja chemiczna, w której powstaje haloform (CHX3, gdzie X jest halogenem) przez wielokrotne halogenowanie metyloketonów (ketonów typu R−C(O)−CH3) w obecności zasady. R może być wodorem, alkilem bądź arylem. W wyniku takiej reakcji można otrzymać CHCl3, CHBr3 lub CHI3.
Reakcji tej ulegają także alkohole drugorzędowe i inne związki o wzorze ogólnym , które w pierwszym etapie procesu utleniane są do związków karbonylowych typu R−CO−CH3:
Grupa R nie może mieć charakteru donorującego elektrony do grupy C=O (nie może to być halogen, OH, NH2 itp.), gdyż hamuje to deprotonację związku karbonylowego (która inicjuje cały proces). Reakcji tej ulega więc także etanol i aldehyd octowy (produkt wstępnego utlenienia etanolu). Właśnie etanol był pierwszym związkiem, dla którego w roku 1822 zaobserwowano reakcję haloformową – po dodaniu krystalicznego jodu do alkoholowego roztworu zasady wytrącił się żółty osad jodoformu.
Zastosowania.
Reakcja haloformowa z użyciem jodu ("próba jodoformowa") jest metodą analityczną stosowaną do wykrywania obecności metyloketonów (np. acetonu) lub innych związków, które można utlenić do odpowiednich metyloketonów. W obecności tych związków, w wyniku reakcji haloformowej z jodem wytrąca się nierozpuszczalny, jasnożółty osad jodoformu.
Do niedawna była także używana na skalę przemysłową do otrzymywania jodoformu, bromoformu i chloroformu.
Reakcja haloformowa pozwala na przekształcenie metyloketonów w kwasy karboksylowe, także w obecności wiązania podwójnego C=C w cząsteczce:
Mechanizm reakcji.
Przebieg reakcji haloformowej z podbrominami z wydzieleniem bromoformu:

</doc>
<doc id="1149615" url="https://pl.wikipedia.org/wiki?curid=1149615" title="Góry Połabskie">
Góry Połabskie

Góry Połabskie (czes.: "Děčínská vrchovina", niem.: "Elbsandsteingebirge") – pasmo górskie w Czechach i Niemczech, będące częścią Wyżyny Rudawskiej.
Położenie.
Góry Połabskie położone są w północno-zachodnich Czechach (kraj ustecki) i południowo-wschodnich Niemczech (Saksonia). Rozciągają się między Rudawami na zachodzie i Górami Łużyckimi na wschodzie oraz Czeskim Średniogórzem na południu, aż poza granicę z Niemcami na północy, gdzie swym zasięgiem obejmuje Saską Szwajcarię.
Charakterystyka.
Góry Połabskie z geomorfologicznego punktu widzenia stanowią część Wyżyny Rudawskiej. Specyficzną cechą gór są liczne skupiska form skalnych: pionowe ściany, baszty, iglice, wąwozy, szczeliny, głębokie doliny, kaniony, skalne miasta i wąskie tarasy skalne, oraz bazaltowe wzniesienia w kształcie stożków o wyspowym charakterze, położone na rozległej płycie zbudowanej ze skał osadowych: piaskowców i margli, w której sieć dolin rzecznych utworzyła system odrębnych masywów o charakterystycznym krajobrazie dla gór płytowych. Powierzchnia regionu w przeszłości praktycznie nie była zasiedlona, w związku z czym obecnie bioregion w większości pokrywa las. Lasy tworzy kultura drzew iglastych, są to w większości suche bory sosnowe na skałach. Mniejszą część zajmują tereny bezleśne, gdzie "pierwotne" łąki i pastwiska mają wyrównany poziom z wprowadzoną agrocenozą.
Podział.
Pod względem krajobrazowym na obszarze Gór Połabskich wydziela się:
Rozwój budowy geologicznej.
Skały tworzące Góry Połabskie powstały około 100 mln lat temu. W mezozoiku, w późnej kredzie, kiedy wody morskie pokrywały ten teren, osadziły się osady piaszczyste, podrzędnie ilaste i ilasto-węglanowe, o grubości kilkuset metrów.
Po ustąpieniu morza, w wyniku procesów diagenetycznych, nagromadzone osady przekształciły się w skały osadowe: piaskowce oraz margle (skały ilasto-wapienne). Kilkadziesiąt milionów lat później, wskutek działalności wulkanicznej na sąsiednim Czeskim Średniogórzu, warstwy piaskowca zostały zaburzone przez załamania i spękania. W wielu miejscach nastąpiło przełamanie pierwotnie jednolitej płyty piaskowcowej na kry, które następnie zostały przebite przez kominy wulkaniczne. W niektórych miejscach lawy wypłynęły na powierzchnię ziemi, gdzie indziej zastygły w obrębie piaskowców, pod ziemią, w formie neków.
Przez następne miliony lat rzeźba krajobrazu była kształtowana przez siły erozyjne. W wyniku tych procesów, ponieważ szybciej ulegały zniszczeniu skały osadowe niż bardziej odporne bazalty, na powierzchni płyty powstały odosobnione stożkowe wzniesienia. W wyniku procesów erozyjnych istniejące w płycie piaskowca pęknięcia zostały stopniowo coraz bardziej poszerzane i przekształciły się w rozległe szczeliny i wąwozy oddzielające samotnie stojące wieże oraz przeróżne formy skalne.
Krajobraz.
Góry Połabskie przedstawiają krajobraz niskich gór, z niezwykle różnorodną rzeźbą terenu. Powierzchnia jest pofałdowana z niewielkimi wzniesieniami. Występują tu niewielkie doliny i głębokie kaniony. Rzeźbę masywu kształtują wyniesione szczyty o wyraźnych stożkowych kształtach, powstałych w wyniku wzmożonej działalności wulkanicznej. Najwyższe wzniesienia nie przekraczają 750 metrów n.p.m. Wzniesienia mimo niewielkich wysokości mają strome zbocza. Krajobrazowo jest to teren bardzo urozmaicony o znacznych kontrastach, obok zurbanizowanych dolin wyrastają strome, zalesione wzniesienia oraz pionowe piaskowcowe ściany skalne. Większość obszaru, w których położone są wzniesienia, zajmują lasy. Krajobraz częściowo przeobrażony, o znacznie zurbanizowanych obrzeżach. Pierwotny charakter krajobrazu w większości został zachowany.
Roślinność.
Rośnie tu cenna i niezwykła roślinność na niewielkich powierzchniach na małych wysokościach nad poziomem morza występują gatunki roślin zimnolubnych, a na wyżej położonych skałach wystających ponad las, występują podgórskie i górskie rośliny ciepłolubne. Resztki pierwotnego drzewostanu zachowały się na niedostępnych skałach oraz na szczytach niektórych wzniesień stożkowych pochodzenia wulkanicznego.
Wody.
Góry Połabskie należą do zlewiska Morza Północnego, położone są w dorzeczu Łaby. Największą rzeką jest Łaba, zbierająca wraz ze swoimi dopływami wody z obszaru gór.
Ochrona Przyrody.
Na obszarze Gór Połabskich w celu ochrony przyrody utworzono:
Obszar chronionego krajobrazu
Rezerwaty przyrody
pomniki przyrody

</doc>
<doc id="1149616" url="https://pl.wikipedia.org/wiki?curid=1149616" title="Sven Bertil Johansson">
Sven Bertil Johansson



</doc>
<doc id="1149619" url="https://pl.wikipedia.org/wiki?curid=1149619" title="Andrzej Jaroszewski">
Andrzej Jaroszewski

Andrzej Jaroszewski (ur. 13 sierpnia 1938 w Katowicach, zm. 9 lipca 2003 w Brwinowie koło Warszawy) – polski dziennikarz radiowy, związany z Programem I Polskiego Radia, jeden z założycieli „Sygnałów dnia”, propagator jazzu, działacz Polskiego Stowarzyszenia Jazzowego. Odznaczony odznaką „Zasłużony Działacz Kultury”, Złotym Krzyżem Zasługi (2002).

</doc>
<doc id="1149621" url="https://pl.wikipedia.org/wiki?curid=1149621" title="Ulrich Jasper Seetzen">
Ulrich Jasper Seetzen

Ulrich Jasper Seetzen (ur. 30 stycznia 1767 w Sophiengroden we Fryzji w Niemczech, zm. w październiku 1811 w Jemenie) – niemiecki podróżnik i odkrywca, palestynolog-arabista.
Życiorys.
Ojciec Seetzena wysłał go na studia medyczne na uniwersytecie w Getyndze. Interesował się historią naturalną i technologią. Pisał artykuły w obu tych dziedzinach. Podróżował po Niderlandach i Niemczech. W 1802 otrzymał posadę we władzach Jever. Zainteresowania podróżnicze wpłynęły na podjęcie decyzji o przedsięwzięciu wypraw odkrywczych.
W lecie 1802 wyruszył wraz z towarzyszem Jacobsenem Dunajem na wyprawę na Bliski Wschód. Seetzen zatrzymał się sześć miesięcy w Konstantynopolu. Następnie pojechał do Smyrny, skąd przez samo serce Azji Mniejszej dotarł do Aleppo. W mieście tym mieszkał od listopada 1803 do kwietnia 1805. W Aleppo nauczył się arabskiego. Od tego momentu zaczął spisywać dziennik ze swojej podróży (publikowany od kwietnia 1808 do marca 1809). Odbywał podróże po Palestynie, Synaju i Egipcie (Kair, Fajum).
Jedną z podróży odbył wokół Morza Martwego. Na tę wyprawę wybrał się samotnie w przebraniu żebraka. Z Egiptu przez morze dostał się do Dżuddy, a następnie do Mekki, w październiku 1809 w przebraniu pielgrzyma. W Arabii odbył szereg długich podróży: z Mekki do Lahak i do Mocha w Jemenie, skąd wysłał ostatni list do Europy (listopad 1810). We wrześniu następnego roku opuścił Mocha, chcąc dotrzeć do Maskatu w Omanie. Znaleziono go otrutego.
Trasy jego wypraw znane są z drukowanego dziennika i opublikowanych listów. Wiele listów zaginęło po śmierci Seetzena, bądź też nigdy nie dotarło do Europy. Zachowana korespondencja i część manuskryptów przechowywana jest w muzeum w Gocie.

</doc>
<doc id="1149622" url="https://pl.wikipedia.org/wiki?curid=1149622" title="Zespół Męski „Gregorianum”">
Zespół Męski „Gregorianum”

Zespół Męski „Gregorianum” – kameralny chór męski działający przy Warszawskim Stowarzyszeniu Chorałowym “Gregorianum”, wykonujący "a cappella" muzykę z różnych wieków.
Historia.
Zespół Męski „Gregorianum” powstał w listopadzie 2005 roku z inicjatywy prowadzących i członków Chóru Chłopięco-Męskiego „Gregorianum”. W skład zespołu wchodzą jego obecni i byli członkowie oraz chórzyści związani z zespołem „Pośrodku Żywota” z Podkowy Leśnej. Członkami chóru są uczniowie i studenci warszawskich szkół. Dyrygentem zespołu jest Berenika Jozajtis.
Repertuar.
Zespół specjalizuje się w wykonawstwie muzyki dawnej, zarówno świeckiej jak i sakralnej. Posiada też w repertuarze utwory współczesne i rozrywkowe.

</doc>
<doc id="1149623" url="https://pl.wikipedia.org/wiki?curid=1149623" title="Kompania Wirginijska">
Kompania Wirginijska



</doc>
<doc id="1149624" url="https://pl.wikipedia.org/wiki?curid=1149624" title="Jacques Le Goff">
Jacques Le Goff

Jacques Le Goff (ur. 1 stycznia 1924 w Tulonie, zm. 1 kwietnia 2014 w Paryżu) – francuski historyk specjalizujący się w mediewistyce.
Kariera akademicka.
Urodził się 1 stycznia 1924 roku w Tulonie. Studiował w "École normale supérieure", a następnie w Lincoln College w Oksfordzie i Ecole Française w Rzymie. W latach 50. był wykładowcą literatury na Uniwersytecie w Lille. Wkrótce wrócił jednak do Paryża, pracował w "Ecole Pratique des Hautes Etudes" (następnie École des hautes études en sciences sociales (EHESS), gdzie w latach 1972–1977 kierował przejętą po Fernandzie Braudelu Sekcją VI (Nauki Społeczne) – w roku 1977 stanowisko to objął François Furet; członek komitetu redakcyjnego "Annales" i jeden z najważniejszych twórców tej szkoły, członek Komitetu Prac Historycznych (1972) i prezydent EHESS (1975-77). Po Braudelu przejął szefostwo redakcji tego czasopisma od 1946 do 1983 roku ukazującego się pod tytułem "Annales. Économies. Sociétés. Civilisations".
Jacques Le Goff przez kilkadziesiąt lat zajmował się również dydaktyką uniwersytecką, kształtowaniem programów nauczania historii i geografii we Francji, wreszcie popularyzacją historii (m.in. w Radiu France-Culture).
Od początku pracy zawodowej szczególne związki łączyły Le Goffa z Europą Środkową. Pobyt w Czechosłowacji na stażu naukowym w 1948 roku sprawił, iż prawa człowieka w tych krajach stały mu się bardzo bliskie. Od 1962 roku żonaty był z Polką, Anną z Dunin-Wąsowiczów (zm. 11 grudnia 2004). Przyjaźnił się z polskimi historykami – między innymi z Witoldem Kulą i z Bronisławem Geremkiem – wspierał Polskę w okresie stanu wojennego. Członek zagraniczny Polskiej Akademii Nauk.
W 1993 roku nadano mu tytuł doktora honoris causa Uniwersytetu Warszawskiego, natomiast w 1998 roku tytuł doktora honoris causa Uniwersytetu Karola w Pradze.
Zmarł 1 kwietnia 2014 roku w Paryżu.
Dokonania.
Jeden z najwybitniejszych przedstawicieli francuskiej szkoły historycznej "Annales", jej tzw. „trzeciej generacji”. Ambicją szkoły było stworzenie „nowej historii”, która ograniczałaby koncentrację historyka na tradycyjnie pojętej historii politycznej a w jej miejsce oferowała m.in. historię gospodarczą, społeczną, demografię historyczną. Jacques Le Goff odegrał w tym dziele znaczącą rolę w zakresie „nowej” historii kultury. Interesowało go życie codzienne ludzi i ich mentalność. Można Le Goffa uznać za jednego z pionierów antropologii historycznej i historii mentalności.
Specjalista w zakresie historii średniowiecza (mediewista). Swoimi pracami zrehabilitował średniowiecze, uważane przez jego poprzedników za mroczny i posępny epizod historii. Ukazał jego inny obraz. Wskazał, że średniowiecze tętniło życiem – był to okres, w którym kształtowało się nowoczesne społeczeństwo. Le Goff dowodził, że średniowiecze uformowało swoją własną cywilizację, różną zarówno od starożytności greko-romańskiej, jak i świata nowożytnego. Le Goff zakwestionował trafność samej nazwy okresu średniowiecza i jego chronologię wskazując na osiągnięcia i zmienność w jego obrębie. W szczególności zwrócił uwagę na tak zwane Odrodzenie XII wieku. Jako agnostyk Le Goff zajmował stanowisko pośrednie pomiędzy krytykami i apologetami wieków średnich.
Tłumaczenia na język polski.
Książki:
Teksty w antologiach:

</doc>
<doc id="1149625" url="https://pl.wikipedia.org/wiki?curid=1149625" title="Ulrich Jaspar Seetzen">
Ulrich Jaspar Seetzen



</doc>
<doc id="1149626" url="https://pl.wikipedia.org/wiki?curid=1149626" title="Polityka antymonopolowa">
Polityka antymonopolowa

Polityka antymonopolowa – ma za zadanie, w ogólnym znaczeniu, wprowadzanie restrykcji zapobiegających monopolizacji określonych rynków w gospodarce. Stanowi zatem ogół działań państwa, mających na celu eliminowanie tendencji monopolistycznych, ich skutków, a także ochronę wolnej konkurencji. W szerszym rozumieniu tego rodzaju działalności państwa można rozróżnić chęć zapobiegania nie tylko ekonomicznym, ale również społecznym kosztom monopolizacji.
Do głównych wymienianych przez ekonomistów kosztów monopolizacji zalicza się m.in.:
W Unii Europejskiej.
Prawo konkurencji jest jedną z dziedzin wymienionych w art. 69 UE, podlegających dostosowaniu do regulacji wspólnotowych.

</doc>
<doc id="1149628" url="https://pl.wikipedia.org/wiki?curid=1149628" title="Koniunktiw">
Koniunktiw



</doc>
<doc id="1149630" url="https://pl.wikipedia.org/wiki?curid=1149630" title="Roman Laszenko">
Roman Laszenko

Roman Jurjewicz Laszenko (ros. Роман Юрьевич Ляшенко; ur. 2 maja 1979 w Murmańsku, zm. 5 lipca 2003 w Turcji) – rosyjski hokeista, mistrz świata juniorów (1999), zawodnik m.in. Łokomotiwu Jarosław (mistrz Rosji 1997), Dallas Stars i New York Rangers; zginął śmiercią samobójczą.

</doc>
<doc id="1149631" url="https://pl.wikipedia.org/wiki?curid=1149631" title="Dignitas">
Dignitas

Dignitas – szwajcarska organizacja, której celem jest pomoc w samobójstwie ludziom, którzy są nieuleczalnie chorzy. Do wspomaganego samobójstwa dochodzi poprzez wypicie roztworu pentobarbitalu sodu (pochodnej kwasu barbiturowego).
Szwajcarskie prawo pozwala na wspomagane samobójstwo, kiedy pacjent jest nieuleczalnie chory.
Organizacja została założona 18 maja 1998 przez adwokata Ludwiga Minelli. Jej siedziba początkowo znajdowała się w miejscowości Forch (kanton Zurych). W listopadzie 2007 została przeniesiona do Schwerzenbach, gdzie organizacja zaadaptowała budynek, w którym wcześniej istniała fabryka kabli. Pod koniec 2008 Minelli kupił dom w gminie Wetzikon na przedmieściach Zurychu, gdzie od grudnia 2008 mieści się nowa centrala organizacji. 
Procedura.
W samobójstwie wspomaganym uczestniczy trzech świadków, z których przynajmniej jeden musi być osobą nie odnoszącą korzyści spadkowych. Często jest to pielęgniarka Gabriele Frick bądź Erika Luley. Wcześniej lekarz musi zdiagnozować terminalną chorobę, a chory, który chce popełnić samobójstwo, musi podpisać oświadczenie, że dzieje się to za jego zgodą. Formalności trwają krótko. 
Skala działalności.
Jak powiedział Ludwig Minelli w wywiadzie udzielonym w marcu 2008, organizacja pomogła popełnić samobójstwo 840 osobom, z których 60% stanowili obywatele Niemiec. W 2011 działacze organizacji potwierdzili pomoc w samobójstwie 144 osób. Większość ludzi przyjeżdżających do Dignitas nie planuje swojej śmierci, lecz traktuje to jako ubezpieczenie w przypadku, gdy ich choroba stanie się dla nich trudna do zniesienia.
Koszty i rachunkowość.
Według prezesa organizacji, Dignitas pobiera od swoich klientów 4000 euro za przygotowania i asystę w samobójstwie oraz 7000 euro w przypadku poniesienia kosztów medycznych oraz przejęcia wszystkich powinności związanych z organizacją pogrzebu, włączając w to publiczne opłaty stanowione prawem. Pomimo bycia organizacją typu non-profit, Dignitas notorycznie odmawia upublicznienia swoich danych finansowych.
Turystyka samobójcza.
Z uwagi na to, że w większość państw świata ma dużo surowsze przepisy prawne, do szwajcarskich apartamentów prowadzonych przez Dignitas przyjeżdżają ludzie z innych krajów. 
Przykładem jest pochodzący z Wielkiej Brytanii 80-letni milioner Peter Duff i jego o dziesięć lat młodsza żona – Penelopa, którzy 27 lutego 2009 zakończyli życie w klinice prowadzonej przez organizację. Wyjechali do Szwajcarii, ponieważ w Wielkiej Brytanii eutanazja jest zakazana. 
W październiku 2008 opinię publiczną poruszyła sprawa 23-letniego zawodnika rugby. Daniel James zdecydował się umrzeć, bo został sparaliżowany wskutek urazu kręgosłupa. Ulegając jego prośbom, rodzice zawieźli syna do Szwajcarii, gdzie zażył śmiertelną mieszankę barbituranów. 
W lipcu 2009 wspólnej eutanazji w szwajcarskiej klinice poddali się 85-letni Sir Edward Thomas Downes oraz jego żona Joan. Downes był jednym z najbardziej znanych brytyjskich dyrygentów. Dyrygował m.in. orkiestrą opery Covent Garden oraz Operą Australijską w Sydney. Przez 40 lat kierował też orkiestrą symfoniczną BBC. Królowa Elżbieta II uhonorowała go tytułem szlacheckim. Okolicznościami śmierci małżonków zajęła się brytyjska policja.
Kontrowersje.
W 2005 do Dignitas zgłosiła się 69-letnia Niemka, która okazała kartę zdrowia z rozpoznaniem marskości wątroby. Dokonano eutanazji. Po przeprowadzeniu sekcji zwłok okazało się, że kobieta była fizycznie zupełnie zdrowa. Cierpiała jedynie na depresję. Jej karta zdrowia, w której zapisano diagnozę o marskości wątroby, została sfałszowana. Lekarz, który pomagał w eutanazji, gdy dowiedział się o zdarzeniu, popełnił samobójstwo.
W 2007 działanie organizacji wywołało falę oburzenia, gdy zaczęła przeprowadzać wspomagane samobójstwa w hotelach i na parkingach. Pacjenci, głównie Niemcy, wypijali śmiertelne dawki pentobarbitalu w samochodach. 
W listopadzie 2007 główna siedziba została przeniesiona do byłej fabryki kabli w strefie przemysłowej gminy Schwerzenbach, tuż obok największego domu publicznego w Szwajcarii, co wzbudziło mocny sprzeciw zarówno gminy, jak i miejscowej ludności. 
W 2008 okazało się, że organizacja pozbywa się ciał klientów, wrzucając ich prochy wraz z urnami do jeziora, choć większość z nich słono zapłaciła za godną śmierć i pogrzeb. 
10 grudnia 2008 wieczorem brytyjska telewizja Sky Real Lives TV wyemitowała film dokumentalny „Prawo do śmierci”, pokazujący, jak w szwajcarskiej klinice umiera nieuleczalnie chory Brytyjczyk – Craig Ewert, który dwa lata wcześniej pojechał do Szwajcarii, aby popełnić tam samobójstwo. Film wzbudził liczne kontrowersje. Jednym z najbardziej kontrowersyjnych elementów działalności szwajcarskiej organizacji jest pomoc w samobójstwie osób znajdujących się w depresji oraz psychicznie chorych. Minelli uważa, że nawet chorzy psychicznie mają prawo do samobójstwa.

</doc>
<doc id="1149634" url="https://pl.wikipedia.org/wiki?curid=1149634" title="Thierry Meyssan">
Thierry Meyssan

Thierry Meyssan (ur. 1957) - francuski publicysta i działacz społeczny. Założyciel i przewodniczący organizacji Sieć Woltera. Współorganizator konferencji Oś dla Pokoju.
Autor książki "Straszne oszustwo" (2002), zawierającej tezę, że zamachy terrorystyczne z 11 września 2001 roku były inspirowane przez amerykańskie lobby wojskowe.
Zobacz też.
Lewicowa Partia Radykalna

</doc>
<doc id="1149638" url="https://pl.wikipedia.org/wiki?curid=1149638" title="Eliot Pattison">
Eliot Pattison

Eliot Pattison, właściwie Joseph E. Pattison, (ur. 20 października 1951) – amerykański prawnik i powieściopisarz. W Polsce jego powieści wydawane są przez Dom Wydawniczy REBIS.
Wybrane publikacje.
Powieści.
Seria "Mantra czaszki":
Seria "Grzechoczący kośćmi":

</doc>
<doc id="1149639" url="https://pl.wikipedia.org/wiki?curid=1149639" title="Metro w Kobe">
Metro w Kobe



</doc>
<doc id="1149641" url="https://pl.wikipedia.org/wiki?curid=1149641" title="Trit">
Trit

Trit – jednostka informacji, najmniejsza porcja informacji w komputerach operujących w arytmetyce trójkowej, odpowiednik bitu w komputerach operujących na arytmetyce dwójkowej, czyli binarnej. Jest to najmniejsza ilość informacji potrzebna do określenia jednego z trzech równie prawdopodobnych stanów, który może przyjąć układ.

</doc>
<doc id="1149643" url="https://pl.wikipedia.org/wiki?curid=1149643" title="Harold Philby">
Harold Philby



</doc>
<doc id="1149644" url="https://pl.wikipedia.org/wiki?curid=1149644" title="Toto Schillaci">
Toto Schillaci



</doc>
<doc id="1149646" url="https://pl.wikipedia.org/wiki?curid=1149646" title="Pocisk rakietowy">
Pocisk rakietowy

Pocisk rakietowy – pocisk odrzutowy napędzany silnikiem rakietowym. Składa się z silnika rakietowego, zespołu bojowego, układu kierowania (jeśli jest kierowany) i innych elementów pomocniczych. Konstrukcję nośną stanowi jego kadłub (korpus). Szczególnie szybki rozwój tego rodzaju broni datuje się od lat 40. XX wieku. 

</doc>
<doc id="1149647" url="https://pl.wikipedia.org/wiki?curid=1149647" title="Ingrid Hirschhofer">
Ingrid Hirschhofer

Ingrid Hirschhofer (ur. 30 listopada 1963 w Schwarzensee) - austriacka narciarka na trawie, wielokrotna mistrzyni świata i Europy.

</doc>
<doc id="1149649" url="https://pl.wikipedia.org/wiki?curid=1149649" title="To Drive the Cold Winter Away">
To Drive the Cold Winter Away

To Drive the Cold Winter Away – drugi album studyjny kanadyjskiej wykonawczyni muzyki folkowej i celtyckiej Loreeny McKennitt wydany w 1987 roku.
Album zawiera głównie tradycyjne utwory angielskie, jeden szkocki i jeden irlandzki oraz trzy kompozycje własne Loreeny McKennitt, wszystkie tematycznie związane z bożonarodzeniowym okresem świątecznym. 
Nagrań dokonano w 1987 roku w Kanadzie (w Kościele Matki Bożej w Guelph w prowincji Ontario) oraz w Irlandii (w opactwie benedyktyńskim Glenstal w pobliżu Limerick i w The Tyrone Guthrie Centre w miejscowości Annaghmakerrig).
Album cechuje się surową, quasi-religijną atmosferą. Z instrumentów na pierwszy plan wybija się harfa. Dwa utwory śpiewane są a capella. 

</doc>
<doc id="1149650" url="https://pl.wikipedia.org/wiki?curid=1149650" title="Franciszek Bukaty">
Franciszek Bukaty

Franciszek Bukaty herbu Pomian (ur. w sierpniu 1747, zm. 15 czerwca 1797) – polski dyplomata czasów stanisławowskich, szambelan królewski, wolnomularz, w 1792 odznaczony Orderem Orła Białego, "chargé d’affaires" Rzeczypospolitej w Królestwie Wielkiej Brytanii w latach 1775-1777 i 1788-1789, minister rezydent Rzeczypospolitej w Królestwie Wielkiej Brytanii w 1777 roku, minister pełnomocny Rzeczypospolitej w Królestwie Wielkiej Brytanii w 1787 roku i w latach 1793-1795, poseł nadzwyczajny Rzeczypospolitej w Londynie w 1792 roku
Życiorys.
Był siódmym i najmłodszym synem Benedykta Bukatego i Zofii Wolbekówny. Brat Tadeusza Józefa Bukatego, biskupa sufragana żmudzkiego.
Bukaty pełnił misję wpierw "Chargé d’affaires", a potem posła i ambasadora Rzeczypospolitej Obojga Narodów w Londynie w latach 1772–1785. Był sąsiadem Tadeusza Burzyńskiego. Gdy Burzyński zmarł w 1773 roku w czasie podróży do Włoch (udał się tam w celach zdrowotnych), Bukaty automatycznie zastąpił zmarłego. W 1785 został kawalerem Orderu Świętego Stanisława.
Początkowo, mimo opanowania szyfru dyplomatycznego i języka angielskiego, nie mógł aktywnie uczestniczyć w rautach dyplomatów w brytyjskiej stolicy, z powodu zarówno niskiej (początkowo) rangi dyplomatycznej, jak i z powodu młodego wieku, niewielkiego doświadczenia i braku pieniędzy.
Początkowo rolę jego łącznika z dworem Jerzego III pełnił John Lind, angielski prawnik przyjazny Polsce. Przez jakiś czas król Stanisław August Poniatowski zamyślał uczynić z Anglika ambasadora, to jednak wywołało zdziwienie w Londynie, ponieważ Brytyjczykowi nie wolno było reprezentować innego państwa we własnym kraju.
W 1789 roku Bukaty został w końcu "ambasadorem nadzwyczajnym". Stanisław August zdecydował się ostatecznie na ten krok, ponieważ dowiedział się, że Brytyjczycy zastanawiali się nad sensem posiadania ambasady w Warszawie, skoro Polska nie utrzymywała go w stolicy Wielkiej Brytanii. W 1792 roku został zatwierdzony jako poseł nadzwyczajny i pełnomocnik konfederacji targowickiej w Londynie.
Bukaty polepszył swą sytuację przez bogaty ożenek. Jego żoną została Barbara z Prozorów, córka wojewody witebskiego Józefa Prozora. Ze związku narodziła się córka Zofia.
Po śmierci Bukatego Barbara powtórnie wyszła za mąż za Ksawerego Lipskiego - syna Tadeusza Lipskiego (1725–1796), kasztelana łęczyckiego, generała-lejtnanta i komediopisarza.
Ostatnie lata życia Bukaty spędził w Sierhiejewiczach, dobrach które otrzymała jego żona Barbara w posagu od ojca, Józefa Prozora. Franciszek Bukaty został pochowany obok rodziny żony w kościele w Dudziczach, majątku należącym do Prozorów, a następnie siostry Barbary z Prozorów, Róży za Stanisławem Jelskim, marszałkiem powiatu ihumeńskiego.

</doc>
<doc id="1149654" url="https://pl.wikipedia.org/wiki?curid=1149654" title="Tadeusz Burzyński (1730–1773)">
Tadeusz Burzyński (1730–1773)

Tadeusz Burzyński (ur. ok. 1730, zm. lato 1773 we Florencji) – polski senator i dyplomata czasów stanisławowskich, od 1763 kasztelan smoleński, od 14 kwietnia 1770 wojewoda miński, marszałek Trybunału Głównego Wielkiego Księstwa Litewskiego w 1767, poseł nadzwyczajny Rzeczypospolitej w Republice Zjednoczonych Prowincji w 1769 roku, poseł nadzwyczajny Rzeczypospolitej w Królestwie Wielkiej Brytanii w latach 1769–1773. 
Życiorys.
Urodził się w rodzinie szlacheckiej herbu Trzywdar, osiadłej w Brasławszczyźnie. Jego ojcem był Stanisław Antoni Burzyński kasztelan smoleński, instygator wielki litewski, później jezuita. 
W latach 1754-1755 uczęszczał do Collegium Nobilium jezuitów w Wilnie. Ukończył Collegium Nobilium w Warszawie. W 1760 roku został posłem na Sejm, później otrzymał starostwo krasnosielskie i stopień rotmistrza armii litewskiej.
W 1764 roku był członkiem konfederacji Wielkiego Księstwa Litewskiego. Na sejmie konwokacyjnym 1764 roku wyznaczony do Komisji Skarbowej Wielkiego Księstwa Litewskiego. 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
Burzyński był w latach 1769–1773 (do śmierci) ambasadorem RP w Londynie. Stale cierpiał na brak gotówki, który pozwoliłby mu zatrudnić pomocników; szyfrantów i sekretarzy, którzy uczyniliby jego misję dyplomatyczną skuteczniejszą. W końcu zatrudnionym przezeń został jego sąsiad Franciszek Bukaty (1747–1797), który szybko nauczył się szyfru i języka angielskiego. 
Ze względu na stan zdrowia od jesieni 1770 roku prosił Stanisława Augusta Poniatowskiego o zgodę na wyjazd z Londynu. Uzyskawszy ją, 18 grudnia 1770 wyjechał do Brukseli, a stamtąd do Włoch.
Gdy Burzyński zmarł w czasie podróży do Włoch (we Florencji), w celach zdrowotnych, Bukaty ostatecznie przejął jego funkcje, lecz początkowo jedynie jako skromny "Chargé d’affaires" (ambasadorem został dopiero o wiele później).
Jego żoną została (najprawdopodobniej w roku 1750) Józefa Broel-Plater, która zmarła ok. 1778 roku. W 1769 roku otrzymał Order Orła Białego. W 1765 został kawalerem Orderu Świętego Stanisława. W 1764 roku odznaczony Orderem św. Aleksandra Newskiego.

</doc>
<doc id="1149655" url="https://pl.wikipedia.org/wiki?curid=1149655" title="Irena Nowakowa">
Irena Nowakowa

Irena Nowakowa z domu Korda (ur. 1923 r., w Płocku, zm. 14 listopada 2007 r.) – polski socjolog, pedagog, żołnierz AK, dokumentalista i historyk działalności Armii Krajowej na ziemi płockiej, redaktorka ”Naszej Księgarni”, między innymi serii "”Poczytaj mi mamo”", wieloletni pracownik Instytutu Rozwoju Wsi i Rolnictwa PAN. Była badaczką problemów wsi i industrializacji. 
Pochowana 20 listopada 2007 r., na Starym Cmentarzu w Płocku. 

</doc>
<doc id="1149656" url="https://pl.wikipedia.org/wiki?curid=1149656" title="Andrea Carnevale">
Andrea Carnevale

Andrea Alessandro Carnevale (ur. 12 stycznia 1961 w Monte San Biagio), włoski piłkarz, napastnik. Brązowy medalista MŚ 90.
Karierę rozpoczynał w Fondi. Występował w szeregu włoskich klubów, największe sukcesy odnosił jako piłkarz SSC Napoli. W zespole tym grał w latach 1986–1990. Napoli, z Diego Maradoną w składzie, należało wówczas do ścisłej czołówki Serie A. Dwa razy zostawało mistrzem Włoch (1987 i 1990), a w 1989 neapolitański klub sięgnął po Puchar UEFA. W 1990 na trzy sezony został piłkarzem Romy. Ponadto grał w US Avellino (1979–1981), A.C. Reggiana 1919 (1981–1983), Cagliari Calcio (1983–1984), Calcio Catania (1984), Udinese Calcio (1984–1986, 1993–1994, 1994–1995) czy Pescarze (1993–1994, 1995–1996).
W reprezentacji Włoch zagrał 10 razy i strzelił 2 bramki. Debiutował 22 kwietnia 1989 w meczu z Urugwajem, ostatni raz zagrał w 1990. Podczas MŚ 90 wystąpił w dwóch pierwszych meczach Italii, następnie w pierwszym składzie zastąpił go Toto Schillaci. Wcześniej brał udział w igrzyskach w Seulu.

</doc>
<doc id="1149657" url="https://pl.wikipedia.org/wiki?curid=1149657" title="Monitorowanie EKG metodą Holtera">
Monitorowanie EKG metodą Holtera

Monitorowanie EKG metodą Holtera (pot. holter) – metoda EKG umożliwiająca rejestrowanie pracy serca w sposób ciągły, przez 24 godziny na dobę w celu późniejszej, szczegółowej, często komputerowej analizy. Jego wynalazcą był amerykański biofizyk Norman Holter.
Ważnymi cechami urządzeń do monitorowania holterowskiego są niewielkie rozmiary rejestratora i możliwość przymocowania do ciała lub ubrania pacjenta w sposób niekrępujący ruchów. Umożliwia to normalną aktywność życiową ze sportem i snem włącznie. Nie wolno jednak wchodzić z holterem pod prysznic lub zanurzać się w wodzie.
Starsze urządzenia zapisywały dane na standardowej kasecie magnetofonowej C120 z bardzo małą prędkością (2 mm/s), nowsze korzystają z pamięci flash.

</doc>
<doc id="1149658" url="https://pl.wikipedia.org/wiki?curid=1149658" title="Krystyna Chojnicka">
Krystyna Chojnicka

Krystyna Anna Chojnicka (ur. 6 sierpnia 1951) – polska prawniczka, profesor nauk prawnych, w kadencjach 2008–2012 i 2012–2016 dziekan Wydziału Prawa i Administracji Uniwersytetu Jagiellońskiego, członek korespondent Polskiej Akademii Nauk.
Życiorys.
W 1968 ukończyła II Liceum Ogólnokształcące im. Jana Śniadeckiego w Kielcach, w 1974 studia prawnicze na Uniwersytecie Jagiellońskim. Od 1974 pracuje na macierzystej uczelni, w Zakładzie Historii Doktryn Politycznych i Prawnych Instytutu Nauk Politycznych UJ. W 1983 obroniła pracę doktorską z nauk politycznych, w 1990 otrzymała stopień doktora habilitowanego nauk prawnych. W latach 1991–2001 była wicedyrektorem Instytutu Nauk Politycznych UJ. W 2001 została pracownikiem nowo utworzonej Katedry Historii Doktryn Politycznych i Prawnych Wydziału Prawa i Administracji UJ. W 2002 została prodziekanem Wydziału Prawa i Administracji UJ. W kadencjach 2008–2012 i 2012–2016 była dziekanem tego wydziału.
Wykładała także w Wyższej Szkole Informatyki i Zarządzania w Rzeszowie.
W 2015 została wybrana członkiem Komitetu Nauk Prawnych PAN, gdzie w kadencji 2015 - 2019 pełniła funkcję wiceprzewodniczącej. Jest przewodniczącą Rady Naukowej „Czasopisma Prawno-Historycznego” i od 2021 r. redaktorem naczelnym "Krakowskich Studiów z Historii Państwa i Prawa".
W 2016 została członkiem korespondentem Polskiej Akademii Nauk.
Została członkiem Centralnej Komisji do Spraw Stopni i Tytułów w kadencji rozpoczętej w 2017.
W 2005 otrzymała Złoty Krzyż Zasługi.

</doc>
<doc id="1149660" url="https://pl.wikipedia.org/wiki?curid=1149660" title="Pacific Racing">
Pacific Racing

Pacific Racing – brytyjski zespół wyścigowy, w latach 1994–1995 uczestnik wyścigów Formuły 1. Pacific został założony w 1984 roku przez mechanika Keitha Wigginsa, uczestnicząc początkowo w różnych edycjach Formuły Ford. W 1989 roku Pacific zadebiutował w Międzynarodowej Formule 3000; w sezonie 1991 kierowca zespołu, Christian Fittipaldi, został mistrzem Międzynarodowej Formuły 3000, a dwa lata później jeżdżący dla Pacifika David Coulthard był trzeci. W 1994 roku Wiggins postanowił zadebiutować z Pacifikiem w Formule 1 wraz z Paulem Belmondo i Bertrandem Gachotem jako kierowcami. Pacific PR01 był jednak nieudaną konstrukcją, a jego kierowcy wielokrotnie się nie kwalifikowali, wskutek czego Pacific jako jedyny konstruktor w sezonie 1994 nie został sklasyfikowany. W 1995 roku po zakupie praw do nazwy Team Lotus Pacific nadal uczestniczył w Formule 1 (jako Pacific Team Lotus), a jego kierowcami byli Gachot, Giovanni Lavaggi, Jean-Denis Délétraz i Andrea Montermini. Pacific był w stanie konkurować z takimi zespołami, jak Simtek czy Forti i dwukrotnie zajął ósme miejsce (Montermini w Grand Prix Niemiec i Gachot w Grand Prix Australii). Po 1995 roku Pacific wycofał się z Formuły 1 i wrócił do Międzynarodowej Formuły 3000. Starty w tej serii były jednak nieudane. W 1997 roku zespół uczestniczył jeszcze w serii International Sports Racing, po czym upadł.
Początki.
W 1984 roku były mechanik i kierowca wyścigowy, Keith Wiggins, założył zespół pod nazwą Pacific Racing. Zespół miał siedzibę w Snetterton. Wiggins zdołał pozyskać finansowe wsparcie Marlboro i wystawił Norwega Haralda Huysmana do Mistrzostw Beneluksu oraz Europy Formuły Ford 1600. Huysman zdobył tytuły mistrzowskie w obu tych seriach i przed przejściem do Brytyjskiej Formuły 3 pod koniec 1984 roku polecił Wigginsowi Belga Bertranda Gachota. Wiggins zatrudnił Gachota, któremu zapewnił samochód Reynarda na sezon 1985 Brytyjskiej Formuły Ford 1600. Gachot zdobył tytuł mistrzowski i osiągnięcie to powtórzył rok później w Brytyjskiej Formule Ford 2000, ponownie startując Reynardem. Dobre wyniki zespołu spowodowały, że Marlboro nadal go sponsorował. W 1987 roku Gachot odszedł do startującego w Brytyjskiej Formule 3 zespołu West Surrey Racing, wskutek czego Wiggins zastąpił go Finem Jyrki Järvilehto, znanym także jako JJ Lehto. W 1987 roku Lehto ścigał się w Brytyjskiej oraz Europejskiej Formule Ford 2000 i zdobył w tych seriach tytuły mistrzowskie. Po zdominowaniu zawodów Formuły Ford na rok 1988 Wiggins postanowił wystawić zespół w Brytyjskiej Formule 3. Kierowcą zespołu nadal był Lehto i to on został mistrzem serii. Oznaczało to, że Pacific w ciągu pięciu lat istnienia zdobył siedem tytułów.
Na sezon 1989 Lehto i Pacific zadebiutowali w Międzynarodowej Formule 3000, ponadto w charakterze drugiego kierowcy do zespołu dołączył Eddie Irvine. Zespół korzystał z Reynardów 89D, napędzanych silnikami Mugen. Już w pierwszym wyścigu – na torze Silverstone – Lehto był trzeci, ale został później zdyskwalifikowany. Pierwsze punkty w Międzynarodowej Formule 3000 zespół wywalczył w trzecim wyścigu sezonu za sprawą Lehto, który to na torze Pau był czwarty. Pierwsze podium, na torze Enna-Pergusa, wywalczył Irvine. Na ostatnią eliminację sezonu Lehto został zastąpiony przez Allana McNisha. Lehto i Irvine zdobyli w sumie 17 punktów, co oznaczało, że był to pierwszy rok w historii zespołu, w którym jego kierowca nie zdobył tytułu. Wskutek tego Marlboro na początku 1990 roku wycofało swoje wsparcie, zostając sponsorem DAMS.
Przed startem sezonu 1990 Międzynarodowej Formuły 3000 Wiggins zrezygnował z samochodów Reynard i zakupił pojazdy Lola. W charakterze kierowców Brytyjczyk zatrudnił kierowców płacących za starty; byli to Stéphane Proulx i Marco Greco. Proulx zadebiutował w Międzynarodowej Formule 3000 w 1989 roku, a Greco – w roku 1988, ale obaj nie odnieśli żadnych sukcesów w tej serii. Po dwóch wyścigach Greco odszedł z zespołu, zostając później kierowcą GA Motorsports i FIRST Racing, i przez siedem wyścigów jedynym kierowcą był Proulx, dopóki na dwie ostatnie eliminacje do Pacific Racing nie dołączył Claude Bourbonnais. Był to pierwszy sezon zespołu, w którym żaden z jego kierowców nie zdołał zdobyć punktu; najlepszym wynikiem było siódme miejsce Proulx w wyścigu w Nogaro.
Po nieudanym sezonie 1990 na rok 1991 Wiggins wrócił do samochodów Reynard. Pierwszym kierowcą wybrano Christiana Fittipaldiego – syna Wilsona oraz bratanka Emersona, który wcześniej ścigał się w Formule 3, natomiast jego zespołowym partnerem został Włoch Antonio Tamburini. W pierwszej eliminacji sezonu, na torze Vallelunga, Fittipaldi zdobył pole position i finiszował na drugim miejscu, tuż przed Tamburinim. Na torze Pau Fittipaldi ponownie zajął drugie miejsce, natomiast w Jerez, po starcie z pole position odniósł pierwsze dla Pacific Racing zwycięstwo w Formule 3000. W Mugello Fittipaldi był trzeci, a na torze Enna-Pergusa, po jego dyskwalifikacji, punktował Tamburini (czwarte miejsce). Na Hockenheimringu Fittipaldi i Tamburini finiszowali odpowiednio na czwartym i szóstym miejscu, a w Brands Hatch – na trzecim i piątym. Wyścigu na torze Spa-Francorchamps obaj kierowcy nie ukończyli, ale eliminacja na Bugatti Circuit zakończyła się podwójnym zwycięstwem kierowców Pacifika: Tamburini po starcie z drugiego miejsca odniósł swoje jedyne zwycięstwo w Międzynarodowej Formule 3000 (uzyskując także najszybsze okrążenie), wyprzedzając startującego z pole position Fittipaldiego. Ostatnią eliminację sezonu, na torze Nogaro, wygrał po starcie z pole position Christian Fittipaldi. Brazylijczyk zdobył tytuł mistrza Międzynarodowej Formuły 3000 i w 1992 roku zadebiutował w Formule 1 w zespole Minardi. Tamburini po zdobyciu czwartego miejsca w klasyfikacji generalnej kierowców odszedł z kolei na 1992 rok do serii Campionato Italiano Superturismo.
Po udanym sezonie 1991 do finansowania zespołu powrócił koncern Marlboro. Kierowcami zostali Francuz Laurent Aïello i Hiszpan Jordi Gené. W pierwszej eliminacji sezonu 1992 (na torze Silverstone) Gené zdobył pole position, po czym wygrał wyścig. Hiszpan zdobył podia jeszcze na torach Circuit de Catalunya i Circuit de Spa-Francorchamps (odpowiednio trzecie i drugie miejsce), zdobył także piąte miejsce na Hockenheimringu i z dorobkiem 21 punktów zajął piąte miejsce w klasyfikacji generalnej. Aïello punktował tylko dwukrotnie, zdobywając trzy punkty. Po sezonie Marlboro zaprzestało sponsorowania zespołu.
W roku 1993 kierowcami Pacific Racing byli David Coulthard (który w 1992 roku ścigał się w Międzynarodowej Formule 3000 dla Paul Stewart Racing) oraz Michael Bartels (były kierowca Lotusa w Formule 1). W pierwszej eliminacji – na torze Donington – żaden kierowca nie zdobył punktów, ale już w drugiej (na Silverstone) obaj kierowcy Pacifika stanęli na podium: Coulthard był drugi, a Bartels trzeci. W Pau Coulthard ponownie był drugi, a w Enna-Pergusa odniósł pierwsze zwycięstwo w Międzynarodowej Formule 3000. Coulthard zdobył ponadto punkty za trzecie miejsce na torze Spa-Francorchamps i jeszcze w ostatnim wyścigu sezonu miał szanse na tytuł mistrzowski, chociaż ostatecznie zajął w klasyfikacji trzecie miejsce, za Olivierem Panisem i Pedro Lamym. Bartels natomiast ukończył tylko wyścig na Silverstone i na dwie ostatnie eliminacje został zastąpiony przez Phila Andrewsa, który jednak nie odniósł dobrych rezultatów.
Formuła 1.
Po zdobyciu tytułu przez Fittipaldiego w Międzynarodowej Formule 3000 w 1991 roku Wiggins postanowił wystawić swój zespół w Formule 1. Początkowo Brytyjczyk chciał nawiązać współpracę z zespołem Tyrrell, jednak zakończyło się to niepowodzeniem. W związku z tym we wrześniu 1992 roku Wiggins założył Pacific Grand Prix. Wiggins podpisał porozumienie z Cosworthem na dostarczanie silników Ford HB V8, ale po wydaniu miliona funtów zespół zaczął przeżywać problemy finansowe, w związku z czym projekt został zawieszony na kilka miesięcy.
1994.
W 1993 roku Wiggins zdołał zebrać pieniądze i skompletować personel tak, by móc zadebiutować w Formule 1 ze swoim zespołem w roku 1994. W skład personelu wchodzili między innymi: Paul Brown (główny projektant), Ian Dawson (menadżer zespołu), Graeme Glew (konsultant handlowy) i Paul Owens (inżynier wyścigowy). Siedziba zespołu mieściła się w Thetford, dokąd Wiggins przeniósł Pacifika w 1989 roku. Dzięki długoletniej współpracy Pacifika z Reynardem Wiggins zlecił Reynardowi zaprojektowanie samochodu. Wiggins pozyskał stare silniki Ilmor 2175A V10 z 1992 roku, przy czym ich zakup pochłonął 40% budżetu zespołu. Zbudowany przez Reynarda Pacific PR01 za sprawą wysoko podniesionego nosa przypominał Benettona B193. Reynard dostarczał także skrzynie biegów. Zaciski hamulcowe pochodziły od firmy AP, natomiast klocki i tarcze hamulcowe – od Carbone. Opony były wyprodukowane przez Goodyear, świece zapłonowe – przez NGK, natomiast paliwo przez Elf. Sponsorami zostały firmy Elf, Igol i Ursus.
Pierwszym kierowcą zespołu został Bertrand Gachot, z którym Wiggins współpracował już w latach 1985–1986. Po spędzeniu sezonu 1988 w Międzynarodowej Formule 3000, w roku 1989 Gachot zadebiutował w Formule 1, ścigając się wówczas w zespołach Onyx i Rial. W 1990 roku Gachot był kierowcą Coloni, a rok później w barwach Jordana zdobył cztery punkty i najszybsze okrążenie w Grand Prix Węgier. Pod koniec 1991 i w 1992 roku startował w Larroussie, natomiast w roku 1993 nie ścigał się w Formule 1. Drugim kierowcą początkowo miał zostać Oliver Gavin, który odbył z Pacifikiem kilka jazd testowych, ale ostatecznie Gavin został jedynie kierowcą testowym. Wiggins na drugiego kierowcę wybrał syna Jeana-Paula Belmondo – Paula, który był "pay-driverem". W latach 1987–1991 bez sukcesów startował w Międzynarodowej Formule 3000, a w roku 1992 zadebiutował w Formule 1 w zespole March. Belmondo wnosił najwięcej pieniędzy do Pacific Grand Prix, ale pewne wsparcie finansowe wnosili również Gachot i Gavin.
Przedsezonowe testy nie wypadły dobrze, ponieważ pojawiły się problemy z mocowaniem i niezawodnością silnika Ilmor. Problemy wystąpiły również z nadwoziem; "Autosport" stwierdził, że model PR01 miał sztywność strukturalną „papierowej torby”.
Pierwszą eliminacją sezonu 1994 było Grand Prix Brazylii. Gachot w kwalifikacjach zajął 25 miejsce, co oznaczało, że był szybszy od obu kierowców Simteka (drugiego debiutanckiego zespołu) – Davida Brabhama i Rolanda Ratzenbergera. Gachot uzyskał czas 1:20,729, tj. o 4,8 sekundy gorszy od zdobywcy pole position, Ayrtona Senny i o 0,8 sekundy gorszy od poprzedzającego go Pedro Lamyego, ale o pół sekundy lepszy od 26 Davida Brabhama. Paul Belmondo nie przejechał ani jednego mierzonego okrążenia i nie zakwalifikował się do wyścigu. Gachot w wyścigu przejechał jedno okrążenie, po czym wycofał się z powodu kolizji. Mimo to dystans przejechany przez kierowców Pacifika w trakcie Grand Prix Brazylii był większy od łącznego dystansu pokonanego przez zespół w trakcie przedsezonowych testów.
Do Grand Prix Pacyfiku nie zakwalifikował się już żaden kierowca zespołu Pacific. Gachot stracił do zdobywcy pole position (Ayrtona Senny) 6,7 sekundy, a do dwudziestego szóstego Ratzenbergera – 0,4 sekundy. Belmondo natomiast stracił do Gachota pół sekundy.
W trakcie piątkowych kwalifikacji do Grand Prix San Marino poważny wypadek miał Rubens Barrichello. W sobotę Gachot z rezultatem 1:27,143 uzyskał 25 czas, przed Ratzenbergerem (1:27,584); Belmondo z czasem 1:27,881 był dwudziesty siódmy, a zatem nie kwalifikował się do wyścigu. W trakcie tych kwalifikacji Ratzenberger miał śmiertelny wypadek, wskutek czego zwolniło się 26, ostatnie miejsce startowe; mimo to Belmondo nie został dopuszczony do wyścigu. Na starcie wyścigu Gachot uniknął kolizji z Lamym, jednak podążającemu na osiemnastej pozycji Francuzowi na 24 okrążeniu zepsuł się silnik.
Do Grand Prix Monako Williams, po śmierci Ayrtona Senny w Grand Prix San Marino, wystawił tylko jeden samochód, podobnie jak Simtek – oznaczało to, że obaj kierowcy Pacific Grand Prix mają teoretycznie zapewniony start w wyścigu. Ponadto w trakcie czwartkowego treningu wypadek miał Karl Wendlinger i jego zespół, Sauber, wraz z Heinzem-Haraldem Frentzenem, wrócił do swojej siedziby i nie wziął udziału w kwalifikacjach. Kierowcy Pacific Grand Prix mieli więc w najgorszym wypadku zagwarantowany start z 23 i 24 miejsca i tak też się stało: Gachot był 23 ze stratą 1,5 sekundy do poprzedzającego Brabhama i 7,5 sekundy do zdobywcy pole position, Michaela Schumachera. Belmondo do Schumachera stracił natomiast ponad jedenaście sekund. Obaj kierowcy nie ukończyli wyścigu: Gachot wycofał się po 49 okrążeniach wskutek awarii skrzyni biegów, natomiast Belmondo doznał skurczów i drętwienia mięśni, przez co wycofał się po 53 okrążeniach. Ponad 175 kilometrów przejechanych przez Belmondo w trakcie tego wyścigu było najdłuższym dystansem przejechanym w jednym wyścigu przez Pacifika PR01.
Do Grand Prix Hiszpanii Williams i Simtek zgłosiły po dwóch kierowców, ale Sauber – tylko Frentzena, co oznaczało, że któryś kierowca Pacifika na pewno zakwalifikuje się do wyścigu. W trakcie piątkowej sesji kwalifikacyjnej zarówno Gachot, jak i Belmondo byli szybsi od Andrei Monterminiego z Simteka. W sobotę Montermini miał wypadek, po którym trafił do szpitala i nie był w stanie kontynuować uczestnictwa w Grand Prix. Wskutek tego Gachot oraz Belmondo zakwalifikowali się do wyścigu, chociaż do zdobywcy pole position stracili odpowiednio prawie siedem i prawie dziewięć sekund. Podczas wyścigu Belmondo wypadł z toru na trzecim okrążeniu, a Gachot wycofał się po 32 okrążeniach wskutek uszkodzonego spojlera. Grand Prix Hiszpanii było jednocześnie ostatnim wyścigiem sezonu 1994, do którego zakwalifikowali się obaj kierowcy zespołu.
W Grand Prix Kanady w zespole Sauber startowali już dwaj kierowcy – Karla Wendlingera zastąpił Andrea de Cesaris – ale w Simteku w tym Grand Prix ścigał się tylko David Brabham, co oznaczało, że ponownie któryś kierowca Pacifika wystartuje w wyścigu. Kierowcą tym był Gachot, który stracił do 25 Brabhama ponad sekundę (do pierwszego Schumachera 6,6 sekundy), ale miał niecałe 0,2 sekundy przewagi nad Belmondo. Wyścigu Gachot nie ukończył, po 47 okrążeniach w jego samochodzie wystąpiły problemy z ciśnieniem oleju.
Po Grand Prix Hiszpanii nowym kierowcą Simteka został Jean-Marc Gounon i stawka do końca sezonu liczyła 28 kierowców. To spowodowało, że w 1994 roku Pacific nie wystartował już w ani jednym wyścigu. Wprawdzie w kwalifikacjach do Grand Prix Francji Gachot stracił do 26 Gounona 0,1 sekundy, ale w kwalifikacjach do pozostałych wyścigów te różnice były większe: w Grand Prix Niemiec, Włoch, Portugalii i Australii różnica do ostatniego premiowanego udziałem w wyścigu miejsca wynosiła około dwóch sekund. Żaden z kierowców zespołu nie był w stanie się zakwalifikować nawet mimo faktu, że w sezonie 1994 składy kierowców często się zmieniały: w kwalifikacjach do Grand Prix Europy Gachot był o półtorej sekundy wolniejszy od debiutującego Domenico Schiattarelli, natomiast sesję kwalifikacyjną do Grand Prix Japonii Francuz zakończył z czasem o 1,3 gorszym od Takiego Inoue, który z kolei był o trzy sekundy wolniejszy od 25. Miki Salo na Lotusie. Mimo wprowadzenia pewnych poprawek – jak obniżenie nosa – Pacific PR01 pozostawał niekonkurencyjnym samochodem. W trakcie Grand Prix Australii samochód został skrytykowany przez obu kierowców: Paul Belmondo powiedział, że warunkiem przejechania czystego okrążenia w Pacifiku PR01 jest częste patrzenie w lusterka wsteczne, natomiast Bertrand Gachot po kwalifikacjach oświadczył, że to jeden z najszczęśliwszych dni w jego życiu, ponieważ nigdy nie będzie już musiał jeździć tym samochodem.
1995.
Już w połowie 1994 roku Wiggins oświadczył, że jego zespół rozpoczyna prace nad samochodem na sezon 1995. Za jego projekt odpowiedzialni byli Frank Coppuck, Peter Ellingham, Geoff Aldridge oraz Dave Watson. Samochód do opadającego nosa miał doczepiony aerodynamiczny dodatek, nazwany „tacą do herbaty”, a jego sekcje boczne były relatywnie wysokie. Przestarzałe silniki Ilmor zostały zastąpione nowszymi jednostkami Ford ED V8. Sponsorami zespołu zostali Interflora, Ursus, Igol, Hewlett-Packard, Catamaran, Quest International, Bellerose, Kenwood, MIRA oraz Cargo Express, a nowymi udziałowcami – Bertrand Gachot oraz Ko Gotoh. Ponadto Wiggins za 1,2 miliona dolarów nabył od Davida Hunta prawa do nazwy Team Lotus, przez co zespół zmienił oficjalną nazwę na Pacific Team Lotus. Oficjalnie zakup nazwy był związany z chęcią utrzymania nazwy Lotus w Formule 1. Faktem jest jednak, że Wiggins, kupując nazwę, mógł ją sprzedać sponsorom za około pięć milionów dolarów rocznie, a także liczyć na przybycie niektórych sponsorów Lotusa z 1994 roku. W związku z zakupem przez Wigginsa praw do nazwy Team Lotus na pomalowanym na niebiesko samochodzie umieszczono zielony pas z logiem Lotusa.
Pierwszym kierowcą Pacifika pozostał Gachot. Jako że Mika Salo miał podpisany kontrakt z Lotusem na sezon 1995, Wiggins chciał zatrzymać Salo w Pacifiku, argumentując to faktem, że Pacific jest następcą Lotusa. Salo odbył jednak jazdy testowe z Tyrrellem i podpisał kontrakt z tym zespołem, przez co Wiggins podał Tyrrella do Komisji FIA ds. Kontraktów Formuły 1. Komisja oddaliła roszczenia Wigginsa, przyznając rację Tyrrellowi. Wskutek tego zespołowym partnerem Gachota miał zostać Pedro Lamy. Jednak tuż przed startem sezonu odpowiednie aktywa do Pacifika wniósł Andrea Montermini i to on został drugim kierowcą zespołu. Paul Belmondo pozostał w zespole, obejmując rolę kierowcy testowego.
Przed sezonem 1995 z Formuły 1 wycofały się zespoły Lotus i Larrousse, natomiast nowym zespołem zostało Forti, co oznaczało trzynaście zespołów w stawce i zgodnie z regulaminem gwarancję kwalifikacji dla każdego z nich.
Pierwszą eliminacją sezonu 1995 było Grand Prix Brazylii. W kwalifikacjach Gachot stracił wprawdzie pięć sekund do zdobywcy pole position, Damona Hilla, ale pozwoliło mu to na wywalczenie dwudziestej pozycji startowej. Gachot okazał się przy tym lepszy od Takiego Inoue, Andrei Monterminiego oraz obu kierowców zespołów Forti i Simtek. Dwudziesty drugi Montermini stracił do Gachota przeszło 0,7 sekundy. Gachot nie ukończył wprawdzie wyścigu (na 24 okrążeniu zepsuła mu się skrzynia biegów), ale Montermini finiszował jako dziewiąty, co oznaczało, że był to pierwszy ukończony przez Pacifika wyścig w Formule 1.
W następnych sześciu wyścigach obaj kierowcy nie zostali sklasyfikowani. Do Grand Prix Argentyny Montermini startował z 22 pozycji – tuż przed Gachotem, ale obaj kierowcy nie jechali już po dwóch okrążeniach po kolizji z Karlem Wendlingerem. Sesje kwalifikacyjne do Grand Prix San Marino Gachot i Montermini ukończyli odpowiednio na 22 i 24 pozycji, ale obaj kierowcy odpadli z wyścigu wskutek awarii skrzyni biegów: Montermini na 16, a Gachot na 37 okrążeniu. Kwalifikacje do Grand Prix Hiszpanii Montermini ponownie ukończył tuż przed Gachotem – na 23 pozycji, ale Włoch nie zdołał nawet wystartować do wyścigu wskutek uszkodzonej skrzyni biegów. Gachot również nie finiszował, po pit-stopie na 43 okrążeniu jego samochód się zapalił. Do Grand Prix Monako Gachot startował z 21 pozycji, a Montermini – z przedostatniej. Montermini został zdyskwalifikowany po 23 okrążeniach wyścigu za to, że nie zjechał w trakcie regulaminowych pięciu okrążeń na odbycie kary stop &amp; go za falstart, natomiast Gachot po 42 okrążeniach wycofał się wskutek awarii skrzyni biegów.
Po Grand Prix Monako z rywalizacji wycofał się zespół Simtek. W kwalifikacjach do Grand Prix Kanady Gachot był 20, a Montermini – 21. Na szóstym okrążeniu wyścigu Montermini wycofał się z powodu uszkodzenia skrzyni biegów; Gachot także nie ukończył rywalizacji, na 37 okrążeniu w jego Pacifiku uszkodzeniu uległ akumulator. Do Grand Prix Francji Montermini startował z 21 miejsca, tuż przed Gachotem. Na 25 okrążeniu w samochodzie Gachota zepsuła się skrzynia biegów; Montermini stracił 10 okrążeń do zwycięzcy i również nie został sklasyfikowany. Kwalifikacje do Grand Prix Wielkiej Brytanii Gachot ukończył na 21 miejscu, natomiast Montermini był ostatni. Montermini na 22 okrążeniu wypadł z toru i wycofał się z rywalizacji, ale Gachot ukończył swój pierwszy wyścig dla Pacifika, finiszując na dwunastym miejscu.
W tym czasie pojawiły się poważne kłopoty finansowe. Rozwój samochodu został wstrzymany; w celu zaoszczędzenia silników Pacific ograniczał przebieg, a skrzynie biegów były nadmiernie eksploatowane. Sytuacja finansowa zespołu była na tyle zła, że na wniosek Heiniego Madera, który przygotowywał silniki Ilmora dla Pacifika w 1994 roku, komornik zajął niektóre aktywa zespołu. Po Grand Prix Wielkiej Brytanii Gachot oddał swoje miejsce w zespole kierowcy płacącemu za starty. Keith Wiggins wybrał Giovanniego Lavaggiego, który w 1992 roku był testerem Marcha, a w sezonie 1994 bez sukcesów ścigał się w serii IndyCar. Lavaggi nie odnosił dobrych wyników i został nazwany przez brytyjskie media „Johnnym Myjnią”.
W kwalifikacjach do swojego pierwszego wyścigu w Formule 1 – Grand Prix Niemiec – Lavaggi stracił do przedostatniego Monterminiego ponad sekundę, a do zdobywcy pole position (Michaela Schumachera) – ponad dziesięć sekund. Lavaggi nie ukończył wyścigu (na 28 okrążeniu w jego samochodzie zepsuła się skrzynia biegów), a Montermini dojechał do mety na ósmym miejscu. Kwalifikacje do Grand Prix Węgier Lavaggi ponownie zakończył na ostatnim miejscu, ze stratą 2,2 sekundy do 22 Monterminiego. Na szóstym okrążeniu Lavaggi wpadł w poślizg i wycofał się z dalszej rywalizacji, natomiast Montermini ukończył wyścig jako dwunasty. Kwalifikacje do Grand Prix Belgii Montermini ukończył jako 21, Lavaggi natomiast był 23 ze stratą czterech sekund do partnera zespołowego. Obaj kierowcy nie ukończyli wyścigu: Monterminiemu po 18 okrążeniach zabrakło paliwa, natomiast Lavaggi na 28 okrążeniu wycofał się z powodu awarii skrzyni biegów. W kwalifikacjach do Grand Prix Włoch ostatni Lavaggi stracił do 21 Monterminiego prawie dwie sekundy. Na starcie wyścigu doszło do kolizji Monterminiego z Roberto Moreno, a na siódmym okrążeniu drugi kierowca Pacifika, Lavaggi, miał wypadek i również zakończył rywalizację.
Po Grand Prix Włoch Lavaggiego zastąpił kolejny "pay-driver", Szwajcar Jean-Denis Délétraz, który w 1994 roku wziął udział w jednym Grand Prix Formuły 1 w zespole Larrousse. W kwalifikacjach do Grand Prix Portugalii Montermini był 21, natomiast Délétraz ostatni ze stratą 6,5 sekundy do Włocha. Délétraz wycofał się z wyścigu na 15 okrążeniu wskutek bólu mięśni, a Montermini – na 54 z powodu awarii skrzyni biegów. Kwalifikacje do Grand Prix Europy Montermini ukończył jako dwudziesty, natomiast Délétraz jako ostatni, tracąc do Monterminiego ponad trzy sekundy. Montermini nie ukończył rywalizacji: w jego samochodzie na 46 okrążeniu zabrakło paliwa (ponadto w trakcie swojego pit-stopu Włoch potrącił mechanika Paula Summerfielda), natomiast Délétraz dojechał do mety na ostatnim, piętnastym miejscu ze stratą siedmiu okrążeń do zwycięzcy, Michaela Schumachera.
Po tym, gdy Délétraz przestał wnosić pieniądze do zespołu, Wiggins postanowił zastąpić go kolejnym "pay-driverem". Na Grand Prix Pacyfiku i Grand Prix Japonii Wiggins chciał zatrudnić Katsumiego Yamamoto, a na Grand Prix Australii – Olivera Gavina, jednak kierowcy ci nie uzyskali superlicencji i do końca sezonu Pacifikiem PR02 ścigał się już Bertrand Gachot.
Do wyścigu o Grand Prix Pacyfiku kierowcy Pacifika startowali z dwóch ostatnich miejsc (Montermini przed Gachotem). Obaj kierowcy nie dotarli do mety z powodu awarii skrzyni biegów w początkowej fazie wyścigu. W kwalifikacjach do Grand Prix Japonii Montermini był 19, natomiast Gachot – 22 (tracąc do zespołowego partnera ponad dwie sekundy). Ponownie obaj kierowcy zespołu nie dojechali do mety: Gachot wycofał się na siódmym okrążeniu wskutek uszkodzenia półosi, a Montermini na 24 okrążeniu wypadł z toru. Do Grand Prix Australii Montermini i Gachot startowali odpowiednio z 22 i 23 miejsca. Montermini odpadł z wyścigu na trzecim okrążeniu z powodu awarii skrzyni biegów, a Gachot dojechał do mety na ósmym miejscu.
Jesienią 1995 roku Pacific podpisał kontrakt z Johnem Juddem na dostawę starych silników Yamaha pod nazwą Judd do nowego modelu Pacific PR03. Kierowcami mieli zostać Bertrand Gachot i Oliver Gavin. Pacific nie wziął jednak udziału w sezonie 1996 Formuły 1: po sezonie 1995 Wiggins wycofał swój zespół z Formuły 1 wskutek braku pieniędzy na rozwój i wprowadzenia przez FIA od 1996 roku reguły 107%. Pacific był tym samym siedemnastym zespołem Formuły 1, który upadł od czasów kryzysu w 1989 roku; pozostałe to Andrea Moda, AGS, Brabham, Coloni, EuroBrun, Fondmetal, Larrousse, Life, Lotus, March, Modena, Onyx, Rial, Scuderia Italia, Simtek oraz Zakspeed.
Koniec.
Po dwóch latach startów w Formule 1 Wiggins reaktywował Pacific Racing i na 1996 rok wystawił go do Międzynarodowej Formuły 3000. Kierowcami zespołu zostali Patrick Lemarié oraz Cristiano da Matta; Lemarié zdobył dwa punkty za piąte miejsce w wyścigu w Pau, natomiast da Matta punktował trzykrotnie i zdobył siedem punktów. Na rok 1996 kierowcami Pacifika zostali Oliver Tichy i Marc Gené. Gené dla Pacifika wystąpił tylko w dwóch pierwszych eliminacjach sezonu, po czym przeszedł do Nordic Racing, natomiast Tichy w barwach Pacifika zdobył drugie miejsce w wyścigu na torze w Helsinkach oraz piąte na A1-Ringu. Po wyścigu na torze Spa-Francorchamps zabrakło pieniędzy na dalsze starty i Wiggins był zmuszony wycofać swój zespół z rywalizacji.
Na początku 1996 roku pojawiły się informacje, że Lola rozważa połączenie się z Pacific Racing tak, aby Keith Wiggins mógł wystawić swój zespół w Formule 1 w sezonie 1997. Informacje te nie znalazły potwierdzenia w rzeczywistości (jako że Lola w 1997 roku wystawiła własny zespół pod nazwą MasterCard Lola), podobnie jak plotki z początku 1997 roku mówiące o tym, że Pacific rozważa samodzielny powrót do Formuły 1.
W 1997 roku Wiggins podjął próbę wystawienia samochodu sportowego pod nazwą BRM P301, ale projekt ten upadł w październiku 1997 roku i Pacific Racing definitywnie przestał istnieć. Po upadku Pacifika Wiggins dołączył do oddziału firmy Lola odpowiedzialnego za projekt samochodu w serii CART, a później został pracownikiem zespołu Bettenhausen Racing.

</doc>
<doc id="1149661" url="https://pl.wikipedia.org/wiki?curid=1149661" title="Philipp Carl von Alvensleben">
Philipp Carl von Alvensleben



</doc>
<doc id="1149662" url="https://pl.wikipedia.org/wiki?curid=1149662" title="Wacław Uruszczak">
Wacław Uruszczak

Wacław Uruszczak (ur. 28 września 1946 w Krakowie) – polski prawnik, historyk i kanonista, profesor nauk prawnych, specjalista z zakresu historii prawa oraz prawa kościelnego, poeta i tłumacz literatury francuskiej. W latach 1997–2017 kierownik Katedry Historii Prawa Polskiego oraz kierownik Zakładu Prawa Kościelnego i Wyznaniowego Wydziału Prawa i Administracji Uniwersytetu Jagiellońskiego. Adwokat. Komandor papieskiego Orderu Świętego Sylwestra.
Życiorys.
W 1969 ukończył studia prawnicze na Uniwersytecie Jagiellońskim. Doktorem nauk prawnych został w 1975, będąc ostatnim doktorantem prof. Adama Vetulaniego. Habilitował się w 1981. W 1990 otrzymał tytuł naukowy profesora, a od 1993 jest zatrudniony na stanowisku profesora zwyczajnego. W latach 1985–1986 pełnił obowiązki dyrektora Instytutu Historyczno-Prawnego Uniwersytetu Jagiellońskiego, a w latach 1988–1991 był zastępcą dyrektora tego Instytutu. W latach 1990–1993 pełnił funkcję prodziekana ds. ogólnych Wydziału Prawa i Administracji Uniwersytetu Jagiellońskiego.
Odbył staże naukowe w Instytucie Maxa Plancka we Frankfurcie nad Menem, Uniwersytecie w Antwerpii oraz na University of California w Berkeley. Wykładał m.in. na uniwersytetach w Montpellier, Bordeaux, Limoges i Poitiers.
Jest członkiem Polskiego Towarzystwa Historycznego, Polskiego Towarzystwa Prawa Wyznaniowego, Académie des Sciences et Lettres w Montpellier, Société d'Histoire de Droit w Paryżu, Société d'Histoire du Droit et des Institutions des Anciens Pays de Droit w Montpellier, Société Jean Bodin pour l'histoire comparative du droit et des institutions, International Commission for the History of Representative and Parliamentary Institutions oraz Polskiej Akademii Umiejętności. Zasiada w Komitecie Redakcyjnym „Czasopisma Prawno-Historycznego” i jest redaktorem naczelnym „Krakowskich Studiów z Historii Państwa i Prawa”.
Wybitny badacz dziejów polskiego parlamentaryzmu czasów jagiellońskich. M.in. wskazał rok 1468 jako datę obrad najstarszego dwuizbowego sejmu walnego koronnego, obradującego z udziałem senatorów i  posłów wybranych na sejmikach wojewódzkich. Poprzednio przyjmowano rok 1493.
Jego badania stały się podstawą do ogólnopolskich obchodów 550-lecia polskiego parlamentaryzmu w 2018 r., których częścią było uroczyste Zgromadzenie Narodowe, zwołane 13 lipca 2018 r..
Pod jego kierunkiem stopień naukowy doktora otrzymali m.in. Ludwik Sobolewski (1995), Grzegorz M. Kowalski (2002), Katarzyna Krzysztofek (2011) i Maciej Mikuła (2012).
17 listopada 2017 Uniwersytet Jagielloński zorganizował uroczystość 50-lecia jego pracy twórczej, podczas której przedstawiono wydany z tej okazji zbiór publikacji jubilata pt. "Opera historico – iuridica selecta. Prawo kanoniczne – nauka prawa – prawo wyznaniowe".
W 2006 r. wyróżniony nagrodą Rektora Uniwersytetu Jagiellońskiego "Laur Jagielloński" za wybitne osiągnięcia naukowe. W 2016 r. otrzymał medal Jihoceske Univerzity v Ceskych Budejovicich za długoletnią współpracę. W 2018 r. został wyróżniony przez Senat Uniwersytetu Jagiellońskiego medalem "Merentibus" za szczególne zasługi dla UJ. Przewodniczący kapituły "Ars Legis – Stowarzyszenie im. św. Ivo Helory – Patrona prawników" w Krakowie.
Wieloletni członek, a od 2022 r. przewodniczący Rady Naukowej Archiwum Nauki PAN i PAU w Krakowie.
Od 6 marca 1971 r. w sakramentalnym związku małżeńskim z Barbarą Kijowską-Uruszczak. Dzieci: Michał Uruszczak (ur. 1975), Adam Uruszczak (1978 – 2005), Aleksandra Uruszczak (ur. 1984).
Odznaczenia.
Za zasługi na polu nauki został w 2016 odznaczony rycerskim orderem świętego Sylwestra w klasie komandora przyznanym przez papieża Franciszka. W 2022 został odznaczony Krzyżem Oficerskim Orderu Odrodzenia Polski.

</doc>
<doc id="1149663" url="https://pl.wikipedia.org/wiki?curid=1149663" title="Linia kolejowa nr 273">
Linia kolejowa nr 273

Linia kolejowa nr 273 Wrocław Główny – Szczecin Główny (potocznie linia nadodrzańska, magistrala nadodrzańska, "Nadodrzanka") – linia kolejowa w zachodniej Polsce łącząca Wrocław ze Szczecinem przez Brzeg Dolny, Wołów, Głogów, Nową Sól, Zieloną Górę, Kostrzyn nad Odrą i Gryfino. Położona w granicach województw dolnośląskiego, lubuskiego i zachodniopomorskiego oraz na obszarze Zakładów Linii Kolejowych PKP PLK we Wrocławiu, w Zielonej Górze i w Szczecinie.
Przebieg linii.
Podział linii według obszarów działania Zakładów Linii Kolejowych spółki PKP Polskie Linie Kolejowe (w nawiasach podano krańcowe stacje):
Numery tabel w rozkładzie jazdy:
Podział linii według województw:
Historia.
do 1945 r..
Budowę linii nadodrzańskiej prowadziło Towarzystwo Kolei Wrocławsko-Świdnicko-Świebodzickiej. Zanim powstał pierwszy odcinek obecnej linii 273, w 1856 r. BFE wybudowało tory łączące swoją pierwszą linię Wrocław-Świebodzice z węzłem w Jaworzynie Śląskiej z linią Kolei Dolnośląsko-Marchijskiej (Wrocław-Berlin) z węzłem w Legnicy; pierwotnie więc linia zaczynała się w Legnicy. Od końca lat 60. XIX wieku otwierano kolejne odcinki linii nadodrzańskiej:
W międzyczasie w sierpniu 1874 r. linię nadodrzańską od stacji Rudna Gwizdanów połączono bezpośrednio z Wrocławiem przez Wołów. Końcowymi stacjami były "Breslau-Freiburger Bahnhof" (Dworzec Świebodzki) we Wrocławiu oraz "Stettin-Breslauer Bahnhof" (Dworzec Wrocławski) w Szczecinie (początkowo pod nazwą "Stettin-Breslau-Freiburger Bahnhof").
W przeciwieństwie do dworców budowanych we Wrocławiu, gdzie każdy prywatny zarządca kolei posiadał „własny” dworzec końcowy (w sumie powstały obok siebie aż 4), w Szczecinie były tylko 2 – Dworzec Berliński (ob. Główny) i właśnie Dworzec Wrocławski, oddalone od siebie o ok. 5 km i nieposiadające torowego połączenia, co stanowiło problem dla pasażerów. Wskutek tego, po upaństwowieniu przedsiębiorstwa BFE w 1884 r., podjęto decyzję o skierowaniu pociągów na Dworzec Berliński położony bliżej centrum. Po niespełna 10 latach, w 1886 r., Dworzec Wrocławski przestał pełnić funkcję dworca pasażerskiego i obsługiwał już tylko ruch towarowy. Do 1945 r. pociągi kursujące z Wrocławia w kierunku Głogowa korzystały jeszcze z dwóch dworców: Świebodzkiego i Głównego.
W rozkładzie jazdy pociągów "Kursbuch" na lata 1944/45 (tabela 144) po całej trasie nie kursował już żaden pociąg. Kursowało natomiast kilkanaście par pomiędzy różnymi odcinkami linii:
Najwięcej pociągów na dobę według rozkładu było na trasie Gryfino – Szczecin Gł. – aż 20 par.
Nazwy stacji przed 1945 r.:
po 1945 r..
Z powodu zniszczonego mostu nad Regalicą pod koniec lat 40. XX wieku pociągi z Podjuch do Szczecina Głównego kursowały objazdem przez Zdroje i Dąbie, gdzie następowała zmiana czoła pociągu, a następnie trasą linii 351 przez Dziewoklicz. Przejazd między Podjuchami a dworcem głównym zajmował wówczas ok. 2 godzin. Poza tym zniszczone były jeszcze 2 mosty – przed Brzegiem Dolnym oraz między Czerwieńskiem a Nietkowicami.
W latach 1945-2007 na trasie zlikwidowano kilka stacji i przystanków, a kilka innych uruchomiono. Już w latach 60. lub 70. zlikwidowano stację Krzydłowice między Rudną Gwizdanowem a Grębocicami; w podobnym okresie uruchomiono przystanek Orzeszków koło Wołowa. W połowie lat 70. po uruchomieniu Huty Miedzi w Głogowie uruchomiono przy niej przystanek Głogów Huta. Podobnie stało się z otwartą w 1974 r. Elektrownią Dolna Odra na południe od Gryfina. Wówczas to zlikwidowano przystanek Nowe Czarnowo, a ok. 1 km na północ uruchomiono stację Dolna Odra. W połowie lat 80. wybudowano przystanek Czerna Mała we wsi Czerna. Koniec PRL-u przyniósł likwidację Dworca Świebodzkiego (pozostał tylko na potrzeby ruchu towarowego) oraz stacji Chyrzyno (została jako posterunek odgałęźny), jeszcze przed zamknięciem linii z Gorzowa Wielkopolskiego Zieleńca. Około 1991 r. uruchomiono stację Będów między Czerwieńskiem a Rzepinem. Ostatnią zlikwidowaną stacją był Szczecin Klucz (1997 r.; powodem była duża popularność komunikacji miejskiej). Stacja Kostrzyn Towarowy nigdy nie była stacją pasażerską; pomimo wybudowania peronu, z przyczyn technicznych, nie dopuszczono do obsługi pasażerów ze względu na zbyt bliskie usytuowanie słupów trakcyjnych od krawędzi peronu.
W 1981 r. między Wrocławiem a Głogowem kursowało 8 par pociągów, w tym 3 pospieszne (m.in. "„Ślązak”" relacji Kraków Gł. – Zielona Góra). Wszystkie pospieszne oraz połowa osobowych kursowało przez lub z Wrocławia Głównego, pozostałe z dworca Świebodzkiego. Cały odcinek Głogów – Kostrzyn pokonywały tylko 3 pary pociągów, w tym 2 osobowe z Krakowa Gł. do Szczecina Gł. (jeden z nich kursował przez Legnicę). Pomiędzy Kostrzynem a Szczecinem kursowało 8 par pociągów (pospieszny relacji Wrocław Gł. – Kołobrzeg kursował z pominięciem Szczecina Gł.)
W 1979 r., jednocześnie od Szczecina i Wrocławia, rozpoczęto montaż sieci trakcyjnej. Daty elektryfikacji poszczególnych odcinków:
W grudniu 1984 r. otwarto obwodnicę (od razu zelektryfikowaną) dla pociągów towarowych pomiędzy Jerzmanicami Lubuskimi a Drzeńskiem, omijającą stację w Rzepinie. Stała się ona częścią linii 273, a odcinek przez Rzepin według PKP Polskich Linii Kolejowych jest sklasyfikowany jako 2 łącznice – nr 821 od Jerzmanic do Rzepina i nr 822 od Rzepina do podg Drzeńsko, w związku z czym "Nadodrzanka" zmieniła nieco swój przebieg i od tamtej pory omija Rzepin.
W 1991 r. w Genewie w Szwajcarii państwa europejskie podpisały umowę o ważnych międzynarodowych liniach transportu kombinowanego i obiektach towarzyszących. Jedną z nich jest linia nr 273 wpisana jako linia CE 59.
11 listopada 2011 r. w pobliżu Stadionu Miejskiego został otwarty przystanek Wrocław Stadion.
29 maja 2015 PKP PLK podpisały ze spółką Infra Silesia w konsorcjum z DB Schenker Rail Polska umowę na modernizację toru nr 2 w km 78,509 – 98,642 (Rudna Gwizdanów – Głogów). Realizacja kontraktu trwała do 30 czerwca 2017 i objęła wymianę nawierzchni torowej torów nr 1 i 2 na odcinku 30 km, modernizację 13 przejazdów kolejowo-drogowych, rewitalizację 26 obiektów inżynieryjnych – w tym dwóch mostów – oraz wymianę ośmiu rozjazdów kolejowych.
W 2015 roku wybudowany został również nowy przystanek na terenie Zielonej Góry – Nowy Kisielin, choć przez pierwsze lata nie zatrzymywały się na nim żadne pociągi. W latach 2015 - 2017 przeprowadzono naprawę główną torów, modernizację sieci trakcyjnej i peronów na odcinku Głogów – Głogów Wróblin – Bytom Odrzański, optymalizację prędkości na szlakach Boleszkowice – Mieszkowice, Kowalów – Laski Lubuskie oraz profilowanie ław torowiska z wymianą podrozjazdnic na stacji Szczecin Podjuchy połączone z remontem mostu zwodzonego oraz Jerzmanice Lubuskie – Drzeńsko. Wszystkie prace wykonała firma ZRK DOM Poznań, a prace pozwoliły zwiększyć prędkość do 120 km/h. W 2018 wykonane zostaną roboty wyprzedzające na pozostałych odcinkach linii kolejowej nr 273 w ramach zadania „Poprawa dostępu do portów morskich w Szczecinie i Świnoujściu”, które także wykona ZRK DOM Poznań. 
7 czerwca 2017 PKP Polskie Linie Kolejowe podpisały umowę z konsorcjum firm Infra Silesia i Transkopol na remont toru nr 1 na odcinkach Wołów – Małowice Wołowskie oraz Grębocice – Głogów. 15 stycznia 2018 roku rozpoczęto modernizację odcinka Kostrzyn-Drzeńsko – Rzepin – Jerzmanice Lubuskie. Wymianie uległa nawierzchnia torowa, rozjazdy na podg Jerzmanice Lubuskie i podg Drzeńsko, a także perony na stacji Rzepin
Ruch pociągów.
Linia została zakwalifikowana przez Biuro Eksploatacji spółki PKP Polskie Linie Kolejowe jako „linia o priorytecie towarowym”.
Minimalny (hipotetyczny) czas przejazdu całej linii z maksymalną dozwoloną prędkością wynosi 5:17 h dla toru nieparzystego (pociągi pasażerskie i szynobusy – średnio 67,4 km/h) oraz 6:12 h dla pociągów towarowych (śr. 58 km/h). Na torze parzystym 5:38 h dla szynobusów (62,7 km/h), 5:47 h dla pociągów pasażerskich (61,2 km/h) i 6:16 h dla pociągów towarowych (56,3 km/h).
Porównanie czasu przejazdów dla pociągów osobowych w wybranych latach (wartości uśrednione):
a) pomiędzy Wrocławiem Głównym a Głogowem (99 km):
b) pomiędzy Głogowem a Zieloną Górą (54 km):
c) pomiędzy Zieloną Górą a Kostrzynem (102 km):
d) pomiędzy Kostrzynem a Szczecinem Głównym (100 km):
Statystyka pociągów kursujących na linii 273 ("kursywą" opisano nazwy pociągów):
Pociągi regionalne.
REGIO – na poszczególnych odcinkach kursuje od kilku do kilkunastu par pociągów regio obsługiwanych jednostkami EN57, EN71 i ED78.
Pociągi dalekobieżne.
Linia 273 jest często nazywana „Nadodrzanką”, ponieważ przez większość trasy prowadzi wzdłuż rzeki Odry. Przekracza ją pięciokrotnie (jadąc od Wrocławia) – przed Brzegiem Dolnym, Ścinawą, za Czerwieńskiem i dwukrotnie w Szczecinie: tuż za stacją Podjuchy – Regalicę (Odrę Wschodnią) i przed Dworcem Głównym – Odrę Zachodnią. Raz przekracza także największy dopływ Odry – Wartę przy jej ujściu przed Kostrzynem. Maksymalne oddalenie torów od Odry (w linii prostej) wynosi ok. 18 km od stacji "Godków" i ok. 17 km od stacji "Gądków Wielki".
Jadąc ze Szczecina w kierunku Gryfina przed stacją "Szczecin Podjuchy" znajduje się jedyny w Polsce czynny kolejowy most zwodzony rozpięty nad rzeką Regalicą. To właśnie zburzenie tego mostu przez wycofujące się z miasta wojska III Rzeszy w 1945 r. przez kilka powojennych lat utrudniało wjazd pociągów do Szczecina. Most został odbudowany w 1949 r.
Układ torów na stacji w Czerwieńsku zmuszał do tego, że pociągi jadące z/do Zielonej Góry w/z kierunku Zbąszynka i Poznania Gł. za każdym razem musiały zmienić kierunek jazdy (czoło pociągu) – w pociągach dalekobieżnych konieczne było objechanie pociągu przez lokomotywę. Taki przymusowy ponad 10-minutowy postój miały (według rozkładu 2012/13) m.in. TLK ("Zielonogórzanin" i "Lubuszanin") do/z Warszawy Wschodniej i pociąg TLK "Bachus" do/z Gdyni Głównej. 9 czerwca 2013 r. oddano do użytku kolejową obwodnicę Czerwieńska, która umożliwiła przejazd pociągów z pominięciem stacji Czerwieńsk i tym samym zaoszczędzenie czasu na procedurę zmiany czoła pociągu.

</doc>
<doc id="1149664" url="https://pl.wikipedia.org/wiki?curid=1149664" title="Błękitna laguna (film 1980)">
Błękitna laguna (film 1980)

Błękitna laguna (ang. "The Blue Lagoon") – amerykański film fabularny z 1980 roku w reżyserii Randala Kleisera, którego scenariusz został oparty na książce Henry’ego De Vere Stacpoole’a pod tym samym tytułem wydanej w 1908 r.
Film "Błękitna laguna" odniósł sukces komercyjny na całym świecie, zdobył także nominacje do Oscara za najlepsze zdjęcia. Zdjęcia do filmu powstały na wyspach Fidżi.
W 1991 powstała jego kontynuacja pt. "Powrót do błękitnej laguny" (reż. William A. Graham).
Fabuła.
„Błękitna laguna” to ekranizacja powieści Henry’ego DeVere’a, zrealizowana w plenerach południowego Pacyfiku. Dwoje małych dzieci i kucharz okrętowy cudem uchodzą z życiem z katastrofy morskiej i bezpiecznie dopływają do brzegów bezludnej tropikalnej wyspy. Kiedy kucharz umiera, chłopiec i dziewczyna muszą sami walczyć o przetrwanie. Mijają lata i Emmeline (Brooke Shields) i Richard (Christopher Atkins) dorastają w otoczeniu dzikiej i egzotycznej przyrody. Uczą się stawiać czoła wyzwaniom, których nie szczędzi im okres dojrzewania, a łącząca ich dziecięca fascynacja przeradza się w głębokie uczucie. Emmeline rodzi dziecko, a Richard otacza ją troskliwą opieką. Lata biegną, a młodzi ludzie pogodzili się już z myślą, że zostaną na lagunie do końca życia. Pewnego dnia, pływając po atolu łodzią, na skutek ataku rekina, tracą obydwa wiosła i wszyscy troje zniesieni zostają na otwarty ocean. Gdy godzą się już ze śmiercią, odnajduje ich ojciec, który przez całe lata przeszukiwał rejon katastrofy na niedużym szkunerze.

</doc>
<doc id="1149667" url="https://pl.wikipedia.org/wiki?curid=1149667" title="Acykliczność">
Acykliczność

Acykliczność to własność preferencji i innych relacji dwuczłonowych, która wymaga aby przeciwsymetryczna część relacji nie zawierała cykli.
Definicja.
Formalnie, relacja dwuczłonowa formula_1 jest acykliczna, jeżeli nie istnieje ciąg formula_2 elementów takich, że formula_3 Często zakłada się dodatkowo, że relacja formula_1 jest przeciwsymetryczna.
Acykliczność a przechodniość.
Dla każdej (słabej) relacji preferencji formula_1 można zdefiniować przeciwsymetryczną podrelację silnej preferencji formula_6 oraz symetryczną podrelację obojętności formula_7 w następujący sposób. Konsument silnie preferuje formula_8 wobec formula_9 co zapisuje się jako formula_10 jeżeli woli formula_8 niż formula_12 (zachodzi formula_13) oraz nie woli formula_12 niż formula_8 (nie zachodzi formula_16). Konsument jest obojętny między formula_8 i formula_9 co zapisuje się jako formula_19 jeżeli jednocześnie woli formula_8 niż formula_12 i woli formula_12 niż formula_8 (zachodzi jednocześnie formula_13 i formula_16).
Własność acykliczności (przy założeniu przeciwsymetryczności) jest istotnie słabsza niż podobna do niej własność przechodniości. Na przykład jeżeli formula_10 formula_27 oraz formula_28 wówczas relacja silnej preferencji formula_6 jest acykliczna, mimo że nie jest przechodnia. Podobnie, jeżeli formula_19 formula_31 i formula_32 wówczas relacja obojętności formula_7 jest acykliczna, mimo że nie jest przechodnia.
Acykliczność w naukach społecznych.
Gdy zbiór formula_34 dostępnych alternatyw zawiera więcej niż dwa elementy, wówczas istnieje potrzeba zdefiniowania podzbioru formula_35 zbioru formula_36 złożonego z tych alternatyw które mogłyby zostać wybrane, gdyby decydent mógł wybierać spośród wszystkich elementów zbioru formula_37
Tak więc formula_38 jest odwzorowaniem wielowartościowym przyporządkowującym rozważanym zbiorom pewne ich podzbiory.
Taka multifunkcja wyboru, powinna być w jakimś sensie zgodna z dwuczłonową relacją preferencji formula_6 zdefiniowaną na zbiorze formula_37 Naturalnym kandydatem na takie odwzorowanie wielowartościowe formula_35 jest zbiór alternatyw, które nie są zdominowane, czyli takich elementów formula_8 należących do zbioru formula_36 dla których nie istnieje element formula_12 w tym zbiorze spełniający warunek formula_45
Acykliczność relacji formula_6 jest warunkiem koniecznym i dostatecznym istnienia niepustego podzbioru niezdominowanych elementów, dla dowolnego, skończonego podzbioru formula_37 Dodatkowo, zdefiniowana w ten sposób multifunkcja wyboru formula_35 posiada następującą własność: jeżeli formula_49 jest podzbiorem formula_34 i jeżeli formula_8 jest elementem zarówno formula_52 jak i formula_53 wówczas formula_8 musi być elementem formula_55 Intuicyjna interpretacja tej własności jest następująca: Jeżeli osoba formula_8 jest mistrzem świata (elementem formula_35) i Polakiem (elementem formula_49), wówczas musi ona być również mistrzem Polski (elementem formula_59). Ta własność jest atrakcyjna, ponieważ oznacza ona, że jeżeli jakaś opcja formula_8 nie została wybrana z podzbioru formula_52 to nie trzeba jej rozpatrywać przy analizie wyboru z większego zbioru formula_36 ponieważ opcja formula_8 nie zostanie również wybrana z formula_37 Intuicyjnie, mistrzem świata nie może być osoba, która nie jest mistrzem Polski, ponieważ w Polsce istnieje ktoś od niej lepszy.
Historia.
Badanie relacji acyklicznych sięga wstecz co najmniej do 1785 roku, gdy Jean Condorcet analizował paradoks głosowania, w którym preferencje poszczególnych wyborców są przechodnie, a mimo tego preferencja uzyskana przez głosowanie większościowe jest cykliczna.
Acykliczność ma spore znaczenie we współczesnej teorii ekonomii. W teorii wyboru konsumenta mocny aksjomat preferencji ujawnionych stwierdza, że relacja preferencji ujawnionych konsumenta jest acykliczna. Acykliczoność pojawia się również w teorii gier. Acykliczność relacji dominacji jest ściśle związana z jednoznacznością istnienia punktu równowagi w rozwiązaniu zaproponowanym przez Johna von Neumanna i Oskara Morgensterna. Najwięcej uwagi acykliczność zyskała jednak w związku z badaniami laureata Nagrody Banku Szwecji im. Alfreda Nobla w dziedzinie ekonomii, Kennetha Arrowa, dotyczącymi jego twierdzenia o niemożności. Jego twierdzenie dotyczy agregacji preferencji indywidualnych w preferencje społeczne. Arrow udowodnił, że agregacje preferencji spełniające dwa aksjomaty i przechodniość muszą być dyktatorskie. W latach późniejszych próbowano uniknąć tego paradoksu, osłabiając wymaganie aby preferencje społeczne były nie przechodnie, lecz jedynie acykliczne. Okazuje się, że takie reguły istnieją, jednak ich własności są podobne do reguł dyktatorskich.

</doc>
<doc id="1149670" url="https://pl.wikipedia.org/wiki?curid=1149670" title="Eliza Lamer-Zarawska">
Eliza Lamer-Zarawska

Eliza Maria Lamer-Zarawska (ur. 10 lutego 1935, zm. 26 października 2015) – polska farmaceutka, profesor zwyczajna farmakognozji, nauczycielka akademicka Akademii Medycznej we Wrocławiu.
Życiorys.
Córka Józefa Lamera, pierwszego dyrektora Lotniczych Zakładów Naukowych we Wrocławiu. W 1952 ukończyła III LO we Wrocławiu.
Od 1981 do przejścia na emeryturę w 2005 była kierownikiem Katedry Biologii i Botaniki Farmaceutycznej Akademii Medycznej we Wrocławiu. Od 1987 do 1993 prodziekan Wydziału Farmaceutycznego AM we Wrocławiu. Tytuł naukowy profesora nauk farmaceutycznych został jej nadany w 1992. 
Członkini Komisji Leku Naturalnego i Biotechnologii w Komitecie Nauk o Leku PAN. Autorka lub współautorka około 200 publikacji dotyczących ziołolecznictwa i kosmetyki naturalnej. Zajmowała się badaniem substancji czynnych w roślinach leczniczych tradycyjnej medycyny chińskiej i japońskiej Kampo. Autorka patentów i wniosków racjonalizatorskich. 
Odznaczona m.in. Krzyżem Oficerskim Orderu Odrodzenia Polski (2005). Pochowana w Kurowicach.

</doc>
<doc id="1149671" url="https://pl.wikipedia.org/wiki?curid=1149671" title="Kōbe Kōsoku Tetsudō">
Kōbe Kōsoku Tetsudō



</doc>
<doc id="1149673" url="https://pl.wikipedia.org/wiki?curid=1149673" title="Szauja-Wardigha">
Szauja-Wardigha



</doc>
<doc id="1149674" url="https://pl.wikipedia.org/wiki?curid=1149674" title="Fez-Bu Laman">
Fez-Bu Laman



</doc>
<doc id="1149675" url="https://pl.wikipedia.org/wiki?curid=1149675" title="Marrakesz-Tansifit-Hauz">
Marrakesz-Tansifit-Hauz



</doc>
<doc id="1149676" url="https://pl.wikipedia.org/wiki?curid=1149676" title="Marrakesz-Tensift-Al-Hauz">
Marrakesz-Tensift-Al-Hauz



</doc>
<doc id="1149677" url="https://pl.wikipedia.org/wiki?curid=1149677" title="Ar-Ribat-Sala-Zammur-Za'ar">
Ar-Ribat-Sala-Zammur-Za'ar



</doc>
<doc id="1149678" url="https://pl.wikipedia.org/wiki?curid=1149678" title="Tadla-Azilal">
Tadla-Azilal



</doc>
<doc id="1149682" url="https://pl.wikipedia.org/wiki?curid=1149682" title="Prowincja Oum el-Bouaghi">
Prowincja Oum el-Bouaghi



</doc>
<doc id="1149683" url="https://pl.wikipedia.org/wiki?curid=1149683" title="Niesiołowski">
Niesiołowski

Osoby o tym nazwisku:

</doc>
<doc id="1149684" url="https://pl.wikipedia.org/wiki?curid=1149684" title="Sterowiec LZ 127 Graf Zeppelin">
Sterowiec LZ 127 Graf Zeppelin



</doc>
<doc id="1149687" url="https://pl.wikipedia.org/wiki?curid=1149687" title="Roman Jankowiak">
Roman Jankowiak

Roman Jankowiak (ur. 20 października 1936 w Poznaniu) - inżynier budowlany, specjalizujący się w konstrukcjach metalowych i żelbetowych. Profesor Politechniki Opolskiej.
Życiorys.
W 1960 ukończył studia na Wydziale Budownictwa Politechniki Wrocławskiej. Od 1959 pracownik Dolnośląskiego Biura Projektów Górniczych (DBPG), które w 1968 zostało przekształcone w wielobranżowy Centralny Ośrodek Badawczo-Projektowy Górnictwa Odkrywkowego POLTEGOR we Wrocławiu. Z POLTEGOR-em pozostawał związany zawodowo do kwietnia 2008 kończąc pracę na stanowisku głównego specjalisty branży konstrukcyjno-budowlanej.
Od początku pracy zawodowej utrzymywał kontakt z Politechniką Wrocławską prowadząc tam zajęcia dydaktyczne i badania naukowe. W 1970 obronił pracę doktorską w Instytucie Budownictwa Politechniki Wrocławskiej. W 1975 został powołany na stanowisko docenta w COBPGO-POLTEGOR. 
W 1990 otrzymał od Prezydenta RP tytuł profesora.
Od 1994 jest kierownikiem Katedry Konstrukcji Budowlanych i Inżynierskich Wyższej Szkoły Inżynieryjnej w Opolu (obecnie Politechnika Opolska). W latach 1999 - 2005 prodziekan ds. nauki na Wydziale Budownictwa, w latach 2005-2008 dziekan tego wydziału. Członek senatu Politechniki Opolskiej.
Wieloletni członek Zarządu Polskiego Towarzystwa Mechaniki Teoretycznej i Stosowanej, od 2003 pełni funkcję zastępcy sekretarza generalnego tego towarzystwa. 
Od 1993 członek Sekcji Konstrukcji Metalowych Komitetu Inżynierii Lądowej i Wodnej PAN.
Dokonania i nagrody.
Opublikował około 50 artykułów, a także monografię
Współautor 10 patentów i 5 wzorów użytkowych. Laureat nagrody państwowej (dwukrotny), nagrody ministwa górnictwa i energetyki (czterokrotny) i nagrody NOT-u (wielokrotny) przyznanych mu m.in. w uznaniu osiągnięć w badaniach, rozwoju i wdrożeniach koparek wielonaczyniowych i ładowarko-zwałowarek, a szczególnie ich układów nośnych i rozwiązań konstrukcyjnych.

</doc>
<doc id="1149691" url="https://pl.wikipedia.org/wiki?curid=1149691" title="Cerkiew Przeniesienia Relikwii św. Mikołaja w Króliku Wołoskim">
Cerkiew Przeniesienia Relikwii św. Mikołaja w Króliku Wołoskim

Cerkiew św. Mikołaja w Króliku Wołoskim – murowana parafialna cerkiew greckokatolicka.
Jest to cerkiew kamienna, nakryta dwuspadowym dachem kalenicowym pokrytym blachą, z trzema wieżyczkami osadzonymi na ośmiobocznych bębnach. Nad wejściem zniszczony tympanon. Wewnątrz zachowały się fragmenty posadzki.
Cerkiew została zbudowana w latach 1843–1845 w miejscu starszej, drewnianej świątyni. W latach 1923 oraz 1930 została odnowiona. Po wojnie, po wysiedleniu mieszkańców wsi, opuszczona, została zamieniona w magazyn PGR Szklary.
Do parafii w Króliku Wołoskim należeli również mieszkańcy sąsiedniej wsi Królik Polski. W latach 1934–1947 parafia należała do Apostolskiej Administracji Łemkowszczyzny.
W lipcu 1996 znajdujący się obok cerkwi cmentarz został odremontowany przez uczestników obozu konserwatorskiego „Nadsanie” zorganizowanego przez Stanisława Krycińskiego.
Obecnie cerkiew jest własnością Stowarzyszenia Królik Wołoski, które w roku 2013 rozpoczęło jej zabezpieczanie i remont.

</doc>
<doc id="1149693" url="https://pl.wikipedia.org/wiki?curid=1149693" title="Sus">
Sus



</doc>
<doc id="1149695" url="https://pl.wikipedia.org/wiki?curid=1149695" title="Ẓ">
Ẓ

Ẓ, ẓ, litera alfabetu łacińskiego składająca się z litery "z" i kropki poniżej tej litery. Używana jest w transkrypcji języków afroazjatyckich do zapisania dźwięku "emfatycznego z".

</doc>
<doc id="1149696" url="https://pl.wikipedia.org/wiki?curid=1149696" title="Sus (Maroko)">
Sus (Maroko)

Sus (arab. بلاد السوس = "Bilad as-Sus", berb. "tamazirt n Sus", fr. "Souss") − region w południowym Maroku, zamieszkany głównie przez Berberów. Geologicznie jest to dolina aluwialna Wadi Sus, oddzielona od Sahary pasmem Antyatlasu. Naturalną roślinność stanowi sawanna, zdominowana przez endemiczne dla tego regionu drzewa arganowe. Dla ochrony tego habitatu w 1998 roku na części regionu Sus utworzono Rezerwat Biosfery Arganeraie (fr. "Réserve de Biosphère de l'Arganeraie"). 
Region Sus – obfitujący w zasoby wodne – jest jednym z najżyźniejszych regionów w Maroku i od stuleci wykorzystywany jest pod uprawę. Co najmniej od XI wieku znany był z uprawy i eksportu trzciny cukrowej. 
Złoty wiek Sus przypada na XVII stulecie, kiedy istniało tu królestwo Tazarwalt, cieszące się autonomią w ramach sułtanatu Maroka i profitujące zarówno z transsaharyjskiego handlu złotem, jak też ze sprzedaży cukru portugalskim, holenderskim i angielskim kupcom. Ośrodkiem zagranicznego handlu był w tym czasie Agadir, położony 10 kilometrów na północ od ujścia Wadi Sus.

</doc>
<doc id="1149697" url="https://pl.wikipedia.org/wiki?curid=1149697" title="Souss">
Souss



</doc>
<doc id="1149698" url="https://pl.wikipedia.org/wiki?curid=1149698" title="Przewlekła choroba niedokrwienna serca">
Przewlekła choroba niedokrwienna serca



</doc>
<doc id="1149700" url="https://pl.wikipedia.org/wiki?curid=1149700" title="Arganeraie">
Arganeraie



</doc>
<doc id="1149703" url="https://pl.wikipedia.org/wiki?curid=1149703" title="Wolny słuchacz">
Wolny słuchacz

Wolny słuchacz – osoba uczestnicząca w poszczególnych zajęciach na uczelni, ale niemająca uprawnień studenta. Dawniej była to jedyna opcja, aby niektóre grupy społeczne (np. kobiety) mogły studiować.
Szczegółowe zasady statusu wolnego słuchacza ustalają uczelnie. Zwykle odbywanie studiów w charakterze wolnego słuchacza jest odpłatne.

</doc>
<doc id="1149705" url="https://pl.wikipedia.org/wiki?curid=1149705" title="Cerkiew św. Mikołaja w Króliku Wołoskim">
Cerkiew św. Mikołaja w Króliku Wołoskim



</doc>
<doc id="1149710" url="https://pl.wikipedia.org/wiki?curid=1149710" title="Stowarzyszenie Magurycz">
Stowarzyszenie Magurycz



</doc>
<doc id="1149713" url="https://pl.wikipedia.org/wiki?curid=1149713" title="Cztery drogi ku przebaczeniu">
Cztery drogi ku przebaczeniu

Cztery drogi ku przebaczeniu (tyt. oryg. ang. "Four Ways to Forgiveness"), zbiór czterech nowel science fiction, autorstwa amerykańskiej pisarki Ursuli K. Le Guin. Wydany w 1995 r. przez wydawnictwo HarperCollins, polskie tłumaczenie Pawła Lipszyca, wydała w 1997 r. oficyna Prószyński i S-ka.
Nowele, należące do podgatunku fantastyki socjologicznej, osadzone są w realiach Ekumeny. Akcja rozgrywa się na sąsiednich planetach Yeowe i Werel, z których jedna niewolniczo wykorzystuje drugą, a wszyscy ludzie podzieleni są na „posiadaczy” i „posiadanych”. Tradycja i wolność pozostają w stanie wojny. Wyraźne są tu odniesienia do niewolnictwa w USA, a teksty przesycone są głębokim humanitaryzmem, bowiem ich bohaterowie usiłują stać się w pełni ludźmi i "„trzymać się jednej szlachetnej rzeczy”".
Zbiór został nagrodzony w 1996 Nagrodą Locusa, nagradzano także nowelę "Dzień przebaczenia" – w 1995 r. nagrodą Theodora Sturgeona, nagrodą Locusa oraz Asimov’s Readers Award.

</doc>
<doc id="1149716" url="https://pl.wikipedia.org/wiki?curid=1149716" title="Al-Mansur ibn Buluggin">
Al-Mansur ibn Buluggin

Al-Mansur ibn Buluggin (arab. المنصور إبن بلوجن ) (? - zm. 995) – drugi władca z dynastii Zirydów w Ifrikiji w latach 984-995.
Al-Mansur objął tron w Ifrikiji po ojcu Bulugginie ibn Zirim (972-984). Pomimo kolejnych kampanii
Zirydów przeciw berberyjskim plemionom w Maroku, był zmuszony porzucić próby trwałego podboju Fezu
i Sidżilmasy. Mimo to udało mu się umocnić władzę Zirydów w środkowym Maghrebie, gdy pokonał berberskich 
Kutamów w 988, a jego brat Hammad ibn Buluggin, jako namiestnik Algierii, wyparł berberyjskich 
Zenatów do Maroka. Pod rządami Al-Mansura ulegała coraz większemu rozluźnieniu zależność wasalna od Fatymidów, nie 
tylko ze względu na koncentrację ich uwagi na obaleniu Abbasydów w Iraku.
Jego następcą został jego syn Badis ibn Mansur (995-1016).

</doc>
<doc id="1149723" url="https://pl.wikipedia.org/wiki?curid=1149723" title="Pro publico bono (konkurs)">
Pro publico bono (konkurs)

Konkurs na Najlepszą Inicjatywę Obywatelską „Pro Publico Bono” – konkurs odbywający się pod honorowym patronatem Rzecznika Praw Obywatelskich. Głównym fundatorem nagród jest Polsko-Amerykańska Fundacja Wolności. Pula nagród wynosi blisko 500 tysięcy złotych.
Adresatami Konkursu są aktywne w lokalnym środowisku organizacje obywatelskie, które są motorem zmian zachodzących obecnie w Polsce, działające na rzecz organizowania obywateli do zbiorowego działania na rzecz wspólnoty.
Laureaci Nagrody.
I edycja (1999).
W I edycji konkursu nie było podziału na kategorie:

</doc>
<doc id="1149724" url="https://pl.wikipedia.org/wiki?curid=1149724" title="Zakłady Automatyki Polna">
Zakłady Automatyki Polna

Zakłady Automatyki "POLNA" – polskie przedsiębiorstwo przemysłu elektromaszynowego z siedzibą w Przemyślu, producent wyrobów z dziedziny automatyki przemysłowej (np. zawory, siłowniki, przepustnice), automatyki ciepłowniczej (np. filtry czy regulatory), centralnego smarowania (np. pompy smarne, pistolety, układy centralnego smarowania), oraz medycznej (destylatory i redestylatory).
Akcje spółki notowane były od 1998 do listopada 2017 na Giełdzie Papierów Wartościowych w Warszawie.
Zakłady Automatyki "POLNA" powstał w 1923 w Przemyślu jako spółka Joachima Klagsbalda i Majera Honigwachsa pod nazwą KAHAPE. W 1927 po podziale spółki zmieniła nazwę na POLNA. Przedsiębiorstwo produkowało różnego rodzaju maszyny rolnicze oraz maszyny do szycia, a także prowadziło specjalną odlewnię żelaza.
W 1935 przy fabryce powstał Robotniczy Klub Sportowy „Polna” Przemyśl
POLNA zatrudnia ok. 200 osób i produkuje:
POLNA posiada odlewnię żeliwa, która świadczy usługi oraz wykonuje zamówienia wewnętrzne spółki. Odlewnia specjalizuje się w odlewach z żeliwa szarego i sferoidalnego.

</doc>
<doc id="1149729" url="https://pl.wikipedia.org/wiki?curid=1149729" title="Badis ibn al-Mansur">
Badis ibn al-Mansur

Badis ibn Mansur (arab. باديس بن منصور) (ur. 983, zm. 9 maja 1016) – trzeci władca z dynastii Zirydów w Ifrikiji (obecna Tunezja, część Libii i Algierii) w latach 995–1016.
Badis objął tron po ojcu Al-Mansurze ibn Bulugginie (984–995) jako emir Ifrikiji. Z powodu walk o władzę wśród Zirydów pozostawał w bardzo bliskich relacjach z Fatymidami z Egiptu, będącymi dla niego suwerenami. Jego prawa do władzy zostały zakwestionowane przez stryjecznego dziadka Zawiego ibn Ziriego, który ostatecznie został wyparty do Andaluzji, gdzie założył dynastię Zirydów w Grenadzie (1012–1090).
Poważnym problemem dla Badisa były ataki koczowniczych plemion Zenata z rejonu Maroka i zachodniej części Maghrebu Środkowego. W latach 998–999 ich najazdy dotarły przez Zab do Trypolitanii. W 1009 Badis został zmuszony do odstąpienia prowincji Nefzawa i Al-Kastilija jako lenno wodzom zenatyjskim Warru ibn Saidowi i Nuaimowi ibn Dżannunowi, by wycofali się z Trypolitanii. Pomocy w walkach z Zenatami udzielił Badisowi jego stryj Hammad. Jednakże Hammad po wzmocnieniu swojej pozycji na terenie dzisiejszej wschodniej Algierii, podniósł otwarty bunt i w 1014 przyjął zwierzchność kalifatu abbasydzkiego.
W wynikłej walce Zirydzi nie otrzymali żadnej pomocy od Fatymidów i musieli uznać niezależność zbuntowanej dynastii Hammadydów. Władza Badisa została ograniczona do terenów Ifrikiji. Dodatkowo pod jego koniec rządów doszło do walk wewnętrznych między sunniami a szyitami.
Jego następcą został jego dziewięcioletni syn Al-Muizz ibn Badis (1016–1062).

</doc>
<doc id="1149736" url="https://pl.wikipedia.org/wiki?curid=1149736" title="Tesla Model S">
Tesla Model S

Tesla Model S – elektryczny samochód osobowy klasy wyższej produkowany pod amerykańską marką Tesla od 2012 roku.
Historia i opis modelu.
Model S jest stylizowanym na coupé połączeniem luksusowej limuzyny z liftbackiem. Nadwozie auta w całości wykonano z aluminium. Samochód poprzedził prototyp o nazwie Alpha zaprezentowany w 2009 roku. Pierwsze oficjalne informacje na temat pojazdu w produkcyjnej postaci przedstawiono w październiku 2011 roku, z kolei europejska premiera wersji produkcyjnej pojazdu miała miejsce podczas Geneva Motor Show w 2012 roku.
Auto dostępne jest w kilku opcjach z bateriami pozwalającymi na jazdę na jednym ładowaniu: 160 mil (257 km, wycofany), 230 mil (370 km) lub 300 mil (483 km).
Silniki pojazdu wielkości arbuza umieszczono pomiędzy kołami, aby wyeliminować wał napędowy oraz wybrzuszenie podłogi. W miejscu standardowego bagażnika można umieścić dodatkowo dwa dziecięce fotele, dzięki czemu auto jest siedmioosobowe, natomiast z przodu umieszczono duży bagażnik. W aucie zastosowano system odzyskiwania energii podczas hamowania.
Rekord zasięgu na jednym ładowaniu akumulatorów należy do Amerykanina Caseya Spencera, który przejechał bez ładowania 885,62 kilometra. Dostępna jest wersja z akumulatorem o 6% pojemniejszym od użytego w rekordowym przejeździe.
Restylizacje.
W kwietniu 2016 roku Tesla przedstawiła Model S po pierwszej obszernej modernizacji. W jej ramach samochód zyskał nowy wygląd pasa przedniego, z ostrzej zarysowanymi krawędziami i nowym kształtem zderzaka z mniejszą nakładką imitującą atrapę chłodnicy w stylu większego modelu Tesla Model X. Ponadto zmodyfikowano wzór tylnych lamp, a także wzór tylnego zderzaka.
W styczniu 2021 roku Tesla Model S przeszła drugą, obszerną restylizację, która poza nowym wyglądem zderzaków, pod kątem wizualnym skoncentrowała się tym razem głównie na wystroju kabiny pasażerskiej. Producent zastosował nowy wyświetlacz wirtualnych zegarów, które umieścił wyżej, a także całkowicie przeprojektowano konsolę centralną, wertykalny wyświetlacz dotykowy zastępując horyzontalnym w stylu mniejszego Modelu 3. Ekran charakteryzuje się przekątną 17 cali i rozdzielczością 2200x1300 pikseli. Awangardowym rozwiązaniem w Tesli Model S po drugiej restylizacji zostało zastosowanie dwuramiennego, szerokiego wolantu pozbawionego loga producenta zamiast tradycyjnego koła kierownicy, który dostępny jest jednakże tylko jako opcja. Domyślnie pojazd dalej może zostać wyposażony w klasyczną kierownicę, również pozbawioną jednak loga.
Wyposażenie.
Auto wyposażone jest w 17-calowy dotykowy tablet multimedialny umieszczony centralnie na desce rozdzielczej, służący do sterowania klimatyzacją, radiem, nawigacją, systemami zamontowanymi w pojeździe oraz zapewniający dostęp do Internetu. Na desce rozdzielczej znajdują się tylko dwa przyciski: świateł awaryjnych oraz otwierania schowka.
W standardzie są 19-calowe aluminiowe felgi, klamki drzwi chowające się w karoserii i system audio z 7 głośnikami, dwoma portami USB oraz pamięcią pozwalającą na przechowywanie w nim 500 utworów muzycznych. Wersja Performance dodatkowo ma zawieszenie pneumatyczne.
Opcjonalnie auto można wyposażyć w aerodynamiczne koła pozwalające na przejechanie 32 km więcej na jednym ładowaniu, 21-calowe felgi, lakier metaliczny oraz panoramiczny dach, a także w kamerę cofania, ksenonowe reflektory, LED-owe światła doświetlające zakręty, elektrochromatyczne lusterka i powiększony system audio z 12-głośnikami w technologii Dolby ProLogic 7.1 zdolny do przechowywania 3000 utworów.
Dane techniczne.
Początkowo miały być dostępne trzy opcje pojemności akumulatorów, które wpływały również na osiągi pojazdu, jednakże wersja 40 kWh oferująca najmniejszy zasięg i moc została wycofana z powodu nikłego zainteresowania. Osoby, które w przedsprzedaży złożyły zamówienie na ten model, otrzymały wersję 60 kWh z elektronicznie ograniczoną pojemnością akumulatorów i możliwością odblokowania pełnej pojemności po dokonaniu dopłaty różnicy w cenie pomiędzy wersja 40 kWh a 60 kWh.

</doc>
<doc id="1149737" url="https://pl.wikipedia.org/wiki?curid=1149737" title="Al-Muizz ibn Badis">
Al-Muizz ibn Badis

Al-Muizz ibn Badis (arab. المعز بن باديس) (ur. 1008, zm. 1062) – czwarty władca z dynastii Zirydów w Ifrikiji (obecna Tunezja, część Libii i Algierii) w latach 1016–1062.
Al-Muizz ibn Badis wstąpił na tron jako dziewięcioletni chłopiec po śmierci ojca Badisa ibn al-Mansura (995–1016). Rolę regentki pełniła jego ciotka. W 1016 miała miejsce w Ifrikiji krwawa rewolta, w czasie której całkowicie zniszczono Sabrę al-Mansuriję rezydencję Fatymidów, a 20 000 szyitów zostało zamordowanych, zwłaszcza w Kairuanie i Mahdiji. Zamieszki trwające trzy lata wymusiły zawieszenie broni w walkach z Hammadydami na terenie obecnej wschodniej Algierii, a następnie uznanie ich niezależności w 1018 i odstąpienie prowincji Zab.
W 1020 piracka flota Zirydów zaatakowała wybrzeża południowej i środkowej Italii.
Al-Muzizz przejął rządy w 1022 po obaleniu ciotki. Relacje z Fatymidami uległy naprężeniu, gdy w 1027 wsparli oni bunt berberyjskich plemion Zenata w Trypolitanii, co doprowadziło do całkowitej utraty kontroli nad tym regionem.
Jego syn Abdallah rządził krótko Sycylią w latach 1038–1040, po interwencji armii Zirydów w wojnę domową, która wybuchła na wyspie.
Pomimo politycznego zamieszania, początkowo ogólny dobrobyt ekonomiczny umożliwiał szeroko zakrojony program budowlany. Jednakże królestwo popadło w kryzys ekonomiczny w latach czterdziestych X wieku, który odbił się w dewaluacji pieniądza, epidemii i głodzie. Mogło to mieć związek z wysoką daniną, którą Zirydzi musieli corocznie płacić Fatymidom (milion złotych dinarów rocznie).
W 1040 Al-Muziz odzyskłą wyspę Dżerbę zajętą przez Zenatów z Dżebel Nefusa w Trypolitanii.
Gdy Al-Muizz w 1045, pod wpływem prawników sunnickich z Kairuanu, uznał Abbasydów w Bagdadzie za prawowitych kalifów, nastąpiło całkowite zerwanie z Fatymidami.
Wtedy Fatymidzi deportowali z Egiptu do Ifrikiji beduińskie plemiona Banu Hilal i Banu Sulajm. Gdy beduini pojawili się w Ifrikiji w liczbie około 7500 wojowników, Al-Muzizz zaproponował im służbę wojskową. Jego oferta nie została przyjęta i 14 kwietnia 1052 doszło do bitwy w Hajderanie w rejonie Gabesu zakończonej całkowitą klęską Zirydów.
Po klęsce Al-Muizz pośpiesznie ufortyfikował Kairuan oraz Sabrę Al-Mansuriję oraz zawarł przymierze z najeźdźcami przez małżeństwo trzech swoich córek z wodzami plemienia Beni Rijah. Nie przeszkodziło to beduinom w zajmowaniu terenów państwa Zirydów znajdującego się poza murami miast. W 1055 zajęli Bedżę. Lokalni zarządcy zirydzcy, wodzowie arabskich koczowników i inni awanturnicy zaczęli tworzyć własne państewka i dynastie. Niektóre z większych miast ustanowiły ustrój republikański z radą kupców zarządzających miastem.
Pod koniec października 1057 Al-Muzizz opuścił Sabrę al-Mansuriję i osiadł w Mahdiji jako nowej stolicy. Mieszkańcy stołecznego Kairuanu, którzy jeszcze tam przebywali, uciekli do Kalaa Beni Hammad, Susy i Tunisu. 1 listopada 1057 beduini zajęli opuszczone miasto i całkowicie splądrowali. Pogłębiająca się anarchia sprawiła, że Zirydzi utracili kontrolę nad wnętrzem lądu i byli w stanie utrzymać tylko nadbrzeżne rejony.
Inwazja Beduinów (1051–1052) związana z rabunkami i zniszczeniami doprowadziła do wielkiego ubóstwa, poważnie wpływając na rolnictwo Ifrikiji. Rolnicy zaczęli się chronić w górach. Wraz z rozrostem beduińskich emiratów oraz utrzymującym się zagrożeniem w głębi lądu, gospodarka Ifrikiji skłaniała się coraz bardziej ku Morzu Śródziemnemu. W efekcie nadbrzeżne miasta nabrały znaczenia w handlu morskim i piractwie.
Jego następcą został jego syn Tamim ibn al-Muizz (1062–1108).

</doc>
<doc id="1149738" url="https://pl.wikipedia.org/wiki?curid=1149738" title="Polna">
Polna



</doc>
<doc id="1149745" url="https://pl.wikipedia.org/wiki?curid=1149745" title="Piłkarski Turniej Czterech Narodów w Ghanie 2007">
Piłkarski Turniej Czterech Narodów w Ghanie 2007

Piłkarski Turniej Czterech Narodów w Ghanie 2007 jest sprawdzianem dla stadionów na Puchar Narodów Afryki 2008. Mecze odbywają się na stadionie Ohene Djan Sports Stadium w Akrze. W turnieju biorą udział cztery drużyny:

</doc>
<doc id="1149749" url="https://pl.wikipedia.org/wiki?curid=1149749" title="Marylin Pla">
Marylin Pla

Marylin Pla (ur. 19 lutego 1984 w Athis) – francuska łyżwiarka figurowa, startująca w parach sportowych z Yannickiem Bonheurem. Uczestniczka igrzysk olimpijskich w Turynie (2006), uczestniczka mistrzostw Europy i świata, 3-krotna mistrzyni Francji (2005–2007). Zakończyła karierę amatorską w 2007 roku.
Osiągnięcia.
Pary sportowe.
Z Yannickiem Bonheurem

</doc>
<doc id="1149754" url="https://pl.wikipedia.org/wiki?curid=1149754" title="Jedynka Aleksandrów Łódzki">
Jedynka Aleksandrów Łódzki

Jedynka Aleksandrów Łódzki – polska kobieca drużyna siatkarska z Aleksandrowa Łódzkiego istniejąca w latach 1995-2013. Od 1 stycznia 2008 roku klub prowadził tylko zespół seniorek, zaś pozostałe grupy przekazał innemu Uczniowskiemu Klubowi Sportowemu z Aleksandrowa. 12 lipca 2013 roku Walne Zebranie podjęło decyzję o rozwiązaniu klubu z dniem 1 sierpnia 2013 r.
Historia.
Początki klubu.
Klub powstał w 1995 roku i od samego początku istniała sekcja siatkówki kobiet. Prowadzono zajęcia dla juniorek młodszych, młodziczek i minisiatkówki. W 2005 roku została utworzona drużyna seniorek, która swoje zmagania rozpoczęła od III ligi.
Już w pierwszym sezonie (2005/2006), Jedynka pod wodzą trenera Zbigniewa Pilarskiego awansowała do II ligi. Wygrały turniej półfinałowy, którego były gospodyniami, pokonując SPS Sandecję Nowy Sącz, UKS Piątkę Sandomierz oraz UKS Ósemkę Siedlce. W turnieju finałowym, który także odbył się w Aleksandrowie Łódzkim zajęły 2. miejsce, pokonując MKS Gaudię Trzebnica, MKS Calisię Kalisz oraz ulegając BKS Szóstce Biłgoraj. Dzięki drugiemu miejscu, klub zagrał w barażach, w których, w dwumeczu pokonał Warmiss Volley Olsztyn, uzyskując awans do wyższej klasy rozgrywkowej.
Lata 2006-2009.
W pierwszym sezonie (2006/2007) w II lidze grupie 3, Jedynka zakończyła rozgrywki na 4 pozycji.
W fazie play-off o miejsca 1-6, pokonały 3:0 w stanie rywalizacji Skarpę Toruń, zaś w półfinale uległy w stosunku meczów 3:0 drużynę AZS AWF Warszawa. Rundę zasadniczą zakończyły na 3. miejscu z jedenastoma wygranymi i siedmioma porażkami.
Jedynka grała w składzie: Monika Szukalska, Karolina Dębowska, Kamila Łuczak, Małgorzata Buśko, Marta Wankiewicz, Małgorzata Kuropatwa, Paulina Podleś, Edyta Pilarska, Klaudia Maryniak, Barbara Jagła, Ewa Balcerek, trener – Zbigniew Pilarski.
W sezonie 2007/2008, Jedynka zakończyła rozgrywki na 5. miejscu. W rywalizacji o miejsca 5-6, siatkarki z Aleksandrowa pokonały w stosunku meczów 2:1 AZS Politechnikę Radomską. Rundę zasadniczą zakończyły na 6. miejscu mając na koncie 10 zwycięstw i 8 porażek.
Sezon 2008/2009 Jedynka zakończyła na 2. miejscu.
W fazie Play off pokonały w półfinale 3:0 w stanie rywalizacji Tomasovię Tomaszów Lubelski, zaś w finale musiały uznać wyższość siatkarek Legionovii Legionowo w stosunku meczów 3:1.
Rundę zasadniczą zakończyły na 1. miejscu wygrywając siedemnaście z osiemnastu spotkań.
Pomimo zakończenia rozgrywek na drugiej pozycji i nie uzyskania awansu, Jedynka zajęła miejsce Piasta Szczecin, mającego problemy finansowe w rozgrywkach I ligi.
Sezon 2009/2010.
Pierwszy sezon w rozgrywkach I ligi nie zakończył się pomyślnie dla aleksandrowskiego klubu. Rundę zasadniczą zespół zakończył na 8. miejscu odnosząc 9 zwycięstw i 11 porażek. W walce o miejsca 7-10 pokonały Legionovię Legionowo 3:0 w stanie rywalizacji dzięki czemu uzyskały prawo gry w barażach o I ligę. Po porażkach z gospodyniami turnieju barażowego BKS Szóstką Black Red White Biłgoraj, KŚ AZS Politechniką Śląską Gliwice i zwycięstwie nad Remagum MOSiR Mysłowice spadły do II ligi.
Jedynka grała w składzie: Karolina Wiśniewska, Marta Wankiewicz, Katarzyna Buchalska, Karolina Olczyk, Agnieszka Wołoszyn, Magdalena Blomberg, Aleksandra Przepiórka, Karolina Michalkiewicz, Sylwia Korzycka, Agnieszka Rajkowska, Klaudia Maryniak, Katarzyna Możdżeń, trenerzy – Paweł Mikołajczyk, następnie Jacek Pasiński.
Sezon 2010/2011.
W sezonie 2010/2011 zespół występował w grupie I. II ligi. Rundę zasadniczą zawodniczki zakończyły na pierwszym miejscu, wygrywając 19 z 20 spotkań. W pierwszej fazie walki o I ligę, w fazie pucharowej wewnątrz swojej grupy, Jedynka pokonała dwukrotnie w stosunku meczów 3-0, kolejno: Jokera Mekro Świecie i Pałac II WSG Bydgoszcz, awansując w ten sposób do turnieju finałowego jako zwycięzca swojej grupy. W turnieju finałowym, rozgrywanym w dniach 15-17 kwietnia w Legionowie, po przegranej 2:3 z Szóstką Biłgoraj i zwycięstwie 3:1 z Gaudią Trzebnica, Jedynka zapewniła sobie powrót do I ligi.
Jedynka grała w składzie: Aurelia Pałyga, Sylwia Korzycka, Aleksandra Przepiórka, Karolina Michalkiewicz, Karolina Wiśniewska, Katarzyna Buchalska, Klaudia Maryniak, Katarzyna Łubis, Ewelina Ryznar, Daria Bąkowska, Maja Motylewska, Agnieszka Rajkowska, Marlena Mieszała, Judyta Szulc, trener: Aleksander Klimczyk.
Sezon 2011/2012.
Do pierwszoligowej ekipy Jedynki dołączyły: Anna Związek z AZS KSZO Ostrowiec Świętokrzyski, Dominika Nowakowska z KS Piecobiogazu Murowana Goślina, Sandra Szczygioł z PLKS Pszczyna, a także Natalia Wardzińska. Natomiast zespół opuściły: Daria Bąkowska, Maja Motylewska, Katarzyna Łubis, Karolina Wiśniewska, Katarzyna Buchalska oraz Klaudia Maryniak. Trenerem zespołu pozostał Aleksander Klimczyk. Podczas sezonu klub wzmocniła Marta Ostrowska. W rundzie zasadniczej zespół rozegrał dwadzieścia dwa mecze, z czego jedenaście wygrał oraz jedenaście przegrał. W tabeli zajął siódme miejsce. Po zmienionej formule awansu do rundy play-off ostatecznie beniaminek zajął siódme miejsce i zapewnił sobie pozostanie w I lidze.
Jedynka grała w składzie: Aurelia Pałyga, Sylwia Korzycka, Aleksandra Przepiórka, Karolina Michalkiewicz, Ewelina Ryznar, Anna Związek, Dominika Nowakowska, Natalia Wardzińska, Sandra Szczygioł, Marta Ostrowska, Marlena Mieszała, Judyta Szulc, trener: Aleksander Klimczyk.
Sezon 2012/2013.
Po zakończonym sezonie włodarze klubu nie ukrywali swojego niezadowolenia z uzyskanego wyniku. Choć Jedynka była beniaminkiem, a zajęta 7. lokata gwarantowała pewne utrzymanie, to jednak liczono na coś więcej. W związku z tym w zespole nastąpiły spore zmiany. Wzmocnienia miały zagwarantować zespołowi walkę o dużo wyższe cele, niż miało to miejsce w ubiegłym roku. Zmieniony został trener, Aleksandra Klimczyka zastąpił na tej pozycji Mariusz Bujek. Z Jedynką pożegnały się: Sandra Szczygioł, Ewelina Ryznar, Agnieszka Rajkowska, Aurelia Pałyga, Judyta Szulc, Marta Ostrowska oraz Natalia Wardzińska. Grę Jedynki prowadziła Justyna Wilk. Kolejne nowe zawodniczki to: Agata Babicz, wychowanka Stali Mielec, nowa przyjmująca Marta Natanek, reprezentująca w minionym sezonie Jadar Radom, trzy zawodniczki grające ostatnio w Chemiku Police – Tamara Kaliszuk, atakująca oraz Ewa Kwiatkowska i Kristina Jordańska - środkowe.
Wzmocniona drużyna wygrała rundę zasadniczą. W fazie play-off Jedynka pokonała KS Piecobiogaz Murowana Goślina oraz AZS KSZO Ostrowiec Świętokrzyski, ale w finale ligi przegrała z Chemikiem Police. Przegrała też w barażach o awans do ORLEN Ligi z Legionovią Legionowo.
Wobec nieawansowania do ekstraklasy zarząd UKS Jedynka Aleksandrów Łódzki 13 maja 2013 roku podjął decyzję o niezgłaszaniu drużyny do rozgrywek w kolejnym sezonie. Powodem było wycofanie się jedynego praktycznie donatora, gminy Aleksandrów Łódzki, z finansowania klubu. Kolejnym krokiem była decyzja o rozwiązaniu klubu z dniem 1 sierpnia 2013 r.

</doc>
<doc id="1149755" url="https://pl.wikipedia.org/wiki?curid=1149755" title="Jedynka Łomża">
Jedynka Łomża

UKS Jedynka Łomża – polski kobiecy klub siatkarski z Łomży. Obecnie klub występuje w II lidze siatkówki kobiet. .

</doc>
<doc id="1149758" url="https://pl.wikipedia.org/wiki?curid=1149758" title="Maria Cytowska">
Maria Cytowska

Maria Cytowska (ur. 6 marca 1922 w Warszawie, zm. 14 listopada 2007 tamże) – polska filolog klasyczna, badaczka kultury antycznej i jej recepcji w literaturze polskiej oraz europejskiej; zasłużony wykładowca akademicki, tłumaczka i edytor literatury klasycznej oraz renesansowej (w tym pism Erazma z Rotterdamu).
Życie i działalność.
W 1948 ukończyła filologię klasyczną na Uniwersytecie Warszawskim. W 1954 uzyskała tytuł doktora na podstawie rozprawy "De Dionis Chrysostomi rhythmo oratorio". Podstawą habilitacji (1962) była edycja pism Pawła z Krosna ("Pauli Crosnensis Rutheni carmina"). W 1962 otrzymała stanowisko docenta w Katedrze Filologii Klasycznej UW. Od 1973 zatrudniona na stanowisku profesora nadzwyczajnego, a następnie (od 1983) jako profesor zwyczajny. Kierowała Zakładem Neolatynistyki w Instytucie Filologii Klasycznej UW. W 1992 przeszła na emeryturę. Pochowana na Cmentarzu Północnym w Warszawie (kwatera W VII 10, 5,17).
Związana z Biblioteką Narodową Ossolineum, była członkiem towarzystw naukowych polskich i zagranicznych (m.in. Towarzystwa Naukowego Warszawskiego) oraz członkiem honorowym i prezesem Zarządu Głównego Polskiego Towarzystwa Filologicznego.

</doc>
<doc id="1149759" url="https://pl.wikipedia.org/wiki?curid=1149759" title="Tamim ibn al-Muizz">
Tamim ibn al-Muizz

Tamim ibn al-Muizz (zm. 1108) – piąty władca z dynastii Zirydów w Ifrikiji w latach 1062–1108.
Tamim objął tron po ojcu Al-Muizzie ibn Badisie (1016–1062) w czasie gdy władztwo Zirydów znalazło się w stanie rozpadu po inwazji plemion Banu Hilal. Tylko nadbrzeżne miasta pozostały pod kontrolą, a ponowny podbój głębi lądu z rąk Beduinów nie powiódł się. Nawet na wybrzeżu Zirydzi byli atakowani - Tunis utracono na rzecz plemienia Banu Hurasan (1063–1128). Stolica Al-Mahdijja została zaatakowana przez Genuę i Pizę w 1088 i zmuszona do płacenia wysokiego okupu - znak rosnącej przewagi sił chrześcijańskich na Morzu Śródziemnym, która objawiła się również w podboju Sycylii przez Normanów (1061–1062).
Syn Tamima Jahja ibn Tamim odziedziczył, to co pozostało z królestwa Zirydów w 1108.

</doc>
<doc id="1149771" url="https://pl.wikipedia.org/wiki?curid=1149771" title="Wyższa Szkoła Turystyki i Hotelarstwa w Łodzi">
Wyższa Szkoła Turystyki i Hotelarstwa w Łodzi

Wyższa Szkoła Turystyki i Hotelarstwa w Łodzi – była uczelnia niepaństwowa działająca od 2000 roku. Prowadziła studia licencjackie (I stopnia) w systemach dziennym i zaocznym. Była wyspecjalizowaną, jednokierunkową szkołą kształcącą na kierunku turystyka i rekreacja, specjalizacje: turystyka, hotelarstwo, gastronomia, rekreacja. W 2007 roku uruchomiony został Wydział Zamiejscowy w Gostyninie. Decyzją Ministra Nauki i Szkolnictwa Wyższego z dnia 21 listopada 2012 roku włączona została do Szkoły Głównej Turystyki i Rekreacji w Warszawie.
Działalność dydaktyczna.
Podstawowym celem funkcjonowania WSTH było wykształcenie kadr na potrzeby szeroko rozumianego rynku usług turystycznych. Program studiów obok tradycyjnych zajęć obejmował cykl praktyk zawodowych w przedsiębiorstwach branży turystycznej, hotelarskiej czy gastronomicznej. 
Ważną rolę odgrywały ponadto terenowe ćwiczenia krajoznawcze. Odbywane na każdym roku studiów wyjazdy treningowe rozpoczynały się od wycieczek po Łodzi i regionie łódzkim, aby następnie skierować się na północ lub południe Polski, a nawet za granicę. Celem praktyk było wykształcenie u studentów umiejętności przydatnych w pracy pilotów wycieczek i przewodników turystycznych. Dzięki temu po ukończeniu nauki w WSTH absolwenci uczelni mogli przystąpić do państwowego egzaminu dla kandydatów na przewodników turystycznych i pilotów wycieczek bez konieczności udziału w stosownych kursach.
Działalność naukowo-wydawnicza.
WSTH w Łodzi było organizatorem szeregu konferencji naukowych oraz seminariów. W latach 2002–04 odbyły się dwie konferencje poświęcone tematyce hotelarskiej. W 2006 roku zainaugurowany został cykl konferencji przygotowywanych razem z Regionalną Organizacją Turystyczną Województwa Łódzkiego. Noszą one wspólny tytuł "„Kultura i turystyka”" i co roku poświęcone są wybranym problemom współdziałania obu tych dziedzin ("„razem czy oddzielnie?”", "„razem, ale jak?”", "„wspólnie zyskać!”"). Podsumowaniem udziału uczelni w projekcie DIADA oraz współpracy z Zarządem Głównym PTTK było seminarium podczas targów REHABILITACJA w Łodzi w 2008 roku oraz konferencja naukowa w Załęczu Wielkim pt. "„Rola krajoznawstwa i turystyki w życiu osób niepełnosprawnych”". W listopadzie 2010 roku odbyła się również konferencja poświęcona zagadnieniom turystyki społecznej („Turystyka społeczna w województwie łódzkim”). 
Zarówno dorobek wspomnianych konferencji, jak i własne badania naukowe oraz doświadczenia dydaktyczne wykładowców uczelni, były podstawą działalności wydawniczej WSTH. Od 2002 co pół roku ukazywało się czasopismo naukowo-dydaktyczne „Turystyka i Hotelarstwo”, zawierające artykuły poświęcone tematyce turystycznej i hotelarskiej. Drugim obszarem działalności wydawniczej były pozycje książkowe: skrypty i podręczniki akademickie.
Doskonaleniu zawodowemu i zdobywaniu nowych kwalifikacji służył z kolei "Pilotaż wycieczek", zbiór testów i pytań egzaminacyjnych. Warto też podkreślić, że pracownicy WSTH byli autorami pierwszego od ponad 30 lat przewodnika turystycznego po województwie łódzkim.
Współpraca zagraniczna.
W wyniku podpisanych umów WSTH w Łodzi stale współpracowała z Uniwersytetem Humanistycznym w Smoleńsku (Rosja) oraz Instytutem Handlowo-Ekonomicznym w Czerniowcach (Ukraina). Współpraca ta obejmowała m.in. wymianę grup studenckich i wykładowców, udział w konferencjach naukowych, publikację artykułów w uczelnianych czasopismach. Dodatkowo studenci byli także współorganizatorami pobytów gości zagranicznych (np. jako przewodnicy po Łodzi i regionie). Mniej formalne kontakty WSTH posiadała jeszcze z kilkoma innymi uczelniami, np. Uniwersytetem im. M. Romera w Wilnie (Litwa) czy Uniwersytetem w Preszowie (Słowacja).
Od 2006 roku datuje się współpraca WSTH z Fachhochschule w Thun (Szwajcaria). Jej efektem było utworzenie centrum egzaminacyjnego kompetencji językowych (jęz. angielski i niemiecki) dla branży turystycznej Accueil. Na podstawie przeprowadzanych w Łodzi egzaminów, ta szwajcarska szkoła wydaje certyfikaty honorowane w całej Unii Europejskiej.
WSTH w Łodzi była również partnerem wielu europejskich projektów branżowych. W latach 2006–08 uczelnia – obok 12 organizacji (instytucji pozarządowych, stowarzyszeń, ośrodków badawczych) z 8 krajów europejskich – brała udział w projekcie DIADA, dotyczącym turystyki osób niepełnosprawnych. W 2009 zaś uczestniczyła w „"Polsko-norweskim partnerstwie na rzecz rozwoju edukacji ekologicznej osób dorosłych”".
Pozostała działalność.
WSTH w Łodzi nie ogranicza swej działalności jedynie do sfery dydaktyczno-naukowej. Jej pracownicy byli aktywni na wielu innych polach – starają się popularyzować naukę, promują Łódź i region łódzki, wspierają swą wiedzą szkolnictwo zawodowe i branżę turystyczną. Wśród najważniejszych tego typu przedsięwzięć należy wymienić m.in.:

</doc>
<doc id="1149772" url="https://pl.wikipedia.org/wiki?curid=1149772" title="Richard Hawkins">
Richard Hawkins

Richard Hawkins (ur. ok. 1562, zm. 17 kwietnia 1622 w Londynie) – angielski korsarz, pirat i odkrywca, jedyny syn żeglarza Johna Hawkinsa.
Pierwszą dalekomorską wyprawę odbył wraz ze stryjem do Indii Zachodnich w 1582 roku. W 1588 roku dowodził okrętem brytyjskim walczącym z Wielką Armadą, w 1590 roku służył w wyprawie ojca do wybrzeży Portugalii. 
W 1593 roku nabył "Dainty", okręt pierwotnie przeznaczony dla jego ojca, i popłynął nim do Indii Zachodnich oraz kontrolowanych przez Hiszpanię terenów na kontynencie amerykańskim. Po odwiedzeniu – jak twierdził sam żeglarz – w celach badawczych wybrzeża Brazylii, "Dainty" przepłynął przez cieśninę Magellana i dopłynął do Valparaíso.
Po splądrowaniu miasta skierował się na północ. W czerwcu 1594 roku, rok po opuszczeniu Plymouth, jego okręt został zaatakowany przez dwie jednostki hiszpańskie. W sytuacji, kiedy część jego załogi została już wybita, zaś "Dainty" zaczął tonąć, poddał się pod warunkiem zapewnienia bezpiecznego powrotu jego i jego załogi do kraju.
Obietnica ta nie została dotrzymana; w 1597 roku Hawkins został wysłany do Hiszpanii, gdzie był więziony w Sewilli i Madrycie. Po wypuszczeniu z więzienia w 1602 roku i powrocie do Anglii otrzymał tytuł szlachecki "Sir". 
W 1604 roku został członkiem Parlamentu. Zmarł 17 kwietnia 1622 w Londynie. 

</doc>
<doc id="1149773" url="https://pl.wikipedia.org/wiki?curid=1149773" title="Muchotrzew">
Muchotrzew

Muchotrzew ("Spergularia" ) – rodzaj roślin z rodziny goździkowatych ("Caryophyllaceae"). Obejmuje 63 gatunki. Występują one na wszystkich kontynentach z wyjątkiem Antarktydy. Rosną na skalistych klifach, w miejscach suchych i piaszczystych oraz na solniskach – liczne gatunki są halofitami.
Rozmieszczenie geograficzne.
Przedstawiciele rodzaju występują na rozległych obszarach w strefach umiarkowanych obu półkul i na obszarach górskich w strefie międzyzwrotnikowej. W Europie rośnie 17 gatunków, w Ameryce Północnej 11, w Polsce od 3 do 5 (w zależności od ujęcia systematycznego i źródła danych).
Systematyka.
Rodzaj z rodziny goździkowatych ("Caryophyllaceae"). W obrębie rodziny należy do podrodziny "Paronychioideae" plemienia "Polycarpeae".

</doc>
<doc id="1149775" url="https://pl.wikipedia.org/wiki?curid=1149775" title="Spergularia">
Spergularia



</doc>
<doc id="1149778" url="https://pl.wikipedia.org/wiki?curid=1149778" title="Thuraya-3">
Thuraya-3

Thuraya-3 – geostacjonarny satelita telekomunikacyjny; użytkowany przez firmę Thuraya ze Zjednoczonych Emiratów Arabskich. Umieszczony nad równikiem na długości geograficznej 98,5°E. Służy do świadczenia usług związanych z telefonią komórkową i satelitarną, w tym bezpośredniego przekazywania rozmów z jednego aparatu do drugiego. Satelita posiada pojedynczą antenę o średnicy 12,25 m, która umożliwia utworzenie ponad 200 wiązek odbiorczo-nadawczych (do 13 750 rozmów jednocześnie) i dynamiczne dostosowywanie się do potrzeb odbiorców usług.
Start rakiety Zenit-3SL nastąpił 15 stycznia 2008 o 11:49 UTC (15:49 czasu lokalnego Zjednoczonych Emiratów Arabskich) z platformy startowej Ocean Odyssey na południku geograficznym 154°W. Rakieta umieściła, ważącego ok. 5180 kg, satelitę Thuraya-3 na geosynchronicznej orbicie przejściowej. Oddzielenie rakiety nastąpiło w 99 minut po starcie, na wysokości 2234,68 km nad Oceanem Spokojnym, na północ od Nowej Zelandii. W kilka minut później, zgodnie z planem, stacja śledzenia Fillmore w Kalifornii odebrała pierwszy sygnał ze statku kosmicznego. W czasie lotu wszystkie systemy działały poprawnie.
Satelita został zbudowany przez Boeinga, na uniwersalnej platformie BSS-GEM (wywodzącej się z HS-702). Planowany czas działania satelity to 12 lat.

</doc>
<doc id="1149781" url="https://pl.wikipedia.org/wiki?curid=1149781" title="Al-Kunajtira (Syria)">
Al-Kunajtira (Syria)

Al-Kunajtira () – miasto w południowo-zachodniej Syrii, stolica muhafazy Al-Kunajtira, wyludniona i w większości zniszczona. Leży przy północnych stokach Wzgórz Golan.
Historia.
Al-Kunajtira została założona w czasach osmańskich jako przystanek handlowy na trasie karawan kupieckich. W I połowie XX wieku była prężnie rozwijającym się ośrodkiem przemysłowym i handlowym. W 1967 roku w wyniku wojny sześciodniowej miasto znalazło się pod okupacją Izraela. Syria odzyskała przejściowo kontrolę nad Al-Kunajtirą w 1973 roku w czasie wojny Jom Kipur.
Zanim w 1974 roku Izrael przekazał administrację nad miastem oddziałom pokojowym ONZ, ewakuowano stamtąd prawie wszystkich mieszkańców. Według stanowiska strony syryjskiej miasto zostało wtedy zniszczone przez wycofujące się izraelskie oddziały. Izrael twierdzi jednak, że Al-Kunajtira znacznie ucierpiała od syryjskich ostrzałów artyleryjskich już w czasie wojny Jom Kipur. Odtąd Al-Kunajtira jest zaminowanym, opuszczonym miastem (żyje tam tylko kilka rodzin). W retoryce syryjskich władz przywoływana jest jako przykład brutalnego postępowania izraelskiej armii.
Formalnie jest stolicą mufahazy Al-Kunajtira, jednakże de facto funkcję tę pełni Al-Bas.

</doc>
<doc id="1149783" url="https://pl.wikipedia.org/wiki?curid=1149783" title="Waldemar Lodziński">
Waldemar Lodziński

Waldemar Lodziński (ur. 18 grudnia 1960) – polski dziennikarz sportowy. W latach 1982-1987 studiował na Wydziale Dziennikarstwa i Nauk Politycznych Uniwersytetu Jagiellońskiego w Krakowie, gdzie uzyskał dyplom magistra dziennikarstwa. Jego promotorem był prof. Walery Pisarek. 
Karierę zawodową rozpoczął w październiku 1987 roku w Młodzieżowej Agencji Wydawniczej jako dziennikarz w tygodniku "Piłka Nożna". W grudniu 1990 r. odszedł z wydawnictwa i objął funkcję redaktora naczelnego polonijnego tygodnika "Sport Review", którą pełnił do stycznia 1992 roku, a od lutego do końca maja tego roku pracował jako dziennikarz w gazecie "Obserwator Codzienny". W czerwcu wrócił do tygodnika "Piłka Nożna" wydawanego już wówczas przez firmę "Profus Management" obejmując stanowisko zastępcy redaktora naczelnego. W październiku 1994 roku został mianowany przez wydawcę redaktorem naczelnym tygodnika "Piłka Nożna", miesięcznika "Piłka Nożna Plus" i dwumiesięcznika "Biblioteczka Piłki Nożnej". Funkcje te pełnił do września 1998 roku, kiedy to w wyniku reorganizacji został dyrektorem wydawnictwa z zachowaniem obowiązków redaktora naczelnego miesięcznika i dwumiesięcznika. W maju 2001 roku do wydawca ponownie powierzył mu kierowanie także tygodnikiem "Piłka Nożna". 
W styczniu 2002 roku zrezygnował z pracy dla wydawnictwa "Profus Management", przechodząc od marca tego roku do wydawnictwa "Marguard Media Polska" na stanowisko redaktora naczelnego dziennika sportowego "Tempo". Po wypełnieniu dwuletniego kontraktu odszedł za porozumieniem stron. W 2004 roku pracował jako menedżer w wydawnictwie "EKJ", a w 2005 jako redaktor w Agencji Wydawniczo-Reklamowej "Logos". 
Od grudnia 2005 roku do czerwca 2013 roku pracował w wydawnictwie "Axel Springer Polska" jako redaktor-wydawca w dzienniku "Fakt", z krótką przerwą w okresie od października 2006 do czerwca 2007 roku, kiedy to został oddelegowany do kupionego w tym czasie przez "Axel Springer Polska" od "Marguard Media Polska" dziennika "Przegląd Sportowy" na stanowisko zastępcy redaktora naczelnego. 
Od lipca 2013 roku jest free-lancerem, pisze teksty i opracowania analityczne na zamówienie, zajmuje się też doradztwem medialnym oraz prowadzi zajęcia ze studentami w Instytucie Dziennikarstwa, Mediów i Komunikacji Społecznej Uniwersytetu Jagiellońskiego.

</doc>
<doc id="1149786" url="https://pl.wikipedia.org/wiki?curid=1149786" title="Tolerancja naświetlenia">
Tolerancja naświetlenia



</doc>
<doc id="1149787" url="https://pl.wikipedia.org/wiki?curid=1149787" title="Kunajtira">
Kunajtira



</doc>
<doc id="1149788" url="https://pl.wikipedia.org/wiki?curid=1149788" title="Pawieł Fiedotow">
Pawieł Fiedotow

Pawieł Andriejewicz Fiedotow (Павел Андреевич Федотов) (ur. 22 czerwca 1815 w Moskwie; zm. 14 listopada 1852 w Sankt-Petersburgu) – rosyjski malarz uznawany za prekursora realizmu krytycznego. Syn oficera wojsk Imperium Rosyjskiego.
Życiorys.
Po ukończeniu Moskiewskiej Szkoły Kadetów Fiedotow rozpoczął służbę w Fińskim gwardyjskim pułku piechoty w Sankt-Petersburgu. Zainteresowanie sztuką było wówczas dość częste wśród wielu młodych oficerów armii carskiej. Fiedotow, który amatorsko grał na flecie oraz tworzył liczne szkice i rysunki, zdecydował się rozwijać swe zainteresowania i zaczął uczęszczać do wieczorowej klasy Akademii Sztuk Pięknych.
Umiejętności zyskane podczas tych studiów sprawiły, że dzięki portretom przedstawiającym oficerów uznano go za naczelnego malarza pułku. W tym okresie Fiedotow malował przy użyciu akwareli, a przeważającym tematem jego obrazów było piękno otaczającego świata. Narysował także nieliczne karykatury.
W 1844 przeszedł w stan spoczynku i postanowił całkowicie poświęcić się malarstwu. Dwa lata później porzucił technikę akwareli i ołówkowego rysunku na rzecz malarstwa olejnego. W latach 1846-1850 powstał cykl portretów przedstawiających członków rodziny Żdanowiczów. Do najbardziej znanych obrazów rodzajowych z tego okresu należą "Swaty majora" (1851) oraz "Wdówka" (1851).
Fiedotow zmarł w 1852 jako nędzarz przebywając w petersburskim szpitalu psychiatrycznym.

</doc>
<doc id="1149789" url="https://pl.wikipedia.org/wiki?curid=1149789" title="Theodor von Gosen">
Theodor von Gosen

Theodor von Gosen (ur. 1873 w Augsburgu, zm. 1943 we Wrocławiu) – niemiecki rzeźbiarz i medalier.
Życiorys.
W latach 1892–1899 studiował w Akademii Sztuk Pięknych w Monachium. W 1905 roku objął klasę rzeźby dekoracyjnej w Akademii Sztuk Pięknych we Wrocławiu i kierował nią do likwidacji uczelni w 1932 roku. W 1908 roku był współzałożycielem Związku Artystów Śląska i do 1932 roku pełnił funkcję prezesa tej organizacji. Pod wpływem rzeźbiarza A. von Hildebrandta hołdował wzorcom klasycznym i renesansowym. Oprócz dzieł monumentalnych zajmował się również rzeźbą portretową i medalierstwem. Został pochowany na wyspie Fraueninsel na jeziorze Chiemsee obok swojego przyjaciela malarza Johanna Drobka.
Jego synem był Markus von Gosen.

</doc>
<doc id="1149790" url="https://pl.wikipedia.org/wiki?curid=1149790" title="Hyady">
Hyady



</doc>
<doc id="1149791" url="https://pl.wikipedia.org/wiki?curid=1149791" title="Henryka Biedrzycka">
Henryka Biedrzycka

Henryka Biedrzycka (ur. 7 lutego 1926 w Łodzi zm. 14 lipca 2012 w Warszawie) – polska reżyser dubbingowa. W 1948 roku podjęła naukę w łódzkiej PWSF na Wydziale Reżyserii.
Reżyser dubbingu.
ponadto

</doc>
<doc id="1149797" url="https://pl.wikipedia.org/wiki?curid=1149797" title="DTU">
DTU



</doc>
<doc id="1149800" url="https://pl.wikipedia.org/wiki?curid=1149800" title="Michał Nowak (muzyk)">
Michał Nowak (muzyk)

Michał "Misiek" Nowak (ur. 10 lutego 1980 w Sosnowcu) – gitarzysta basowy. 
Początkowo grał na perkusji w projektach hardrockowych (Raw Ride, Tothem). Przez krótką chwilę był członkiem zespołu Novak Band, w 2000 dołączył do trio Rebelia. Jako basista współpracował z muzykami ze Śląska, również jako muzyk studyjny. Od 2005 jest członkiem zespołu Feel (wcześniej Kupicha Band). Jest fanem amerykańskiej motoryzacji. 

</doc>
<doc id="1149804" url="https://pl.wikipedia.org/wiki?curid=1149804" title="Le Hochet">
Le Hochet

Le Hochet – miasto na Mauritiusie, w dystrykcie Pamplemousses. Według danych szacunkowych na rok 2014 liczyło 15 362 mieszkańców.

</doc>
<doc id="1149806" url="https://pl.wikipedia.org/wiki?curid=1149806" title="Bambous">
Bambous

Bambous – miasto na Mauritiusie, w dystrykcie Black River. Według danych szacunkowych na rok 2014 liczyło 16 265 mieszkańców.

</doc>
<doc id="1149809" url="https://pl.wikipedia.org/wiki?curid=1149809" title="Fyllis">
Fyllis

Fyllis (gr. , "Phyllís", łac. "Phyllis") – w mitologii greckiej królewna tracka, córka króla o imieniu Fyleus, Kiasos albo Lykurgos, będącego synem Telosa bądź Dryasa.
Ojciec Fyllis rządził krainą położoną w Tracji, u wybrzeża – tam, gdzie do morza uchodzi Strymon. Przybił tam wracający z wojny trojańskiej syn Tezeusza – mógł być to Akamas lub Demofont (tutaj także nie ma jednej wiążącej wersji). Fyllis zakochała się w przyjezdnym królewiczu. Doszło do małżeństwa bądź, w innej wersji, do obietnicy ślubu. Niektóre przekazy przypisują Fyllis i Demofontowi dwoje dzieci o imionach Akamas i Amfipolis. Syn Tezeusza musiał wracać do swych rodzinnych Aten. Fyllis pogodziła się z wyjazdem królewicza i podczas pożegnania wręczyła mu szkatułkę, prosząc, by w żadnym razie jej nie otwierał. Mógł do niej zajrzeć tylko wtedy, gdyby już ostatecznie stracił nadzieję na możliwość powrotu do Fyllis. W środku szkatułki znajdowały się przedmioty sakralne, służące do oddawania czci Rei.
Syn Tezeusza opuścił Trację. Królewna z tęsknotą czekała na jego powrót. Dziewięć razy szła z miasta do portu, by tam wypatrywać, czy nie płynie statek z jej ukochanym. Nie doczekała się jednak. Minął dzień, w którym syn Tezeusza obiecał Fyllis, że powróci. Dziewczyna straciła nadzieję na ponowne połączenie z wybrankiem i popełniła samobójstwo przez zadzierzgnięcie. Miejscu, gdzie wyglądała statku, nadano nazwę "Dziewięciu dróg".
Tymczasem Demofont czy też Akamas wcale nie udał się do swej rodzinnej Attyki. Osiedlił się na Krecie, gdzie poślubił inną dziewczynę. W dniu śmierci Fyllis podczas jazdy konnej otworzył szkatułkę od byłej ukochanej. Z wnętrza wydobyło się widmo. Jego koń przeraził się i zrzucił jeźdźca. Syn Tezeusza spadł na swój własny miecz, doznając śmiertelnych obrażeń.
Wedle innej wersji mitu Fyllis nie zmarła, ale zmieniła się w drzewo migdałowe pozbawione liści. W tej wersji Demofont wrócił do miejsca, gdzie pozostawił królewnę. Dowiedział się w Tracji o jej metamorfozie, znalazł drzewo i objął je, a wtedy wypuściło liście. Grecy tłumaczyli tak etymologię słowa „liść”. Odtąd liście zwano "fylla", podczas gdy wcześniej określano je terminem "petala". Jeszcze inna wersja podaje, że Fyllis jednak nie zmieniła się w drzewo, ale zmarła, a na jej grobie zasadzono drzewa, które z kolei zrzucały liście w rocznicę zgonu Fyllis.

</doc>
<doc id="1149810" url="https://pl.wikipedia.org/wiki?curid=1149810" title="Rtiszczewo">
Rtiszczewo

Rtiszczewo (ros. "Ртищево") – miasto w Rosji, w obwodzie saratowskim. Liczy 43,3 tys. mieszkańców.
Miasto położone jest 214 km na północny zachód od Saratowa.
3 km od Rtiszczewa znajdowała się baza lotnicza.
Historia.
Wieś Rtiszczewo została założona w 1666 roku. W 1871 roku koło wsi Rtiszczewo zbudowano stację kolejową na linii Tambow – Saratow. Prawa miejskie od 1920 roku.
Zmiany liczby mieszkańców miasta

</doc>
<doc id="1149813" url="https://pl.wikipedia.org/wiki?curid=1149813" title="Houndé">
Houndé

Houndé – miasto w Burkinie Faso, w prowincji Tuy. Według spisu z 2019 roku liczy 87,2 tys. mieszkańców. 

</doc>
<doc id="1149814" url="https://pl.wikipedia.org/wiki?curid=1149814" title="Joseph E. Pattison">
Joseph E. Pattison



</doc>
<doc id="1149816" url="https://pl.wikipedia.org/wiki?curid=1149816" title="Chianti (wino)">
Chianti (wino)

Chianti – włoskie wino wytrawne, intensywnie czerwone, o zawartości alkoholu 11,5-12,5%. Jego nazwa pochodzi od krainy historycznej w środkowej Toskanii, w której jest produkowane.
Powstaje z winogron szczepów: sangiovese (min. 75%), canaiolo nero, trebbiano toscano i malvasia del chianti.
Najbardziej cenione są wina produkowane w sercu regionu Chianti (obszar położony w trójkącie, wyznaczonym przez trzy niewielkie toskańskie miejscowości: Radda in Chianti, Gaiole in Chianti oraz Castellina in Chianti) i według tradycyjnej receptury, a określa się je mianem Chianti Classico DOCG. Jednocześnie w sprzedaży są też wina z charakterystycznym czarnym kogutem na żółtym tle (wówczas nie ma już dopisku DOCG), co świadczy o tym, że zostały wyprodukowane w szeroko pojętym regionie Chianti, ale według najwyższych standardów.
Chianti często rozlewa się do charakterystycznych pękatych butelek umieszczonych w plecionce, zwanych "fiasco".
Przepis na dzisiejsze Chianti pochodzi prawdopodobnie z XVII lub z XVIII wieku, kiedy to bazowano przede wszystkim na szczepie sangiovese i kilku innych odmianach w mniejszych proporcjach.

</doc>
<doc id="1149817" url="https://pl.wikipedia.org/wiki?curid=1149817" title="Tangin Dassouri">
Tangin Dassouri

Tangin Dassouri – miasto w Burkinie Faso, w prowincji Kadiogo. Według danych szacunkowych na rok 2013 liczy 45 103 mieszkańców.

</doc>
<doc id="1149818" url="https://pl.wikipedia.org/wiki?curid=1149818" title="Wim Delvoye">
Wim Delvoye

Wim Delvoye (ur. 14 stycznia 1965 w Wervik) – belgijski artysta konceptualny znany z wielu niekonwencjonalnych projektów artystycznych:
Cloaca.
"Cloaca" to instalacja do produkcji ekskrementów.
Pierwszy pokaz maszyny typu Cloaca odbył się w roku 2000 w Muzeum Sztuki Współczesnej w Antwerpii (MuHKA). Do pokazu zaproszono kucharzy, którzy dwa razy dziennie podawali maszynie przez siebie przyrządzane wykwintne dania. Po przetrawieniu "posiłku" (w specjalnych mechanizmach w wyniku skomplikowanego procesu technologicznego symulującego pracę ludzkiego systemu trawiennego, ze sztucznymi jelitami do których wprowadzono kwasy, enzymy i bakterie trawienne) na drugim końcu maszyny pojawiał się kał. Aby uzyskać taki efekt artysta długo pracował z naukowcami.
Istnieje kilka instalacji typu Cloaca. Oryginalny zestaw składa się z serii szklanych kontenerów ustawionych na długim stole. Nowsze modele są o wiele krótsze i "trawią" jedzenie w czeluściach szeregu maszyn przypominających kształtem pralki.
Logo i inne symbole używane w promocji tej pracy artystycznej są parodią logo i znaków firmowych takich firm i ich produktów jak Coca-Cola, Ford, Mr. Clean i innych. Kał produkowany przez maszyny typu Cloaca jest pakowany próżniowo i sprzedawany w półprzeźroczystych pudełkach.
Za tę pracę artysta otrzymał nagrodę na wystawie "Ars Electronica" (2007).
Euterpe.
W roku 2001 artysta poprosił kilkoro jego przyjaciół, aby pomalowali swoje ciała przy pomocy małej ilości siarczanu baru a potem uprawiali seks w klinice medycznej. W tym czasie kochankom robiono zdjęcia radiologiczne.
Na wystawie są one prezentowane w postaci olbrzymich okien kościelnych z witrażami . Z daleka można podziwiać jedynie abstrakcyjne formy. Jest tak do momentu podejścia bliżej i przekonania się z jakich detali składają się one w rzeczywistości.
Artysta zastosował ten trik kilka lat wcześniej w roku 1992 w swojej pracy "Mosaic" (Mozaika). Była ona zbudowana ze szkliwionych ceramicznych płytek podłogowych (terakota) o identycznym wyglądzie, ułożonych w symetryczne bardzo ozdobne wzory. Dopiero przy bliższym przyjrzeniu się można się było zorientować, że na każdej płytce można dojrzeć dwa gówienka (wykonane osobiście przez artystę).
Tatuowane świnie.
Wim Delvoye tatuuje świnie od lat 90. XX w. Na początku XXI w. projekt tatuowania świń został przeniesiony na teren Farmy Artystycznej w Chinach, które nie mają tylu ostrych uregulowań prawnych dotyczących ochrony zwierząt co kraje zachodnie. W roku 2005, artysta Danny Devos, kolega Delvoye'a, spędził kilka miesięcy reorganizując i przebudowując tę farmę.
Biografia (w języku francuskim).
Fabian Stech, J'ai parlé avec Lavier, Annette Messager, Sylvie Fleury, Thomas Hirschhorn, Pierre Huyghe, Delvoye, D.F.-G. Hou Hanru, Sophie Calle, Ming, Sans et Bourriaud. Presses du réel Dijon, 2007.

</doc>
<doc id="1149819" url="https://pl.wikipedia.org/wiki?curid=1149819" title="Phyllis">
Phyllis

Angielska forma imienia z mitologii greckiej Fyllis.

</doc>
<doc id="1149820" url="https://pl.wikipedia.org/wiki?curid=1149820" title="Tenkodogo">
Tenkodogo

Tenkodogo – miasto w Burkinie Faso, w prowincji Boulgou. Według danych szacunkowych na rok 2013 liczyło 39 371 mieszkańców.

</doc>
<doc id="1149822" url="https://pl.wikipedia.org/wiki?curid=1149822" title="Aksjomat przeliczalności">
Aksjomat przeliczalności



</doc>
<doc id="1149824" url="https://pl.wikipedia.org/wiki?curid=1149824" title="Kordié">
Kordié

Kordié – miasto w Burkinie Faso, w prowincji Sanguié. Według danych szacunkowych na rok 2013 liczyło 8 230 mieszkańców.

</doc>
<doc id="1149825" url="https://pl.wikipedia.org/wiki?curid=1149825" title="556 (ujednoznacznienie)">
556 (ujednoznacznienie)



</doc>
<doc id="1149826" url="https://pl.wikipedia.org/wiki?curid=1149826" title="Mikrometeoroidy">
Mikrometeoroidy



</doc>
<doc id="1149828" url="https://pl.wikipedia.org/wiki?curid=1149828" title="Koupéla">
Koupéla

Koupéla – miasto w Burkinie Faso, ośrodek administracyjny prowincji Kouritenga. Według danych szacunkowych na rok 2013 liczyło 23 104 mieszkańców.

</doc>
<doc id="1149835" url="https://pl.wikipedia.org/wiki?curid=1149835" title="Elżbieta Romanow">
Elżbieta Romanow



</doc>
<doc id="1149838" url="https://pl.wikipedia.org/wiki?curid=1149838" title="Jouhikantele">
Jouhikantele

Jouhikantele, jouhikko - dwu- do czterostrunowy starofiński instrument muzyczny smyczkowy. Cechą charakterystyczną tego instrumentu są dwa otwory uchwytowe.

</doc>
<doc id="1149839" url="https://pl.wikipedia.org/wiki?curid=1149839" title="Bitwa pod Hohenlinden">
Bitwa pod Hohenlinden

Bitwa pod Hohenlinden – starcie zbrojne, które miało miejsce 3 grudnia 1800 roku podczas wojny Francji z drugą koalicją.
W okolicach miasta Hohenlinden leżącego blisko Monachium armia francuska dowodzona przez generała Jeana Moreau pobiła armię austriacko-bawarską dowodzona przez arcyksięcia Jana. Skutkiem tej bitwy było zmuszenie Austrii do podpisania rozejmu.
Wstęp.
Pod koniec listopada 18-letni arcyksiążę Jan (90 000 żołnierzy), wspomagany przez swego zastępcę Franza Lauera i szefa sztabu Franza von Weyrother, rozpoczął niespodziewaną ofensywę przeciwko francuskiej Armii Renu (90 000 piechoty, 18 000 jazdy i 198 dział) dowodzonej przez generała Moreau. Armia ta znajdowała się wówczas między rzeką Lech a miastem Ingolstadt, przy czym jej centrum znajdowało się w okolicach Monachium. Armię Renu skierował wcześniej do sprzymierzonej z Austrią Bawarii Napoleon. Stąd Moreau miał pomaszerować prosto na Wiedeń. Armia austriacka natomiast zajmowała pozycje nad rzeką Inn od Braunau po Pasawę. Obie armie rozpoczęły ofensywę jednocześnie 28 listopada.
W czasie gdy francuskie kolumny generała Moreau maszerowały równolegle w kierunku przepraw nad środkowym Innem, armia austriacka arcyksięcia Jana ruszyła na Landshut, skąd skręciła na południe i 1 grudnia uderzyła pod Ampfling na lewoskrzydłowe dywizje francuskie. Po zaciętych walkach pod Ampfing Austriacy wyparli francuską ariergardę dowodzoną przez Michela Neya.
Zaskoczony Moreau postanowił rozwinąć swą armię na otwartym terenie w pobliżu Hohenlinden. W tym celu skoncentrował w tym rejonie 5 dywizji, natomiast na prawo od nich w okolicach Ebersberga 2 dywizje wraz z Legią Naddunajską Kniaziewicza. By dotrzeć do francuskich pozycji, armia austriacko-bawarska musiała teraz posuwać się w kierunku zachodnim przez trudny, pokryty lasami i bagnami obszar.
Główna pozycja obronna armii Moreau składała się z czterech dywizji zwróconych na wschód. Posuwając się od północy na południe były to dywizja Claude Legranda (8000), dywizja Louisa Bastoula (6000), dywizja Michela Neya (10 000) i dywizja markiza de Grouchy (9000). Trzy spośród wymienionych dywizji (licząc od północy) należały do korpusu Paula Greniera. W rezerwie Moraeau zostawił 2000 kawalerii. 
Na południu stały dywizja Antoine'a Richepanse'a (11 000) i dywizja Charlesa Decaena (10 000). Moreau zamierzał skierować dywizję Richepanse'a na północ, by uderzyła na lewe (południowe) skrzydło nadchodzącej armii austriacko-bawarskiej. Główne siły francuskie miały manewrować na otwartym terenie w ten sposób, by przeprowadzić kontruderzenie w momencie, kiedy Austriacy wyjdą z lasów. Zadaniem dywizji Decaena miało być udzielenie wsparcia dla atakującej od południa dywizji Richepanse'a.
Według planu bitwy stworzonego przez szefa sztabu Weyrothera Austriacy posuwali się na zachód w czterech kolumnach. Idąc z północy na południe, kolejne kolumny składały się z korpusu Michaela von Kienmayera (16 000), Maximiliena de Bailleta (11 000), Johanna Kollowrata (22 000) i Johanna Riescha (13 000). Arcyksiążę Jan przebywał w kolumnie sformowanej przez korpus Kollowrata, która maszerowała główną drogą wiodącą ze wschodu na zachód. Z powodu trudnego, gęsto zalesionego terenu i słabo wykonanej pracy sztabowej, austriackie kolumny nie mogły udzielić sobie nawzajem wsparcia. Dowódcy austriackich korpusów mylnie sądzili, że Francuzi są w trakcie odwrotu i z tego powodu spieszyli się by dopaść nieprzyjaciela, zanim ten zdąży oddalić się na bezpieczną odległość.
Bitwa.
Wszystkie kolumny austriackie ruszyły o świcie. Szybko poruszająca się kolumna Kollowrata wpadła około godziny 7:00 na dywizję Grouchy'ego. Na północy Kienmayer napotkał wysunięte placówki francuskie, które przepędził do ich głównych sił. W międzyczasie Riesch i Baillet, posuwający się pokrytymi śniegiem leśnymi ścieżkami, przy wietrze i padającym deszczu ze śniegiem, zostali znacznie z tyłu. Na skutek tego dywizja Richepanse'a, która miała uderzyć na Austriaków z boku, znalazła się naprzeciw kolumny Riescha. Riesche starł się z dywizją Richepanse'a pod Sankt Christoph w dwie godziny po rozpoczęciu bitwy. 
W tym momencie dwa austriackie bataliony grenadierów wysłane przez Kollowrata dla nawiązania kontaktu z Rieschem podzieliły dywizję Richepanse'a na pół. Richepanse zostawił swoją tylną brygadę dowodzoną przez Jean-Baptiste Droueta, a sam ruszył wraz z przednią brygadą, by wyprzeć bataliony Kollowrata na północ. W trakcie walki przeszedł przez główną drogę, następnie dokonał zwrotu na zachód i znalazł się dokładnie na tyłach kolumny Kollowrata.
Słysząc ogień działowy na zachodzie i na południu, Baillet wpadł w panikę. Podzielił swą kolumnę na małe części próbując nawiązać kontakt bojowy z wojskami francuskimi od frontu i jednocześnie nawiązać po obu stronach łączność z innymi kolumnami wojsk austriackich. W czasie, gdy Baillet nie wiedział co robić, Kienmayer i Kollowrat rozpoczęli uderzenie na główną linię wojsk francuskich. Jednak dywizje Greniera i Grouchy'ego stawiały twardy opór i nie dały się zepchnąć z zajmowanych pozycji.
Około południa Decaen wsparł brygadę Doueta w okolicach południowego obrzeża pola bitwy. Sytuacja była bardzo płynna, a wiele oddziałów obu stron błądziło w zaśnieżonych lasach. W końcu część dywizji Richepanse'a, w której znajdowała się polska piechota, wspólnie z dywizją Decaena zatrzymały kolumnę Riescha i zepchnęły ją na wschód. Reszta dywizji Richepanse'a wraz z jazdą Legii Naddunajskiej uderzyła od południa na kolumny Kollowrata. Polska jazda (lansjerzy) początkowo pomogła pokonać dwa bataliony bawarskie, krocząc na czele głównej kolumny rozstrzygającego, prawego skrzydła francuskiego, wreszcie atakując z boku główną nieprzyjacielską kolumnę walnie przyczyniła się do zwycięstwa. Uznanie zdobyli m.in. brygadier Jan Pawlikowski, który korzystając z pomocy jednego francuskiego konnego strzelca uderzył na całą kompanię, unieszkodliwił 2 oficerów i wziął do niewoli 57 zmieszanych tym faktem ludzi oraz por. Telesfor Kostanecki, który z 8 ułanami zaatakował 6 gotowych do strzału dział będących pod osłoną 60 pieszych i zdobył je. Na koniec pułk odciął drogę uciekinierom i zaszedł tyły nieprzyjaciela. Za bitwę pod Hohenlinden Polacy otrzymali pochwałę od gen. Moreau.
Słysząc ogień działowy na swych tyłach, arcyksiążę Jan zaczął wysyłać do tyłu oddział za oddziałem, jednak każdy z wysłanych oddziałów został pobity przez dywizję Richepanse'a. Moreau widząc, że szykuje się zwycięstwo, rzucił swoje pozostałe dywizje do ataku. Kolumna Kollowrata otoczona z trzech stron przez dywizje Neya, Grouchy'ego i Richepanse'a została rozbita. Sam arcyksiążę Jan zdołał uniknąć niewoli, jednak aż 9 000 żołnierzy austriackich i bawarskich wraz z 76 działami wpadło we francuskie ręce. Austriacy i Bawarczycy przyznali się do 4 600 zabitych i rannych, natomiast Francuzi mówili o 1 900 zabitych i rannych. Śmiertelnie ranny został Louis Bastoul.
Po bitwie.
Po klęsce arcyksiążę Jan wydał swej zdemoralizowanej armii rozkaz szybkiego odwrotu. Za uciekającymi Austriakami posuwała się stopniowo armia francuska Moreau. W ciągu 15 dni (do 8 grudnia) Francuzi przebyli ponad 300 kilometrów (189 mil) i wzięli do niewoli 20 000 Austriaków. Gdy 17 grudnia arcyksiążę Karol zastąpił swego brata Jana, armia austriacka przypominała bezładną zbieraninę. Gdy 24 grudnia siły francuskie zbliżyły się do Wiednia na odległość osiemdziesięciu kilku kilometrów (50 mil), Karol poprosił o rozejm. Efektowne zwycięstwo pod Hohenlinden sprawiło, że Moreau urósł do roli potencjalnego rywala Napoleona Bonaparte.

</doc>
<doc id="1149841" url="https://pl.wikipedia.org/wiki?curid=1149841" title="RX-04-AU">
RX-04-AU

RX-04-AU – kruszący materiał wybuchowy, mieszanina 92% oktogenu i 8% polietylenu. Przy gęstości 1,92 kg/dm³ posiada prędkość detonacji równą 8630 m/s.

</doc>
<doc id="1149843" url="https://pl.wikipedia.org/wiki?curid=1149843" title="Zirydzi z Grenady">
Zirydzi z Grenady

Zirydzi z Grenady – berberyjska dynastia w Andaluzji w latach 1012–1090.
Zawi ibn Ziri syn Ziriego ibn Manada przybył jako dowódca berberyjskich oddziałów do Kalifatu Kordoby po tym, jak jego pretensje do tronu w 995 jako krewnego Zirydów nie zostały uznane. Wraz z upadkiem kalifatu od 1009 i utworzeniem królestw Taifa, Zawi ibn Ziri w 1012 uniezależnił się w Grenadzie i rządził do 1019.
Za jego następców Habbusa (1019–1038), Badisa (1038–1073) i Abdallaha (1073–1090) Grenada, obok Sewilli, wyrosła na ważniejsze centrum polityczne i kulturalne Andaluzji.
W 1038 została zdobyta na Amirydach prowincja Almería. Atak Abbadydów z Sewilli w 1039 został skutecznie odparty. W 1058 w sojuszu z Abbadydami powiodło się nawet obalenie Hammudydów z Malagi. Pod rządami Zirydów grupy żydowskie uzyskały poważny wpływ na politykę. Za czasów Abdallaha jeszcze bardziej wzmocnili się, przy czym dochodziło w Grenadzie do pogromów.
Wraz z inwazją Almorawidów do Andaluzji Zirydzi dostali się pod ich panowanie i w 1090 zostali przez nich usunięci.

</doc>
<doc id="1149845" url="https://pl.wikipedia.org/wiki?curid=1149845" title="Tamim ibn Muizz">
Tamim ibn Muizz



</doc>
<doc id="1149847" url="https://pl.wikipedia.org/wiki?curid=1149847" title="Krzysztof Kiciński">
Krzysztof Kiciński

Krzysztof Kiciński (ur. 1938 w Warszawie) – polski profesor socjologii. Specjalizuje się w socjologii moralności.
Ukończył studia na Uniwersytecie Warszawskim (1964). W 1976 obronił pracę doktorską napisaną pod kierunkiem Marii Ossowskiej. W 1990 habilitował się na UW. W 1999 uzyskał tytuł profesora.
Pełnił funkcję dyrektora Instytutu Stosowanych Nauk Społecznych UW. Kierownik katedry Socjologii Moralności i Aksjologii Ogólnej. Jest członkiem Komitetu Etyki w Nauce Polskiej Akademii Nauk. Od 10 lipca 2007 do 23 marca 2009 pełnił funkcję Przewodniczącego Rady Służby Publicznej przy Prezesie Rady Ministrów. 2 kwietnia 2009 został powołany przez Prezesa Rady Ministrów na członka Rady Służby Cywilnej. Jednocześnie pełni funkcję wiceprzewodniczącego Rady.

</doc>
<doc id="1149849" url="https://pl.wikipedia.org/wiki?curid=1149849" title="RX-04-DS">
RX-04-DS

RX-04-DS – kruszący materiał wybuchowy, mieszanina 80% oktogenu, 10% aluminium i 10% Vitonu A. Przy gęstości 1,92 kg/dm³ posiada prędkość detonacji równą 8520 m/s.

</doc>
<doc id="1149851" url="https://pl.wikipedia.org/wiki?curid=1149851" title="RZ-04-P1">
RZ-04-P1

RZ-04-P1 – amerykański kruszący materiał wybuchowy, mieszanina 80% oktogenu i 20% Vitonu A.

</doc>
<doc id="1149854" url="https://pl.wikipedia.org/wiki?curid=1149854" title="Nitrozwiązki aromatyczne">
Nitrozwiązki aromatyczne



</doc>
<doc id="1149855" url="https://pl.wikipedia.org/wiki?curid=1149855" title="Nobelit">
Nobelit

Nobelit – francuski przemysłowy materiał wybuchowy, mieszanina 60% azotanu sodu, 20% nitrogliceryny, 14% nitrozwiązków aromatycznych, 4,4% stałych materiałów pędnych i 1,6% nitrocelulozy.
Właściwości:

</doc>
<doc id="1149857" url="https://pl.wikipedia.org/wiki?curid=1149857" title="Muchotrzew polny">
Muchotrzew polny

Muchotrzew polny ("Spergularia rubra") – gatunek rośliny należący do rodziny goździkowatych. Występuje w Azji, Europie i Afryce Północnej. W Polsce jest dość pospolity.
Biologia i ekologia.
Roślina jednoroczna, ale w uprawach czasami zimuje, hemikryptofit. Porasta przydroża, brzegi wód, miedze, obrzeża pól i pola uprawne (chwast), szczególnie na glebach piaszczystych i ubogich w wapń. Kwitnie od maja do września. Zawiera saponiny. W medycynie ludowej był rośliną leczniczą. W klasyfikacji zbiorowisk roślinnych gatunek charakterystyczny dla związku (All.) "Radiolon linoidis", Ass. "Spergulario-Illecebretum".

</doc>
<doc id="1149859" url="https://pl.wikipedia.org/wiki?curid=1149859" title="N2N">
N2N

N2N - francuski materiał wybuchowy, mieszanina 50% azotanu amonu, 30% azotanu sodu i 20% trotylu.

</doc>
<doc id="1149860" url="https://pl.wikipedia.org/wiki?curid=1149860" title="Spergularia rubra">
Spergularia rubra



</doc>
<doc id="1149861" url="https://pl.wikipedia.org/wiki?curid=1149861" title="Brunch">
Brunch

Brunch ( + ) – posiłek jadany późnym rankiem lub wczesnym przedpołudniem (w godzinach od 10 do 11:30), w czasie którego spożywa się produkty zarówno typowo śniadaniowe, jak i właściwe obiadom. Wywodzi się z tradycji anglosaskiej, ma wiele cech wspólnych z drugim śniadaniem, dobrze znanym w kuchni polskiej.
Brunch staje się coraz bardziej popularny na całym świecie, także w Polsce. Pojawia się głównie w dni świąteczne i składa się z gorących i zimnych zakąsek.
Etymologia słowa.
Słowo pochodzi od połączenia nazw dwóch posiłków, pomiędzy którymi się go spożywa: oraz . Termin został użyty w latach dziewięćdziesiątych XIX wieku w angielskiej prasie i wszedł najpierw do gwary studenckiej, a następnie znalazł się w powszechnym obiegu, szczególnie w Stanach Zjednoczonych.

</doc>
<doc id="1149862" url="https://pl.wikipedia.org/wiki?curid=1149862" title="Alejandro Chafuen">
Alejandro Chafuen

Rismondo (Alejandro Antonio) Chafuen (ur. 1954 w Buenos Aires) – argentyński historyk i teoretyk wolnorynkowej myśli ekonomicznej i prawnej. Uważany za wybitnego obrońcę wolnej przedsiębiorczości. Prezes The Atlas Economic Research Foundation w Wirginii (USA). Obywatel USA, żonaty z Amerykanką.
Życiorys.
Studiował w Argentynie, Pensylwanii oraz w Toledo. Doktorat, pisany pod kierunkiem libertarianina Hansa Sennholza, uzyskał w 1984 w Los Angeles.
Doktryna ekonomiczna.
Alejandro Chafuen głosił, że najstarsze źródła kapitalizmu można odnaleźć w myśli katolickiej, zarówno dojrzałego średniowiecza, jak i późnej scholastyki, uprawianej w Hiszpanii przez słynną szkołę salamancką. Według jego ustaleń hiszpańscy scholastycy (dominikanie, augustianie oraz jezuici) ustanowili, jak podaje Jacek Bartyzel, zasady uważane powszechnie za typowo kapitalistyczne, a źródłowo liberalne. Dotyczy to takich kwestii, jak obrona własności prywatnej, teoria pieniądza, wartości i ceny, finanse publiczne (z potępieniem fiskalizmu), wreszcie pochwała wolnego handlu jako działalności sprzyjającej dobrobytowi, pokojowi i dobru wspólnemu.

</doc>
<doc id="1149865" url="https://pl.wikipedia.org/wiki?curid=1149865" title="Zacharias Kunuk">
Zacharias Kunuk

Zacharias Kunuk (ur. 27 listopada 1957 na Wyspie Jensa Munka) - kanadyjski reżyser i producent filmowy.
Z pochodzenia jest Inuitem. Jest synem Enoki Kunuka, inuickiego myśliwego, który w czerwcu 2007 w wieku 81 lat zaginął na 27 dni w arktycznej tundrze, a następnie został odnaleziony cały i zdrowy.
Współzałożyciel i prezes Igloolik Isuma Productions, pierwszej niezależnej inuickiej firmy producenckiej w Kanadzie. W 2002 został Oficerem Orderu Kanady.
Wraz z Normanem Cohnem nakręcił film "Atanarjuat, biegacz" (2001), pierwszy obraz nakręcony w całości w języku inuktitut. Film nagrodzono m.in. Złotą Kamerą za najlepszy debiut reżyserski na 54. MFF w Cannes.. Później nakręcił też z Cohnem w koprodukcji kanadyjsko-duńskiej "Dzienniki Knuda Rasmussena" (2006), które miały swoją premierę na MFF w Toronto.

</doc>
<doc id="1149867" url="https://pl.wikipedia.org/wiki?curid=1149867" title="Composition B">
Composition B

Composition B (rzadziej stosowana nazwa "Cyclotol") – amerykański kruszący materiał wybuchowy, mieszanina 64% heksogenu i 36% trotylu. Stosowany do elaboracji pocisków artyleryjskich, głowic pocisków rakietowych, bomb, granatów i min.
Właściwości:

</doc>
<doc id="1149868" url="https://pl.wikipedia.org/wiki?curid=1149868" title="Cyclotol">
Cyclotol



</doc>
<doc id="1149870" url="https://pl.wikipedia.org/wiki?curid=1149870" title="Stowarzyszenie Romów w Polsce">
Stowarzyszenie Romów w Polsce

Stowarzyszenie Romów w Polsce – organizacja działająca na rzecz tworzenia warunków pełniejszego uczestnictwa Romów w życiu społeczeństwa Polski. Zarząd ma siedzibę w Oświęcimiu.
Inicjatywy.
Romski Instytut Historyczny: placówka naukowo-badawcza poświęcona historii Romów. W ramach Romskiego Instytutu Historycznego funkcjonuje ogólnodostępna biblioteka oraz archiwum o charakterze otwartym, w którym zbiory są systematycznie uzupełniane. W archiwum gromadzone są materiały dokumentujące historię społeczności romskiej na ziemiach polskich, m.in. fotografie, zbiory ikonograficzne, dokumenty życia społecznego, wycinki prasowe. Osobny oddział archiwum poświęcony jest zbiorom dotyczącym Zagłady Romów. Na zasób składają się akta osobowe osób represjonowanych w czasach okupacji niemieckiej (w tym relacje, oświadczenia, zaświadczenia, indywidualne ankiety ofiar Holocaustu), ekspertyzy, artykuły, relacje, kserokopie dokumentów archiwalnych dotyczących eksterminacji Romów.
"Dialog-Pheniben": kwartalnik społeczno-kulturalny, wydawany przez Stowarzyszenie Romów w Polsce od 1995 roku, a od roku 2015 przez Fundację Dialog-Pheniben – dotychczasowego współwydawcę. 
Projekt „Romowie na Rynku Pracy", realizowany w ramach Programu Inicjatywy Wspólnotowej EQUAL (2004-2008)

</doc>
<doc id="1149873" url="https://pl.wikipedia.org/wiki?curid=1149873" title="Droga krajowa B4 (Niemcy)">
Droga krajowa B4 (Niemcy)

Droga krajowa 4 (Bundesstraße 4, B 4) – niemiecka droga krajowa przebiegająca z północy na południe, od skrzyżowania z drogą B206 w Bad Bramstedt przez Hamburg, Winsen (Luhe), Lüneburg, Uelzen, Brunszwik, Nordhausen, Erfurt, Ilmenau, Coburg, Bamberg, Erlangen do autostrady A9 w Norymberdze.
Miejscowości leżące przy B4.
Szlezwik-Holsztyn.
Bad Bramstedt, Lentföhrden, Langelner Heidkaten, Möschen, Bilsen, Quickborn, Hasloh, Bönningstedt.
Hamburg.
Hamburg
Dolna Saksonia.
Stelle, Winsen (Luhe), Rottorf, Handorf, Bardowick, Lüneburg, Melbeck, Grünhagen, Bienenbüttel, Jelmstorf, Bad Bevensen, Barum, Tätendorf, Kirchweyhe, Uelzen, Holdenstedt, Breitenhees, Zittel, Sprakensehl, Groß Oesingen, Wagenhoff, Gifhorn, Rötgesbüttel, Meine, Brunszwik, Bad Harzburg, Torfhaus, Oderbrück, Braunlage, Hohegeiß.
Turyngia.
Rothesütte, Netzkater, Ilfeld, Niedersachswerfen, Nordhausen, Neuheide, Sondershausen, Oberspier, Westerenge, Greußen, Straußfurt, Henschleben, Gebesee, Andisleben, Walschleben, Elxleben, Kühnhausen, Erfurt, Waltersleben, Ilmenau, Menebach, Meyersgrund, Stützerbach, Schmiedefeld am Rennsteig, Schleusingerneundorf, Nahetal-Waldau, Schleusingen, Ratscher, Wiedersbach, Brattendorf, Brünn/Thüringen.
Bawaria.
Coburg, Niederfüllbach, Untersiemau, Großheirath, Rossach, Gleußen, Itzgrund, Lahm, Busendorf, Hilkersdorf, Speiersberg, Medlitz, Rattelsdorf, Breitengüßbach, Hallstadt, Bamberg, Erlangen, Nürnberg.
Historia.
B4 została wytyczona w 1932 r. jako "Reichsstraße 4" i przebiegała z Kilonii do Monachium. Jej przebieg pokrywał się częściowo z historycznymi szlakami handlowymi i drogami budowanymi na terenie dzisiejszych Niemiec od XVIII w.
Pomiędzy Brunszwikiem i Hamburgiem pokryła się z istniejącą od średniowiecza "Salzstraße (trakt solny)". Fragment z Altony do Kilonii był pierwszą utwardzoną drogą w Szlezwiku-Holsztynie, wybudowaną w latach 1800-1832.
Z czasem i głównie za sprawą rozbudowy sieci autostrad w Niemczech, fragmenty drogi są przenoszone na autostradę. Tak stało się z fragmentem między Norymbergą i Monachium, który został przeniesiony na wybudowaną w 1938 r. autostradę Berlin – Monachium, obecnie A9.
4 maja 1945 na ówczesnej "Reichsstraße 4" w okolicach Quickborn, admirał von Friedeburg, pertraktował warunki kapitulacji oddziałów z północnych Niemiec z oficerami 2. armii brytyjskiej.
Opis trasy.
Bawaria.
Bamberg – Norymberga.
Do Bambergu droga wjeżdża od północy z Hallstadt, i ponieważ została przeniesiona na autostradę w mieście, kończy swój bieg po spotkaniu z drogą B22.
Przeniesiona na autostradę została od węzła "Hallstadt" na autostradzie A70. Stąd zmierza na wschód do węzła "Kreuz Bamberg" z autostradą A73, by obrócić się na południe. Trasą A73, zwaną również "Frankenschnellweg," zmierza na południe mijając Strullendorf, Hirschaid, Buttenheim, Eggolsheim, Forchheim, Hausen, Baiersdorf do Erlangen.
Tu w dzielnicy "Bruck" rozdziela się z A73 i kierując się na południowy wschód przecina dzielnice "Tennenlohe". Wraca do kierunku południowego, krzyżuje się z autostradą A3 na węźle "Erlangen-Tennenlohe".
Przez północne dzielnice norymberskie, "Großgründlach" i "Buch" dociera do "Thonu," gdzie zostaje "wchłonięta" przez B4R. Zmierzając na wschód, mija skrzyżowanie z B2 i B14, po czym w okolicach "Duzendteich" skręca na południowy wschód i jako "Regensburger Str." opuszcza miasto w kierunku autostrady A9, gdzie kończy swój bieg jako B4.

</doc>
<doc id="1149875" url="https://pl.wikipedia.org/wiki?curid=1149875" title="Europejski Ranking Innowacyjności">
Europejski Ranking Innowacyjności

Europejski Ranking Innowacyjności () – ranking mierzący i porównujący poziom innowacyjności w państwach członkowskich Unii Europejskiej
EIS jest rankingiem zaprojektowanym przez Komisję Europejską i Uniwersytet w Maastricht w celu realizacji Strategii Lizbońskiej. Poza krajami UE obejmuje też Chorwację, Turcję, Islandię, Norwegię, Szwajcarię oraz odniesienia do Stanów Zjednoczonych i Japonii. 
EIS analizuje wyniki poszczególnych krajów używając w tym celu 26 wskaźników pogrupowanych w pięciu kategoriach. 
Wskaźniki te dotyczą takich zagadnień jak zasoby ludzkie dla nauki i techniki, edukacja, patenty, nakłady na działalność innowacyjną i efekty tej działalności mierzone wartością sprzedaży wyrobów nowych i zmodernizowanych, współpraca w zakresie działalności innowacyjnej, nakłady inwestycyjne na technologie technologie informacyjne i telekomunikacyjne, dostęp do Internetu itp. 
Miernikami są osiągnięcia innowacyjne danych krajów, zbierane na podstawie różnorodnych źródeł, przede wszystkim międzynarodowego programu badań statystycznych innowacji (Community Innovation Survey), Eurostatu oraz OECD. Wyniki są prezentowane w raporcie EIS wydawanym każdego roku przez Komisją Europejską. 

</doc>
<doc id="1149879" url="https://pl.wikipedia.org/wiki?curid=1149879" title="Westfalit">
Westfalit

Westfalit – niemiecki materiał wybuchowy, mieszanina 91% azotanu amonu, 5% żywicy i 4% azotanu potasu.

</doc>
<doc id="1149880" url="https://pl.wikipedia.org/wiki?curid=1149880" title="Aracataca">
Aracataca

Aracataca – miasto w Kolumbii, w departamencie Magdalena. 
W 1927 w Aracataca urodził się pisarz Gabriel García Márquez. Istnieją podobieństwa między tym miastem a fikcyjną miejscowością Macondo z jego powieści "Sto lat samotności". 25 czerwca 2006 odbyło się referendum w sprawie zmiany nazwy miasta Aracataca na Aracataca-Macondo, ale nie było ważne z powodu zbyt niskiej frekwencji.

</doc>
<doc id="1149882" url="https://pl.wikipedia.org/wiki?curid=1149882" title="Migacz">
Migacz



</doc>
<doc id="1149885" url="https://pl.wikipedia.org/wiki?curid=1149885" title="Tunderyt">
Tunderyt

Tunderyt – niemiecki materiał wybuchowy, mieszanina 92% azotanu amonu, 4% mąki i 4% trotylu.

</doc>
<doc id="1149887" url="https://pl.wikipedia.org/wiki?curid=1149887" title="Naturalnie, Sadie">
Naturalnie, Sadie

Naturalnie, Sadie (ang. tytuł oryginalny "Naturally, Sadie") – kanadyjski telewizyjny serial komediowy dla młodzieży. Od 1 grudnia 2007 emitowany w "Przymierzalni" w ZigZapie.

</doc>
<doc id="1149890" url="https://pl.wikipedia.org/wiki?curid=1149890" title="Stabilit">
Stabilit

Stabilit – francuski przemysłowy materiał wybuchowy, mieszanina 68% azotanu amonu, 21% nitrogliceryny, 8% nitrozwiązków aromatycznych, 2,5% stałego materiału pędnego i 0,5% nitrocelulozy.
Właściwości:

</doc>
<doc id="1149897" url="https://pl.wikipedia.org/wiki?curid=1149897" title="Klaudiusz (cesarz rzymski)">
Klaudiusz (cesarz rzymski)



</doc>
<doc id="1149904" url="https://pl.wikipedia.org/wiki?curid=1149904" title="Orchestre Baobab">
Orchestre Baobab

Orchestra Baobab - zespół muzyczny założony w 1970 roku w Senegalu.

</doc>
<doc id="1149929" url="https://pl.wikipedia.org/wiki?curid=1149929" title="Dianthus compactus">
Dianthus compactus



</doc>
<doc id="1149935" url="https://pl.wikipedia.org/wiki?curid=1149935" title="Elasmoterium sibiricum">
Elasmoterium sibiricum



</doc>
<doc id="1149938" url="https://pl.wikipedia.org/wiki?curid=1149938" title="Maître des requêtes">
Maître des requêtes

Maître des requêtes – urząd francuski. Jego kompetencje ulegały zmianom i wiązały się z przedkładaniem innemu organowi skarg.
W języku polskim nie ma utrwalonego tłumaczenia i pojawia się w zapisie oryginalnym, jako „mistrz skarg” lub „referent”.
Średniowiecze.
Urząd ukształtował się w średniowiecznej Francji, w związku z działalnością sądów królewskich. 
Początkowo była to nazwa nieformalna, a nie rzeczywisty urząd. Królowie francuscy okazjonalnie uczestniczyli osobiście w publicznym rozsądzaniu spraw ("Plaids de la Porte"). Instytucja "maître" rozwinęła się z królewskich przybocznych, którzy zawsze mu towarzyszyli i nazywani byli "poursuivants du roi". 
Za rządów Filipa III utrwaliła się nowa nazwa dla tego sądu ("chambre des Requêtes"), a przyboczni zostali nazwani "maîtres des requêtes de l’hôtel", jako że mieli przedkładać królowi skargi obywateli. 
Za rządów Filipa IV sądy te zaczęły obradować pod nieobecność króla i w jego imieniu. Od ok. 1300 r. Maîtres zaczęli samodzielnie pełnić funkcje sędziów. Ordonans z 1346 ograniczył znacząco kompetencje sądów skarg i maîtres. Mistrzów miało być 5, a ich kompetencje sądowe ograniczały się do sporów w ramach dworu królewskiego oraz skarg na królewskich urzędników.
Współczesność.
Od XIX w. jest to nazwa urzędu sądowo-administracyjnego sprawowanego przez członków Rady Stanu. Współcześnie "Maître des requêtes" stoją wyżej niż audytorzy ("auditeurs"), a niżej niż radcy stanu ("conseillers d'Etat").

</doc>
<doc id="1149939" url="https://pl.wikipedia.org/wiki?curid=1149939" title="Baratol">
Baratol

Baratol – materiał wybuchowy, mieszanina 60% azotanu baru i 40% trotylu.
Właściwości:

</doc>
<doc id="1149942" url="https://pl.wikipedia.org/wiki?curid=1149942" title="Benzion Miller">
Benzion Miller

Benzion Miller (hebr. בֶּן צִיּוֹן מילר, jid. בֶּן־צִיּוֹן מיללעֶר; ur. w obozie przesiedleńców w Fernwald, Niemcy w grudniu 1947). – amerykański chazan polskiego pochodzenia. Jest obecnie jednym z najsłynniejszych kantorów na świecie.
Pochodzi z wielopokoleniowej rodziny kantorów. Jest synem rabina i kantora Aarona Millera, którego korzenie sięgają Oświęcimia. Śpiewać zaczął jako pięciolatek. Wiedzę na temat sztuki śpiewu hazzanut przekazał mu ojciec, pod kierunkiem którego doskonalił swój warsztat wokalny. Teorię muzyki studiował w Montrealu u kantora Samuela Taube. Jest także absolwentem Bobover Yeshiva w Nowym Jorku i Bobover Yeshiva Kedushat Zion w Izraelu. W wieku 18 lat został kantorem synagogi w Żydowskim Centrum na Hillside w Nowym Jorku. Od 1981 roku jest kantorem Temple Beth El w Boro Park.
Koncertuje na całym świecie, co roku w Polsce, szczególnie podczas Festiwalu Kultury Żydowskiej w Krakowie.

</doc>
<doc id="1149943" url="https://pl.wikipedia.org/wiki?curid=1149943" title="Ceratosuchus">
Ceratosuchus



</doc>
<doc id="1149945" url="https://pl.wikipedia.org/wiki?curid=1149945" title="Basilosaurus">
Basilosaurus



</doc>
<doc id="1149946" url="https://pl.wikipedia.org/wiki?curid=1149946" title="Ariane 2 i Ariane 3">
Ariane 2 i Ariane 3



</doc>
<doc id="1149949" url="https://pl.wikipedia.org/wiki?curid=1149949" title="Ambulocetus">
Ambulocetus



</doc>
<doc id="1149952" url="https://pl.wikipedia.org/wiki?curid=1149952" title="Megistotherium">
Megistotherium



</doc>
<doc id="1149959" url="https://pl.wikipedia.org/wiki?curid=1149959" title="Ewa Rzetelska-Feleszko">
Ewa Rzetelska-Feleszko

Ewa Rzetelska-Feleszko z domu Kamińska (ur. 14 maja 1932 w Warszawie, zm. 22 lutego 2009) – polska slawistka i polonistka, profesor nauk humanistycznych, pracownik naukowy Instytutu Slawistyki PAN w Warszawie.
Życiorys.
Urodziła się jako jedyne dziecko w rodzinie Aleksandra (1903–1978) i Janiny z domu Sokołowskiej (1899–1992).
W 1950 roku ukończyła liceum w Łodzi. Absolwentka Uniwersytetu Jagiellońskiego (1955). W 1971 roku otrzymała stopień naukowy doktora w Instytucie Słowianoznawstwa PAN na podstawie dysertacji "Dawne słowiańskie dialekty województwa koszalińskiego. Najstarsze zmiany fonetyczne". W 1978 została doktorem habilitowanym na Uniwersytecie Łódzkim.. Tytuł rozprawy habilitacyjnej to "Rozwój i zmiany toponimicznego formantu -ica na obszarze zachodniosłowiańskim". W 1988 naukowczynię podniesiono do godności profesora nauk humanistycznych. W latach 1972–2004 E. Rzetelska-Feleszko kierowała Pracownią Onomastyczną IS PAN, w latach 1990–1996 pełniła funkcję dyrektora Instytutu Slawistyki PAN.
Członek International Committe (Council) of Onomastic Sciences - ICOS, International Society for Dialectology and Geolinguistic oraz Komitetu Językoznawstwa, Komitetu Słowianoznawstwa, Towarzystwa Naukowego Warszawskiego, Polskiego Towarzystwa Językoznawczego, Instytutu Kaszubskiego, Komisji Ustalania Nazw Miejscowych i Obiektów Fizjograficznych w Polsce. W wymienionych gremiach polskich pełniła funkcje przewodniczącej, członka prezydium i inne.
Prowadzone badania naukowe: dialektologia, onomastyka i historia języka polskiego i języków zachodniosłowiańskich, w tym zwłaszcza łużyckiego, czeskiego, słowackiego, kaszubszczyzny, dialektów pomorskich; wielokierunkowe badania naukowe z zakresu onomastyki obejmujące różne kategorie nazewnicze oraz problematykę teoretyczną, strukturalną, kulturową; problematykę mniejszości narodowych i etnicznych; przewodniki językoznawcze: polonistyczny i slawistyczny.
W latach 2006–2009 członek Rady Muzeum Harcerstwa. Uczyniła wiele dla zachowania pamięci o swoim ojcu, hm. Aleksandrze Kamińskim, troszcząc się o jego spuściznę i udostępniając ją wszystkim zainteresowanym badaczom naukowym, historykom, muzeom. Współpracowała z Ruchem Drużyn Kamykowych ZHP.
Wybrane publikacje.
Autorka ponad 340 publikacji.
źródło
Życie prywatne.
Jej mąż Kazimierz Feleszko także był slawistą. Była matką slawistek Anny Badyoczek i Katarzyny Hanke oraz lekarza Wojciecha Feleszko

</doc>
<doc id="1149960" url="https://pl.wikipedia.org/wiki?curid=1149960" title="Moszczenica Małopolska">
Moszczenica Małopolska

Moszczenica Małopolska – przystanek kolejowy w Moszczenicy, w województwie małopolskim, w Polsce. Znajduje się on na 14, 704km linii kolejowej nr 108 (Stróże - Krościenko), w połowie szlaku Wola Łużańska - Gorlice Zagórzany. Przystanek posiada zadaszenie punktowe w postaci małych wiat peronowych oraz niski peron o nawierzchni mieszanej.
Ruch pociągów.
W okresie międzywojennym i podczas II wojny światowej, w Moszczenicy zatrzymywało się kilka par pociągów pasażerskich dziennie, natomiast w 1946 roku liczba ta zmalała do zaledwie dwóch par.
W 1964 roku kursowało już nawet do 11 par pociągów osobowych.
Druga połowa lat 70. XX wieku, pod względem ruchu pasażerskiego, była okresem świetności zarówno przystanku, jak i całej linii. Rekord padł w roku 1976, gdy w ciągu dnia postój handlowy miało tu do 14 par pociągów osobowych (licząc z sezonowymi oraz kursującymi tylko w dni robocze).
W 1988 roku w Moszczenicy zatrzymywało się (przy założeniu, że pociągi do/z Krakowa, Warszawy i Łodzi jechały przez Gorlice Zagórzany) do 10 par pociągów osobowych na dobę. Widać więc niewielkie pogorszenie oferty przewozów osobowych względem sytuacji sprzed 10 lat.
W 1996 roku wciąż zatrzymywało się tu 10 par pociągów osobowych, natomiast 10 lat później liczba ta spadła do 7.
W 2009 roku na przystanku zatrzymywały się już jedynie 2 pary pociągów REGIO rel. Stróże - Biecz (ze względu na kłopoty z finansowaniem pociągów osobowych przez województwo podkarpackie, pociągi REGIO skrócono z Jasła do Biecza - ostatniej stacji w woj. małopolskim). 
Ruch pociągów pasażerskich na stacji wstrzymano 31 maja 2010. W późniejszym czasie ze stacji prowadzony był ruch poprzez zastępczą komunikacją autobusową, która również została zlikwidowana.
Po remoncie szlaku Stróże - Wola Łużańska, 1 października 2017 został przywrócony został ruch pociągów osobowych pomiędzy Stróżami a Gorlicami Zagórzanami. Odtąd, na stacji zatrzymują się pociągi Kolei Małopolskich relacji Kraków – Jasło – Kraków i Nowy Sącz – Jasło – Nowy Sącz. Są to jednak pociągi przeznaczone głównie dla uczniów i studentów, dlatego ich kursowanie ogranicza się wyłącznie do piątków i niedziel w ciągu roku szkolnego. W piątki wieczór, pociąg kursuje jako osobowy przyspieszony z Krakowa do Jasła oraz osobowy z Jasła do Nowego Sącza, zaś w niedzielne popołudnie przejazd odbywa się w relacji odwrotnej. Pociągi te kursują do dziś.
Ponadto, w lipcu 2021 roku uruchomiono sezonowy pociąg osobowy przyspieszony Kolei Małopolskich rel. Jasło - Krynica-Zdrój". W soboty i niedziele rano kursował on z Jasła do Krynicy, zaś wieczorami - w relacji odwrotnej. Dodatkowo, ze względów technicznych, wczesnymi rankami z Nowego Sącza do Jasła wyruszał pociąg osobowy (skład ten jechał później do Krynicy), a późnymi wieczorami wracał do Nowego Sącza.
W roku 2017 przystanek obsługiwał 0–9 pasażerów na dobę.
Przyszłość.
Program "Kolej +" zakłada gruntowną modernizację linii kolejowej 108 między Stróżami a granicą województwa do 2028 roku. W ramach prac, przystanek ma zyskać nowy peron.

</doc>
<doc id="1149975" url="https://pl.wikipedia.org/wiki?curid=1149975" title="Isen (rzeka)">
Isen (rzeka)

Isen – rzeka w Niemczech, w południowo-wschodniej Górnej Bawarii, w dorzeczu Dunaju. Jest dopływem Innu. Jej długość wynosi 80,93 km, a powierzchnia zlewni 587,09 km².

</doc>
<doc id="1149981" url="https://pl.wikipedia.org/wiki?curid=1149981" title="Digital Freejazz">
Digital Freejazz

Digital Freejazz – debiutancki album polskiego zespołu jazowego Pulsarus.
Twórcy.
Muzyka, aranżacje: Dominik Strychalski
Współpraca: Piotr Rachoń, Jakub Rutkowski
Nagranie: Wiśniowy Sad Club (Tarnowskie Góry), Jazz Club 4Art (Gliwice), sala prób (Będzin).

</doc>
<doc id="1149982" url="https://pl.wikipedia.org/wiki?curid=1149982" title="Port lotniczy Algier">
Port lotniczy Algier

Port lotniczy Algier – międzynarodowy port lotniczy położony 29 km na południowy wschód od centrum Algieru. Jest największym portem lotniczym w Algierii i jednym z największych w Afryce.

</doc>
<doc id="1149983" url="https://pl.wikipedia.org/wiki?curid=1149983" title="Paint">
Paint

Miejsca.
Miejscowości w Stanach Zjednoczonych:
Gminy w Stanach Zjednoczonych:

</doc>
<doc id="1149987" url="https://pl.wikipedia.org/wiki?curid=1149987" title="Kwas 3-fosfoglicerynowy">
Kwas 3-fosfoglicerynowy

Kwas 3-fosfoglicerynowy, 3PG, PGA – organiczny związek chemiczny z grupy fosforanów biorący udział w glikolizie i cyklu Calvina.

</doc>
<doc id="1149992" url="https://pl.wikipedia.org/wiki?curid=1149992" title="1,3-Bisfosfoglicerynian">
1,3-Bisfosfoglicerynian

1,3-Bisfosfoglicerynian – organiczny związek chemiczny biorący udział w glikolizie i cyklu Calvina. Pełni funkcję związku przenoszącego energię, co związane jest z występowaniem wiązań wysokoenergetycznych, czyli wiązań labilnych, łatwo ulegających rozerwaniu. 

</doc>
<doc id="1149994" url="https://pl.wikipedia.org/wiki?curid=1149994" title="BPG">
BPG



</doc>
<doc id="1149995" url="https://pl.wikipedia.org/wiki?curid=1149995" title="Gardeminka">
Gardeminka



</doc>
<doc id="1150002" url="https://pl.wikipedia.org/wiki?curid=1150002" title="Carpatair">
Carpatair

Carpatair – rumuńskie linie lotnicze z siedzibą w Timișoarze, wykonujące jedynie połączenia czarterowe.
Flota.
Flota Carpatair składa się z 3 samolotów o średnim wieku 26,1 rok (stan na luty 2023 r.).

</doc>
<doc id="1150003" url="https://pl.wikipedia.org/wiki?curid=1150003" title="1,3-bisfosfoglicerynian">
1,3-bisfosfoglicerynian



</doc>
<doc id="1150008" url="https://pl.wikipedia.org/wiki?curid=1150008" title="3-fosfoglicerynian">
3-fosfoglicerynian



</doc>
<doc id="1150022" url="https://pl.wikipedia.org/wiki?curid=1150022" title="Opętanie (film 1981)">
Opętanie (film 1981)

Opętanie (ang. "Possession") – francusko-niemiecki horror filmowy z 1981 roku w reżyserii Andrzeja Żuławskiego. Jego tematem jest zdrada małżeńska i związany z nią rozpad osobowości, ukazany jako tytułowe opętanie i wejście w świat sennego koszmaru. Zdjęcia do filmu powstały w Berlinie Zachodnim. Główne role zagrali Sam Neill i Isabelle Adjani.
Fabuła.
Marc wraca po dłuższej nieobecności z misji szpiegowskiej do swego mieszkania w Berlinie Zachodnim, gdzie zastaje dom pogrążony w chaosie. Kilkuletni synek jest zaniedbany, żona Anna – roztargniona i rozdrażniona. Anna wyznaje mężowi, że ma kochanka, karatekę Heinricha, i nie zamierza zrywać nowego związku. Mimo to jednak Marc odkrywa, że Anna wcale nie spędza czasu z Heinrichem. Marc wynajmuje prywatnego detektywa, który odkrywa, że Anna utrzymuje intymne relacje z ohydnym monstrum, ni człowiekiem, ni zwierzęciem, które żywi się ciałami ofiar. Kobieta zabija detektywa, a potem następnego, który wyruszył na poszukiwanie swego poprzednika. Do mieszkania trafia wkrótce również Heinrich. Zostaje zraniony przez Annę, ale udaje mu się uciec. O swym odkryciu Heinrich powiadamia Marca.
Odbiór.
"Opętanie" było przeważnie pozytywnie przyjmowane przez anglojęzycznych krytyków. Tom Huddleston z pisma „Time Out” pisał, iż "Opętanie" to „być może jedyny film, który sam w sobie jest szalony: nieprzewidywalny, przerażający […]. Drastyczny, ale konieczny do obejrzenia”. Budd Wilkins w recenzji dla „Slant” dowodził, że Żuławski „wplata w tę eklektyczną hybrydyzację niezwykle osobistą narrację, odzwierciedlającą jego własne niedawne rozstanie z aktorką Małgorzatą Braunek”. Wilkins chwalił sposób, w jaki reżyser kierował Isabelle Adjani; „Wielu reżyserów w pełni wykorzystało egzotyczną, eteryczną francuską urodę Adjani, ale dopiero Żuławski dostrzegł w niej coś niepokojącego”. „Variety” pisało, iż „masa symboli i nieokiełznana, błyskotliwa reżyseria łączą tę różnorodną opowieść w film, który mógłby zyskać miano kultowego dzięki wielu poziomom symboliki i eksploatacji”. Bardzo krytyczny wobec filmu Żuławskiego był Vincent Canby z „The New York Timesa”, pisząc o Adjani: „Nie jestem pewna, czy panna Adjani zasłużyła na swoją canneńską nagrodę za aktorstwo, ale zasłużyła za coś, może za żonglerkę”. "Opętanie" Canby opisywał jako „film, który zawiera pewną ilość niestosownego gore i nie ma żadnego sensu”.

</doc>
<doc id="1150025" url="https://pl.wikipedia.org/wiki?curid=1150025" title="Echinococcus shiquicus">
Echinococcus shiquicus

Echinococcus shiquicus – gatunek tasiemca z rodzaju "Echinococcus", opisany w 2005 roku. "E. shiquicus" jest pasożytem lisów tybetańskich ("Vulpes ferrilata") i szczekuszki "Ochotona curzoniae". Do tej pory stwierdzono występowanie tego gatunku jedynie w chińskiej prowincji Qinghai. Dojrzałe pasożyty znajdywane w przewodzie pokarmowym lisów przypominają morfologią "E. multilocularis"; różnią się jednak mniejszymi haczykami, mniejszą liczbą proglotydów w strobili, odmienną lokalizacją otworu płciowego w dojrzałym proglotydzie i mniejszą liczbą jaj w proglotydach macicznych. Cysty tasiemca znajdywane w wątrobie szczekuszki były zazwyczaj jednokomorowe. Analizy porównawcze mitochondrialnego i jądrowego DNA potwierdzają odrębność tego gatunku od innych z rodzaju "Echinococcus".

</doc>
<doc id="1150043" url="https://pl.wikipedia.org/wiki?curid=1150043" title="Adolph Siegfried von der Osten">
Adolph Siegfried von der Osten

Adolph Siegfried von der Osten (ur. 21 października 1726, zm. 2 maja 1797) – duński polityk. Pochodził z pruskiej szlachty. 
Zajmował się w latach siedemdziesiątych sprawami zagranicznymi. Był do tego stopnia fachowcem, że Johann Friedrich Struensee, który doszedł do władzy w końcu 1770 roku, pozostawił go na stanowisku w czasie czystek politycznych, w których urząd stracił m.in. Andreas Peter Bernstorff.
8 listopada 1766 otrzymał wielką wstęgę Orderu Danebroga, 29 stycznia 1771 został odznaczony ustanowionym tego dnia Orderem Matyldy, a w 1783 Orderem Słonia. Posiadał też rosyjski Order Świętego Aleksandra Newskiego i polski Order Świętego Stanisława.
W latach 1788-1794 był burmistrzem Kopenhagi ("Overpræsident"). 

</doc>
<doc id="1150051" url="https://pl.wikipedia.org/wiki?curid=1150051" title="M117">
M117



</doc>
<doc id="1150058" url="https://pl.wikipedia.org/wiki?curid=1150058" title="BTM">
BTM

BTM – materiał wybuchowy, mieszanina 55% tetrylu, 25% trotylu i 20% aluminium.

</doc>
<doc id="1150059" url="https://pl.wikipedia.org/wiki?curid=1150059" title="Franco Tancredi">
Franco Tancredi

Franco Tancredi (ur. 10 stycznia 1955 w Giulianovie) – piłkarz włoski grający na pozycji bramkarza.
Kariera klubowa.
Tancredi wychował się w klubie Giulianova Calcio pochodzącym z jego rodzinnego miasta. W latach 1972–1974 występował w Serie C, ale wówczas ściągnięto go do AC Milan. Jednak na skutek przegrania rywalizacji z Enriciem Albertosim był tylko rezerwowym nie zdołał zadebiutować w ligowym meczu. W 1976 roku odszedł do Rimini Calcio FC, gdzie stał się czołowym bramkarzem Serie B i pobyt w drugiej lidze trwał tylko rok.
Latem 1977 Tancredi przeszedł do AS Roma. Do zespołu ściągnął go szwedzki szkoleniowiec Nils Liedholm. W pierwszej lidze zadebiutował jednak dopiero w sezonie 1978/1979 pierwotnie będąc rezerwowym dla Paola Contiego. Fakt ten miał miejsce 28 stycznia 1979, a Roma pokonała 2:0 zespół Hellas Werona. W sezonie 1979/1980 trenerem znów został Liedholm, ale Tancredi grał już w większej liczbie meczów, a rywalizację z Contim wygrał głównie dzięki finałowi Pucharu Włoch, w którym Roma zwyciężyła Torino Calcio po serii rzutów karnych. W sezonie 1980/1981 był już pierwszym bramkarzem „giallo-rossich”. Został wicemistrzem kraju, wystąpił w rozgrywkach Pucharu Zdobywców Pucharów i po raz drugi z rzędu zdobył krajowy puchar. W 1982 roku zajął 3. miejsce w lidze, ale rok później był jednym z głównych autorów pierwszego od 1942 roku mistrzostwa Włoch. W sezonie 1983/1984 Tancredi osiągnął kolejne sukcesy. Po raz drugi został wicemistrzem kraju, po raz trzeci zdobywcą Coppa Italia oraz dotarł z Romą do finału Pucharu Mistrzów. Wystąpił w finale z Liverpoolem (1:1), ale nie zapobiegł porażce w rzutach karnych nie broniąc żadnego strzału rywali. W 1986 roku z drużyną prowadzoną przez Svena-Görana Erikssona zdobył kolejny w karierze krajowy puchar oraz wicemistrzostwo Włoch. W 1987 roku został trafiony przez kibiców Milanu petardą, stracił przytomność, ale przeżył. W kolejnych latach nie osiągał już sukcesów, a w sezonie 1989/1990 przegrał rywalizację z młodszym o 7 lat Giovannim Cervone. Po sezonie odszedł do Torino Calcio, gdzie nie miał miejsca w składzie i ostatecznie latem 1991 zakończył piłkarską karierę w wieku 36 lat.
Kariera reprezentacyjna.
W reprezentacji Włoch Tancredi zadebiutował 26 września 1984 w wygranym 1:0 towarzyskim meczu ze Szwecją, rozegranym na San Siro w Mediolanie. W tym samym roku był członkiem kadry włoskiej na Olimpiadzie w Los Angeles, z którą zajął 4. miejsce. W 1986 roku selekcjoner Enzo Bearzot powołał go na Mistrzostwa Świata w Meksyku. Tancredi cały turniej przesiedział na ławce rezerwowych, a pierwszym bramkarzem był wówczas Giovanni Galli. W kadrze Włoch rozegrał łącznie 12 meczów.
Po zakończeniu kariery.
Po skończeniu kariery Tancredi został trenerem bramkarzy w Romie do 2004 roku. Wtedy wraz z Fabiem Capello przeniósł się Juventusu, a w sezonie 2006/2007 wraz z tym szkoleniowcem pracował w Realu Madryt.

</doc>
<doc id="1150060" url="https://pl.wikipedia.org/wiki?curid=1150060" title="Danmarks og Norges ökonomiske Magazin">
Danmarks og Norges ökonomiske Magazin

Danmarks og Norges ökonomiske Magazin ("Magazyn Ekonomiczny Danii i Norwegii") — pismo ekonomiczne powstałe w latach pięćdziesiątych XVIII wieku. W latach 1757–1764 wydawał je biskup Bergen Erik Pontoppidan. 
W 1755 rząd skierował do społeczeństwa prośbę-propozycję przedstawiania rad ekonomicznych, które mogłyby przyczynić się do wzrostu zamożności kraju. "Danmarks og Norges ökonomiske Magazin" drukował m.in. polemiki i propozycje związane z tym apelem.
1 stycznia 1758 roku pastor Otto Diederich Lutken (1719-1790) rozważał na łamach pisma kwestię czy jest jakaś preferowana dla gospodarki i rozwoju królestwa liczba poddanych, wyprzedzając o wiele lat teorie Thomasa Malthusa.

</doc>
<doc id="1150065" url="https://pl.wikipedia.org/wiki?curid=1150065" title="Borotorpex">
Borotorpex

Borotorpex – amerykański materiał wybuchowy, mieszanina 46% heksogenu, 44% trotylu i 10% boru.

</doc>
<doc id="1150080" url="https://pl.wikipedia.org/wiki?curid=1150080" title="Gomma A">
Gomma A

Gomma A - francuski przemysłowy materiał wybuchowy, mieszanina 92% nitrogliceryny i 8% nitrocelulozy.
Właściwości:

</doc>
<doc id="1150082" url="https://pl.wikipedia.org/wiki?curid=1150082" title="Otto Diederich Lutken">
Otto Diederich Lutken

Otto Diederich Lutken (ur. 17 marca 1713, zm. 1790) – duński ekonomista i duchowny.
Piszący w czasopiśmie "Danmarks og Norges ökonomiske Magazin" pastor parafii na wyspie Fyn Lutken 1 stycznia 1758 roku rozważał kwestię czy jest jakaś preferowana dla gospodarki i rozwoju królestwa liczba poddanych, w czym wyprzedził o niemal 50 lat teorie, które potem rozwijał Thomas Malthus.

</doc>
<doc id="1150088" url="https://pl.wikipedia.org/wiki?curid=1150088" title="Kołomieńskie">
Kołomieńskie

Kołomienskoje (ros: "Коломенское") obecnie zespół muzealno-architektoniczny na obrzeżach Moskwy, a w przeszłości historyczna rezydencja rosyjskich carów i książąt.
Jej nazwa po raz pierwszy pojawiła się w latopisie z XIV wieku. W tymże wieku była uważana za główną rezydencję rosyjskiego cara Iwana III, a później także Iwana IV. Z okazji narodzin Iwana Groźnego została wzniesiona cerkiew Wniebowstąpienia Pańskiego – jeden z najlepszych przykładów architektury starorosyjskiej.
W Kołomienskim znajduje się również cerkiew Kazańskiej Ikony Matki Bożej, dawna prywatna świątynia przy pałacu Romanowów.

</doc>
<doc id="1150092" url="https://pl.wikipedia.org/wiki?curid=1150092" title="HBX">
HBX

HBX - materiał wybuchowy, mieszanina 40% heksogenu, 38% trotylu, 17% aluminium i 5% wosku.

</doc>
<doc id="1150096" url="https://pl.wikipedia.org/wiki?curid=1150096" title="Defragmentator dysków">
Defragmentator dysków

Defragmentator dysków – narzędzie systemowe służące do analizowania woluminów lokalnych oraz lokalizowania i konsolidowania pofragmentowanych plików i folderów. Wszystkie wersje Microsoft Windows wyższe od Windows 3.11 mają wbudowany defragmentator dysków.
Defragmentatory pozasystemowe

</doc>
<doc id="1150109" url="https://pl.wikipedia.org/wiki?curid=1150109" title="Supporter's Album">
Supporter's Album



</doc>
<doc id="1150118" url="https://pl.wikipedia.org/wiki?curid=1150118" title="Centre-du-Québec">
Centre-du-Québec

Centre-du-Québec (potocznie zwany również "Bois-Francs") – jeden z 17 regionów administracyjnych we francuskojęzycznej prowincji Quebec, w Kanadzie. Region utworzony został po reformie administracyjnej z dnia 30 lipca 1997 roku. Centre-du-Québec podzielone jest na 5 regionalnych gmin hrabstwa oraz 83 gminy.
Centre-du-Québec ma 234 163 mieszkańców. Język francuski jest językiem ojczystym dla 97,6%, angielski dla 1,0% mieszkańców (2011).
Regionalne gminy hrabstwa (MRC):
Dwie gminy autochtoniczne znajdują się poza MRC:

</doc>
<doc id="1150122" url="https://pl.wikipedia.org/wiki?curid=1150122" title="Baltic Cup 1950">
Baltic Cup 1950

Baltic Cup 1950 – turniej towarzyski Baltic Cup 1950, odbył się w dniach 6 - 8 października 1950 roku na Litwie. Był to czwarty turniej piłkarski po aneksji krajów bałtyckich przez ZSRR. W turnieju tradycyjnie wzięły udział trzy zespoły:drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1950 został zespół Litwy B.

</doc>
<doc id="1150126" url="https://pl.wikipedia.org/wiki?curid=1150126" title="Jacob Langebek">
Jacob Langebek

Jacob Langebek (ur. 23 stycznia 1710, zm. 16 sierpnia 1775) – duński historyk, członek Królewskiej Szwedzkiej Akademii Nauk.
W latach sześćdziesiątych XVIII w. Langebek wydał zbiór średniowiecznych źródeł z historii Danii pod tytułem "Scriptores rerum danicarum medii aevi".

</doc>
<doc id="1150127" url="https://pl.wikipedia.org/wiki?curid=1150127" title="Duluth (Georgia)">
Duluth (Georgia)

 
Duluth – miasto w Stanach Zjednoczonych, w stanie Georgia, w hrabstwie Gwinnett. Według spisu w 2020 roku liczy 31,9 tys. mieszkańców i jest drugim co do wielkości miastem hrabstwa Gwinnett. Jest północno–wschodnim przedmieściem Atlanty, od której oddalone jest około 35 kilometrów.
Demografia.
W latach 2010–2020 populacja miasta wzrosła o 19,8%. 40,8% stanowią osoby białe (32,5% nie licząc Latynosów), 25,2% to Azjaci, 21,7% czarnoskórzy lub Afroamerykanie i 5% było rasy mieszanej. 16,6% osób deklarowało pochodzenie latynoskie.
Ciekawostki.
W mieście działa klub hokeja na lodzie Atlanta Gladiators (do 2015 pod nazwą Gwinnett Gladiators).

</doc>
<doc id="1150131" url="https://pl.wikipedia.org/wiki?curid=1150131" title="Baltic Cup 1958">
Baltic Cup 1958

Baltic Cup 1958 – turniej towarzyski Baltic Cup 1958, odbył się w dniach 11 - 13 lipca 1958 roku na Litwie. Był to ósmy turniej piłkarski po aneksji krajów bałtyckich przez ZSRR. W turnieju tradycyjnie wzięły udział trzy zespoły:drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1958 został zespół Łotwy B.

</doc>
<doc id="1150132" url="https://pl.wikipedia.org/wiki?curid=1150132" title="MDN">
MDN



</doc>
<doc id="1150135" url="https://pl.wikipedia.org/wiki?curid=1150135" title="Badis ibn Mansur">
Badis ibn Mansur



</doc>
<doc id="1150138" url="https://pl.wikipedia.org/wiki?curid=1150138" title="Leninogorsk">
Leninogorsk

Leninogorsk () – miasto w Rosji w Tatarstanie. Osada założona w 1948, miasto od 1955. Liczy 61 695 mieszkańców (2020).
W mieście rozwinął się przemysł materiałów budowlanych. Ośrodek wydobycia ropy naftowej oraz gazu ziemnego.

</doc>
<doc id="1150139" url="https://pl.wikipedia.org/wiki?curid=1150139" title="Baltic Cup 1961">
Baltic Cup 1961

Baltic Cup 1961 – turniej towarzyski Baltic Cup 1961, odbył się w dniach 4 - 6 października 1961 roku na Litwie. Był to jedenasty turniej piłkarski po aneksji krajów bałtyckich przez ZSRR. W turnieju tradycyjnie wzięły udział trzy zespoły:
drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1961 został zespół Łotwy B.

</doc>
<doc id="1150141" url="https://pl.wikipedia.org/wiki?curid=1150141" title="Tasiemiec kręćkowy">
Tasiemiec kręćkowy

Tasiemiec kręćkowy ("Taenia multiceps") – kosmopolityczny pasożyt przewodu pokarmowego psowatych. Występuje przede wszystkim na obszarach hodowli owiec, które są jego żywicielami pośrednimi.
Morfologia.
Dojrzały tasiemiec osiąga około 1 m długości i 3–5 mm szerokości; strobila składa się z 200-250 proglotydów. Skoleks jest gruszkowaty, z czterema przyssawkami i podwójnym wieńcem 22-32 haczyków.
Cykl życiowy.
Proglotydy maciczne wydalane są z kałem żywiciela ostatecznego – psa albo innego gatunku z rodziny psowatych – i uwalniają onkosfery. Te zarażają żywiciela pośredniego: owce, kozy, muflony, rzadziej inne zwierzęta i wyjątkowo człowieka. U żywiciela pośredniego rozwija się cerkoid typu cenur; larwa osiedla się w narządach wewnętrznych, przede wszystkim w rdzeniu kręgowym lub mózgowiu. Cenur ma zdolność rozmnażania wegetatywnego; przez paczkowanie wytwarza skoleksy. Rozwija się 2-3 miesiące i osiąga dojrzałość, stając się inwazyjnym dla żywiciela ostatecznego. Skoleksy zjedzone przez psa w jelicie osiągają dojrzałość po upływie 8-72 dni.
Cenuroza.
Choroba wywołana przez cenury rozwijające się w narządach wewnętrznych, przede wszystkim w mózgowiu, określana jest jako cenuroza lub kołowacizna (u zwierząt). Objawy zależą od lokalizacji larwy w mózgowiu i wynikają ze zwiększonego ciśnienia śródczaszkowego.
Leczenie polega na chirurgicznym usunięciu pasożyta.

</doc>
<doc id="1150142" url="https://pl.wikipedia.org/wiki?curid=1150142" title="Bitwa pod Krosnem">
Bitwa pod Krosnem

Bitwa pod Krosnem (szw. "Slaget vid Krosno") – bitwa stoczona 7 grudnia 1655 między wojskami polskimi porucznika Gabriela Wojniłłowicza a wojskami szwedzkimi i wspierającym ich oddziałem pułkownika Aleksandra Prackiego. Starcie pod Krosnem odbyło się w czasie potopu szwedzkiego będącego częścią II wojny północnej (1655–1660). 
W lipcu 1655 Szwedzi wkroczyli do Rzeczypospolitej odnosząc początkowo błyskawiczne sukcesy. Mieszkańcy Krosna za namową byłego dominikanina Aleksandra Prackiego, przeszli na protestantyzm, poparli Szwedów i wybrali go na dowódcę oddziału wspierającego wojska szwedzkie. Kiedy Szwedzi zaczęli rabować, mordować ludność i palić domy, Polacy opowiedzieli się po stronie króla Jana Kazimierza. Zebrani przez porucznika Wojniłłowicza mieszkańcy ruszyli do boju z kosami i widłami a wielu podkomendnych Prackiego odwróciło się od niego i przeszło na stronę Polaków. Zaskoczeni rozwojem sytuacji Szwedzi przegrali bitwę. Gabriel Wojniłłowicz jako zwycięzca, wjechał do Krosna, witany owacyjnie przez tłumy, pojmanych zdrajców postawiono przed sądem. Na krośnieńskim rynku rozstrzelano Aleksandra Prackiego za zdradę Rzeczypospolitej i łupiestwo. Następnie Wojniłłowicz ruszył z oddziałami w kierunku Biecza i Nowego Sącza oswobadzając miasta.

</doc>
<doc id="1150143" url="https://pl.wikipedia.org/wiki?curid=1150143" title="Topór (film)">
Topór (film)

Topór (ang. "Hatchet") – film fabularny (horror) produkcji amerykańskiej z 2006 roku w reżyserii Adama Greena. Film promowano sloganem reklamowym „"Stara szkoła amerykańskiego horroru"” i oczekiwano, że odniesie on sukces bliski fenomenom "Piątku, trzynastego", "Halloween" czy "Koszmaru z ulicy Wiązów". Ostatecznie film nie spotkał się ze skrajnym entuzjazmem.
Film inspirowany był prawdziwą historią. W obsadzie występują aktorzy znani z filmów grozy. Film kręcono w Nowym Orleanie w Luizjanie i w Santa Clarita w Kalifornii.
Opis fabuły.
W scenie rozpoczynającej film poznajemy dwóch rybaków – Sampsona (Robert Englund) oraz jego syna Ainsleya (Joshua Leonard). Para dryfuje po odludnych luizjańskich bagnach przy pełni księżyca, oczekując udanego połowu. Pomimo pokrewieństwa, Sampson i Ainsley nie przepadają za sobą, a wkrótce Ainsley znajduje zwłoki swojego martwego ojca na lądzie i sam zostaje zamordowany przez monstrualną postać, która najpierw pozbawia go rąk, a następnie rozrywa na pół.
Tymczasem w centrum Nowego Orleanu odbywa się karnawał, którego uczestnikami są Marcus (Deon Richmond) oraz jego przyjaciel Ben (Joel Moore), przybity od momentu rozstania z dziewczyną. Ben, znużony klimatem Nowego Orleanu w czasie karnawału, decyduje się wybrać na podróż po nawiedzonych bagnach, której organizatorem jest Azjata Shawn (Parry Shen). Marcus, mimo niepewności, zgadza się towarzyszyć przyjacielowi w wycieczce. W podróży przez rzekomo nawiedzone bagna Luizjany Benowi i Marcusowi towarzyszą: niechlujny reżyser Shapiro (Joel Murray), jego pupilki – przyszła aktorka Jenna (Joleigh Fioreavanti) oraz jej towarzyszka-pornogwiazdka Misty (Mercedes McNab), małżeństwo z Minnesoty państwo Permatteo (Patrika Darbo i Richard Riehle), a także niepozorna Marybeth (Tamara Feldman). Marcus i Jenna zaczynają ze sobą flirtować, a Ben stara się nawiązać kontakt z wyalienowaną od grupy Marybeth, która jednak go spławia.
Podczas rejsu, bohaterowie napotykają się na bezdomnego, który powiadamia ich o klątwie ciążącej nad mokradłami i radzi im powracać do domów, lecz odległość pomiędzy ich statkiem a łodzią prowincjusza jest na tyle spora, że turyści nie są w stanie usłyszeć jego ostrzeżeń. Pani Permatteo na odległym lądzie dostrzega postać, a w międzyczasie rozkojarzony Shawn wpada na skałę, powodując, że statek zaczyna tonąć. Zaczyna padać deszcz, a turyści zostają zmuszeni do ewakuacji z łodzi. Pan Permatteo zostaje ugryziony przez aligatora w nogę, przez co wszyscy wypadają ze statku. Wszyscy pośpiesznie asekurują się na ląd, a noga pana Permatteo zaczyna obficie krwawić. Uczestnicy podróży odkrywają, że Shawn właściwie nie jest przewodnikiem, a jedynie studentem, który przez organizowanie szemranych wycieczek po bagnach chce zarobić pieniądze. Podczas poszukiwania pomocy, strapieni turyści dowiadują się, że Marybeth tak naprawdę również nie wzięła udziału w rejsie z celów rekreacyjnych – jej rodzina, poznani wcześniej Ainsley i Sampson, zginęli w okolicach bagien, a dziewczyna, wyposażona w pistolet, przybyła, by ich odnaleźć. Marybeth opowiada współtowarzyszom prawdziwą historię legendy bagien Luizjany, Victora Crowleya, który zamieszkiwał odwiedzane przez bohaterów tereny kilka lat temu i był prześladowany przez rówieśników z powodu swojej deformacji. Pewnej nocy grupka chłopców podpaliła dom Crowleyów, a Victor został uwięziony wewnątrz. Po powrocie do domu, Pan Crowley usiłował pomóc synowi, chcąc porąbać drzwi toporem, lecz w rezultacie zamordował swojego syna, uderzając go narzędziem w głowę. Legenda Luizjany głosi, że każdy kto na odpowiednią odległość zbliży się do domu Crowleyów, ginie w tajemniczych okolicznościach.
Pani Permatteo ignoruje mrożącą krew w żyłach historię Marybeth i decyduje się wejść do dawnego domu Crowleyów w oczekiwaniu na udzielenie pomocy przez mieszkającą tam obecnie rodzinę jej rannemu mężowi. Z domu wybiega jednak zapowiadany przez Marybeth Victor Crowley, jak najbardziej żywy, który najpierw morduje pana Permatteo, a następnie jego przerażoną żonę. Marybeth strzela do mężczyzny, lecz jedynie go unieszkodliwia. Wszyscy zaczynają uciekać. Marybeth, Ben, Jenna, Marcus, Misty i Shawn wkrótce wpadają na siebie, lecz Shapiro zostaje złapany przez Crowleya, który skręca mu kark. Marcus atakuje Shawna, mając mu za złe, że jest sprawcą całego zamieszania, rozdziela ich jednak Ben. Następnie bohaterowie odnajdują zwłoki Shapira i przekonują się, że tak naprawdę nie był on reżyserem, a kolekcjonerem filmów pornograficznych, który dla własnych potrzeb kręci erotyki. Marybeth proponuje, by powrócić do domu Crowleyów po broń, i cała szóstka ulega jej idei. Misty, Jenna, Marcus i Shawn pozostają przed domem, strzegąc powrotu Victora, podczas gdy Marybeth i Ben włamują się do posiadłości. Na miejscu zastają zwłoki Ainsleya i Sampsona. Gdy pozostałych zaczynają niepokoić tajemnicze odgłosy, chwytają w dłonie łopatę i widły i powracają do czwórki. Z głębi lasu wyłania się Victor. Marybeth obezwładnia go uderzeniem łopaty, a Ben dźga go widłami. Shawn rusza po łopatę, by wdać się w bój z Crowleyem, lecz ten chwyta ją pierwszy, wyłamuje nią nogę Shawna i dekapituje go. Następnie morduje Jennę i wszyscy – ponownie – zaczynają uciekać.
Pozostali przy życiu wpadają na plan unicestwienia Victora w jego własnym domu. Kolejny raz powracają na miejsce pierwszych zgonów. Marybeth, Ben i Marcus ruszają do domu, by napełnić zbiornik z benzyną i następnie podpalić posiadłość z uwięzionym Victorem wewnątrz; Misty zaś pozostaje na straży, oczekując przed domem powrotu psychopaty. Po wyjściu z domu Crowleyów, bohaterowie nie zastają Misty, a jej głowa i tułów zostają jedyne rzucone w Bena przez Victora. Ben polewa Victora benzyną, a Marybeth i Marcus podpalają go, lecz ogień zostaje ugaszony przez deszcz, który niespodziewanie zaczyna padać. Trójka zaczyna uciekać i trafia na miejscowy cmentarz. Marcus zostaje schwytany, a Victor odcina mu kończyny i rozbija jego głowę o grób.
Marybeth i Ben następnie pokonują Victora, lecz jak się okazuje, nieskutecznie. Para odpływa łodzią ojca Marybeth na mokradła, gdzie dziewczyna zostaje wciągnięta do wody. Gdy już wydaje się, że utonie, dostrzega dłoń Bena wyciągniętą w jej kierunku, która wciąga ją z powrotem na łodź. Okazuje się jednak, że dłoń nie należy do Bena, a Victora, która zabił chłopaka.

</doc>
<doc id="1150145" url="https://pl.wikipedia.org/wiki?curid=1150145" title="Peter Friderik Suhm">
Peter Friderik Suhm

Peter Frederik Suhm (ur. 18 października 1728 w Kopenhadze, zm. 7 września 1798) – duński historyk.
Ukończył studia na Uniwersytecie Kopenhaskim, nauczycielem Suhma był od 1746 Ludvig Holberg, którego dzieła znał już wcześniej. Niedługo potem Suhm został dworzaninem (wywodził się bowiem ze starej szlachty).
W roku 1748 został asesorem rady dworu, a w 1751 radca stanu. W 1751 wyruszył Suhm do Trondheim i poślubił w 1752 córkę bogatego handlarza Karen Angell (1732-88). W tych latach Suhm napisał: "Forbedringer til den gamle danske og norske historie" (1757), która zawierała eseje: O Kanucie Wielkim, Eriku Ejegod i Erike Emune.
W latach 1761-1765 wydawał "Trondhjemske samlinger" (5 tomów). W 1765 powrócił do Kopenhagi. Köpenhamn, gdzie poznał historka Ove Guldberga. W 1771 wydał: "Udsigt over videnskabernes og de skjønne kunsters tilstand i Danmark og Norge". W styczniu 1772 napisał list: "Til kongen" ("Do króla"), w którym przewidywał upadek ministra Struenseego.
Napisany w 1776 roku "Udtog af Danmarks, Norges og Holsteins historie" służył w XIX wieku jako podręcznik.
W latach 1782-1793 wydał pierwsze 7 tomów swej źródłowej historii Danii ("Historie af Danmark") (po jego śmierci Kall i R. Nyerup w latach 1806-28 wydali kolejnych siedem korzystając z manuskryptów Suhma). W roku 1787 został nadwornym historykiem króla. Potem był też przewodniczącym Duńskiej Akademii Nauk.
Suhm był również kolekcjonerem ksiąg i rękopisów. Jego kolekcja liczyła około 100 000 tomów.

</doc>
<doc id="1150151" url="https://pl.wikipedia.org/wiki?curid=1150151" title="New York-New York Hotel &amp; Casino">
New York-New York Hotel &amp; Casino

New York-New York Hotel &amp; Casino – luksusowy hotel i kasyno, położony przy bulwarze Las Vegas Strip w Paradise, w stanie Nevada. Stanowi własność korporacji MGM Resorts International.
Charakterystyka.
New York-New York, jak wskazuje nazwa, inspirowany jest miastem Nowy Jork. Architektura obiektu ma odzwierciedlać jego panoramę; budynki hotelowe imitują między innymi Empire State Building oraz Chrysler Building. Przed kompleksem znajduje się sztuczne jezioro wzorowane na New York Harbor, na którym umiejscowiona jest 46–metrowa replika Statui Wolności, a także repliki Soldiers' and Sailors' Monument, Whitney Museum of American Art i Grand Central Terminal.
Poszczególne części kompleksu noszą odrębne nazwy, a każda z nich powiązana jest z Nowym Jorkiem. Dla przykładu, główny obszar kasyna to Central Park, natomiast obszar handlowy określany jest jako Greenwich Village.
Historia.
New York-New York został otwarty 3 stycznia 1997 roku. Projekt, zapoczątkowany w 1994 roku, był wspólną inwestycją MGM Grand Inc. i Primadonna Resorts.
Po zamachach terrorystycznych z 11 września 2001 roku, ludzie z całych Stanów Zjednoczonych spontanicznie wysyłali do New York-New York patriotyczne gadżety, które następnie umieszczane były przed repliką Statui Wolności. Ostatecznie rzeczy te przeobraziły się w permanentny memoriał.
W latach 1997–2005 New York-New York, mierząc 161 metrów, nosił miano najwyższego budynku w Las Vegas. Po ośmiu latach tytuł ten odebrał mu kompleks Wynn Las Vegas.
Atrakcje.
Na terenie New York-New York znajduje się The Roller Coaster, wcześniej znany jako Manhattan Express, którego trasa obejmuje nie tylko obszar zewnętrzny, ale również część wnętrz budynków. Kolejka ma 62 metry wysokości i osiąga prędkość do 108 km/h. 
New York-New York stanowi domowy obiekt dla spektaklu "Zumanity" Cirque du Soleil. Jest to tym samym jedyny permanentny show Cirque, który posiada ograniczenie wiekowe od lat 18. Na potrzeby "Zumanity" teatr aranżowany jest na wzór kabaretu, a wśród miejsc na widowni pojawiają się sofy oraz krzesełka barowe. W rolę Master of Ceremony wciela się Joey Arias, nowojorski artysta kabaretowy i drag queen.
Do czerwca 2010 roku, w kompleksie znajdowała się ESPN Zone, czyli restauracja o tematyce sportowej, która posiadała dodatkowe centrum rozrywki z licznymi grami interaktywnymi, obejmującymi między innymi kręgle, koszykówkę, boks i golfa. 10 października 2010 roku nastąpiło ponowne otwarcie lokalu, który po gruntownej remodelacji, został przemianowany na Sporting House.
W New York-New York funkcjonuje wiele barów i klubów nocnych, a wśród nich: ROK Vegas, Nine Fine Irishmen, Coyote Ugly, Pour 24, the Central Park Piano Bar oraz Center Bar – ulokowany w centrum kasyna.

</doc>
<doc id="1150155" url="https://pl.wikipedia.org/wiki?curid=1150155" title="Ludgarda (księżna bytomska)">
Ludgarda (księżna bytomska)

Ludgarda, Lukarda (ur. 1310, zm. między 3 czerwca 1362 a 26 stycznia 1369) – księżna bytomsko-kozielska.
Życiorys.
Pochodzenie.
Była prawdopodobnie córką Henryka II Lwa, księcia meklemburskiego i Anny, córki Albrechta II, księcia saskiego. W literaturze panuje też pogląd, iż była córką Przybysława II, księcia meklemburskiego i Katarzyny, córki Mściwoja II, księcia pomorskiego. O pochodzeniu Ludgardy dowiadujemy się jedynie z dwóch bulli papieskich z lat 1328 i 1342, z których wynika, iż była ona spokrewniona z Ottonem I, księciem szczecińskim oraz z pierwszą żoną Władysława bytomskiego Beatrycze brandeburską, córką margrabiego Ottona V Długiego z dynastii askańskiej. 
Małżeństwo z Władysławem.
W 1327 Ludgarda została żoną Władysława, księcia bytomsko-kozielskiego. Małżeństwo zostało zawarte prawdopodobnie za pośrednictwem Władysława Łokietka w okresie jego zbliżenia się do książąt zachodniopomorskich (przymierze z 18 czerwca 1325). Za życia męża brak śladów jej działalności. Owdowiała w 1352. Tytułem swego wiana otrzymała w dożywocie Bytom, w którym sprawowała władzę do swojej śmierci. Po śmierci męża wystawiała dokumenty jako księżna bytomska i cieszyła się szacunkiem. 
Śmierć.
Dokładna data śmierci Ludgardy nie została ustalona. Przyjmuje się, że zmarła pomiędzy 3 czerwca 1362 (ostatnia wzmianka o niej jako żyjącej), a przed 26 stycznia 1369 (data dokumentu podziałowego księstwa i miasta Bytomia - gdyby żyła, dokument musiałby o niej wspomnieć). Ponieważ ostatnie lata spędziła w Bytomiu należy przypuszczać, że została pochowana w jednym z bytomskich kościołów.
Potomstwo.
Z małżeństwa z Władysławem narodziło się troje dzieci: 
Była prawdopodobnie także matką Katarzyny (zm. 1382 lub 1383), która została ksienią w Trzebnicy po śmierci swej siostry przyrodniej Agnieszki.

</doc>
<doc id="1150157" url="https://pl.wikipedia.org/wiki?curid=1150157" title="MMN">
MMN



</doc>
<doc id="1150158" url="https://pl.wikipedia.org/wiki?curid=1150158" title="Władca życzeń">
Władca życzeń

Władca życzeń (tytuł oryg. "Wishmaster") – amerykański film grozy z 1997, który doczekał się trzech sequeli – kolejno w latach: 1999, 2001 i 2002. Kontynuacje "Władcy życzeń" były już tylko produkcjami wydanymi na rynku wideofonicznym i nie spotkały się z pozytywnym przyjęciem. Film nominowano do dwóch prestiżowych nagród, w tym do Saturn Award w kategorii "najlepszy horror wideo".
Treść.
Akcja rozpoczyna się w XII wieku w Persji. Potężnemu magowi udaje się cudem uwięzić złego dżina w czerwonym opalu i uratować świat. 800 lat później, we współczesnej Ameryce kamień zostaje odnaleziony, a dżin oswobodzony. Obdarzony magiczną mocą krąży po świecie spełniając życzenie śmiertelników. Jednak sposób ich spełniania nie zawsze jest zgodny z wolą osoby, która je wypowiada (np. sprzedawczyni, która chciała być wiecznie piękna i młoda zostaje zamieniona w manekin). Dodatkowo każde życzenie kosztuje śmiertelnika duszę. Prawdziwym jednak celem dżina jest Alexandra Amberson, młoda kobieta zajmująca się badaniem starożytnych cywilizacji i mitów. To właśnie jej trzy życzenia przywrócą demonowi jego pełna siłę i potęgę zapewniając mu nieśmiertelność.

</doc>
<doc id="1150163" url="https://pl.wikipedia.org/wiki?curid=1150163" title="Côte-Nord">
Côte-Nord

Côte-Nord – region administracyjny w prowincji Quebec, w Kanadzie.
Obszar regionu graniczy od północy z Labradorem, ma również granicę z Nową Fundlandią w estuarium Rzeki Świętego Wawrzyńca. Côte-Nord podzielone jest na 5 regionalnych gmin hrabstwa oraz 52 gminy.
Gospodarka regionu jest przede wszystkim oparta na górnictwie, wyrębie lasów, znajduje się tu również wiele elektrowni wodnych. Ludność skupiona jest przede wszystkim na wybrzeżu Rzeki Świętego Wawrzyńca.
Côte-Nord ma 94 766 mieszkańców. Język francuski jest językiem ojczystym dla 85,5%, innu-aimun dla 8,6%, angielski dla 4,6% mieszkańców (2011).
Regionalne gminy hrabstwa (MRC):
Dziewięć gmin autochtonicznych znajduje się poza MRC:

</doc>
<doc id="1150164" url="https://pl.wikipedia.org/wiki?curid=1150164" title="Jan Doering">
Jan Doering

Jan Doering (ur. 2 maja 1850 w Chełmnie, zm. 19 września 1919 w Trzebnicy) – katolicki prezbiter, działacz niepodległościowy.
Uczęszczał do gimnazjum w Chełmnie. Studiował w Wyższym Seminarium Duchownym w Pelplinie. Po święceniach kapłańskich (12 lipca 1874) został aresztowany z polecenia władz pruskich i osadzony w więzieniu w Chełmnie. Aresztowanie i uwięzienie związane było z trwającym ówcześnie kulturkampfem. Po wyjściu na wolność wyjechał do Paryża w 1876, gdzie został wikariuszem przy kościele św. Jerzego. Utrzymywał tam kontakty z polskimi działaczami emigracyjnymi. Do kraju powrócił po 8 latach i objął administrację parafii Ostromecko-Boluminek. Od 1897 do 1919 był proboszczem parafii brodnickiej. W 1911 utworzył w Brodnicy Dom Katolicki, który stał się ośrodkiem ożywionej działalności społecznej i odegrał niezwykle pożyteczną rolę w pogłębianiu poczucia narodowego brodniczan. Podczas I wojny światowej skutecznie przeciwstawiał się Niemcom, gdy chcieli wywieźć dzwony, z kościoła farnego i przeznaczyć je na cele zbrojeniowe. Był bardzo czynny w działaniach na rzecz odzyskania niepodległości, zwłaszcza w okresie 1918-1919.
Z jego publikacji na uwagę zasługują dwie mowy wygłoszone w 1883, podczas rocznicowych obchodów żałobnych, poświęconych J. U. Niemcewiczowi i gen. K. O. Kniaziewiczowi oraz na ślubie wnuczki A. Mickiewicza, Heleny Góreckiej z Józefem Modlińskim w Paryżu (drukowanych w Chełmnie – 1886), a także powieści: "Zamek starogrodzki" (Pelplin 1879-1883), "Niewiasty z Kałdusa", "Młody skrzypek" (Brodnica 1902-1903).

</doc>
<doc id="1150167" url="https://pl.wikipedia.org/wiki?curid=1150167" title="Daniel Pulteney">
Daniel Pulteney

Daniel Pulteney (ur. ok. 1684, zm. 1731) – brytyjski polityk i dyplomata. 
Jego ojcem był John Pulteney (zm. 1726), a bliskim kuzynem William Pulteney.
Daniel został posłem do parlamentu z okręgu Hastings. W okresie 1706–1715 był brytyjskim ambasadorem w Danii. W latach 1721–1725 zasiadał w radzie Admiralicji.
W 1717 roku poślubił Margaret Tichborne (ok. 1699-1763).

</doc>
<doc id="1150169" url="https://pl.wikipedia.org/wiki?curid=1150169" title="Jabberd14">
Jabberd14

jabberd14 (wcześniej znany jako jabberd) - wieloplatformowy daemon serwera Jabber. Jest to wolne oprogramowanie posiadające licencję JOSL i GPL. jabberd2 miał stanowić następcę jabberd 1.4, lecz w 2006 roku projekt ten był wciąż rozwijany.
jabberd14 v.1.6.x użyty z menadżerem połączeń klienckich jadc2s w pełni wspiera i .
Oprogramowanie to pozwala osobom na uczestniczenie w publicznej sieci serwerów Jabber, bądź na stworzenie swojej własnej prywatnej sieci.
Jego popularność początkowo była spora, ponieważ przez pewien czas jabberd był jedynym oprogramowaniem tego rodzaju dostępnym dla użytkowników. Popularność ta spadała od kiedy powstały nowe daemony. Inspiracją do ich tworzenia była między innymi zawiła konfiguracja jabberd14 oparta na języku formalnym XML oraz problem skalowalności na dużych systemach.

</doc>
<doc id="1150176" url="https://pl.wikipedia.org/wiki?curid=1150176" title="Nadchloranity">
Nadchloranity

Nadchloranity – kruszące materiały wybuchowe, mieszaniny nadchloranu potasu, nadchloranu sodu lub nadchloranu amonu z nitropochodnymi toluenu i naftalenu, nitrogliceryną oraz mąką.

</doc>
<doc id="1150178" url="https://pl.wikipedia.org/wiki?curid=1150178" title="Postrzelone bliźniaki">
Postrzelone bliźniaki

Postrzelone bliźniaki (ang. "Meet the Deedles") - amerykańska komedia filmowa z 1998 roku. W tytułowych rolach występują Paul Walker ("Szybcy i wściekli") oraz Steve Van Wormer ("Strażnik czasu 2: Decyzja").
Fabuła.
Film opowiada o dwóch braciach, Philu i Stevie Deedlesach, których ojciec wysyła na nudny obóz survivalowy. Niesforni bracia nie zamierzają poddać się instytucji i przewracają kemping do góry nogami.

</doc>
<doc id="1150181" url="https://pl.wikipedia.org/wiki?curid=1150181" title="Nadchloratyt">
Nadchloratyt

Nadchloratyt – materiał wybuchowy z grupy nadchloranitów, mieszanina 60–75% nadchloranu potasu, 20–30% nitrozwiązków, 3–6% nitrogliceryny i 1–5% mąki.

</doc>
<doc id="1150187" url="https://pl.wikipedia.org/wiki?curid=1150187" title="Konsyliencja">
Konsyliencja

Konsyliencja - termin oznaczający spójność i zgodność wiedzy, i wynikającej z tego faktu niezaprzeczalności i niewykluczeniowości żadnej z nauk. Używany w redukcjonizmie (pierwszy raz przez Edwarda O. Wilsona) jako określenie nauk zależnych od siebie bezpośrednio poprzez redukcję bardziej skomplikowanych nauk w prostsze, a budowanie złożoności nauk z teorii podstawowych i pierwotnych.

</doc>
<doc id="1150189" url="https://pl.wikipedia.org/wiki?curid=1150189" title="Outaouais">
Outaouais

Outaouais (wym. ) – jeden z 17 regionów powstałych po reformie administracyjnej z 1997 roku w Quebecu, w Kanadzie. Znajduje się po północnej stronie granicznej rzeki Ottawa, oddzielającej prowincje Quebec i Ontario. Stolicą regionu jest miasto Gatineau, będące w składzie zespołu miejskiego Ottawy. Obszar Outaouais podzielony jest na 4 regionalne gminy hrabstwa oraz 75 gmin.
Outaouais ma 369 171 mieszkańców. Język francuski jest językiem ojczystym dla 78,2%, angielski dla 14,6%, arabski dla 1,6%, hiszpański dla 1,1% mieszkańców (2011).
Regionalne gminy hrabstwa (MRC):
Jedna gmina znajduje się poza MRC:
Dwie gminy autochtoniczne znajdują się poza MRC:

</doc>
<doc id="1150190" url="https://pl.wikipedia.org/wiki?curid=1150190" title="Estancja">
Estancja

Estancja – rodzaj gospodarstwa rolnego w północnej 
Argentynie, posiadającego powierzchnię od 15 000 do 35 000 ha. W większości przypadków jest własnością firm specjalizujących się w produkcji spożywczej, rzadziej jest to latyfundium stanowiące własność osób prywatnych. Hoduje się na niej przede wszystkim zwierzęta opasowe i owce (ze względu na wełnę) oraz rośliny pastewne i zboża. Typowa dla Argentyny forma hacjendy.

</doc>
<doc id="1150196" url="https://pl.wikipedia.org/wiki?curid=1150196" title="Nitrolit">
Nitrolit



</doc>
<doc id="1150198" url="https://pl.wikipedia.org/wiki?curid=1150198" title="Kościół św. Ducha w Wieluniu">
Kościół św. Ducha w Wieluniu

Kościół Świętego Ducha – kościół, który znajdował się w Wieluniu za murami miejskimi, na Kaliskim Przedmieściu (obecna ulica Kaliska). Rozebrany na początku wieku XIX.
Historia.
Pierwsze wzmianki o świątyni pochodzą z 1454 roku. Był kościołem szpitalnym, przy którym funkcjonował cmentarz grzebalny. Od połowy XVIII wieku popadał w ruinę i został rozebrany na początku wieku XIX. W miejscu, gdzie stał kościół, wybudowano kamienice.

</doc>
<doc id="1150199" url="https://pl.wikipedia.org/wiki?curid=1150199" title="Szkoła ukraińska polskiego romantyzmu">
Szkoła ukraińska polskiego romantyzmu

Szkoła ukraińska polskiego romantyzmu (Ukraińska szkoła poetów) – określenie dziewiętnastowiecznej grupy polskich poetów i pisarzy romantycznych, urodzonych na Ukrainie Prawobrzeżnej – wcielonej do Imperium Rosyjskiego po rozbiorach Rzeczypospolitej.
Do „szkoły ukraińskiej” należeli: Antoni Malczewski, Seweryn Goszczyński, Aleksander Groza, Józef Bohdan Zaleski, oraz Michał Grabowski. Czasem wymienia się również Michała Czajkowskiego, a także polskojęzyczne prace polsko-ukraińskiego poety i kompozytora Tomasza Padurry. Ważną postacią – inspiratorem, mecanasem i przyjacielem dla wielu przedstawicieli szkoły – był Wacław Seweryn Rzewuski. Teoretyczne podstawy grupy ustalili natomiast Aleksander Tyszyński i Michał Grabowski w książce "O szkole ukraińskiej poezji" (1840). Początki nurtu szkoły ukraińskiej sięgają lat 1816–1819, kiedy to w gimnazjum bazylianów w Humaniu zetknęli się Goszczyński, Grabowski i Zaleski.
Część krytyków literackich zalicza do tej szkoły twórczość Juliusza Słowackiego i Józefa Ignacego Kraszewskiego. U Juliusza Słowackiego motywy ukraińskie są najbardziej widoczne w utworach "Sen srebrny Salomei", "Duma ukraińska", "Duma o Wacławie Rzewuskim". Natomiast Józef Ignacy Kraszewski opublikował szereg powieści ludowych związanych z Ukrainą: "Historia Sawki", "Ulana", "Ostap Bondarczuk", "Budnik", "Chata za wsią", "Jermoła". W XX wieku tradycje szkoły kontynuował Józef Łobodowski.
Poeci „szkoły ukraińskiej” charakteryzowali się podejmowaniem tematów z dziejów i kultury ludowej Ukrainy, nawiązaniami do ukraińskiego krajobrazu (częste przywoływanie obrazu stepów) i folkloru, bliskowschodniego orientalizmu, fascynacją pogaństwem oraz bajroniczną kreacją Kozaka. Ukształtowali mit Ukrainy, której rolę w historii i kulturze polskiej porównywano do roli Szkocji w kulturze angielskiej (Maurycy Mochnacki).
Michał Grabowski w 1837 wyróżniał w szkole ukraińskiej trzy nurty. Jego zdaniem Goszczyński opisywał dziką i krwawą Ukrainę hajdamacką z okresu koliszczyzny, Zaleski – barwną i rycerską Ukrainę kozacką, Malczewski – Ukrainę polską, szlachecką. Zdaniem Wiesława Ratajczaka mit Ukrainy miał dwie wersje – jaśniejszą, akcentującą tradycję rycerską Rzeczypospolitej (m.in. Józef Bohdan Zaleski, Wincenty Pol), i ciemniejszą, pesymistyczną (m.in. Antoni Malczewski, Seweryn Goszczyński).
Najważniejsze dzieła:

</doc>
<doc id="1150200" url="https://pl.wikipedia.org/wiki?curid=1150200" title="Shamrock Rovers">
Shamrock Rovers



</doc>
<doc id="1150201" url="https://pl.wikipedia.org/wiki?curid=1150201" title="Pieniądz depozytowy">
Pieniądz depozytowy



</doc>
<doc id="1150204" url="https://pl.wikipedia.org/wiki?curid=1150204" title="Juan Yagüe">
Juan Yagüe

Juan Yagüe Blanco (ur. w 1891 w San Leonardo, zm. 29 października 1952 w Burgos) – hiszpański wojskowy.
Jeden z głównych, obok Francisco Franco i Gonzalo Queipo de Llano dowódca sił nacjonalistycznych w czasie hiszpańskiej wojny domowej. Pochodził z rodziny lekarskiej, jego ojciec był uznanym chirurgiem. Młody Yagüe wstąpił do akademii wojskowej w Toledo, gdzie poznał Francisco Franco. W roku 1932 otrzymał stopień podpułkownika i brał udział w tłumieniu powstań robotniczych w Asturii. Yagüe był związany więzami pokrewieństwa z przywódcą Falangi Hiszpańskiej (Falange Española) José Antoniem Primo de Riverą. W 1936 roku opowiedział się przeciwko lewicowemu rządowi Manuela Azanii i stał się jednym z głównych uczestników przewrotu wojskowego 17 lipca 1936 r., rozpoczynającego hiszpańską wojnę domową.
W jej trakcie Yagüe początkowo dowodził 5 Dywizją, na czele której przejął z rąk sił republikanów kontrolę nad Badajoz. Jest głównym odpowiedzialnym za masakrę ok. 4000 cywilnych mieszkańców Badajoz. Następnie na czele Korpusu Marokańskiego brał udział w oblężeniu Madrytu oraz Talavera de la Reina. Odegrał decydującą rolę w odparciu republikańskiej ofensywy gen. Juana Modesto w czasie bitwy nad Ebro (lipiec-listopad 1938 r.). Wkrótce potem, za głoszenie krytycznych uwag w stosunku do gen. Franco, zdjęto go z dowództwa, obniżono mu stopień wojskowy do majora, a w końcu został on uwięziony. Otoczony jednak wielką sławą wojenną, w ciągu kilku tygodni powrócił na front i został mianowany do stopnia generała-majora. W latach 1938 – 1940 był ministrem lotnictwa. W roku 1942 w randze generała-porucznika stanął na czele sztabu armii hiszpańskiej. Rok później został dowódcą podrzędnego rejonu wojskowego Burgos. W lipcu 1944 roku objął okręg wojskowy Barcelony, a w październiku dowodził inwazją na Dolinę Aran (Val d’Aran). W 1950 roku przeszedł w stan spoczynku. Zmarł w Burgos.

</doc>
<doc id="1150206" url="https://pl.wikipedia.org/wiki?curid=1150206" title="Kombissiri">
Kombissiri

Kombissiri – miasto w Burkinie Faso, ośrodek administracyjny prowincji Bazéga. Według danych szacunkowych na rok 2013 liczyło ok. 28 tys. mieszkańców.

</doc>
<doc id="1150207" url="https://pl.wikipedia.org/wiki?curid=1150207" title="NTNT">
NTNT



</doc>
<doc id="1150209" url="https://pl.wikipedia.org/wiki?curid=1150209" title="Nouna">
Nouna

Nouna – miasto w Burkinie Faso, ośrodek administracyjny prowincji Kossi. Według danych szacunkowych na rok 2013 liczyło 18 213 mieszkańców.

</doc>
<doc id="1150210" url="https://pl.wikipedia.org/wiki?curid=1150210" title="Lorysa górska">
Lorysa górska

Lorysa górska ("Trichoglossus haematodus") – gatunek średniej wielkości ptaka z rodziny papug wschodnich (Psittaculidae), zamieszkujący Nową Gwineę oraz wiele wysp wschodniej Indonezji i Oceanii. Została introdukowana w Singapurze oraz w Hongkongu.
Taksonomia.
Po raz pierwszy gatunek opisał Karol Linneusz w 1771 na podstawie holotypu z wyspy Ambon. Klasyfikacja podgatunków lorysy górskiej i ich liczba jest niejasna. Międzynarodowy Komitet Ornitologiczny (IOC) wymienia tylko 6 podgatunków – "T. h. haematodus" (włączono do niego "T. h. intermedius"), "T. h. nigrogularis" (włączono do niego "T. h. caeruleiceps"), "T. h. massena" (włączono do niego "T. h. micropteryx"), "T. h. nesophilus", "T. h. flavicans" i "T. h. deplanchii". Autorzy "Kompletnej listy ptaków świata" przyjęli inną klasyfikację, wedle której również lorysa czarnobrzucha ("T. (h.) rosenbergii") jest podgatunkiem lorysy górskiej. Autorzy "Handbook of the Birds of the World Alive" wyróżniają 9 podgatunków: 6 tożsamych z podgatunkami uznawanymi przez IOC, dwa włączane do "T. h. haematodus" i "T. h. nigrogularis" oraz "T. h. brooki", niewyróżniany ani przez IOC, ani przez autorów "Kompletnej listy ptaków świata". Niektórzy autorzy za podgatunek lorysy górskiej uznawali również lorysę większą ("T. forsteni"), lorysę zieloną ("T. weberi"), lorysę obrożną ("T. rubritorquis"), lorysę timorską ("T. capistratus") i lorysę niebieskobrzuchą ("T. moluccanus").
Podgatunki i zasięg występowania.
Klasyfikacja podgatunków jest sporna. Poniższa lista uwzględnia podgatunki wyróżnione przez IOC oraz nieuznane jako oddzielne gatunki przez autorów "Kompletnej listy ptaków świata":
Została introdukowana w Singapurze oraz w Hongkongu.
Ekologia i zachowanie.
Zamieszkują głównie obszary nizinne, odnotowywane były jednak do 2400 m n.p.m. Zasiedlają różnorodne środowiska, w tym lasy (włączając w to dziewicze lasy deszczowe), okolice siedlisk ludzkich, sawannę, zadrzewienia eukaliptusów, namorzyny, plantacje palm kokosowych. Prowadzą nomadyczny tryb życia ze względu na swoją zależność od kwitnących drzew. Przebywają w stadach z innymi papugami. Odpoczywają w stadach liczących setki osobników; na wyspach wolnych od drapieżników także i na ziemi. Głównym pokarmem lorys górskich są pyłek kwiatowy i nektar roślin, w tym eukaliptusów. Zjadają również owoce, nasiona i owady.
Lęgi.
Lęgi odnotowano przez większość roku. Lorysy górskie są monogamiczne. Gniazda zakładane są w dziuplach wyściełanych wiórami drzewnymi. Samica składa od 2 do 3 jaj o wymiarach około 27 na 22,5 mm, które są wysiadywane (wyłącznie przez samicę) przez około 23–25 dni (dane z niewoli). Młode po wykluciu karmione są przez obydwoje rodziców. Gniazdo opuszczają po około 60 dniach, lecz jeszcze przez okres trzech tygodni są dokarmiane przez rodziców. Młode są podobne do rodziców, mają jednak krótsze pióra ogonowe, a ich dzioby nie są jeszcze mocno czerwone.
Długość życia w niewoli wynosi 15–25 lat.
Status i zagrożenia.
Międzynarodowa Unia Ochrony Przyrody (IUCN) uznaje lorysę górską za gatunek najmniejszej troski (LC – "least concern"). Ze względu na uznawanie lorysy czarnobrzuchej za oddzielny gatunek ("T. rosenbergii") ma ona przypisany swój oddzielny status – narażony na wyginięcie (VU – "vulnerable"). Trend liczebności populacji w obu przypadkach uznawany jest za spadkowy. Największe zagrożenie dla tego gatunku stanowi odławianie dzikich ptaków. Na wyspie Biak zostało wyciętych dużo lasów.

</doc>
<doc id="1150212" url="https://pl.wikipedia.org/wiki?curid=1150212" title="Wspólnota administracyjna Bad Saulgau">
Wspólnota administracyjna Bad Saulgau

Wspólnota administracyjna Bad Saulgau – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen. Siedziba wspólnoty znajduje się w mieście Bad Saulgau.
Wspólnota administracyjna zrzesza jedno miasto i jedną gminę wiejską:

</doc>
<doc id="1150217" url="https://pl.wikipedia.org/wiki?curid=1150217" title="Paryż-Dakar">
Paryż-Dakar



</doc>
<doc id="1150218" url="https://pl.wikipedia.org/wiki?curid=1150218" title="Raymond Cattell">
Raymond Cattell

Raymond Bernard Cattell (ur. 20 marca 1905 – zm. 2 lutego 1998) – amerykański psycholog, był jednym z pionierów badań nad osobowością. Najważniejszym ich celem było odszukanie praw określających, jak ludzie o odmiennych osobowościach zachowują się w różnych sytuacjach i środowiskach. Zajmował się badaniami nad inteligencją, rozwinął teorię inteligencji płynnej, zdefiniował też pojęcie inteligencji skrystalizowanej. Stworzył Test Inteligencji Niezależny Kulturowo nazwany jego nazwiskiem.

</doc>
<doc id="1150229" url="https://pl.wikipedia.org/wiki?curid=1150229" title="Amatol T">
Amatol T

Amatol T – kruszący materiał wybuchowy z okresu I wojny światowej, mieszanina 45% azotanu amonu, 30% trotylu, 23% aluminium i 2% węgla drzewnego.

</doc>
<doc id="1150230" url="https://pl.wikipedia.org/wiki?curid=1150230" title="Montreal (region)">
Montreal (region)

Montreal (fr. "Montréal") – drugi od końca pod względem wielkości (po Lavalu), ale najludniejszy region ze wszystkich siedemnastu tworzących prowincję Quebec w Kanadzie. Według spisu powszechnego z 2006 roku obszar ten zamieszkiwało 1 854 442 osób. Region Montreal obejmuje obszar wyspy Île de Montréal oraz okolicznych mniejszych wysp.
Region Montrealu ma 1 886 481 mieszkańców. Język francuski jest językiem ojczystym dla 49,0%, angielski dla 17,4%, arabski dla 5,1%, włoski dla 4,7%, hiszpański dla 4,4%, grecki dla 1,2%, wietnamski dla 1,1%, portugalski dla 1,0% mieszkańców (2011).
Na obszarze regionu nie ma żadnej regionalnej gminy hrabstwa (MRC). Tutejsze miasta tworzą razem terytorium równoważne (TÉ) Montreal.

</doc>
<doc id="1150232" url="https://pl.wikipedia.org/wiki?curid=1150232" title="Ulice strachu">
Ulice strachu

Ulice strachu (oryg. "Urban Legend") – film fabularny (slasher) z 1998 roku, którego motywem przewodnim są miejskie legendy. Reżyserem filmu jest Jamie Blanks ("Walentynki"). "Ulice strachu" doczekały się dwóch kontynuacji: ' z 2000 roku oraz ' (2005), zrealizowanej już na potrzeby rynku wideofonicznego. Ma powstać również trzeci sequel filmu.
Alicia Witt, filmowa final girl Natalie Simon, za swoją rolę zdobyła nominację do Saturn Award jako najlepsza młoda aktorka.
Fabuła.
Akcja filmu rozpoczyna się w ponurą, deszczową noc. Młoda studentka Michelle Mancini (Natasha Gregson Wagner) zatrzymuje się na przydrożnej stacji benzynowej. Pracownik stacji Michael (Brad Dourif) sprawia dziwne wrażenie, więc Michelle dla bezpieczeństwa pozostaje w samochodzie i wręcza mu kartę kredytową. Mężczyzna zjawia się po pewnym czasie przy aucie, informuje kobietę, że wystąpiły problemy z płatnością i prosi ją do środka swojej pracowni. Gdy zamyka drzwi na klucz, Michelle paraliżuje go lakrymatorem, wybija szybę i pospiesznie ucieka do samochodu. Michael każe jej się zatrzymać, lecz ta odjeżdża. Okazuje się, że na tylnym siedzeniu samochodu Michelle czai się morderca, który podczas jazdy dekapituje ją przy użyciu topora.
Nazajutrz po kampusie uczelni, do której uczęszczała Michelle, roznosi się wieść o jej śmierci. Wieczorem dochodzi do kolejnego zabójstwa – ginie ekstrawertyczny Damon Brooks (Joshua Jackson). Świadkiem jego śmierci jest studentka Natalie Simon (Alicia Witt), była przyjaciółka Michelle, nieutrzymująca z nią kontaktu od lat licealnych. Natalie wraca na miejsce zbrodni wraz z uczelnianą policjantką Reese Wilson (Loretta Devine), lecz zwłok Damona już tam nie ma. Po śmierci dwójki przyjaciół Natalie odkrywa, że popełniane morderstwa zostały oparte na kanwie miejskich legend.
Następnego dnia Natalie wybiera się do biblioteki, by znaleźć informacje na temat miejskich legend. W międzyczasie jej współlokatorka, wiecznie rozerotyzowana gotka Tosh (Danielle Harris), nawiązuje internetowy flirt ze studentem z kampusu. Flirt przeradza się w atak, kiedy okazuje się, że wirtualny chłopak jest w rzeczywistości mordercą i czai się w pokoju Natalie i Tosh. Zabójca gasi światło, rzuca Tosh na łóżko i zaczyna ją dusić. Natalie wraca do pokoju, lecz słysząc odgłosy w rzeczywistości mordowanej Tosh, dochodzi do wniosku, że ta odbywa stosunek seksualny, więc nie zapala światła i bezpośrednio kładzie się do łóżka. Tosh umiera, gdy Natalie zapada w sen. Nad ranem Natalie znajduje zwłoki Tosh i napisane krwią na ścianie pytanie: "„Jesteś zadowolona, że nie włączyłaś światła?”". Przez gotyckie tendencje Tosh i jej zaburzenia afektywne dwubiegunowe, policja stwierdza, że jej śmierć była samobójstwem. Natalie wie jednak, że zostało popełnione morderstwo.
Natalie wyjawia swojej przyjaciółce Brendzie (Rebecca Gayheart), że powodem, dla którego nie podtrzymywała znajomości ze zmarłą Michelle Mancini był wypadek, do którego doszło kilka lat temu przez winę Michelle. Wieczorem odbywa się impreza, którą urządzają studenci, pomni makabrycznych zajść, które rozegrały się na ich kampusie dwadzieścia pięć lat temu, kiedy to uczelniany profesor wymordował lwią część mieszkańców jednego z akademików. Na imprezie zjawia się jeden ze studentów, przyszły dziennikarz Paul Gardener (Jared Leto), który informuje Natalie, że znalazł artykuł prasowy na temat jednego z obecnych profesorów uczelni, który przeżył masakrę sprzed lat. Paul i Natalie zaczynają podejrzewać, że jest on mordercą grasującym na kampusie i powiadamiają imprezowiczów o zagrożeniu, jednak nikt nie bierze ich ostrzeżeń na poważnie. Wkrótce ginie jednak pomysłodawca przyjęcia, Parker Riley (Michael Rosenbaum).
Tymczasem następną ofiarą zabójcy zostaje dziewczyna Parkera, spikerka college'owego radia Sasha (Tara Reid). Morderca zjawia się w studio, zabija jej współpracownika, a następnie zaczyna ją gonić. Sasha nadaje dramatyczny komunikat o natychmiastową pomoc, lecz słuchacze odbierają go jako prowokację z okazji rocznicy szkolnej masakry. Odbiera go Natalie, która zjawia się w studio akurat w momencie, w którym psychopata morduje Sashę siekierą. Natalie, Paul i Brenda opuszczają kampus, by sprowadzić pomoc. Zatrzymują się na stacji benzynowej. W bagażniku samochodu Paula Natalie i Brenda odnajdują zwłoki jednego z profesorów. Sądząc, że w istocie to Paul jest mordercą, uciekają. Podczas ucieczki Natalie gubi Brendę. Po powrocie do kampusu, zostaje zaskoczona przez odgłosy dobiegające z jednego z zamkniętych akademików. Sądząc, że to Brenda, Natalie wchodzi do niego. Wewnątrz znajduje zwłoki Parkera, dyrektora uczelni, Damona i ostatecznie Brendy. Okazuje się jednak, że Brenda żyje i podczas nieuwagi Natalie, obezwładnia ją i powoduje, że Natalie traci przytomność.
Gdy Natalie się budzi, dowiaduje się, że mężczyzna, który stracił życie podczas wypadku spowodowanego w niedalekiej przeszłości przez nią i Michelle, był chłopak Brendy, David. Gdy Brenda przymierza się do zabicia niedoszłej przyjaciółki, w akademiku zjawiają się Reese, która uwalnia Natalie i atakuje Brendę, lecz zostaje postrzelona, i Paul, przy pomocy którego Natalie strzela do psychopatki. Brenda wypada przez okno, a Paul i Natalie jadą do pobliskiego szpitala, by sprowadzić pomoc dla Reese. W drodze zostają zaskoczeni przez – jak się okazuje – wciąż żyjącą Brendę, która ukryła się na tylnym siedzeniu, by zaatakować parę siekierą. Paul jednak gwałtownie hamuje, a Brenda zostaje wyrzucona przez przednią szybę i wpada do rzeki.
Film kończy się sceną, w której grupa studentów opowiada historię Brendy. Przerywa im jednak sama Brenda, która nadal żyje pod zmienionym nazwiskiem, by opowiedzieć swoją wersję zdarzeń.

</doc>
<doc id="1150233" url="https://pl.wikipedia.org/wiki?curid=1150233" title="Ouargaye">
Ouargaye

Ouargaye – miasto w Burkinie Faso, ośrodek administracyjny prowincji Koulpélogo. Według danych szacunkowych na rok 2013 liczy 11 996 mieszkańców.

</doc>
<doc id="1150238" url="https://pl.wikipedia.org/wiki?curid=1150238" title="Wspólnota administracyjna Meßkirch">
Wspólnota administracyjna Meßkirch

Wspólnota administracyjna Meßkirch – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Sigmaringen. Siedziba wspólnoty znajduje się w mieście Meßkirch.
Wspólnota administracyjna zrzesza jedno miasto i dwie gminy wiejskie:

</doc>
<doc id="1150241" url="https://pl.wikipedia.org/wiki?curid=1150241" title="Choroba Lhermitte’a-Duclos">
Choroba Lhermitte’a-Duclos

Choroba Lhermitte’a-Duclos (dysplastyczny zwojak móżdżku, ang. Lhermitte-Duclos disease, LDD, dysplastic gangliocytoma of the cerebellum, purkinjeoma) – rzadki, łagodny (I° według WHO), dysplastyczny guz móżdżku, niekiedy klasyfikowany jako hamartoma.
Epidemiologia.
Dysplastyczny zwojak móżdżku jest rzadką chorobą. Występuje najczęściej w 2. i 3. dekadzie życia, częściej u płci męskiej. Często występuje w przebiegu choroby Cowden spowodowanej mutacjami genu "PTEN"; obecnie spektrum schorzeń związanych z mutacjami tego genu, do których należy choroba Lhermiitte'a-Duclos, określa się jako zespoły guzów hamartomatycznych związane z mutacjami "PTEN". Według kryteriów diagnostycznych International Cowden Consortium choroba Lhermitte’a-Duclos jest objawem patognomonicznym dla zespołu Cowden.
Objawy i przebieg.
Objawy choroby narastają powoli i wiążą się ze wzrostem ciśnienia śródczaszkowego oraz dysfunkcją móżdżku. Są to bóle głowy, ataksja, drżenie, zaburzenia widzenia i nieprawidłowości w EEG. Rozpoznanie stawiane jest zazwyczaj w MRI głowy.
Obraz histologiczny.
Histologicznie stwierdza się pogrubienie warstwy ziarnistej wewnętrznej kory móżdżku i liczne dysplastyczne neurony (komórki zwojowe) mające pęcherzykowate jądro komórkowe z widocznym jąderkiem.
Leczenie.
Leczenie polega na odbarczeniu tylnego dołu czaszki i chirurgicznej resekcji guza. 
Historia.
Nazwa pochodzi od francuskich neurologów, Jacques’a Jeana Lhermitte’a i P. Duclos, którzy opisali chorobę jako pierwsi. Przez długi czas histogeneza guza była niejasna, stąd duża liczba historycznych, zarzuconych już nazw choroby: guz opisywany był jako przerost warstwy ziarnistej, rozlana hipertrofia kory móżdżku, "gangliogliomatosis cerebelli", "hamartoma cerebelli", "ganglioneuroma".

</doc>
<doc id="1150244" url="https://pl.wikipedia.org/wiki?curid=1150244" title="Maczeta (film)">
Maczeta (film)

Maczeta ("Machete") – amerykański film akcji z 2010 roku w reżyserii Roberta Rodrigueza będący pastiszem kina exploitation. Premiera filmu odbyła się 1 września 2010 roku, a w Polsce 26 listopada 2010.
Film powstał na podstawie początkowo fałszywego trailera między dwiema częściami filmu "Grindhouse". Idea "Machete" tak spodobała się Robertowi Rodriguezowi, że postanowił nakręcić cały film o meksykańskim imigrancie, nazywanym Machete dlatego, że najczęściej posługuje się maczetą.
Historia.
Pomysł filmu i postaci „Maczety” powstał, zanim jeszcze Rodriguez nakręcił „El Mariachi” (w całości kręcony jeszcze w Meksyku), którego swoistą kontynuacją był późniejszy, choć nakręcony już w Stanach Zjednoczonych „Desperado”. Pomysł został zarzucony, zaś Robert Rodriguez nie zamierzał go zrealizować. Właściwie to „El Mariachi” i „Desperado” były w rzeczy samej dojrzalszym rozwinięciem pomysłu „Maczety”. W późniejszym czasie Rodriguez wprowadził postać „Wujka Maczety” (granego przez Danny'ego Trejo) w cyklu filmów dla dzieci „Mali agenci”. Był to swoisty wewnętrzny żart zrozumiały wyłącznie wąskiej grupie przyjaciół Rodrigueza, którzy wiedzieli o jego dawno zarzuconym pomyśle. Kolejnym żartem był fałszywy trailer filmu „Maczeta” stworzony wyłącznie na potrzeby projektu Rodrigueza i Tarantino „Grindhouse”. I właśnie podczas kręcenia owego fałszywego trailera Rodriguez zdał sobie sprawę z drzemiącego potencjału zarówno w postaci Maczety, jak i grze aktorskiej Danny'ego Trejo, a to skłoniło go do rozwinięcia pomysłu i nakręcenia pełnometrażowego filmu z Maczetą w roli głównej. Zapowiedzi podczas napisów końcowych oznajmiające, że „Maczeta powróci w "Maczeta zabija" i "Maczeta zabija ponownie"” były początkowo kolejnym żartem, jednak niespodziewany sukces filmu skłonił reżysera do pracy nad całą trylogią.
Fabuła.
Maczeta (Danny Trejo), jako młody chłopak, wiódł ciężkie życie na nędznych ulicach Meksyku. Trafił jednak do akademii policyjnej, w której uchodził za prawdziwego asa. Do perfekcji opanował posługiwanie się bronią sieczną i w swojej szytej na zamówienie skórzanej kamizelce nosi 44 noże. Teraz jest agentem federalnym, który nie ma nic do stracenia.
Maczeta ukrywa się w Stanach Zjednoczonych, bo ma bardzo wielu wrogów. Jednym z nich jest John McLaughlin (Robert De Niro), skorumpowany senator z Teksasu, który wykorzystał go do własnych celów, czym bardzo rozjuszył oszukanego Maczetę. Senator, przeciwnik imigrantów, zawarł przymierze z brutalnym Vonem (Don Johnson), urządzającym makabryczne polowania wzdłuż granicy, i który nie ma w zwyczaju brać jeńców.
Innym przeciwnikiem Maczety jest Torrez (Steven Seagal), szef kartelu narkotykowego, tropi go także Sartana Rivera (Jessica Alba), agentka urzędu imigracyjnego. Kiedy Sartana dowiaduje się więcej o legendzie Maczety, zdaje sobie sprawę, że niesie on z sobą coś więcej niż tylko chaos i szlak usłany martwymi ciałami. Maczeta może liczyć na pomoc swojego brata, księdza Corteza (Cheech Marin), który ma o wiele więcej do zaoferowania niż tylko rozgrzeszenie.

</doc>
<doc id="1150247" url="https://pl.wikipedia.org/wiki?curid=1150247" title="Barbaryty powietrzne">
Barbaryty powietrzne

Barbaryty powietrzne - górnicze materiały wybuchowe, dynamity zawierające 35-45% chlorku sodu (często z dodatkiem salmiaku). Dodatek NaCl sprawia, że mogą być używane bezpiecznie w atmosferze zawierającej metan i pył węglowy.

</doc>
<doc id="1150249" url="https://pl.wikipedia.org/wiki?curid=1150249" title="Garango">
Garango

Garango – miasto w Burkinie Faso, w prowincji Boulgou. Według danych szacunkowych na rok 2007 liczy około 65 tys. mieszkańców.

</doc>
