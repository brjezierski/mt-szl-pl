<doc id="1153371" url="https://pl.wikipedia.org/wiki?curid=1153371" title="Alexander von Kluck">
Alexander von Kluck

Alexander Heinrich Rudolph von Kluck (ur. 20 maja 1846 w Münster, Westfalia, zm. 19 października 1934 w Berlinie) – pruski i niemiecki generał pułkownik, dowódca wojsk niemieckich podczas I wojny światowej. Zdobywca Brukseli w 1914.
Uczestnik wojny prusko-austriackiej w 1866, a także wojny francusko-pruskiej 1870-1871. W wyniku zasług i w uznaniu wybitnej służby w 1906 awansowany do stopnia generała piechoty. Od 1913 Generalny Inspektor armii niemieckiej.
Podczas I wojny światowej dowódca 1. Armii niemieckiej, która została skoncentrowana nad Mozą przy granicy z Belgią. Licząca 320 tysięcy żołnierzy 1.Armia była prawą flanką głównych sił niemieckich atakujących Francję przez Belgię. Według założeń sztabu jego armia miała za zadanie ominąć Paryż, a następnie otoczyć go i uderzyć z zachodu. 5 sierpnia 1914 armia niemiecka zaatakowała i po huraganowym szturmie artyleryjskim zdobyła jedną z największych belgijskich twierdz Liège. 20 sierpnia 1914 wojska generała von Klucka zdobyły Brukselę, a pokonana armia belgijska musiała się wycofać na północny zachód do fortecy w Anvers.
Po zdobyciu stolicy Belgii generał Kluck był u szczytu popularności. W wyniku tych wydarzeń powstał olbrzymi wyłom we froncie, w którą wdzierała się 1. i 2. Armia niemiecka, podczas gdy 3. Armia podchodziła do Mozy w Dinant. Przed armią niemiecką otworzyła się wtedy ogromna szansa realizacji założonych planów wojennych. Nie została ona wykorzystana, ponieważ generał von Kluck zdecydował się zmienić kierunek natarcia i uderzyć na Paryż od wschodu. Spowodowane to było chęcią rozbicia wycofującej się po przegranej bitwie pod Charleroi francuskiej 5. Armii generała Lanrezaca. 23 sierpnia 1914 brał udział w pokonaniu wojsk brytyjskich w bitwie pod Mons. Przełom sierpnia i września 1914 to pasmo sukcesów 1. Armii gen. Klucka, która podeszła prawie pod sam Paryż. 5 września wojska niemieckie dzieliło od stolicy Francji zaledwie 13 mil.
Mimo klęsk zadanych wojskom Ententy w walkach przygranicznych, zdołały one przygotować obronę zagrożonej stolicy Francji. We wrześniu 1914 gen. von Kluck uczestniczył w decydującej I bitwie pod Marną, która została przez wojska niemieckie przegrana i doprowadziła do klęski niemieckiego strategicznego planu wojny liczącego na błyskawiczne rozgromienie przeciwnika na froncie zachodnim. W decydującym stopniu ponosi on odpowiedzialność za porażkę. Na skutek samowolnego działania i przerzucenia 3 i 9 korpusu 1. Armii nad rzekę Ourcq, doprowadził do ciężkiej sytuacji 2. Armię gen. Bülowa. Prawe skrzydło armii Bülowa zostało odkryte i powstała luka między 1. i 2. Armią niemiecką, w którą mogły wejść Armia Brytyjska i 5 Armia Francuska. 9 września 1914 wojska francusko-brytyjskie wykorzystując sytuację weszły klinem w lukę między 1 i 2 Armię niemiecką o szerokości 35–40 km zmuszając je do opuszczenia swoich pozycji i odwrotu.
W 1915 podczas walk gen. Kluck został ranny i nie powrócił już do czynnej służby wojskowej. W październiku 1916 przeszedł na emeryturę. Zmarł w wieku 88 lat w Berlinie.

</doc>
<doc id="1153374" url="https://pl.wikipedia.org/wiki?curid=1153374" title="(3950) Yoshida">
(3950) Yoshida

(3950) Yoshida – planetoida z grupy pasa głównego asteroid okrążająca Słońce w ciągu 5 lat i 66 dni w średniej odległości 2,99 j.a. Została odkryta 8 lutego 1986 roku w Karasuyama przez Shigeru Inodę i Takeshi Uratę. Nazwa planetoidy pochodzi od "Tougo Yoshidy" (1864-1918), japańskiego historyka, który utworzył słownik historycznych nazw geograficznych Japonii. Nazwa została zasugerowana przez K. Hatayamę. Przed nadaniem nazwy planetoida nosiła oznaczenie tymczasowe (3950) 1986 CH.

</doc>
<doc id="1153376" url="https://pl.wikipedia.org/wiki?curid=1153376" title="Intelligence and Sacrifice">
Intelligence and Sacrifice

Intelligence and Sacrifice – album studyjny muzyka Aleca Empire, wydany w listopadzie 2001 roku nakładem Digital Hardcore Recordings. Jest to pierwszy solowy album artysty nagrany po rozpadzie zespołu Atari Teenage Riot, którego był liderem. Album jest dwupłytowy i prezentuję muzykę o odmiennych stylistykach: pierwsza płyta przypomina brzmieniowo wcześniejsze dokonania Atari Teenage Riot, druga (na okładce sygnowana CD2) zawiera muzykę całkowicie elektroniczną i praktycznie pozbawioną wokali. Utwór "Tear It Out Remix" jest alternatywną wersją utworu stworzonego do albumu Dave'a Grohla "Probot", który nie został w nim wykorzystany. Piosenka została na nowo nagrana przez Mike'a Deana z zespołu Corrosion of Conformity i ze zmienionym tekstem znana jest jako "Access Babylon".

</doc>
<doc id="1153378" url="https://pl.wikipedia.org/wiki?curid=1153378" title="Flaga Osipowicz">
Flaga Osipowicz

Flaga Osipowicz – symbol heraldyczny miasta Osipowicze i rejonu osipowickiego, wprowadzony ukazem Prezydenta Republiki Białorusi z 3 stycznia 2005 roku Nr 1 "o zatwierdzeniu oficjalnych symboli heraldycznych jednostek administracyjno-terytorialnych obwodu mohylewskiego". Ukaz ten określił wzór flagi i warunki jej wykorzystywania. 
Opis.
Flaga Osipowicz przedstawia sobą zielony prostokąt o proporcji boków 1:2, w dolnej części którego położone są trzy pasy: czarny, biały i czarny, poniżej których znajduje się zielony pas o szerokości równej trzem poprzednim. 
Wykorzystanie.
Flaga jest własnością rejonu osipowickiego, a prawo wykorzystywania jej należy do miejscowego rejonowego komitetu wykonawczego. Flaga wywieszana jest na budynkach, w jakich znajdują się siedziby organów administracji lokalnej, a także w salach posiedzeń tych organów i w gabinetach służbowych ich kierowników. Flaga może być także wywieszana w miejscach, w których eksponowana jest białoruska flaga państwowa. W takim przypadku, flaga miejska powinna być wywieszana z prawej strony flagi państwowej (od strony patrzącego). Flaga Osipowicz może być wykorzystywana także w czasie świąt państwowych i innych dni świątecznych oraz uroczystych wydarzeń, a także w innych przypadkach określonych przez miejscowy komitet wykonawczy.

</doc>
<doc id="1153381" url="https://pl.wikipedia.org/wiki?curid=1153381" title="Rafał Skąpski">
Rafał Skąpski

Rafał Grzegorz Skąpski (ur. 20 marca 1951 we Wrocławiu) – polski prawnik, wydawca, w latach 2001–2004 wiceminister kultury, w latach 2005–2015 dyrektor (od 2012 likwidator) Państwowego Instytutu Wydawniczego (PIW), od 2005 prezes Polskiego Towarzystwa Wydawców Książek.
Życiorys.
Ukończył XI Liceum Ogólnokształcące im. Marii Dąbrowskiej w Krakowie. W latach 1968–1974 studiował prawo na Uniwersytecie Warszawskim, po jego ukończeniu rozpoczął pracę jako kierownik oddziału warszawskiego Biura Podroży „Almatur”. W okresie 1978–1982 zajmował stanowisko naczelnika wydziału w centrali Zakładu Ubezpieczeń Społecznych. Od 1983 pracował w Narodowej Radzie Kultury, a od 1986 był jej członkiem i sekretarzem generalnym.
Od 1990 pracował w wydawnictwach prywatnych. W 1996 z żoną Amelią założył Dom Wydawniczy ARS, zajmujący się także dystrybucją książek. W latach 1998–2001 był członkiem zarządu Polskiego Radia, następnie do 2004 zajmował stanowisko podsekretarza stanu w Ministerstwie Kultury w rządzie Leszka Millera. Bez powodzenia kandydował do Sejmu w 2007 z listy Lewicy i Demokratów oraz w 2015 z listy Zjednoczonej Lewicy. Potem przystąpił do Sojuszu Lewicy Demokratycznej, z ramienia SLD Lewica Razem w 2018 kandydował na prezydenta Nowego Sącza, zajmując ostatnie, 7. miejsce.
W okresie 2004–2006 współprowadził z Tadeuszem Górnym comiesięczną audycję w programie Pierwszym Polskiego Radia poświęconą książkom. W 2005 został dyrektorem Państwowego Instytutu Wydawniczego, w 2012 został likwidatorem tego wydawnictwa. Odwołany z tej funkcji w lipcu 2015. Od 2016 zamieszkały w Jazowsku, gdzie wspólnie z żoną podjął działalność społeczną.
W 1998 objął funkcję prezesa zarządu Fundacji Kultury Polskiej, a w 2005 również prezesa Polskiego Towarzystwa Wydawców Książek. Od 2005 był przez dwie kadencje wiceprezesem Klubu Przyjaciół Ziemi Sądeckiej. W 2009 dołączył do zarządu Społecznego Komitetu Opieki nad Starymi Powązkami im. Jerzego Waldorffa. Członek Stowarzyszenia Autorów ZAiKS. Był inicjatorem reaktywowania Nagrody Literackiej m.st. Warszawy, wszedł w skład jury tej nagrody.
Autor publikacji poświęconych m.in. kulturze, historii i genealogii. Jego teksty ukazywały się m.in. na łamach „Twórczości”, „Zdania”, „Stolicy”, „Gazety Stołecznej”, „Przeglądu”, „Trybuny”, „Sądeczanina”, „Wyspy” oraz „Miesięcznika”. W 2019 opracował i opublikował w „Czytelniku” wspomnienia Zofii z Odrowąż-Pieniążków Skąpskiej zatytułowane "Dziwne jest serce kobiece... Wspomnienia galicyjskie". Książka została ogłoszona przez redakcję miesięcznika „Magazyn Literacki Książki” wydarzeniem edytorskim roku, była też nominowana do Nagrody Historycznej „Polityki” w 2020. Wraz z Tomaszem Lerskim dokonał adaptacji radiowej tych wspomnień dla Teatru Polskiego Radia. Wystąpił gościnnie w serialach "Ekipa" (2007) i "Plebania" (2009)

</doc>
<doc id="1153385" url="https://pl.wikipedia.org/wiki?curid=1153385" title="Dykańka">
Dykańka

Dykańka (ukr. Диканька) – osiedle typu miejskiego w obwodzie połtawskim na Ukrainie, siedziba władz rejonu dykańskiego.
Osada pochodzi z połowy XVII wieku, status osiedla typu miejskiego posiada od roku 1957. Atrakcją jest muzeum poświęcone twórczości Mikołaja Gogola, który akcję kilku swoich opowiadań ulokował w sielskim krajobrazie Dykańki. Zachowało się też kilkanaście XIX-wiecznych wiejskich chałup w charakterystycznych dla ukraińskiej wsi błękitnych kolorach.
W 2013 liczyła 7824 mieszkańców.
Dojazd - autobusami z Połtawy.

</doc>
<doc id="1153388" url="https://pl.wikipedia.org/wiki?curid=1153388" title="Enrico Corradini">
Enrico Corradini

Enrico Corradini (ur. w 1865, zm. w 1931 w Rzymie) – włoski polityk, pisarz i filozof nacjonalistyczny.
Założyciel skrajnie prawicowego Zrzeszenia Włoskich Nacjonalistów (1910), od 1923 dożywotni senator z nominacji Mussoliniego, następnie minister stanu w rządzie duce (1926), w latach 20. nawiązał kontakty z polskim ruchem narodowym Romana Dmowskiego. Zmarł w 1931 roku i został pochowany we florenckiej bazylice Świętego Krzyża, stanowiącej narodowy panteon Włochów, obok Dantego Alighieri, Michała Anioła, Niccolò Machiavellego, Galileusza, Rossiniego i innych historycznych postaci.
Głosił metafizyczną łączność współczesnego państwa włoskiego i starożytnego Rzymu, zdecydowany przeciwnik indywidualizmu, demokracji, liberalizmu i socjalizmu, krytyk ustroju parlamentarnego. Popierał politykę kolonialną i zbrojenia - wierzył w znaczenie wojny jako czynnika rozwoju narodu, głosił ideę "społeczeństwa wojującego"; warunkiem rozwoju przyszłych Włoch miała być likwidacja systemu demokratycznego, wzmocnienie roli monarchy i Kościoła, jako czynników spajających społeczeństwo.

</doc>
<doc id="1153390" url="https://pl.wikipedia.org/wiki?curid=1153390" title="Podróż na księżyc">
Podróż na księżyc



</doc>
<doc id="1153399" url="https://pl.wikipedia.org/wiki?curid=1153399" title="Nowi Sanżary">
Nowi Sanżary

Nowi Sanżary – osiedle typu miejskiego na Ukrainie, w obwodzie połtawskim, siedziba władz rejonu nowosanżarskiego.
Historia.
Status osiedla typu miejskiego posiada od 1925.
W 1989 liczyła 9 130 mieszkańców.
W 2013 liczyła 8459 mieszkańców.

</doc>
<doc id="1153403" url="https://pl.wikipedia.org/wiki?curid=1153403" title="Reszetyliwka">
Reszetyliwka

Reszetyliwka (ukr. Решетилівка) – osiedle typu miejskiego w obwodzie połtawskim na Ukrainie.
Historia.
Pierwsza wzmianka o miejscowości pochodzi z 1638.
W 1931 roku zaczęli wydawać gazetu.
Status osiedla typu miejskiego posiada od 1938.
W 1989 liczyła 9 574 mieszkańców.
W 01.01.2014 liczyła 9 412 mieszkańców.

</doc>
<doc id="1153404" url="https://pl.wikipedia.org/wiki?curid=1153404" title="Grzech przeciwko Duchowi Świętemu">
Grzech przeciwko Duchowi Świętemu

Grzech przeciwko Duchowi Świętemu – w teologii chrześcijańskiej jedyny grzech, o którym Jezus powiedział, że nie będzie odpuszczony.
Perykopa synoptyczna.
Podstawą biblijną do zdefiniowania "grzechu przeciwko Duchowi Świętemu" i konsekwencji z nim związanych stanowi przekaz zawarty w ewangeliach synoptycznych, według którego Jezus, oskarżony przez faryzeuszy o działanie mocą Belzebuba, użył w odpowiedzi następującego sformułowania:
Apokryfy.
Wypowiedź Jezusa o "grzechu przeciwko Duchowi Świętemu" zawiera również gnostycka Ewangelia Tomasza:
Teologia katolicka.
W teologii katolickiej "grzechy przeciwko Duchowi Świętemu" są przedmiotem przede wszystkim teologii dogmatycznej, moralnej oraz fundamentalnej.
Duch Święty jest osobowym Bogiem (Trójca Święta), dlatego grzech skierowany w sposób świadomy i dobrowolny bezpośrednio przeciwko niemu jest jednocześnie bezpośrednim przekroczeniem I przykazania Dekalogu i tym samym obarczony jest najwyższą materią, stając się grzechem ciężkim (śmiertelnym).
Duch Święty jest również "Pocieszycielem" i tym, który obdarza łaską, dlatego teologia wyróżnia dwa szczególne grzechy będące wykroczeniem przeciw teologalnej cnocie nadziei, a tym samym będące grzechami "poważnej materii" przeciw Duchowi Świętemu jako Źródle nadziei. Są to:
Katechizm Św. Piusa X rozróżnia sześć poszczególnych grzechów wymierzonych przeciwko Duchowi Świętemu:
Niewybaczalność grzechów przeciwko Duchowi Świętemu nie polega na tym, że Bóg nie chce przebaczyć jakiegoś grzechu człowiekowi, na zasadzie wyjątku, lecz na tym, że człowiek grzesząc sam wyklucza się z Bożego działania, niosącego ze sobą odpuszczenie wszystkich grzechów. Nieprzebaczenie przez Boga bluźnierstwa przeciw Duchowi Świętemu jest przyczynowo związane z brakiem pokuty i nawrócenia. Zbawienie jest łaską więc decyzja o nim jest zależna wyłącznie od wolnej woli Boga. Nawrócenie, a zwłaszcza jego sakramentalna forma, jest przywróceniem łączności (komunii) z Bogiem, dlatego "grzech przeciwko Duchowi Świętemu", jak każdy inny grzech śmiertelny może zostać odpuszczony pod warunkiem nawrócenia.
Katechizm Kościoła Katolickiego w punkcie 1864 odnosi się następująco do grzechów przeciwko Duchowi Świętemu:
Protestantyzm.
Protestanckie wyznania i teolodzy mieli różne podejścia w definiowaniu tego czym jest grzech przeciw Duchowi Świętemu.
Jan Kalwin napisał:
"Mówię więc, ten grzeszy przeciwko Duchowi Świętemu, który opanowany przez moc prawdy Bożej nie mogąc powoływać się na niewiedzę, jednak świadomie opiera się, a wyłącznie ze względu na opór."
Wśród pozostałych rozumień Bluźnierstwa przeciw Duchowi Świętemu niektórych wyznań protestanckich można wymienić m.in.: dozgonną zatwardziałość serca, bluzganie słowne Ducha Świętego, przypisywanie cudów demonom (jako świadek), apostazja. Można spotkać się także z tezą, że każdy grzech ciężki (świadomy, dobrowolny, w ważnej sprawie) jest grzechem niewybaczalnym.
Mormonizm.
Członkowie Kościoła Jezusa Chrystusa Świętych w Dniach Ostatnich, mają podobne rozumienie grzechu wiecznego do głównego nurtu chrześcijaństwa. Joseph Smith, założyciel Ruchu, powiedział w dyskursie króla Folletta:
"Wszystkie grzechy będą odpuszczone, z wyjątkiem grzechu przeciwko Duchowi Świętemu, bo Jezus uratuje wszystkich z wyjątkiem synów zatracenia. Co musi zrobić człowiek aby popełnić niewybaczalny grzech? On musi otrzymać Ducha Świętego, mając otwarte niebiosa i poznanie Boga, a następnie musi popełnić grzech przeciwko niemu. Po tym jak człowiek zgrzeszył przeciwko Duchowi Świętemu, nie ma skruchy dla niego. On musi powiedzieć, że słońce nie świeci, podczas gdy widzi, że świeci, musi zaprzeczyć Jezusa Chrystusa, gdy niebiosa zostały otwarte dla niego, i zaprzeczyć zbawieniu ze świadomością prawdy o zbawieniu, i od tej chwili zaczyna być wrogiem."
Świadkowie Jehowy.
Według Świadków Jehowy, „duch święty to czynna moc Boża, a nie osoba”. Kto grzeszy przeciwko tej mocy, nie dostępuje przebaczenia (Mt 12:31, 32). Tylko Jehowa Bóg decyduje, czy popełniony grzech jest niewybaczalny. Rozmyślne obstawanie przy samolubnym postępowaniu, buntowanie się przeciw przejawom działania ducha Bożego – to może oznaczać bluźnierstwo przeciw niemu, będące grzechem niewybaczalnym (Mk 3:29, 30; Hbr 10:26–31).
Uniwersalizm.
Uniwersaliści wierzą, że wszyscy ludzie w końcu pojednają się z Bogiem, a więc, że nie ma czegoś takiego, jak grzech wieczny.

</doc>
<doc id="1153409" url="https://pl.wikipedia.org/wiki?curid=1153409" title="Czornuchy">
Czornuchy

Czornuchy (ukr. Чорнухи) – osiedle typu miejskiego na Ukrainie, w obwodzie połtawskim, siedziba administracyjna rejonu czornuchynskiego i rady osiedlowej.
Historia.
W Czornuchach urodził się Hryhorij Skoworoda (1722-1797) – ukraiński poeta, filozof i kompozytor. W miejscowości znajduje się poświęcone mu muzeum.
Miejscowość otrzymała status osiedla typu miejskiego w 1971 roku.
W 1989 liczyła 3510 mieszkańców.
W 2001 roku liczyło ok. 3,1 tys. mieszkańców.
W 2013 liczyła 2610 mieszkańców.

</doc>
<doc id="1153410" url="https://pl.wikipedia.org/wiki?curid=1153410" title="Shigeru Inoda">
Shigeru Inoda

 – japoński astronom amator, z zawodu chirurg okulistyczny, starszy wykładowca na wydziale okulistycznym Jichi Medical School.
Odkrył 17 planetoid (jedną samodzielnie oraz 16 z Takeshim Uratą).
Na jego cześć jedną z asteroid nazwano (5484) Inoda.

</doc>
<doc id="1153412" url="https://pl.wikipedia.org/wiki?curid=1153412" title="Zespół uszno-zębowy">
Zespół uszno-zębowy

Zespół uszno-zębowy (ang. otodental syndrome, otodental dysplasia, familial otodentodysplasia) – rzadki zespół wad wrodzonych, charakteryzujący się niezwykłym wyglądem uzębienia (tzw. globodoncja), któremu towarzyszy niedosłuch czuciowo-nerwowy i niekiedy koloboma – w tych przypadkach używano również określenia zespołu oczno-uszno-zębowego (oculo-oto-dental syndrome, OOD). Globodoncja dotyczy kłów i zębów trzonowych, zarówno uzębienia mlecznego, jak i stałego. Choroba dziedziczona jest w sposób autosomalny dominujący, aczkolwiek odnotowano także sporadyczne występowanie zespołu. Zespół uszno-zębowy należy do bardzo rzadkich schorzeń, opisano zaledwie dziewięć rodzin w których cecha ta jest obserwowana. W brytyjskiej rodzinie określono "locus" 20q13.1 w obrębie 12 cM krytycznego regionu.
Epidemiologia.
Opisano dotąd 9 rodzin z zespołem (oczno-)uszno-zebowym; pierwszy przypadek na Węgrzech, kolejne z Wielkiej Brytanii, Iraku, Brazylii, Chin, Polski, Austrii, Włoch i Belgii.

</doc>
<doc id="1153420" url="https://pl.wikipedia.org/wiki?curid=1153420" title="Meridiana (linia lotnicza)">
Meridiana (linia lotnicza)

Meridiana – nieistniejąca włoska linia lotnicza z siedzibą w Olbii.
28 lutego 2018 r. linia połączyła się z już nieistniejącą linią Air Italy.
Flota.
Flota Meridiana Fly składa się z następujących samolotów:

</doc>
<doc id="1153422" url="https://pl.wikipedia.org/wiki?curid=1153422" title="Lubasziwka">
Lubasziwka

Lubasziwka (ukr. Любашівка, pol. Lubaszewka) - osiedle typu miejskiego w obwodzie odeskim na Ukrainie, rejonu podolskiego.

</doc>
<doc id="1153426" url="https://pl.wikipedia.org/wiki?curid=1153426" title="Michael Boyce">
Michael Boyce

Michael Cecil Boyce, baron Boyce GCB, OBE (ur. 2 kwietnia 1943 w Kapsztadzie, zm. 6 listopada 2022) – brytyjski wojskowy, bezpartyjny członek Izby Lordów jako par dożywotni, syn komandora Hugh Boyce'a i Madeleine Manley. Od 2004 Lord strażnik Pięciu Portów.
Życiorys.
Wykształcenie odebrał w Hurstpierpoint College i w Royal Naval College w Dartmouth. W 1961 r. rozpoczął służbę w Royal Navy. W latach 1973–1974 służył w randze komandora na okręcie podwodnym HMS „Oberon”. W latach 1974–1975 był dowódcą okrętu HMS „Opossum”, a w latach 1979–1981 dowodził HMS „Superb”. W 1982 r. został oficerem Orderu Imperium Brytyjskiego. W latach 1983–1984 dowodził fregatą HMS „Brilliant”.
W latach 1986–1991 piastował różne stanowiska w ministerstwie obrony, najpierw jako asystent dyrektora ds. planowania morskiego, później jako dyrektor ds. Obowiązków Sztabu Marynarki. W 1991 r. został awansowany do stopnia kontradmirała. W 1994 r. został wiceadmirałem, a w 1995 r. pełnym admirałem. W tym samym roku został odznaczony Krzyżem Komandorskim Orderu Łaźni. W latach 1998–2001 był pierwszym lordem morskim i głównym adiutantem morskim królowej Elżbiety II. W 1999 r. został odznaczony Krzyżem Wielkim Orderu Łaźni i amerykańską komandorią Legii Zasługi. W latach 2001–2003 był szefem Sztabu Obrony.
Po odejściu na emeryturę w 2003 r. otrzymał dożywotni tytuł parowski barona Boyce of Pimlico in the City of Westminster i zasiadł w Izbie Lordów. Nie jest związany z żadną partią polityczną, przemawia na tematy związane z problematyką wojskową. W lipcu 2004 r. otrzymał honorowy urząd lorda strażnika Pięciu Portów.
W 1971 r. poślubił Harriette Gail Fletcher. Zanim znalazł się z nią w separacji w 1994 r. doczekał się z nią syna Hugona i córki Christine.

</doc>
<doc id="1153427" url="https://pl.wikipedia.org/wiki?curid=1153427" title="Tarutyne">
Tarutyne

Tarutyne – osiedle typu miejskiego w obwodzie odeskim na Ukrainie, siedziba władz rejonu bołgradzkiego.
Miejscowość znajduje się w południowej Besarabii, została założona w 1814. W 1966 liczyła 4000 mieszkańców.

</doc>
<doc id="1153432" url="https://pl.wikipedia.org/wiki?curid=1153432" title="Zachariwka">
Zachariwka

Zachariwka (ukr.: Захарівка, w latach 1926–2016 Frunziwka) – osiedle typu miejskiego w obwodzie odeskim na Ukrainie, siedziba władz rejonu rozdzielniańskiego.
W 1970 miejscowość liczyła 6300 mieszkańców.

</doc>
<doc id="1153437" url="https://pl.wikipedia.org/wiki?curid=1153437" title="Joan Guzmán">
Joan Guzmán

Joan Guzmán (ur. 1 maja 1976 w Santo Domingo) – dominikański bokser, były zawodowy mistrz świata organizacji WBO w kategorii junior lekkiej (do 130 funtów) i junior piórkowej (do 122 funtów).
Kariera amatorska.
Bilans walk amatorskich Guzmána to 310 zwycięstw i 10 porażek. W 1995 roku zdobył złoty medal na Igrzyskach Panamerykańskich. Rok później wystąpił na Igrzyskach Olimpijskich w Atlancie, przegrał jednak już w pierwszym pojedynku z późniejszym zawodowym mistrzem świata WBO w kategorii muszej, Omarem Andrésem Narváezem.
Kariera zawodowa.
Karierę zawodową rozpoczął we wrześniu 1997 roku. Stoczył dwie zwycięskie walki, po czym na półtora roku przestał boksować. Na ring powrócił w marcu 1999 roku.
W 2002 roku został sklasyfikowany na pierwszym miejscu w rankingu WBO i został oficjalnym pretendentem do walki o tytuł mistrzowski tej organizacji w kategorii junior piórkowej. Do pojedynku z aktualnym mistrzem WBO, Agapito Sanchezem, miało dojść 17 sierpnia 2002 w Cardiff. Jednak na kilka dni przed walką, podczas rutynowych badań, lekarze wykryli u Sancheza uraz siatkówki. Sanchez ogłosił zakończenie kariery, a Guzmán zmierzył się z Fabio Danielem Olivą w walce o wakujący tytuł mistrzowski. Dominikańczyk znokautował Olivę już w trzeciej rundzie i zdobył pas mistrzowski.
W 2003 roku stoczył dwie nietytułowe walki (obie zakończył nokautem w pierwszej rundzie). 26 lutego 2004 roku pokonał przez techniczny nokaut w siódmej rundzie powracającego do boksowania Agapito Sancheza. 6 listopada 2004 miał w pojedynku z Marcosem Licona po raz drugi bronić swojego tytułu, jednak nie zdołał zmieścić się w limicie wagowym. Licona zrezygnował walki, a Guzmán pokonał w nietytułowej walce Joe Moralesa.
W 2005 roku jeszcze raz obronił pas mistrzowski, pokonując na punkty Fernando Beltrana Jr., po czym zmienił kategorię wagową na piórkową. W tej kategorii stoczył tylko jedną walkę – 26 sierpnia 2005 roku pokonał na punkty Terdsaka Jandaenga. Następnie 6 maja 2006 roku pokonał byłego mistrza świata IBF w kategorii lekkiej, Javiera Jauregui.
16 września 2006 roku miał się zmierzyć z Jorge Rodrigo Barriosem w pojedynku o tytuł mistrza świata WBO w kategorii junior lekkiej. Barrios nie zmieścił się jednak w limicie wagowym i tym samym stracił pas mistrzowski. Walka między tymi pięściarzami jednak się odbyła. Wygrał ją Guzmán niejednogłośną decyzją sędziów i zdobył tytuł mistrzowski, który odebrano wcześniej Barriosowi. W grudniu 2006 roku po raz pierwszy obronił swój pas mistrzowski, pokonując na punkty Antonio Davisa.
Jedenaście miesięcy później, 17 listopada 2007 roku, pokonał na punkty Humberto Soto. W maju 2008 roku zrezygnował z tytułu mistrzowskiego i przeniósł się do wyższej kategorii wagowej. We wrześniu 2008 miał walczyć z Nate'm Campbellem o tytuły mistrzowskie organizacji WBA, IBF i WBO w kategorii lekkiej, jednak nie zdołał zmieścić się w limicie wagowym i walka została odwołana. 20 grudnia tego samego roku pokonał na punkty w pojedynku eliminacyjnym WBA w kategorii lekkiej Ametha Diaza. 28 listopada 2009 roku zmierzył się z Ali Funeką, a stawką pojedynku był wakujący tytuł mistrza świata IBF w kategorii lekkiej. Po zaciętym pojedynku sędziowie ogłosili remis. Rezultat walki uznany został za kontrowersyjny, a wielu dziennikarzy i promotor Funeki uważało, że bokser z RPA powinien wygrać pojedynek na punkty.

</doc>
<doc id="1153438" url="https://pl.wikipedia.org/wiki?curid=1153438" title="Obagan">
Obagan

Obagan (kaz.: Обаған; ros.: Убаган, "Ubagan") – rzeka w północnym Kazachstanie, prawy dopływ Tobołu. Długość – 376 km, powierzchnia zlewni – 50,7 tys. km².
Źródła Obaganu znajdują się w północnej części Bramy Turgajskiej. Rzeka płynie na północ przez jezioro Kusmuryn, wypływa na Nizinę Zachodniosyberyjską i uchodzi do Tobołu na granicy kazachsko-rosyjskiej. Reżim śnieżny. Wody Obaganu latem są słonawe.

</doc>
<doc id="1153439" url="https://pl.wikipedia.org/wiki?curid=1153439" title="Arbuzynka">
Arbuzynka

Arbuzynka (do 1946 Harbuzynka) – osiedle typu miejskiego w obwodzie mikołajowskim na Ukrainie, siedziba władz rejonu arbuzyńskiego.
Historia.
W 1959 miejscowość liczyła 6 700 mieszkańców.
W 1989 liczyła 8 178 mieszkańców.
W 2013 liczyła 6 390 mieszkańców.

</doc>
<doc id="1153443" url="https://pl.wikipedia.org/wiki?curid=1153443" title="Azydek">
Azydek



</doc>
<doc id="1153446" url="https://pl.wikipedia.org/wiki?curid=1153446" title="Stanisław Bryniarski">
Stanisław Bryniarski

Stanisław Bryniarski (ur. 1829 w Krakowie, zm. 27 maja 1914 tamże) – polski malarz i restaurator obrazów.
Życiorys.
Był początkowo uczniem Teodora Stachowicza (1846-1847) w zakresie rysunku, potem uczęszczał do szkoły technicznej w Krakowie na zajęcia z malarstwa. Do jego pedagogów należeli Aleksander Płonczyński, Wojciech Stattler, Władysław Łuszczkiewicz; za kolegów szkolnych miał Bryniarski m.in. Jana Matejkę, Aleksandra Kotsisa, Artura Grottgera czy Aleksandra Gryglewskiego.
Malował głównie wnętrza i perspektywy. W 1886 zgłosił do warszawskiej Zachęty obraz "Wejście do grobów królewskich", rok później przedstawił pracę "Korytarz Biblioteki Jagiellońskiej" na wystawie w Krakowie. Przekroczywszy 70. rok życia, porzucił malarstwo na rzecz restaurowania obrazów i fresków. Zaprzyjaźniony z Jackiem Malczewskim, służył często za model starca w jego pracach.
Krótko przed II wojną światową prace Bryniarskiego posiadały m.in. galeria we Lwowie ("Wnętrze krypty wawelskiej", 1869), Archiwum Akt Dawnych miasta Krakowa, Zachęta w Warszawie ("Krużganek klasztorny", 1871).
Pochowany został na Cmentarzu Rakowickim w Krakowie, w grobowcu rodzinnym, w kwaterze XXIVb.

</doc>
<doc id="1153448" url="https://pl.wikipedia.org/wiki?curid=1153448" title="Herb Bukowna">
Herb Bukowna

Herb Bukowna – jeden z symboli miasta Bukowno w postaci herbu.
Wygląd i symbolika.
Herb przedstawia na tarczy trójdzielnej w polu pierwszym, srebrnym młotek czarny skrzyżowany z takąż łyżką hutniczą płonącą, w polu drugim złotym gałązka bukowa zielona, pole trzecie błękitne.
Narzędzia hutnicze w herbie nawiązują do przemysłowego charakteru Bukowna jako ośrodka hutnictwa. Barwa żółta w drugim polu symbolizuje złoża piasku oraz Pustynię Starczynowską. Gałązka bukowa nawiązuje do nazwy miasta. Błękit w dolnym polu symbolizuje przepływającą przez Bukowno Sztołę.

</doc>
<doc id="1153451" url="https://pl.wikipedia.org/wiki?curid=1153451" title="Berezanka">
Berezanka

Berezanka (do 1914 Ołeksandrfeld, do 1923 Suworowe, do 1965 Tyłihuło-Berezanka) – osiedle typu miejskiego w obwodzie mikołajowskim na Ukrainie, siedziba władz rejonu berezańskiego.
Historia.
Miejscowość powstała w 1876, status osiedla typu miejskiego posiada od 1966, leży nad rzeką Sosyk.
W 1989 liczyła 4 065 mieszkańców.
W 2018 liczyła 4 132 mieszkańców.

</doc>
<doc id="1153452" url="https://pl.wikipedia.org/wiki?curid=1153452" title="Lirogon wspaniały">
Lirogon wspaniały

Lirogon wspaniały ("Menura novaehollandiae") – gatunek ptaka z rodziny lirogonów (Menuridae). Jest jednym z największych przedstawicieli rzędu wróblowych. Jeden z dwóch gatunków lirogonów. Wyglądem i zachowaniem przypomina ptaki grzebiące, zwłaszcza bażanty. Słabo lata, za to świetnie biega. Występuje we wschodniej Australii, zamieszkując górzyste lasy tego regionu. Spotykany także na Tasmanii, gdzie został introdukowany w latach 30. XX wieku. Znany jest ze swoich zdolności naśladowania praktycznie każdego zasłyszanego odgłosu. Jeden osobnik może nauczyć się śpiewu innych, nawet 20 różnych gatunków ptaków, a także wielu odgłosów mechanicznych od sygnału alarmu samochodowego po dźwięk piły łańcuchowej.
Podgatunki.
Wyróżnia się trzy podgatunki "M. novaehollandiae":
Podgatunek "victoriae" bywał uznawany za synonim podgatunku nominatywnego.
Morfologia.
Upierzenie obydwu płci jest szarobrązowe. Cechą charakterystyczną ptaka jest długi, ozdobny ogon występujący u samców. Składa się on z 16 przekształconych sterówek: dwie zewnętrzne, pręgowane wygięte są w kształcie liry (stąd nazwa gatunkowa), 12 wewnętrznych nie posiada zwartych chorągiewek tylko srebrzyste promienie, natomiast dwie środkowe tworzą dwa długie taśmy. Ogon samicy posiada tylko 12 pozbawionych ozdób sterówek. Ważną cechą lirogona są również silne i dość długie nogi oraz pazury, dzięki którym wygrzebuje pożywienie z leśnej ściółki. Skrzydła są krótkie i zaokrąglone.
Górzyste lasy eukaliptusowe, podzwrotnikowe i strefy umiarkowanej.
Dzienny i naziemny tryb życia. Noce spędza na gałęzi drzew, na które wspina się, skacząc z gałęzi na gałąź.
Żywi się bezkręgowcami, które wygrzebuje z ziemi.
Lęgi odbywają się tylko raz w roku między majem a lipcem. Samiec wybiera terytorium ok. 1 km², gdzie nie toleruje konkurentów i odbywa w przygotowanych miejscach popisowe toki. Podczas zalotów samiec tańczy na kopcu, zbudowanym przez niego ze ściółki. Wydaje przy tym głośne dźwięki przypominające odgłosy otoczenia (np. śpiew innych ptaków, ale też klakson lub szczekanie psa), rozkłada ogon nad grzbietem i potrząsając nim ukrywa się pod srebrzącymi się piórami. Po tokach samica samotnie buduje duże gniazdo w kształcie kuli na ziemi lub w rozwidleniu konarów tuż nad nią. Wyścieła je własnym puchem, sierścią, trawą i włóknami i składa w nim jedno brunatnej barwy jajo. Pisklę wykluwa się po 40 dniach ślepe, nagie i niedołężne. Dopiero po kolejnych 47 dniach opuszcza gniazdo. Młode po wypierzeniu się pozostają przy matce nawet do 8 miesięcy. Samce uzyskują pełne, ozdobne upierzenie po dwóch latach.
Status.
IUCN uznaje lirogona wspaniałego za gatunek najmniejszej troski (LC, "Least Concern") nieprzerwanie od 1988 (stan w 2020). Trend liczebności populacji uznawany jest za spadkowy.

</doc>
<doc id="1153453" url="https://pl.wikipedia.org/wiki?curid=1153453" title="Andrzej Wosiński">
Andrzej Wosiński

Andrzej Wosiński (ur. 27 sierpnia 1951 w Łodzi) – polski prawnik, adwokat, od 2007 do 2015 sędzia Trybunału Stanu.
Życiorys.
W 1973 ukończył studia prawnicze na Uniwersytecie Łódzkim. W 1975 zdał egzamin sędziowski, następnie również adwokacki. W 1979 rozpoczął praktykę w tym zawodzie. Współpracował z Klubem Inteligencji Katolickiej. Przez dwie kadencje zasiadał w Okręgowej Radzie Adwokackiej w Łodzi, przez jedną był członkiem NRA. W czasie stanu wojennego był obrońcą w ponad 20 procesach politycznych.
14 listopada 2007 Sejm VI kadencji wybrał go na członka Trybunału Stanu. Rekomendującym klubem była Platforma Obywatelska. 17 listopada 2011 Sejm VII kadencji również powierzył mu tę funkcję.

</doc>
<doc id="1153454" url="https://pl.wikipedia.org/wiki?curid=1153454" title="Szefowie Sztabu Obrony (Wielka Brytania)">
Szefowie Sztabu Obrony (Wielka Brytania)

Szef Sztabu Obrony (en. "Chief of the Defence Staff") jest naczelnym dowódcą Brytyjskich Sił Zbrojnych (British Army, Royal Navy i RAF-u).
Lista szefów Sztabu Obrony

</doc>
<doc id="1153459" url="https://pl.wikipedia.org/wiki?curid=1153459" title="Bromek">
Bromek



</doc>
<doc id="1153460" url="https://pl.wikipedia.org/wiki?curid=1153460" title="Wspólnota administracyjna Albstadt">
Wspólnota administracyjna Albstadt

Wspólnota administracyjna Albstadt – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb. Siedziba wspólnoty znajduje się w mieście Albstadt.
Wspólnota administracyjna zrzesza jedno miasto i jedną gminę wiejską:

</doc>
<doc id="1153462" url="https://pl.wikipedia.org/wiki?curid=1153462" title="Gladys Spellman">
Gladys Spellman

Gladys Blossom Spellman z d. Noon (ur. 1 marca 1918 w Nowym Jorku, zm. 19 czerwca 1988 w Rockville) – amerykańska polityk ze stanu Maryland, związana z Partią Demokratyczną. W latach 1975–1981 była przedstawicielką piątego okręgu wyborczego w stanie Maryland w Izbie Reprezentantów Stanów Zjednoczonych.
Życiorys.
Urodziła się 1 marca 1918 w Nowym Jorku. Uczęszczała do szkół publicznych w Nowym Jorku i Waszyngtonie, a następnie studiowała na George Washington University. Kształciła się również w Departamencie Rolnictwa Stanów Zjednoczonych. Następnie pracowała jako nauczycielka w szkołach w hrabstwie Prince George's. Karierę polityczną rozpoczęła na szczeblu samorządowym. W 1967 została mianowana na stanowisko doradcze przez ówczesnego prezydenta, Lyndona B. Johnsona. W 1972 została przewodniczącą Narodowego Stowarzyszenia Hrabstw ("National Association of Counties"). W 1975 została po raz pierwszy wybrana do Izby Reprezentantów Stanów Zjednoczonych.
Ubiegała się o czwartą reelekcję do Izby Reprezentantów Stanów Zjednoczonych, gdy 31 października 1980 jej serce przestało tymczasowo bić podczas konkursu kostiumów na Halloween, który Spellman pomagała oceniać w lokalnym centrum handlowym. Znalazła się przez to w stanie krytycznym i przez kilka tygodni pozostawała w szpitalu. Mimo tego, dwa dni po tym zdarzeniu zdecydowanie wygrała w wyborach zdobywając około 80% głosów. Ostatecznie jej stan ustabilizował się i była w stanie samodzielnie oddychać, jednak przytomności nie odzyskała aż do śmierci w 1988. Decyzją Kongresu Stanów Zjednoczonych z 24 lutego 1981 uznano ją za niezdolną do zasiadania w Kongresie ze względów zdrowotnych i zarządzono wybory uzupełniające, które wygrał Steny Hoyer. Był to pierwszy przypadek w historii Kongresu, że zwolniono miejsce w Kongresie ze względów zdrowotnych.
Zmarła w wieku 70. lat 19 czerwca 1988 w Rockville w stanie Maryland. Ostatnie osiem lat życia spędziła w śpiączce. Jest pochowana na Cmentarzu Narodowym w Arlington w Wirginii.
Wyróżnienia.
W 1985, gdy utworzono Maryland Women's Hall of Fame (Panteon Sławy Kobiet z Maryland), Spellman została wprowadzona do niego jako jedna z pierwszych pięciu kobiet. Jej imieniem nazwany jest specjalistyczny szpital oraz szkoła podstawowa w Cheverly w stanie Maryland, a także Baltimore-Washington Parkway, atrakcyjna widokowo droga, łączącą Baltimore z Waszyngtonem i znajdująca się pod ochroną National Park Service.

</doc>
<doc id="1153463" url="https://pl.wikipedia.org/wiki?curid=1153463" title="Dinotopia (miniserial)">
Dinotopia (miniserial)

Dinotopia – trzyodcinkowy miniserial emitowany przez telewizyjną stację Polsat i obecnie Puls. Jego akcja dzieje się w Dinotopii, świecie wykreowanym przez Jamesa Gurneya, w którym ludzie i dinozaury żyją w harmonii, tworząc niezwykłe społeczeństwo. Jedną z głównych ról odgrywa aktor znany z serialu "Skazany na śmierć," Wentworth Miller.
Fabuła.
Frank Scott (Stuart Wilson) bogaty Amerykanin wyrusza w podróż wraz ze swoimi nastoletnimi synami: Karlem (Tyron Leitso) i Davidem (Wenthworth Miller). W trakcie lotu Karl przejmuje stery od ojca, a ten zasypia. Rodzina trafia na burzę. Chłopcy budzą ojca, aby ten przejął stery, nim samolot się rozbije. Niestety, dochodzi do wypadku – rozbijają się niedaleko wyspy. Frank ratuje swoich synów, jednak jego pasy bezpieczeństwa nie otwierają się, co doprowadza do jego śmierci.
Karl i David wkrótce docierają do brzegu wyspy. Szukając pomocy spotykają mężczyznę o imieniu Cyrus Crabb, który prowadzi ich do Waterfall City, stolicy Dinotopii, ukrytej cywilizacji, w której się znaleźli. W tym świecie ludzie i dinozaury prowadzą pokojową koegzystencję. Niektóre z nich są obdarzone ludzką inteligencją i doskonale mówią po angielsku, w tym Troodon o imieniu Zippo.
Wśród wielu przepisów istniejących w Dinotopii dla rozbitków najbardziej istotny jest jeden – kto raz postawił stopę na wyspie nie ma prawa jej opuścić. Karl i David próbują dostosować się do otaczającej ich rzeczywistości, jednocześnie zaprzyjaźniając się z młodą Marion, przyszłą "matriarchą"" Dinotopii. Chłopcy dowiadują się też, że według legendy lud wyspy żył w całkowitej ciemności, nim zostały odnalezione niezwykłe, dające światło kamienie.
W międzyczasie Cyrus kradnie książki i artefakty, starając się znaleźć wskazówki dotyczące ucieczki z wyspy. Zippo odkrywa jego zamiary, jednak mężczyzna powala go, wkłada do worka i wrzuca do kanału. Tymczasem Karl znajduje jajo Dino i zostaje samotnie wysłany na wyprawę. Kamienie słoneczne w tajemniczy sposób gasną
, co powoduje atak nieprzyjaznych dinozaurów.

</doc>
<doc id="1153464" url="https://pl.wikipedia.org/wiki?curid=1153464" title="Małgorzata Budzyńska">
Małgorzata Budzyńska

Małgorzata Budzyńska – polska pisarka. Absolwentka iberystyki na Uniwersytecie Warszawskim. Zadebiutowała opowiadaniem "Pomost" w 1997 roku, za które została nagrodzona w konkursie organizowanym przez Wiadomości Kulturalne. Najbardziej znaną powieścią pisarki jęst seria książek "Ala Makota". Sprzedaż dwóch pierwszych tomów "Ali Makoty" przekroczyła 40 tys. egzemplarzy. Małgorzata Budzyńska zajmuje się także tłumaczeniami z języka hiszpańskiego i angielskiego. 

</doc>
<doc id="1153467" url="https://pl.wikipedia.org/wiki?curid=1153467" title="Wspólnota administracyjna Balingen">
Wspólnota administracyjna Balingen

Wspólnota administracyjna Balingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb. Siedziba wspólnoty znajduje się w mieście Balingen.
Wspólnota administracyjna zrzesza dwa miasta:

</doc>
<doc id="1153468" url="https://pl.wikipedia.org/wiki?curid=1153468" title="Tropical Rainfall Measuring Mission">
Tropical Rainfall Measuring Mission

TRMM (ang. "Tropical Rainfall Measuring Mission", tj. "misja pomiaru deszczów tropikalnych") – amerykańsko-japoński satelita naukowy; pierwszy w historii satelita poświęcony wyłącznie badaniom opadów deszczów i bilansu energetycznego Ziemi. Strona amerykańska zapewniła statek i jego cztery instrumenty, japońska – wystrzelenie satelity i pozostały sprzęt naukowy. Koszt misji wyniósł około 650 mln USD.
Misja pierwotnie planowana na trzy lata, wobec wielu sukcesów naukowych i swojej unikalności, została przedłużona. Instrumenty satelity wyłączono dopiero 8 kwietnia 2015, zaś 15 czerwca tego samego roku satelita wszedł w atmosferę nad południowym Oceanem Indyjskim i spłonął. 
Budowa.
Statek został zbudowany przez Centrum Lotów Kosmicznych imienia Roberta H. Goddarda. Dwa panele ogniw słonecznych zapewniały 1100 W energii elektrycznej.
Dane przekazywane były na Ziemię w paśmie S poprzez sieć TDRSS.
Stabilizowany trójosiowo za pomocą 12 silniczków na hydrazynę.

</doc>
<doc id="1153469" url="https://pl.wikipedia.org/wiki?curid=1153469" title="Myślenie życzeniowe">
Myślenie życzeniowe

Myślenie życzeniowe () – sposób rozumowania i podejmowania decyzji opierający się na wizji „optymistycznego scenariusza” w miejsce odwoływania się do dowodów i racjonalności. Może być także jednym z objawów psychozy reaktywnej, nerwicy, a nawet schizofrenii. Przed wojną Melchior Wańkowicz ukuł termin "chciejstwo".
Typowe przykłady myślenia życzeniowego:
Sofizmat.
Będąc błędem poznawczym oraz złym sposobem podejmowania decyzji, "myślenie życzeniowe" może być ponadto specyficznym sofizmatem, ponieważ zakładamy, że coś jest prawdą (fałszem) tylko dlatego, że sobie tego życzymy. Ma on formę: "Chciałbym, aby P było prawdą (fałszem), zatem P jest prawdą (fałszem)". Podstawą myślenia życzeniowego jest odwoływanie się do emocji, jest to również rodzaj tzw. "fałszywego tropu".
Często na myśleniu życzeniowym odnoszącym się do możliwości człowieka bazuje pseudonauka.
Pokrewne do powyższego sofizmatu są "dowód negatywny" oraz "argumentum ad ignorantiam" – "Nie zostało udowodnione, że to fałsz, zatem musi być prawdą", i vice versa. Np. wierzący w istnienie UFO może akceptować fakt, że większość zdjęć jest fałszywa, ale twierdzić, że te, które nie zostały zdemaskowane, są oryginalne.

</doc>
<doc id="1153471" url="https://pl.wikipedia.org/wiki?curid=1153471" title="Wspólnota administracyjna Bisingen">
Wspólnota administracyjna Bisingen

Wspólnota administracyjna Bisingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb. Siedziba wspólnoty znajduje się w miejscowości Bisingen.
Wspólnota administracyjna zrzesza dwie gminy wiejskie:

</doc>
<doc id="1153474" url="https://pl.wikipedia.org/wiki?curid=1153474" title="Šu">
Šu



</doc>
<doc id="1153478" url="https://pl.wikipedia.org/wiki?curid=1153478" title="Wspólnota administracyjna Hechingen">
Wspólnota administracyjna Hechingen

Wspólnota administracyjna Hechingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb. Siedziba wspólnoty znajduje się w mieście Hechingen.
Wspólnota administracyjna zrzesza jedno miasto i dwie gminy wiejskie:

</doc>
<doc id="1153479" url="https://pl.wikipedia.org/wiki?curid=1153479" title="Bereznehuwate">
Bereznehuwate

Bereznehuwate – osiedle typu miejskiego w obwodzie mikołajowskim na Ukrainie, siedziba władz rejonu bereznehuwatskiego.
Historia.
Miejscowość powstała w 1787, status osiedla typu miejskiego posiada od 1959.
W 1989 liczyło 8 278 mieszkańców.
W 2013 liczyło 7 720 mieszkańców.

</doc>
<doc id="1153481" url="https://pl.wikipedia.org/wiki?curid=1153481" title="Ewa Gruza">
Ewa Gruza

Ewa Jolanta Gruza (ur. 30 marca 1961 w Warszawie) – polska prawniczka i kryminalistyk, profesor nauk prawnych, profesor nadzwyczajny w Katedrze Kryminalistyki Wydziału Prawa i Administracji Uniwersytetu Warszawskiego, od 2005 do 2011 członek Trybunału Stanu.
Życiorys.
W 1984 ukończyła studia prawnicze na Wydziale Prawa i Administracji Uniwersytetu Warszawskiego. W 1993 obroniła doktorat, a dziesięć lat później uzyskała stopień doktora habilitowanego na podstawie dorobku naukowego oraz rozprawy pt. "Ocena wiarygodności zeznań świadków w procesie karnym. Problematyka kryminalistyczna". W 2012 otrzymała tytuł profesora nauk prawnych.
Zawodowo związana z macierzystą uczelnią. 1 lutego 2007 została profesorem nadzwyczajnym w Instytucie Prawa Karnego UW. Pełniła funkcję prodziekana WPiA Uniwersytetu Warszawskiego. Odbyła aplikację prokuratorską, nie podejmując pracy w tym zawodzie. Została członkinią zarządu Polskiego Towarzystwa Kryminalistycznego. W 2005 po raz pierwszy została sędzią Trybunału Stanu. 14 listopada 2007 Sejm wybrał ją ponownie. Rekomendującym klubem było Prawo i Sprawiedliwość.
Odznaczenia.
W 2015 odznaczona Krzyżem Oficerskim Orderu Odrodzenia Polski.

</doc>
<doc id="1153482" url="https://pl.wikipedia.org/wiki?curid=1153482" title="Wspólnota administracyjna Meßstetten">
Wspólnota administracyjna Meßstetten

Wspólnota administracyjna Meßstetten – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb. Siedziba wspólnoty znajduje się w mieście Meßstetten.
Wspólnota administracyjna zrzesza jedno miasto i dwie gminy wiejskie:

</doc>
<doc id="1153483" url="https://pl.wikipedia.org/wiki?curid=1153483" title="QXGA">
QXGA



</doc>
<doc id="1153485" url="https://pl.wikipedia.org/wiki?curid=1153485" title="Geny dopełniające">
Geny dopełniające

Geny dopełniające, geny komplementarne – geny współdziałające z innymi genami w wykształceniu danej cechy. Gen dominujący jednej pary genowej nie ujawni swojej cechy, jeżeli w genomie nie wystąpi również gen dominujący z drugiej pary.
Przykład: Organizm o genotypie AAbb, tak jak organizm o genotypie aabb ujawnia cechę recesywną. Cechę dominującą ujawni natomiast np. organizm AaBB.

</doc>
<doc id="1153488" url="https://pl.wikipedia.org/wiki?curid=1153488" title="Wspólnota administracyjna Winterlingen">
Wspólnota administracyjna Winterlingen

Wspólnota administracyjna Winterlingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb. Siedziba wspólnoty znajduje się w miejscowości Winterlingen.
Wspólnota administracyjna zrzesza dwie gminy wiejskie:

</doc>
<doc id="1153489" url="https://pl.wikipedia.org/wiki?curid=1153489" title="Spending My Time">
Spending My Time

Spending My Time – singel szwedzkiego duetu Roxette. Został wydany w październiku 1991 jako czwarty promujący album "Joyride".
Un día sin ti.
W 1996 roku Roxette zamieścili hiszpańskojęzyczną wersję piosenki „Spending My Time”, zatytułowaną „Un día sin ti”, na albumie "Baladas En Español". W listopadzie 1996 została ona wydana jako pierwszy singel promujący tę płytę. Utwór był odtwarzany w stacjach radiowych w Ameryce Łacińskiej i krajach hiszpańskojęzycznych.

</doc>
<doc id="1153491" url="https://pl.wikipedia.org/wiki?curid=1153491" title="Geny kumulatywne">
Geny kumulatywne

Geny kumulatywne (poligeny, wieloczynnikowe, addytywne, wielokrotne) – geny warunkujące powstawanie cech ilościowych; należą do różnych par alleli, których działanie sumuje się, kształtując w ten sposób fenotyp. Dziedziczą się zgodnie z prawami Mendla.

</doc>
<doc id="1153496" url="https://pl.wikipedia.org/wiki?curid=1153496" title="Związek gmin Oberes Schlichemtal">
Związek gmin Oberes Schlichemtal

Związek gmin Oberes Schlichemtal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Tybinga, w regionie Neckar-Alb, w powiecie Zollernalb. Siedziba związku znajduje się w mieście Schömberg.
Związek zrzesza jedno miasto i siedem gmin wiejskich:

</doc>
<doc id="1153497" url="https://pl.wikipedia.org/wiki?curid=1153497" title="Geny plejotropowe">
Geny plejotropowe

Geny plejotropowe (geny polifeniczne) – geny odpowiadające za ujawnienie się co najmniej dwóch różnych, pozornie niepowiązanych ze sobą, cech organizmu. Efekt działania genów plejotropowych określa jako plejotropię.

</doc>
<doc id="1153500" url="https://pl.wikipedia.org/wiki?curid=1153500" title="Steve Prefontaine">
Steve Prefontaine

Steve Roland Prefontaine, ps. Pre (ur. 25 stycznia 1951 w Coos Bay, zm. 30 maja 1975 w Eugene) – amerykański biegacz olimpijski, który w latach 70. spowodował nagły popyt na jogging.
Prefontaine biegał głównie na dalekich dystansach. Pobił i utrzymał wszystkie rekordy na różnorodnych mityngach od mili do metrów. Sportowiec znany był ze swojej agresywnej taktyki i z tego, że na wyścigu zawsze dawał z siebie wszystko. 
Prefontaine w wieku 24 lat zginął tragicznie w wypadku samochodowym.
Zrealizowano o nim filmy biograficzne "Przed metą" i "Prefontaine". Od 1975 organizowany jest w Eugene mityng lekkoatletyczny Prefontaine Classic upamiętniający zmarłego biegacza.

</doc>
<doc id="1153501" url="https://pl.wikipedia.org/wiki?curid=1153501" title="Thom Mathews">
Thom Mathews

Thomas Bryan „Thom” Mathews (ur. 28 listopada 1958 w Los Angeles w stanie Kalifornia) – amerykański aktor.
Życiorys.
Pochodzi z Los Angeles w Kalifornii, uczył się w liceum w Saint Louis w stanie Missouri. W 1983 roku, po ukończeniu szkoły średniej, wrócił do LA, gdzie wraz z bliskim przyjacielem, George’em Clooneyem, zajął się aktorstwem. W tym okresie okazjonalnie pracował jako model, a także pojawił się w kilku spotach reklamowych (między innymi dla linii odzieżowej Le Tigre Clothing, napojów Sprite czy chipsów Tostitos). Dziś najbardziej kojarzony jest z rolami w horrorach komediowych: "Powrót żywych trupów" ("The Return of the Living Dead", 1985) oraz "" ("Friday the 13th Part VI: Jason Lives", 1986). Rola Freddy’ego, pracownika magazynu z wyrobami medycznymi, w pierwszym z tych projektów była inauguracyjną z głównych ról Mathewsa. Aktor wystąpił w jedenastu obrazach wyreżyserowanych przez Alberta Pyuna, w tym w sensacyjnym filmie klasy „B” "Kickboxer 4" ("Kickboxer 4: The Aggressor", 1994).
Życie prywatne.
7 lipca 2007 roku ożenił się z Kariną Poznar, z którą wspólnie wychowywał trójkę dzieci. Po rozwodzie z Poznar, zawarł związek małżeński z aktorką i prezenterką telewizyjną Karlą Jensen. Ceremonia zaślubin odbyła się 10 maja 2014 w Los Cabos w Meksyku. Mathews jest współwłaścicielem firmy remontowej Hammer and Trowel. Mieszka w rodzinnym Los Angeles.

</doc>
<doc id="1153508" url="https://pl.wikipedia.org/wiki?curid=1153508" title="Knister">
Knister

Knister, właśc. Ludger Jochmann (ur. 1952 w Bottrop) – niemiecki autor książek dla dzieci.
Studiował pedagogikę społeczną i rytmikę w Essen, pracował jako pedagog specjalny. W Oberhausen zaangażowany był jako dramaturg w produkcję wielu spektakli dla dzieci. Od 1978 pracował jako pisarz i kompozytor, pisał słuchowiska dla różnych stacji radiowych i scenariusze do dziecięcych programów telewizyjnych.
Pierwszą książkę opublikował w roku 1980. Książki dla dzieci publikuje wyłącznie pod pseudonimem "Knister". Po polsku wyszedł cykl książek o dziewczynce-czarownicy Lili.
Mieszka w Wesel. Jest członkiem amatorskiego zespołu rockowego Fezz.
Publikacje.
W języku polskim:

</doc>
<doc id="1153517" url="https://pl.wikipedia.org/wiki?curid=1153517" title="Janusz Sokołowski">
Janusz Sokołowski



</doc>
<doc id="1153522" url="https://pl.wikipedia.org/wiki?curid=1153522" title="Domaniwka">
Domaniwka

Domaniwka (ukr. Доманівка) – osiedle typu miejskiego na Ukrainie, w obwodzie mikołajowskim, siedziba władz rejonu domaniwskiego.
Historia.
W 1989 liczyła 7 149 mieszkańców.
W 2013 liczyła 6 194 mieszkańców.

</doc>
<doc id="1153527" url="https://pl.wikipedia.org/wiki?curid=1153527" title="Ogólnopolski Komitet Obrony przed Sektami">
Ogólnopolski Komitet Obrony przed Sektami



</doc>
<doc id="1153528" url="https://pl.wikipedia.org/wiki?curid=1153528" title="Kazanka (miejscowość)">
Kazanka (miejscowość)

Kazanka – osiedle typu miejskiego w obwodzie mikołajowskim na Ukrainie, siedziba władz rejonu kazankowskiego.
Historia.
Miejscowość została założona w 1820, leży nad rzeką Wysuń.
W 1989 liczyła 9030 mieszkańców.
W 2013 liczyła 7252 mieszkańców.

</doc>
<doc id="1153529" url="https://pl.wikipedia.org/wiki?curid=1153529" title="Tears Dry On Their Own">
Tears Dry On Their Own



</doc>
<doc id="1153533" url="https://pl.wikipedia.org/wiki?curid=1153533" title="Faza międzymetaliczna">
Faza międzymetaliczna

Faza międzymetaliczna – to faza stała, której sieć krystaliczna i właściwości są pośrednie między roztworem stałym i związkiem chemicznym. 
Cechy charakterystyczne:
Fazy międzymetaliczne mogą być trwałe przy składzie stechiometrycznym lub zbliżonym, jako wtórne roztwory stałe – różnowęzłowe, międzywęzłowe lub pustowęzłowe. W takim wypadku występuje nadmiar któregoś ze składników, ale struktura krystaliczna fazy zostaje zachowana. Pojawiają się natomiast defekty, np. wakanse.

</doc>
<doc id="1153535" url="https://pl.wikipedia.org/wiki?curid=1153535" title="Reprezentacja Angoli w piłce siatkowej kobiet">
Reprezentacja Angoli w piłce siatkowej kobiet

Reprezentacja Angoli w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Największym sukcesem reprezentantek Angoli było wywalczenie brązowego medalu Mistrzostw Afryki na turnieju w 1997 roku.

</doc>
<doc id="1153536" url="https://pl.wikipedia.org/wiki?curid=1153536" title="Iwona Strzałka">
Iwona Strzałka

Iwona Strzałka (ur. 20 lutego 1972) – polska reżyser i scenarzystka.
Absolwentka reżyserii filmowej na Wydziale Radia i Telewizji Uniwersytetu Śląskiego w Katowicach. Drogę zawodową rozpoczynała jako asystentka reżysera przy filmie Jerzego Stuhra "Duże zwierzę". Była drugim reżyserem przy filmie "List" Denijala Hasanovicia. Jako samodzielny reżyser dała się poznać za sprawą wielokrotnie nagradzanych autorskich filmów dokumentalnych. Jej film "Szymon Python – portret wewnętrzny" jest sugestywną wizją opartą na wyznaniach bohatera dokumentalnego, ale zrealizowaną z użyciem środków fabularnych.
Pisze także scenariusze i reżyseruje programy i seriale telewizyjne, wideoklipy i filmy reklamowe.

</doc>
<doc id="1153537" url="https://pl.wikipedia.org/wiki?curid=1153537" title="Togo Heihachiro">
Togo Heihachiro



</doc>
<doc id="1153539" url="https://pl.wikipedia.org/wiki?curid=1153539" title="Commercial papers">
Commercial papers



</doc>
<doc id="1153543" url="https://pl.wikipedia.org/wiki?curid=1153543" title="Biłowodśk">
Biłowodśk

Biłowodśk (ukr. Біловодськ, ros. Беловодск) – osiedle typu miejskiego na Ukrainie, w obwodzie ługańskim.
Historia.
W 1930 roku zaczęto wydawać gazetę.
Osiedle typu miejskiego od 1957 roku.
W 1989 liczyło 11 151 mieszkańców.
W 2013 liczyło 8167 mieszkańców.

</doc>
<doc id="1153544" url="https://pl.wikipedia.org/wiki?curid=1153544" title="Witold Daab">
Witold Daab



</doc>
<doc id="1153551" url="https://pl.wikipedia.org/wiki?curid=1153551" title="Osobowość bierno-agresywna">
Osobowość bierno-agresywna

Osobowość bierno-agresywna – rozpoznanie aktualnie nienależące do ICD-10, jednak zgodne z "Badawczymi kryteriami diagnostycznymi" ICD-10, zawartymi w "aneksie 1".
Kryteria diagnostyczne.
Wstępne kryteria, zaproponowane przez autorów "Badawczych kryteriów diagnostycznych ICD-10" wyglądają następująco:
Atrybuty osobowości negatywistycznej.
Charakterystyczne jest to, że zachowanie osoby z zaburzeniem dość trudno jest skrytykować czy wytknąć jej ewidentne niedociągnięcia. Potocznie o osobie z tym zaburzeniem mówi się "krew wypije, a dziurki nie zrobi". Zwykle bowiem jawnie nie wykonuje swoich obowiązków, ogłaszając to wobec zlecającego, zaś "przyznanie się do winy", czy "nieumiejętności" przedstawia jako zasługę, wymagającą przynajmniej "zrozumienia", a zwykle "docenienia". Osoba taka stawia się na pozycji bycia ofiarą "nieuzasadnionych zleceń", często tłumaczy, że "nikt jej tego nie nauczył – a wymaga".
Osoba biernie-agresywna postępuje w taki sposób, żeby nie można było jej niczego zarzucić. Polega to na tym, że czynności, których wykonywać nie chce, są przez nią opisywane jako "za trudne", "zapomniane" – licząc na wyrozumiałość zlecającego. Trudno wprost zarzucić osobie takiej zaniedbania: on/a te przyszłe zaniedbania zgłasza (zapowiada) przy usłyszeniu polecenia, licząc na to, że zadanie zostanie zlecone komuś innemu.
Osoba biernie-agresywna pracuje tylko wtedy, jeśli zadania zawodowe wymagają czynności sprawiających satysfakcję tej osoby. Można powiedzieć, że właściwie każdy powinien pracować w charakterze satysfakcjonującym go, aczkolwiek człowiek określany jako "przeciętny" podejmuje się często zadań "niesatysfakcjonujących" – jak (zależnie od szczególnej niechęci do nich) odkurzanie, zmywanie, odśnieżanie, zamiatanie albo nawet bardziej krótkotrwałych, jak otwarcie bramy.
Przykładem filmowym zachowania biernie-agresywnego (negatywistycznego) jest fragment "Ballady o Januszku", gdzie główny bohater, poproszony przez matkę o wypielenie grządek z pietruszką, przed podjęciem się tej czynności zapowiedział, że może nie odróżnić pietruszki od chwastów, a w efekcie powyrywał wszystkie pietruszki.

</doc>
<doc id="1153552" url="https://pl.wikipedia.org/wiki?curid=1153552" title="Nadzorca sądowy">
Nadzorca sądowy

Nadzorca sądowy – do 31 grudnia 2015 ustanawiany przez sąd organ postępowania naprawczego oraz postępowania upadłościowego z możliwością zawarcia układu, w którym ustanowiono zarząd własny upadłego. Nadzorca sądowy jest funkcjonariuszem publicznym. Od 1 stycznia 2016 jest on organem postępowania restrukturyzacyjnego.
W postępowaniu upadłościowym i naprawczym (do 31 grudnia 2015).
W postępowaniu upadłościowym.
W postępowaniu upadłościowym z możliwością zawarcia układu nadzorca sądowy - w odróżnieniu od syndyka - nie zarządzał majątkiem upadłego, ale kontrolował przedsiębiorstwo upadłego i podejmowane przez niego czynności. Nadzorca pełnił swoje obowiązki od momentu ogłoszenia upadłości z możliwością zawarcia układu do czasu odwołania go przez sąd, prawomocnego zatwierdzenia układu, lub zakończenia postępowania upadłościowego w inny sposób. W sprawach dotyczących masy upadłości nadzorca sądowy był zastępcą pośrednim, wykonującym czynności w imieniu własnym, ale na rachunek upadłego. 
Do zadań nadzorcy sądowego w postępowaniu upadłościowym z możliwością zawarcia układu należało: 
W postępowaniu naprawczym.
Do nadzorcy sądowego w postępowaniu naprawczym stosowało się odpowiednio przepisy dotyczące nadzorcy sądowego w postępowaniu upadłościowym z możliwością zawarcia układu. Jego czynności ograniczone były do uprawnień nadzorczych. W postępowaniu naprawczym, po wyznaczeniu przez sąd nadzorcy sądowego, przedsiębiorca niezwłocznie zawierał z nadzorcą umowę zlecenia o wykonywanie czynności nadzorcy sądowego i wypłacał mu miesięcznie wynagrodzenie w wysokości podwójnego przeciętnego miesięcznego wynagrodzenia w sektorze przedsiębiorstw bez wypłat nagród z zysku w czwartym kwartale roku poprzedniego, ogłoszonego przez Prezesa Głównego Urzędu Statystycznego.
W postępowaniu restrukturyzacyjnym.
Nadzorcą sądowym może być osoba fizyczna posiadająca licencję doradcy restrukturyzacyjnego bądź spółka prawa handlowego, której wspólnicy ponoszący odpowiedzialność za zobowiązania spółki bez ograniczenia całym swoim majątkiem albo członkowie zarządu reprezentujący spółkę posiadają taką licencję.
Nie może być nadzorcą sądowym osoba, która:

</doc>
<doc id="1153554" url="https://pl.wikipedia.org/wiki?curid=1153554" title="Lejbik">
Lejbik

Lejbik (pożyczka niemiecka od wyrazu "Leibchen") – luźny żakiet, kaftan, górna część stroju zarówno męskiego, jak i kobiecego. W dawnym wojsku (XVIII–XIX wiek) to była górna część munduru (bluza), na który zakładano spencerek. U kobiet dawniej był to obcisły stanik.

</doc>
<doc id="1153559" url="https://pl.wikipedia.org/wiki?curid=1153559" title="Biłokurakyne">
Biłokurakyne

Biłokurakyne - osiedle typu miejskiego w obwodzie ługańskim na Ukrainie, siedziba władz rejonu biłokurakyńskiego, leży nad rzeką Biła.
Historia.
Pierwsza wzmianka o miejscowości pochodzi z 1700.
W 1934 roku zaczęto wydawać gazetę.
Status osiedla typu miejskiego posiada od 1954.
W 1989 roku miejscowość liczyła 8434 mieszkańców.
W 2013 liczyła 6737 mieszkańców.

</doc>
<doc id="1153566" url="https://pl.wikipedia.org/wiki?curid=1153566" title="Słowjanoserbśk">
Słowjanoserbśk

Słowjanoserbśk (ukr. Слов'яносербськ, do 1784 "Pidhirne", do 1817 "Donećke", do 1933 "Słowjanoserbśke") – osiedle typu miejskiego w obwodzie ługańskim na Ukrainie, siedziba władz rejonu słowjanoserbskiego.
Historia.
Miejscowość została założona w roku 1753, leży na prawym brzegu Dońca.
W 1939 roku zaczęto wydawać gazetę.
W 1966 r. liczyła 5200 mieszkańców.
W 1989 liczyło 8722 mieszkańców.
W 2013 liczyło 8086 mieszkańców.
Od rozpoczęcia konfliktu w Donbasie w 2014 miasto jest pod kontrolą Ługańskiej Republiki Ludowej.

</doc>
<doc id="1153569" url="https://pl.wikipedia.org/wiki?curid=1153569" title="Piła oscylacyjna rotująca">
Piła oscylacyjna rotująca



</doc>
<doc id="1153574" url="https://pl.wikipedia.org/wiki?curid=1153574" title="Stanica Ługańska">
Stanica Ługańska

Stanica Ługańska (ukr. Станиця Луганська, "Stanycia Łuhanśka") – osiedle typu miejskiego na Ukrainie, w obwodzie ługańskim, na lewym brzegu Dońca, siedziba władz rejonu stanickiego.
Historia.
Miejscowość została założona w 1688 roku. W latach 1923-2007 nosiła nazwę Stanyczno-Łuhanśke.
W 1938 roku otrzymała status osiedla typu miejskiego.
W 1989 liczyło 16 168 mieszkańców.
W 2013 liczyło 13 734 mieszkańców.

</doc>
<doc id="1153575" url="https://pl.wikipedia.org/wiki?curid=1153575" title="Richard Burbage">
Richard Burbage

Richard Burbage (ur. 7 lipca 1568 – 13 marca 1619) – angielski aktor i właściciel teatru.
Burbage pochodził z biednej rodziny. Wczesne lata jego kariery są słabo udokumentowane. Występował w grupie, w której ważną rolę odgrywał William Szekspir. Była to "Trupa Lorda Szambelana", później – po dojściu do władzy Jakuba I – przemianowana na "King’s Men". Grał tytułowe role w sztukach takich, jak "Hamlet", "Otello", "Ryszard III" czy "Król Lear". Nie był tam jednak zakontraktowany na wyłączność, występował także w dramatach Bena Jonsona czy Johna Fletchera ("The Maid's Tragedy").
Jego wartość aktorską może ilustrować rozmiar ról, jakie wykonywał. Spośród setek sztuk wystawianych w Anglii na przełomie XVI i XVII wieku tylko w dwudziestu z nich pojawiały się role liczące powyżej 800 wersów. Pierwszym aktorem, który sobie z nimi radził był Edward Alleyn, jednak większość z nich, trzynaście, wykonał Burbage.
Wraz z bratem posiadał udziały w Globe Theatre i Blackfriars Theatre, rodzeństwo nie było jednak jedynym właścicielem tych obiektów.

</doc>
<doc id="1153576" url="https://pl.wikipedia.org/wiki?curid=1153576" title="Kapitan (geologia)">
Kapitan (geologia)

Kapitan (ang. "Capitanian")
Nazwa pochodzi od góry El Capitan w Guadalupe Mountains.

</doc>
<doc id="1153577" url="https://pl.wikipedia.org/wiki?curid=1153577" title="Shigetō Dewa">
Shigetō Dewa

 – admirał Japońskiej Cesarskiej Marynarki Wojennej, m.in. uczestnik wojny rosyjsko-japońskiej.
Życiorys.
Był synem samuraja z prowincji Aizu. We wczesnej młodości wstąpił do rezerwowego oddziału młodych samurajów o nazwie "Byakkotai" (Oddziały Białego Tygrysa), z którym następnie brał udział w wojnie domowej boshin, w przegranej bitwie o Aizu jesienią 1868. 
W 1872 podjął naukę w Akademii Cesarskiej Marynarki Wojennej, którą ukończył w 5. promocji (6. pozycja na 43 kadetów). Od 1874 służył w trakcie studiów na różnych jednostkach, poczynając od statku pomocniczego „Takao Maru”, a następnie na korwecie „Tsukuba”. 
W 1878 uzyskał stopień kadeta marynarki, a w 1880 pierwszy stopień oficerski – podporucznika. W latach 1885-1886 przebywał w Wielkiej Brytanii, skąd wrócił do kraju na nowo zbudowanym krążowniku „Naniwa”, którego został oficerem nawigacyjnym. Następnie służył na krążowniku „Takachiho”. 
W latach 1887-1889 pełnił funkcje sztabowe, po czym w latach 1889-1890 był zastępcą dowódcy krążownika „Takao”. W 1893 w stopniu komandora podporucznika objął pierwsze dowództwo – kanonierki „Akagi”, następnie w 1984 – na krótko – kanonierki „Tatsuta”. 
Podczas wojny chińsko-japońskiej (1894-1895) już jako komandor był oficerem sztabowym Floty Zachodniego Morza, formacji patrolującej japońskie wody terytorialne. 
W latach 1898-1899 ponownie przebywał w Wielkiej Brytanii, nadzorując prace wykończeniowe i odbiór krążownika pancernego „Tokiwa”, którym następnie dowodził. Po awansie na stopień kontradmirała, w 1900 znów został przydzielony do służby sztabowej. W latach 1902-1903 piastował stanowisko szefa Biura Spraw Morskich w Ministerstwie Marynarki Wojennej.
28 grudnia 1903, w wyniku reorganizacji floty japońskiej przed planowaną wojną z Rosją, został dowódcą 3. Dywizjonu Krążowników 1. Floty. Dowodzony przez niego dywizjon brał czynny udział w wojnie rosyjsko-japońskiej 1904-1905, działając m.in. jako szybki zespół rozpoznawczy floty. Przede wszystkim jednak uczestniczył w ataku na Port Artur i bitwach na Morzu Żółtym (dowodził z krążownika „Yakumo") i pod Cuszimą. 6 czerwca 1904 Dewa awansował na stopień wiceadmirała. Po bitwie pod Cuszimą, 14 czerwca 1905 objął dowództwo nowo utworzonej 4. Floty, a po zakończeniu działań wojennych, 20 grudnia 1905 - dowództwo 2. Floty (po adm. Kamimurze). 
Od 1906 był szefem Biura Szkolenia Morskiego. W 1907 otrzymał tytuł barona (jap. "danshaku"). W 1908 ponownie został dowódcą 2. Floty, a w grudniu 1909 – Dystryktu Morskiego Sasebo. W grudniu 1911 objął dowództwo 1. Floty. 
W 1912 Dewa awansował na stopień admirała. 1. Flotą dowodził do 1 grudnia 1913, kiedy został członkiem Najwyższej Rady Wojennej. W 1914 przewodniczył komisji badającej aferę korupcyjną Siemensa w marynarce japońskiej. 17 grudnia 1920 przeszedł do rezerwy, a 17 grudnia 1925 w stan spoczynku.
Zmarł 27 stycznia 1930 w wieku 74. lat. Został pochowany na cmentarzu Aoyama w Tokio.

</doc>
<doc id="1153579" url="https://pl.wikipedia.org/wiki?curid=1153579" title="Trojićke">
Trojićke

Trojićke (ukr. Троїцьке) – osiedle typu miejskiego w obwodzie ługańskim na Ukrainie, siedziba władz rejonu trojickiego.
Historia.
Miejscowość założona w roku 1827.
W 1989 liczyło 8326 mieszkańców.
W 2013 liczyło 7906 mieszkańców.

</doc>
<doc id="1153584" url="https://pl.wikipedia.org/wiki?curid=1153584" title="Przeróbka kopalin">
Przeróbka kopalin

Przeróbka kopalin (mineralurgia, inżynieria mineralna) – jedna z podstawowych gałęzi technologii i techniki górnictwa.
Jej zadaniem jest uszlachetnienie wydobytych kopalin surowych i przystosowanie ich do dalszego użytkowania. Wydobyta ze złoża kopalina użyteczna wymaga odpowiedniego przygotowania, polegającego na maksymalnym zwiększeniu zawartości składnika użytecznego.

</doc>
<doc id="1153587" url="https://pl.wikipedia.org/wiki?curid=1153587" title="Nowoarchanhelśk">
Nowoarchanhelśk

Nowoarchanhelśk (, , "Nowoarchangielsk") – osiedle typu miejskiego w obwodzie kirowohradzkim na Ukrainie, siedziba władz rejonu nowoarchanhelskiego.
Historia.
Miejscowość założona w XVIII w. Od 1752 w składzie Nowej Serbii. Od XIX w. do upadku caratu w jelizawietgradzkim ujeździe guberni chersońskiej Imperium Rosyjskiego.
W 1932 roku zaczęto wydawać gazetę.
Podczas II wojny światowej Nowoarchanhelśk był okupowany przez wojska niemieckie od 1941 r. do 14 marca 1944 r.
W 1989 liczyło 8388 mieszkańców, a w 2013 – 6364 mieszkańców.

</doc>
<doc id="1153590" url="https://pl.wikipedia.org/wiki?curid=1153590" title="Kolonia Lubeckiego">
Kolonia Lubeckiego

Kolonia Lubeckiego – zabytkowe osiedle na warszawskiej Ochocie. Zajmuje obszar ograniczony ulicami Filtrową, Krzywickiego, Wawelską, Grójecką i placem Narutowicza. Kolonia Lubeckiego mieści się w dwóch osiedlach wydzielonych przez MSI: Starej Ochocie i Filtrach. Na osiedle składają się w większości luźno pobudowane, międzywojenne kamienice o dość jednolitym charakterze z dużą ilością zieleni.
W najwęższym, pierwotnym ujęciu Kolonia Lubeckiego to obszar jednej działki ograniczonej ulicami Rapackiego, Raszyńską, Zapolskiej i Mianowskiego, gdzie powstały domy spółdzielni mieszkaniowej im. Lubeckiego. Następnie nazwę rozszerzono. W zachodniej części Kolonii Lubeckiego koncentrycznie wygięte ulice Maurycego Mochnackiego i Józefa Mianowskiego otaczają plac Narutowicza. Wschodnia część sięgająca do parku Wielkopolski przez niektórych nie jest uważana za właściwą część kolonii. Jeszcze dalej na wschód, pomiędzy parkiem Wielkopolski a ulicą Krzywickiego, leży obszar, który bywa zaliczany zarówno do Kolonii Lubeckiego, jak i Kolonii Staszica.
Historia.
Przed I wojną światową teren ten pozostawał poza granicami miasta, stanowiąc Mokotowskie Pole Wojenne. Magistrat planował początkowo utworzenie w tym miejscu parku, jednak urzędy centralne potrzebowały nowego osiedla dla swoich pracowników. Plan regulacji tego terenu wraz z pobliską kolonią Staszica powstał w 1923 roku. Od pierwszej spółdzielni mieszkaniowej inwestującej na tym terenie pochodzi nazwa osiedla. Pierwsze budynki zaczęły powstawać w 1924 roku. Spółdzielnia "Kolonia Lubeckiego" jako pierwsze zabudowała ulice Mochnackiego i Mianowskiego. Architektami, którzy stworzyli projekty domów na Kolonii Lubeckiego, byli Antoni Jawornicki, Aleksander Sygietyński, Wacław Weker i Teofil Wiśniowski. Architektura pierwszych budynków powstałych w latach 20. była często historyzująca, neoklasycystyczna. W latach 30. zaczęły powstawać budynki modernistyczne.
W czasie powstania warszawskiego w okresie od 6 do 11 sierpnia 1944 roku na osiedle został wysłany słynący z okrucieństwa oddział RONA. 11 sierpnia Niemcy opanowują ostatni budynek na Ochocie – kamienicę przy ulicy Wawelskiej 60, tzw. "Redutę Wawelską". Po II wojnie światowej domy odbudowano często w nieco uproszczonej formie.
Ulica Uniwersytecka według przedwojennych planów zabudowy Pola Mokotowskiego miała stanowić szeroką arterię łączącą Ochotę z Mokotowem. Ślady tego zamysłu widać po ustawieniu budynku mieszczącego się przy ulicy Rakowieckiej w miejscu jej planowanego skrzyżowania z Uniwersytecką.
Zabytki.
Kolonia Lubeckiego jest wpisana do rejestru zabytków jako „«Kolonia Lubeckiego» – układ i zespół budowlany wraz z zielenią” z numerem 1535-A z 20.12.1993. Wpis do rejestru obejmuje szeroko rozumianą kolonię – od ulicy Akademickiej i Grójeckiej (przy skrzyżowaniu z Akademicką i Wawelską) po ulicę Górnickiego. Od północy granicą jest ulica Filtrowa, a od południa Wawelska. W ten sposób obszar pomiędzy ulicami Akademicką a Mochnackiego wchodzi równocześnie w skład zabytkowego zespołu placu Narutowicza. Prawie wszystkie budynki z tego obszaru wpisane są do gminnej ewidencji zabytków.
Dodatkowo do rejestru zabytków nieruchomych wpisane są poszczególne budynki:
Zabytkiem jest również Zieleniec Wielkopolski, a okolice ulicy bł. Ładysława z Gielniowa są zaliczone do układu Kolonii Staszica.

</doc>
<doc id="1153591" url="https://pl.wikipedia.org/wiki?curid=1153591" title="Zarządca">
Zarządca

Zarządca, zarządca przymusowy – organ postępowania upadłościowego lub egzekucyjnego.
Zarządca – osoba posiadająca licencję doradcy restrukturyzacyjnego, powołana przez sąd celem zarządzania przedsiębiorstwem dłużnika w postępowaniu restrukturyzacyjnym – z odebraniem dłużnikowi prawa zarządu majątkiem (najczęściej w sytuacji, gdy dłużnik nie daje rękojmi należytego sprawowania zarządu). Zarządca prócz prowadzenia przedsiębiorstwa dłużnika dokonuje czynności analogiczne do nadzorcy sądowego, tj. sporządza listę wierzytelności i przygotowuje głosowanie nad układem. Podczas głosowania opiniuje możliwość wykonania układu. Zarządcą jest także osoba powołana w celu zabezpieczenia majątku dłużnika w postępowaniu upadłościowym.
Zarządca przymusowy powoływany jest w cywilnym sądowym postępowaniu zabezpieczającym lub w cywilnym sądowym postępowaniu egzekucyjnym z przedsiębiorstw lub gospodarstw rolnych. W drugim przypadku zarządca jest organem egzekucyjnym i funkcjonariuszem publicznym. Pozycja zarządcy przymusowego usytuowana jest pomiędzy komornikiem a syndykiem. Zarządca w egzekucji z przedsiębiorstw ma częściowo uprawnienia komornika a częściowo syndyka (w podobnym zakresie dokonuje także czynności, gdyż celem tego rodzaju egzekucji jest zbycie przedsiębiorstwa w całości – jak w postępowaniu upadłościowym i zaspokojenie wierzycieli – jak w egzekucji singularnej – komorniczej). W przypadku wszczęcia egzekucji z przedsiębiorstwa w całości wszelkie egzekucje sądowe i administracyjne umarzane są z mocy prawa i jedynym wykonawczym organem egzekucyjnym jest zarządca przymusowy działający pod nadzorem sądu.

</doc>
<doc id="1153601" url="https://pl.wikipedia.org/wiki?curid=1153601" title="Jarosław Jan Sokołowski">
Jarosław Jan Sokołowski

Jarosław Jan Sokołowski z Wrzący Wielkiej herbu Pomian (zm. 1517/18)– komornik króla Czech i Węgier Władysława Jagiellończyka, kasztelan biechowski od 1509, kasztelan lędzki od 1511, tenutariusz kolski. 
Był synem Mikołaja Sokołowskiego (Wrząckiego, Besiekierskiego) i jego pierwszej żony Anny. Żonaty z Marią de Marcellanges. Mieli córki Annę i Magdalenę oraz synów: Krzysztofa, Jana, Stanisława, Mikołaja i Marcina. Pochowany został w podziemiach kaplicy Najświętszej Marii Panny w kościele Podwyższenia Krzyża Świętego w Kole.

</doc>
<doc id="1153604" url="https://pl.wikipedia.org/wiki?curid=1153604" title="Ariana Jollee">
Ariana Jollee

Ariana Jollee (ur. 29 września 1982 w Nowym Jorku) – amerykańska aktorka i reżyserka filmów pornograficznych.
Życiorys.
Wczesne lata.
Urodziła się na Long Island w stanie Nowy Jork jako córka Gila Davida, znanego na Long Island prezentera radiowego WHLI. Jej rodzina była pochodzenia żydowskiego, rosyjskiego i włoskiego.
Kariera.
Do branży pornograficznej wstąpiła mając 20 lat w marcu 2003, promując się na swojej domowej stronie internetowej. Została zwerbowana przez kierownika produkcji z Anabolic Video. Jej pierwsze tytuły dla firmy to "Buffy Malibu’s Nasty Girls 30" (2003) i "Initiations 13" (2003).
W 2004 wyjechała do Pragi, aby zagrać w "65 Guy Creampie" (2005) i w tym samym roku podpisała kontrakt z Anarchy Films i Python Pictures. Jako reżyserka debiutowała filmem dla Anarchy Films "Narcyz" ("The Narcassist", 2004), gdzie także wzięła udział w scenie z Brianem Surewoodem, Tonym T. i Ottem Bauerem. Jollee wyreżyserowała również serię Mayhem "Young Bung". Zastąpiła Lauren Phoenix jako reżyser, kiedy Phoenix opuściła produkcję.
Współpracowała niemal ze wszystkimi firmami dystrybuującymi branżowe filmy. Występowała we wszystkich możliwych konfiguracjach, także w "Tajna agentka: Płomień miłości" ("Forbidden Passions", 2006) jako Carmela czy "Misplaced" (2007) jako Shelly czy produkcjach gonzo. Stała się znana z tego, że łamała na ekranie wszelkie granice seksualnego wyuzdania grając w scenach seksu grupowego, w tym podwójnej penetracji, anilingus, cunnilingus, creampie, ass to mouth, fisting, gang bang, bukkake, kobiecej ejakulacji, pissing czy seksu analnego z transseksualistami.
W 2005 została laureatką nagrody AVN Award za „najlepszą scenę seksu grupowego” w "Orgy World 7" (2004) i zdobyła dwie nominacje w kategoriach: „wykonawczyni roku” i „najlepsza scena triolizmu” w "Un-Natural Sex 11" (2003).
W 2006 była nominowana do AVN Award w czterech kategoriach: najlepsza scena seksu solo w "Blu Dreams: Sweet Solos" (2005), wykonawczyni roku, najbardziej skandaliczna scena seksu w "Neo Pornographia 2: The Secret Tapes of Michael Ninn" (2005) z Alexem Sandersem oraz najbardziej skandaliczna scena seksu w "Swallow My Squirt 1" (2005) z Jake Malone, Kyle Stone i Tianą Lynn.
W 2007 otrzymała nominację do AVN Award w kategorii najlepsza scena seksu grupowego – wideo w "Corruption" (2006) z Lexi Bardot, Sandrą Romain, Jerrym, Tylerem Knightem, Annie Cruz, Sethem Dickensem, Kylie Ireland, Rickiem Mastersem, Derrickiem Pierce’em, Jordanem Styles i Vixen. W 2006 pracowała dla Kink.com w scenach sadomasochistycznych, takimi jak uległość, rimming, pegging, fisting analny i pochwowy, plucie i bicie z Annie Cruz, Isis Love i Harmony Rose.
Życie prywatne.
Była żoną reżysera filmów porno Chico Wanga (właściwie Inkyo Volt Hwang). Spotykała się też z Vicky Vette (2003) i Alektrą Blue (2006).

</doc>
<doc id="1153605" url="https://pl.wikipedia.org/wiki?curid=1153605" title="Janusz Sokołowski (chemik)">
Janusz Sokołowski (chemik)

Janusz Sokołowski (ur. 29 października 1921 w Karniszewicach, powiat Łask, zm. 18 maja 1997 w Gdańsku) – polski chemik, profesor, pierwszy rektor i doktor "" Uniwersytetu Gdańskiego, rektor Wyższej Szkoły Pedagogicznej w Gdańsku, specjalista od pochodnych azotowych cukrów. Członek Trybunału Stanu w latach 1989–1991.
Życiorys.
Był synem Leszka (współwłaściciela i dyrektora fabryki włókienniczej „Dobrzynka” w Pabianicach) i Wilmy z domu Hadrian (pochodzącej z rodziny niemieckiej). Po ukończeniu szkoły powszechnej we wsi Piątkowisko rozpoczął naukę w gimnazjum w Rabce, przerwaną przez wybuch II wojny światowej.
Lata okupacyjne spędził jako pracownik fizyczny na wsi. W 1945 zdał maturę w Gimnazjum i Liceum im. Śniadeckiego w Pabianicach i podjął studia na Wydziale Chemicznym Politechniki Gdańskiej. W czerwcu 1949 uzyskał dyplom inżyniera chemii i magistra nauk chemicznych, będąc już od listopada 1948 asystentem na uczelni.
W kwietniu 1951 został adiunktem, a we wrześniu 1952 przeszedł do pracy w Wyższej Szkole Pedagogicznej w Gdańsku. Tam początkowo był docentem kontraktowym, zaś po przekształceniach systemu akademickiego wykładowcą, tymczasowym samodzielnym pracownikiem, zastępcą profesora (1955), starszym wykładowcą (1961). Kierował Katedrą Chemii Organicznej.
Doktorat z chemii obronił 1 lipca 1961 na podstawie wyników analizy budowy "N"--glikozylo-"p"-aminoazobenzenu. Promotorem był profesor Politechniki Gdańskiej Leon Kamieński. W maju 1964 Sokołowski habilitował się na podstawie pracy "Budowa azotowych glikozydów" na Wydziale Matematyczno-Fizyczno-Chemicznym Uniwersytetu Mikołaja Kopernika w Toruniu i w styczniu następnego roku został docentem etatowym. W marcu 1968 mianowany został profesorem nadzwyczajnym, w październiku 1977 profesorem zwyczajnym. Od lipca 1965 pełnił funkcję prorektora Wyższej Szkoły Pedagogicznej, a od września 1968 rektora.
Z nominacji ministerialnej był najpierw organizatorem, a od lipca 1970 pierwszym rektorem Uniwersytetu Gdańskiego. Na stanowisku pozostawał do 1981. 24 września 1981 w uznaniu zasług senat uczelni nadał mu tytuł rektora honorowego. Jednocześnie kierował Katedrą Chemii Organicznej. Przeszedł na emeryturę z końcem roku akademickiego 1991/1992, nadal udzielając się w pracy dydaktycznej i naukowej.
Należał do Polskiej Zjednoczonej Partii Robotniczej. W latach 1989–1991 był członkiem Trybunału Stanu.
Pochowany na cmentarzu Srebrzysko w Gdańsku (rejon IX, kwatera I).
Dokonania naukowe.
Janusz Sokołowski specjalizował się w dziedzinie chemii organicznej. Był twórcą gdańskiej szkoły badań azotowych pochodnych cukrów. Ogłosił przeszło 200 prac, m.in. "Budowa azotowych glikozydów" („Zeszyty Naukowe WSP”, Chemia 5, 1965), "Zarys teorii chemii organicznej" (z Gotfrydem Kupryszewskim, trzy tomy, 1961–1965), "Teoretyczne podstawy chemii organicznej" (1972), "Analiza związków organicznych" (z G. Kupryszewskim i Ritą Walczyną, 1996). Publikował także artykuły w pismach o zasięgu międzynarodowym, m.in. „” i „”. Pod kierunkiem Sokołowskiego doktoraty uzyskało 9 osób.
Inne.
W 1948 poślubił Teresę z Majlertów (ur. 1926), wówczas studentkę Politechniki Gdańskiej, która później na tej uczelni była profesorem i pierwszą kobietą-dziekanem Wydziału Chemii. Mieli dwie córki, Joannę (ur. 1951), fizyka i Danutę (ur. 1953), informatyka. Janusz Sokołowski pochowany został na gdańskim cmentarzu Srebrzysko w Alei Profesorskiej.

</doc>
<doc id="1153610" url="https://pl.wikipedia.org/wiki?curid=1153610" title="Alptigin">
Alptigin

Alptigin (albo Alp Tegin, Ałp Tegin) (pers. الپتگین) (? – zm. wrzesień 963) – turecki dowódca wojskowy w służbie Samanidów i założyciel państwa z ośrodkiem w Ghaznie, które miało stać się podstawą rządów dynastii Ghaznawidów.
Życiorys.
Według wszelkiego prawdopodobieństwa pochodził z Azji Centralnej i został kupiony jako niewolnik do wojska Samanidów. Alptigin piął się po kolejnych szczeblach wojskowej kariery, aż za panowania Nuha (943 – 954) został dowódcą gwardii. Za jego następcy Abd al-Malika otrzymał stanowisko gubernatora Balchu i dowódcy wojsk w Chorasanie. Jego wpływy były tak wielkie, że "de facto" to on mianował wezyra Abd al-Malika, wybierając na niego swojego przyjaciela Abu Alego Muhammada Balami. Kiedy w roku 961 Abd al-Malik nagle zmarł, Alptigin i Balami chcieli, by kolejnym emirem został jego małoletni syn, tak by rzeczywista władza znalazła się w ich ręku. Ich protegowany panował jednak tylko jeden dzień, ponieważ większość dowódców wojskowych i innych notabli nie chciała dalszego rozszerzenia władzy Alptigina i osadziła na tronie syna Nuha Mansura (961 – 976). Balami przeszedł na stronę nowej władzy, a osamotniony Alptigin wraz ze swoją osobistą gwardią uciekł w kierunku Balchu, w okolicy którego w kwietniu 962 roku udało mu się pokonać pościg wysłany za nim przez Mansura. Następnie Alptigin udał się w rejon położony na samych kresach Samanidzkiego państwa, w niedostępne tereny dzisiejszego wschodniego Afganistanu, gdzie pokonując miejscowych władców zdobył miasto Ghaznę, dotychczas rządzone przez Abu Ali lub Abu Bakra Lawika lub Anuka, krewnego władcy Kabulu. Prawdopodobnie liczył na to, że Samanidzi nie będą zainteresowani prowadzeniem kampanii przeciwko niemu w tym oddalonym od centrum ich państwa i pozbawionym dla nich większego znaczenia górskim regionie. Jak się okazało miał rację. Wkrótce potem uzyskał uznanie swojej władzy jako gubernator Samanidów w Ghaznie, po czym zmarł we wrześniu 963 r. Przed śmiercią desygnował na swojego następcę syna Abu Ishaka Ibrahima.

</doc>
<doc id="1153617" url="https://pl.wikipedia.org/wiki?curid=1153617" title="Rafał Marcin Leszczyński">
Rafał Marcin Leszczyński

Rafał Marcin Leszczyński (ur. 1972 w Łodzi) – polski teolog i filozof, doktor habilitowany nauk teologicznych, specjalista w zakresie teologii historycznej, publicysta, profesor nadzwyczajny Chrześcijańskiej Akademii Teologicznej w Warszawie
Życiorys.
Jest synem slawisty Rafała Leszczyńskiego.
W latach 1991-1996 był duszpasterzem zboru Ewangelicko-Reformowanego w Żyrardowie.
Specjalizuje się w filozofii starożytnej i patrologii. Publikował między innymi w dwumiesięczniku religijno-społecznym "”Jednota”". Autor ok. 80 artykułów o tematyce teologiczno-filozoficznej. Jego książka "Starożytna koncepcja Logosu i jej wpływ na myśl wczesnego chrześcijaństwa" była w 2004 r. nominowana do nagrody im. Jana Długosza oraz zaliczona do dziesięciu najlepszych książek na Krakowskich Targach Książki.
Autor podręcznika akademickiego "”Główne problemy i kierunki w filozofii”", stanowiącego oryginalne zestawienie relacji między filozofią a teologią.

</doc>
<doc id="1153622" url="https://pl.wikipedia.org/wiki?curid=1153622" title="Zarząd przymusowy">
Zarząd przymusowy

Zarządca przymusowy – osoba powoływana w cywilnym sądowym postępowaniu zabezpieczającym lub w cywilnym sądowym postępowaniu egzekucyjnym z przedsiębiorstw lub gospodarstw rolnych – egzekucja z przedsiębiorstw. W drugim przypadku zarządca jest organem egzekucyjnym i funkcjonariuszem publicznym. Pozycja zarządcy przymusowego usytuowana jest pomiędzy komornikiem a syndykiem. Zarządca w egzekucji z przedsiębiorstw ma częściowo uprawnienia komornika a częściowo syndyka (w podobnym zakresie dokonuje także czynności, gdyż celem tego rodzaju egzekucji jest zbycie przedsiębiorstwa w całości – jak w postępowaniu upadłościowym i zaspokojenie wierzycieli – jak w egzekucji singularnej – komorniczej). W przypadku wszczęcia egzekucji z przedsiębiorstwa w całości wszelkie egzekucje sądowe i administracyjne umarzane są z mocy prawa i jedynym wykonawczym organem egzekucyjnym jest zarządca przymusowy działający pod nadzorem sądu.
Innym rodzajem zarządcy przymusowego jest osoba ustanowiona do wykonywania tymczasowe zarządu przymusowego ustanowionego wobec podmiotu wpisanego na tzw. listę sankcyjną prowadzona przez ministra właściwego do spraw wewnętrznych na podstawie ustawy z dnia 13 kwietnia 2022 r. o szczególnych rozwiązaniach w zakresie przeciwdziałania wspieraniu agresji na Ukrainę oraz służących ochronie bezpieczeństwa narodowego. Tymczasowy zarząd przymusowy ustanawiany jest w drodze decyzji ministra właściwego do spraw gospodarki w celu: 
a) zbycia środków finansowych, funduszy lub zasobów gospodarczych w rozumieniu rozporządzenia 765/2006 lub rozporządzenia 269/2014, gdy jest to niezbędne dla zapewnienia funkcjonowania podmiotu gospodarczego prowadzącego przedsiębiorstwo na terytorium Rzeczypospolitej Polskiej, w celu 1) utrzymania miejsc pracy w tym przedsiębiorstwie lub 2) utrzymania w zakresie działalności tego przedsiębiorstwa świadczenia usług użyteczności publicznej lub wykonywania innych zadań o charakterze publicznym, lub 3) ochrony interesu ekonomicznego państwa;
albo
b) przejęcia na rzecz Skarbu Państwa lub podmiotu innego niż Skarb Państwa własności środków finansowych, funduszy lub zasobów gospodarczych w rozumieniu rozporządzenia 765/2006 lub rozporządzenia 269/2014 należących do osoby albo podmiotu wpisanych na listę, jeżeli jest to niezbędne dla ochrony ważnego interesu publicznego, ochrony interesu ekonomicznego państwa lub ze względu na zapewnienie bezpieczeństwa państwa.
Pierwszym zarządcą przymusowym ustanowionym na podstawie ustawy o szczególnych rozwiązaniach w zakresie przeciwdziałania wspieraniu agresji na Ukrainę oraz służących ochronie bezpieczeństwa narodowego był Karol Maciej Szymański (wobec spółki Novatek Green Energy sp. z o.o.), zaś drugim dr Radosław L. Kwaśnicki (wobec spółki PAO Gazprom).

</doc>
<doc id="1153623" url="https://pl.wikipedia.org/wiki?curid=1153623" title="SPEC Polonia Warszawa">
SPEC Polonia Warszawa



</doc>
<doc id="1153624" url="https://pl.wikipedia.org/wiki?curid=1153624" title="Dziewiąty dzień">
Dziewiąty dzień

Dziewiąty dzień – film w reżyserii Volkera Schlöndorffa, częściowo bazujący na pamiętniku księdza z Luksemburga Jeana Bernarda (1907–1994). W roli głównej wystąpił Ulrich Matthes.
Fabuła.
Opowiada o luksemburskim księdzu, Henri Kremerze, uwolnionym w czasie II wojny światowej na dziewięć dni z obozu koncentracyjnego Dachau w celu wypełnienia specjalnej misji.

</doc>
<doc id="1153626" url="https://pl.wikipedia.org/wiki?curid=1153626" title="Namiestnik Królestwa">
Namiestnik Królestwa



</doc>
<doc id="1153630" url="https://pl.wikipedia.org/wiki?curid=1153630" title="John R. Foley">
John R. Foley

John Robert Foley (ur. 16 października 1917 w Wabasha, Minnesota, zm. 11 listopada 2001 w Kensington, Maryland) – amerykański polityk z Maryland związany z Partią Demokratyczną. W latach 1959–1961 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1153639" url="https://pl.wikipedia.org/wiki?curid=1153639" title="HMS Kimberley">
HMS Kimberley

HMS Kimberley – brytyjski niszczyciel z okresu II wojny światowej, należący do typu K (J/K/N), w służbie Royal Navy w latach 1939-1949. Nosił znak taktyczny F50. Służył głównie na Morzu Śródziemnym, był jednym z dwóch niszczycieli typu K, które przetrwały wojnę.
Budowa.
Stępkę pod budowę okrętu położono 17 stycznia 1938 w stoczni Thornycroft w Southampton, kadłub wodowano 1 czerwca 1939 (numer stoczniowy 1179). Okręt wszedł do służby w Royal Navy 21 grudnia 1939. W tej samej stoczni budowano też równocześnie niszczyciel HMS „Kashmir” tego typu, a następnie HMAS „Nepal” i „Norman” identycznego typu N.
Służba.
Morze Północne 1939-1940.
"Kimberley” został ukończony 21 grudnia 1939 i w styczniu 1940 wszedł w skład 10. Dywizjonu 5. Flotylli Niszczycieli, dowodzonej przez kmdra Louisa Mountbattena, grupującej okręty typu K. Flotylla ta wchodziła w skład Floty Metropolii (Home Fleet), bazując początkowo głównie w Scapa Flow. Przez pierwsze miesiące razem z niszczycielami flotylli przeważnie osłaniał główne siły floty w wypadach na Morzu Północnym i w składzie „patrolu północnego”, patrolował tam i eskortował konwoje. 16 stycznia 1940 miał kolizję z niszczycielem HMS „Kelvin”, w której sam nie ucierpiał. 21 lutego 1940 z krążownikiem HMS „Manchester” zdobył na południe od Islandii i odholował do Kirkwall niemiecki parowiec „Wahehe” (4709 BRT) (późn. brytyjski „Empire Citizen”). 7 marca 1940 przetransportował z pokładu pancernika HMS „Rodney” do Scapa Flow Winstona Churchilla.
W kwietniu 1940 „Kimberley” wziął aktywny udział w kampanii w Norwegii, wychodząc w morze 7 kwietnia w kierunku Norwegii ze Scapa Flow w osłonie głównych sił floty adm. Forbesa, w bezskutecznym poszukiwaniu niemieckich okrętów. 8 kwietnia został odłączony z „Repulse”, krążownikiem HMS „Penelope” i niszczycielami w celu wsparcia niszczyciela HMS „Glowworm” walczącego z siłami niemieckimi, lecz zespół nie zdążył nadejść przed jego zatopieniem. Po pierwszej bitwie pod Narwikiem „Kimberley” wraz z krążownikiem HMS „Penelope” i niszczycielami HMS „Bedouin”, „Eskimo”, „Punjabi” wszedł do Vestfjordu w celu osłony odwrotu uszkodzonych niszczycieli brytyjskich 2. Flotylli. Następnie wraz z „Penelope” i „Punjabi” dozorował koło Tranøy; ich obecność spowodowała zarzucenie próby przerwania się 10 kwietnia przez niemieckie niszczyciele „Erich Giese” i „Wolfgang Zenker” i zawrócenie ich do Narwiku. 13 kwietnia „Kimberley” z 8 niszczycielami i pancernikiem HMS „Warspite” wziął udział w drugiej bitwie pod Narwikiem, zakończonej zatopieniem lub samozatopieniem 8 niemieckich niszczycieli. 14 kwietnia „Kimberley” wysłał na zwiad do Narwiku łódź, która została ostrzelana przez Niemców (5 zabitych). Następnie „Kimberley” głównie eskortował statki pomiędzy Wielką Brytanią a Norwegią i wzdłuż wschodniego wybrzeża Wielkiej Brytanii, podporządkowany Dowództwu Nore.
Morze Czerwone 1940-1941.
14 maja 1940 „Kimberley” z grupą niszczycieli (m.in. „Khartoum”, „Kandahar” i „Kingston” z 5. Flotylli) został przeniesiony do Floty Śródziemnomorskiej, docierając 24 maja przez Gibraltar i Maltę do Suezu. Z tymi niszczycielami utworzył 28. Dywizjon Niszczycieli, pełniący zadania eskortowe na Morzu Czerwonym, bazując głównie w Adenie. 13 sierpnia ze slupem „Auckland” bombardował El Sheika (40 mil od Berbera). 16-18 sierpnia 1940 z innymi okrętami osłaniał ewakuację brytyjskich żołnierzy z Berbera z Somali Włoskiego do Adenu.
21 października 1940 wraz ze slupem HMAS „Yarra” ścigał i ciężko uszkodził włoski niszczyciel „Francesco Nullo”, który ostatecznie wyrzucił się na mieliźnie koło Massawy, jednakże „Kimberley” został przy tym uszkodzony przez włoską artylerię nadbrzeżną z Massawy i unieruchomiony (przerwany przewód parowy). Został następnie odholowany przez krążownik HMNZS „Leander” i niszczyciel „Kingston” do Port Sudan, gdzie do 30 października prowizorycznie usunięto uszkodzenia, następnie do połowy listopada okręt był remontowany w Bombaju, po czym kontynuował służbę eskortową. W lutym 1941 brał udział w operacji zdobycia Massawy.
Morze Śródziemne 1941-1944.
12 kwietnia 1941 „Kimberley” został przebazowany na Morze Śródziemne, do Aleksandrii, wchodząc w skład 14. Flotylli Niszczycieli. Brał tam udział przez cały okres w osłonie konwojów, głównie na Maltę i działań głównych sił floty. M.in. już 19/20 kwietnia wziął udział w operacji sił głównych osłaniającej rejs transportowca „Breconshire” na Maltę (MD.2). W nocy 27/28 kwietnia z krążownikiem HMS „Ajax” i niszczycielami HMS „Kingston” i „Havock” ewakuował żołnierzy alianckich z Rafina i Raftis w Grecji, a 28/29 kwietnia z niszczycielami „Kandahar”, „Kingston” i „Hero” ewakuował ok. 450 jugosłowiańskich żołnierzy z Kalamaty (operacja "Demon"), po czym z niszczycielami „Isis” i „Hero” kontynuował tę akcję podczas dwóch kolejnych nocy. 6-12 maja wziął udział w osłonie sił głównych w operacji zaopatrzenia Malty MD.4.
Od połowy maja 1941 „Kimberley” brał aktywny udział w bitwie o Kretę, w składzie zespołu D. Podczas niej, w nocy 21/22 maja zespół brytyjski (krążowniki HMS „Dido”, „Ajax”, „Orion” i niszczyciele HMS „Janus”, „Hasty”, „Hereward” i „Kimberley”) przechwycił koło Chani niemiecki konwój desantowy 20 małych statków pod eskortą włoskiego torpedowca „Lupo” i zniszczył 10 statków (zginęło 297 żołnierzy). W nocy 31 maja/1 czerwca „Kimberley” ewakuował żołnierzy z Krety.
Od 7 czerwca 1941 „Kimberley” brał udział w kampanii syryjskiej przeciw kolonialnym rządom Francji Vichy i 8-9 czerwca 1941 bombardował most Khan, po czym odholował 9 czerwca do Hajfy uszkodzony niszczyciel HMS „Janus”. W nocy 16 czerwca z niszczycielem HMS „Jervis” uszkodził lekko francuskie wielkie niszczyciele „Valmy” i „Guepard”. 4 lipca ostrzeliwał francuskie pozycje w Syrii. W lipcu i sierpniu dowoził posiłki na Cypr (operacja "Guillotine"). Działał następnie pod oblężonym Tobrukiem, m.in. nocami 14/15 i 16/17 sierpnia dowoził tam zaopatrzenie wraz z „Kandahar”, a 19/20 i 22/23 sierpnia brał udział w transportowaniu do Tobruku polskiej Samodzielnej Brygady Strzelców Karpackich (operacja "Treacle" – wraz z „Jervis”, „Hasty” i „Abdiel”). 8 września 1941 został lekko uszkodzony koło Tobruku bliskimi wybuchami bomb lotniczych. We wrześniu dowoził zaopatrzenie do Tobruku w ramach operacji "Supercharge", a w listopadzie posiłki na Cypr (operacja "Glencoe")
Od 29 listopada 1941 operował przez krótki okres z Malty w składzie zespołu B, z krążownikami HMS „Ajax” i „Neptune” i niszczycielem „Kingston”. 5-8 grudnia wraz z „Kingston” eskortował transportowiec „Breconshire” z Malty do Aleksandrii. 17 grudnia wziął udział w I bitwie w zatoce Syrta.
12 stycznia 1942 koło Tobruku „Kimberley” został trafiony przez niemiecki okręt podwodny U-77 torpedą, która urwała mu rufę (3 zabitych). Uszkodzony niszczyciel został odholowany przez niszczyciel „Heythrop” do Aleksandrii, a następnie 13 marca do Adenu, po czym na remont do Bombaju, który ukończono dopiero w styczniu 1944.
Morze Śródziemne 1944-1945.
Po remoncie i próbach „Kimberley” przeszedł w marcu 1944 do Aleksandrii i działał na Morzu Śródziemnym. 27 maja został uszkodzony w sztormie, po czym naprawiony do czerwca w Aleksandrii. Bazował następnie na Malcie.
W sierpniu 1944 wziął udział w desancie w południowej Francji (operacja „Dragoon”). Z jego pokładu 14 sierpnia głównodowodzący na Morzu Śródziemnym adm. John Cunningham obserwował przejście konwojów przez Cieśninę św. Bonifacego i nadał sygnał rozpoczęcia operacji. Z kolei 15 sierpnia 1944 na pokładzie „Kimberley” wizytował flotę desantową premier Winston Churchill. Po tym, okręt przeszedł na Adriatyk, gdzie między 1 a 13 września ostrzeliwał cele na włoskim wybrzeżu w okolicy Rimini.
W październiku został przeniesiony na Morze Egejskie, wspierając lądowania na wyspach greckich (operacja „Manna”). 29 października zdobył niemiecki statek szpitalny „Gradiscca”. 12 listopada 1944 „Kimberley” ostrzeliwał niemiecką baterię nadbrzeżną w Alimnia na Dodekanezie, a 14 listopada zniszczył dwie barki desantowe w zatoce Livadia. W kolejnych miesiącach „Kimberley” działał w dalszym ciągu na wodach wokół Grecji i jeszcze 1 maja 1945 z niszczycielami „Catterick” i „Kriti” (greckim) wykonał rajd przeciw Rodos.
Po zakończeniu wojny w Europie „Kimberley” powrócił we wrześniu do Wielkiej Brytanii, gdzie został wycofany do rezerwy. W 1948 został skreślony z listy floty i używany w rejonie Clyde jako okręt-cel. 30 marca 1949 został sprzedany na złom do West of Scotland Shipbreakers i w styczniu przybył do Troon w celu złomowania.
Dowódcy:
Dane techniczne.
Uzbrojenie.
"Uwaga – dane dotyczące uzbrojenia i wyposażenia odnoszą się ogólnie do okrętów typu K, daty zmian w przypadku konkretnego okrętu są orientacyjne."
Wyposażenie

</doc>
<doc id="1153642" url="https://pl.wikipedia.org/wiki?curid=1153642" title="Kiko">
Kiko



</doc>
<doc id="1153648" url="https://pl.wikipedia.org/wiki?curid=1153648" title="HMS Repulse (krążownik liniowy)">
HMS Repulse (krążownik liniowy)



</doc>
<doc id="1153653" url="https://pl.wikipedia.org/wiki?curid=1153653" title="Metro w Nagoi">
Metro w Nagoi

Metro w Nagoi, jap.: 名古屋地下鉄 "Nagoya chikatetsu", pełna nazwa 名古屋市営地下鉄 Nagoya Shiei Chikatetsu (pol.: „Miejska kolej podziemna Nagoi”) – sieć szybkiej kolei miejskiej należącej do gminy, która obsługuje głównie obszar miasta Nagoja (Region Tōkai, Japonia).
Sieć.
Linie własne.
Sieć jest rozwiązana w układzie mieszanym, liniowo-rozgałęźnym. Średni odstęp między stacjami – 979 m.
Inne koleje.
Ponadto pewną rolę w obsłudze ruchu miejskiego odgrywają linia Kintetsu-Nagoya (近鉄名古屋線) i sieć aglomeracyjna kolei JR東海 JR Tōkai.
Eksploatacja.
Ruch dostępnych pociągów metra odbywa się w godzinach 5:00 – 0:30 (w śródmieściu). Wszystkie pociągi na liniach metra są lokalne.
Maksymalna częstotliwość szczytowa sięga rano 2 min. na linii Higashiyama i 2½ min. na śródmiejskiej części pętlicy Meijō. Minimalna częstotliwość utrzymywana jest na linii Kami-Iida – nawet do 15 min. poza szczytem.
Z wyjątkiem wczesnych godzin rannych i późnych wieczornych, wszystkie pociągi linii Meikō wjeżdżają na pętlę Meijō i jadą do stacji 大曽根 Ōzone. Na odcinku Kanayama – Ōzone jadą na przemian pociągi okólne Meijō i pociągi linii Meikō. Te pierwsze dzielą się na jadące "zgodnie z ruchem wskazówek zegara" (dosł. "prawoskrętne": ), i jadące „przeciwnie do ruchu wskazówek zegara” (左回り "hidari-mawari").
Przechodzenie na sieć Meitetsu dotyczy:
„Gęstość przewozów” na sieci metra, liczona jako stosunek dziennej liczby pasażerów do długości sieci, wynosi 12,96 tys.pas./km linii (2006). Wielkość przewozów, wcześniej stale wzrastająca, jest od 1994 r. dość stabilna. Metro Nagoja zatrudnia 2598 osób (zatrudnienie zredukowano w ostatnich latach z ponad 3 tys.).
Opłata za bilet zależy od odległości przejazdu i waha się w obrębie sieci metra od 200円 do 320円. Przejazd linią Aonami kosztuje od 200円 do 350円, Linimo od 160円 do 360円.
Kwestie techniczne.
Linie Higashiyama, Meijō i Meikō zbudowane są na torze 1435 mm i zasilane z trzeciej szyny prądem =600 V. Linie Tsurumai, Sakura-dōri i Kami-Iida, podobnie jak linia Aonami, zbudowane są na torze 1067 mm i zasilane z góry prądem =1500 V.
Wszystkie linie metra eksploatowane są w trybie ATC. "Sakura-dōri-sen" ma dodatkowo system ATO, co pozwala na obsługę jednoosobową (bez konduktora w tylnej kabinie sterowniczej). Kolejka Linimo jest obsługiwana w trybie ATO bez maszynistów. Linia Aonami ma zabezpieczenie ATS.
Wszystkie stacje podziemne są zbudowane odkrywkowo (ze sztucznym stropem) w przekroju prostokątnym. Tylko trzy stacje metra są nadziemne. Najkrótsze perony mają 104 m długości ("Higashiyama-sen"). Linie Tsurumai i Sakura-dōri mogą w przyszłości przyjmować dłuższe pociągi – ich perony liczą 170 m długości.
Metro jest wyposażone w udogodnienia dla niepełnosprawnych. Tylko dziesięć stacji, wobec braku wind, ma dostępność ograniczoną. Obie stacje na "Kami-Iida-sen" mają niskie ścianki bezpieczeństwa na krawędziach peronów. Ścianki takie zainstalowano również na stacjach linii Aonami. Kolejka Linimo, jak zwykle na liniach automatycznych, ma ścianki pełnej wysokości.
Linia Higashiyama w części wschodniej oraz trasy kolei Aonami i Linimo przebiegają głównie na betonowych estakadach.
Tabor.
Linie Higashiyama i Meijō/Meikō, najstarsze w sieci, mają stosunkowo krótkie i wąskie wagony (ok. 15,58 na 2,508 m lub, zależnie od typu, 2,54 m), wyposażone w trzy pary drzwi. Pozostałe linie mają wagony długości ok. 20,0 m, wyposażone w cztery pary drzwi. Są one też minimalnie szersze – 2,746 m. Wszystkie pociągi mają podłużny układ siedzeń, z wyjątkiem używanych na linii Kami-Iida/Meitetsu-Komaki, które mają je częściowo ustawione poprzecznie (duża rzadkość na japońskich sieciach metra). Najstarsze pociągi obecnie używane (2007) to EZT „3000” linii Tsurumai; pochodzą one z 1977 r.
Linie Tsurumai i Kami-Iida obsługują także pociągi Meitetsu.
Wagony linii Aonami mają długość 20 m, szerokość 2,805 m; zdolne są rozwinąć prędkość 110 km/h. EZT (typu „1000”) składają się z czterech wagonów: dwóch motorowych w środku i pary sterowniczych.
EZT kolei Linimo, długości 50 m, składają się z trzech wagonów (każdy ok. 14 m długości i 2,6 m szerokości). Ich prędkość maksymalna określana jest na 100 km/h, a maksymalne nachylenie trasy – 7%. Wagony zasilane są prądem =1500 V.
Historia.
W 1898 r. kolej "Nagoya Denki Tetsudō" (Meitetsu) uruchomiła na ulicach śródmieścia linię tramwaju elektrycznego (drugą w kraju). W 1922 linie miejskie Meitetsu zostały przekazane miastu, a kolej ta skupiła się na rozwoju sieci kolejek dojazdowych. W 1930 miasto uruchomiło pierwszą linię autobusową. Podobnie, jak gdzie indziej w Japonii, sieć tramwajową rozwijano jeszcze w pierwszych latach powojennych. W 1959 r. osiągnęła ona maksymalną długość: 106,3 km.
Pierwsze podziemne trasy kolei miejskich zapoczątkowane zostały przez koleje prywatne. Podziemne dworce otwierają koleje: Kankyūden (1938, obecnie część sieci Kintetsu) oraz Meitetsu na linii średnicowej "Nagoya-honsen" (1954).
Najstarszą linią sieci metra jest "Higashiyama-sen"; 15 XI 1957, po czterech latach budowy, otwarto jej pierwszy odcinek Nagoya – Sakaemachi (obecnie Sakae, 2,4 km). Linię rozbudowywano na wschód: w 1960 do stacji 池下 Ikeshita, w 1963 do 東山公園 Higashiyama-kōen, a w 1969 dotarła ona do obecnej stacji końcowej Fujigaoka. W tym samym roku przedłużono ją na zachód; aktualną długość uzyskała jednak dopiero w 1982 r.
W międzyczasie 名古屋市高速度鉄道 "Nagoya-shi Kōsoku-do Tetsudō" rozpoczęła budowę drugiej kolei podziemnej – określonej jako „linia 2". Odcinek między ratuszem (市役所 Shi-yakusho) a stacją Sakae-machi otwarto w 1965 r. i przedłużano – do stacji Kanayama 1967, do Nagoya-kō i Ōzone w 1971 r. Jeszcze w 1974 otwarto krótkie odgałęzienie stacjami Kanayama a 新瑞橋 Aratama-bashi. Wówczas też, piętnaście lat po ostatniej rozbudowie, zlikwidowano ostatecznie sieć tramwajową.
W 1977 r. otwarto trzecią linię – "Tsurumai-sen" między Fushimi i 八事 Yagoto, zaprojektowaną według nowych standardów – bardziej pojemną i przystosowaną do współpracy z koleją aglomeracyjną Meitetsu. Przedłużono ją do Akaike rok później, zastępując uliczną trasę kolejki Meitetsu. Rozpoczęto wówczas wspólną eksploatację z linią Meitetsu-Toyota. Na północy w 1984 linia dotarła do
庄内緑地公園 Shōnai Ryokuchi Kōen. Na doprowadzenie do obecnej stacji końcowej Kami-Otai czekać trzeba było jednak aż do 1993 r. Jednocześnie, w 1978 oddano do użytku podziemną linię „głębokiego wprowadzenia” 名鉄瀬戸線 "Meitetsu-Sento-sen" między stacjami 栄町 Sakaemachi i 東大手 Higashi-Ōte (1,5 km). Formuje się dzisiejszy kształt węzła Sakae, gdzie spotykają się trzy linie SKM.
Jako czwartą linię zbudowano "Sakura-dōri-sen". Otwierano ją w dwóch etapach: na zachód od stacji 今池 Imaike (węzeł z linią Higashiyama) w 1989 r.; na wschód od niej – w 1994.
Ukończenie wschodniej części pętli (linia nr 4) nastąpiło w trzech etapach w l. 2000-04. Jednocześnie oddano krótką "Kami-Iida-sen" (2003). Linia Meijō stała się jedyną okólną linią metra w Japonii. W kraju jednak eksploatuje się dwie linie okólne miejskiej sieci kolei JR (w Tokio i w Osace). Jednocześnie, w 2001 r. otwarto linię autobusu torowego ゆとりーとライン "Yutoriito-Line", wychodzącą od stacji Ōzone w kierunku przedmieść północno-wschodnich.
Najnowszymi liniami SKM w aglomeracji są "Aonami-sen", otwarta w 2004, oraz linia maglev Linimo z 2005 r., otwarta dla obsługi wystawy światowej EXPO 2004. W 2006 zlikwidowano kolejkę automatyczną Peachliner, funkcjonującą od 1991 r. na terenie miasta Komaki, jako linia dowożąca do "Meitetsu-Komaki-sen". Jej deficyt nie zmniejszył się po otwarciu linii metra Kami-Iida.
W 2004 wprowadzono system ATC w miejsce ATS na linii Higashiyama.
Projekty.
W budowie znajduje się przedłużenie "Sakura-dōri-sen" do Tokushige (planowane ukończenie – 2011). Będzie to linia całkowicie podziemna, drążona tarczą, ze stacjami o przekroju prostokątnym.
Poza tym poważnie planuje się przedłużenie "Kami-Iida-sen" do śródmieścia do nowoprojektowanej stacji 丸田町 Marutamachi, gdzie spotykałaby się z "Tōbu-sen", całkowicie nową linią W-Z, planowaną w pasie między "Higashiyama-sen" i "Tsurumai-sen".

</doc>
<doc id="1153663" url="https://pl.wikipedia.org/wiki?curid=1153663" title="Wystawa Ziem Odzyskanych (1948)">
Wystawa Ziem Odzyskanych (1948)



</doc>
<doc id="1153666" url="https://pl.wikipedia.org/wiki?curid=1153666" title="Pieśń triumfującej miłości">
Pieśń triumfującej miłości

Pieśń triumfującej miłości – drugi obok "Pavoncello" film krótkometrażowy w reżyserii Andrzeja Żuławskiego z roku 1967. Andrzej Żuławski napisał scenariusz do filmu wraz ze swym ojcem Mirosławem Żuławskim, na podstawie opowiadania Iwana Turgieniewa.
Fabuła.
26-minutowy czarno-biały film Żuławskiego, utrzymany w onirycznej konwencji, opowiada historię miłosnego trójkąta. Do posiadłości Fabiusza przybywa z dalekich podróży przyjaciel Mucjusz w towarzystwie swojego sługi Malajczyka. Przed laty żona Fabiusza, piękna Waleria kochała Mucjusza. Fabiusz jest zazdrosny, że uczucie jakim Waleria darzyła Mucjusza może powrócić. Malajczyk gra na egzotycznym instrumencie "Pieśń o miłości", która potrafi czynić cuda.

</doc>
<doc id="1153667" url="https://pl.wikipedia.org/wiki?curid=1153667" title="DeWitt S. Hyde">
DeWitt S. Hyde

DeWitt Stephen Hyde (ur. 21 marca 1909 w Waszyngtonie, zm. 25 kwietnia 1986 w Bethesda, Maryland) – amerykański polityk z Maryland związany z Partią Republikańską. W latach 1953–1959 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1153668" url="https://pl.wikipedia.org/wiki?curid=1153668" title="DeWitt Hyde">
DeWitt Hyde



</doc>
<doc id="1153692" url="https://pl.wikipedia.org/wiki?curid=1153692" title="Pax Romana (ujednoznacznienie)">
Pax Romana (ujednoznacznienie)



</doc>
<doc id="1153693" url="https://pl.wikipedia.org/wiki?curid=1153693" title="Pax Romana (organizacja)">
Pax Romana (organizacja)

Pax Romana – Międzynarodowa Federacja Intelektualistów Katolickich, jeden z najstarszych międzynarodowych ruchów katolików świeckich, powstawał w dwóch etapach: w 1921 IMCS/MIEC: ruch studencki i 1947 ICMICA/MIIC: ruch akademicki, jako odpowiedź katolickich wykładowców uniwersyteckich i studentów na konieczność budowy pokojowego świata po dwóch wojnach światowych.
Swoją popularną nazwę, która odwołuje się do pokoju istniejącego w czasach Chrystusa, ruch ten otrzymał w 1921 roku od papieża Benedykta XV.
Motto.
"„Pax Christi in regno Christi”"
Zarząd.
Zarząd Pax Romana składa się ze światowego prezesa, pięciu wiceprezesów (którzy są jednocześnie prezesami kontynentalnymi), sekretarza generalnego i asystenta kościelnego. Kandydat na prezesa musi uzyskać aprobatę Stolicy Apostolskiej.
Wybory do zarządu odbywają się podczas światowego kongresu, który ma miejsce co 4 lata. W roku 2004 odbył się w Warszawie, w Polsce (był to pierwszy w historii Pax Romana kongres na terenie Polski), natomiast w roku 2008 w Nairobi, w Kenii (po raz pierwszy na kontynencie afrykańskim).
Zarząd światowy.
kadencja 2008-2012.
Prezes: Javier Iguiniz z Peru.
Kapelan: Luis Maria Goikoetxea, kapelan kontynentu europejskiego w kadencji 2004-2008.
Sekretarz Generalny: Lawrencia Kyung z Korei.
Wiceprezesi:
kadencja 2004-2008.
Prezes: W roku 2004 na prezesa został wybrany Patricio Rodé. W związku z jego śmiercią w listopadzie 2005, Jean Nsonjiba Lokenga został wybrany na tę funkcję. Jean Lokenga to Kongijczyk, pracujący jako Koordynator Obrońców Praw Człowieka dla Amnesty International w Kampali (Uganda).
Asystent Kościelny: ojciec Antoine Sondag z Francji, ówczesny dyrektor Secours Catholique – Caritas Francja.
Sekretarz Generalny: Paul Ortega, były dyrektor centrum UNESCO w Kraju Basków.
Wiceprezesi:
Zarząd europejski.
Każdy zarząd kontynentalny złożony jest z wybieranych na 4-letnią kadencję 7 członków zarządu oraz wiceprezesa na dany kontynent, który koordynuje pracą zarządu. Wybory odbywają się podczas regionalnego kongresu, który ma miejsce zaraz po kongresie światowym. W roku 2004 kongres odbył się w Polsce, w roku 2008 w Kenii.
kadencja 2008-2012.
Prezes zarządu europejskiego (wiceprezes światowego zarządu): Philippe Ledouble.
Asystent Kościelny: (nominacja nastąpi w listopadzie 2008).
Członkowie zarządu:
kadencja 2004-2008.
Prezes zarządu europejskiego (wiceprezes światowego zarządu): Piotr Cywiński.
Asystent kościelny: Luis Maria Goikotxea (w następnej kadencji Asystent Kościelny światowego zarządu Pax Romana).
Członkami zarządu byli m.in.:
Członkostwo.
Aktualnie zrzesza stowarzyszenia i ruchy intelektualistów katolickich z ponad 80 krajów. Z Polski w pracach Pax Romana uczestniczy od 1971 r. warszawski Klub Inteligencji Katolickiej.
Struktura.
Pax Romana to organizacja światowa, której siedziba mieści się w Genewie, w Szwajcarii. Na każdym kontynencie działa koordynacja regionalna, której siedziba znajduje się w kraju rezydencji lokalnego koordynatora.
Pax Romana działa także przez 6 wyspecjalizowanych sekretariatów:
Reprezentacja.
Obecnie Pax Romana posiada statut konsultacyjny jako INGO (International Non Governmental Organization) przy ONZ i jej misjach w Nowym Jorku, Paryżu, Genewie, Wiedniu. Pax Romana jest także jako ICO (International Catholic Organization) akredytowana przy Pontyfikalnej Radzie ds. Laikatu i Sekretariacie Stanu.

</doc>
<doc id="1153695" url="https://pl.wikipedia.org/wiki?curid=1153695" title="MSConfig">
MSConfig

MSConfig, System Configuration Utility – program narzędziowy zawarty w systemach operacyjnych rodziny Microsoft Windows z wyjątkiem Windows 2000 (użytkownicy tego systemu mogą go pobrać ze strony internetowej firmy Microsoft). Program umożliwia:

</doc>
<doc id="1153702" url="https://pl.wikipedia.org/wiki?curid=1153702" title="(3988) Huma">
(3988) Huma

(3988) Huma – planetoida z grupy Amora należąca do obiektów NEO okrążająca Słońce w ciągu 1 roku i 336 dni w średniej odległości 1,54 j.a. Została odkryta 4 czerwca 1986 roku w Obserwatorium Palomar przez Eleanor Helin. Nazwa planetoidy pochodzi od Huma lub Homa, legendarnych ptaków z mitologii irańskiej i sufijskich bajek. Przed jej nadaniem planetoida nosiła oznaczenie tymczasowe "(3988) 1986 LA".

</doc>
<doc id="1153703" url="https://pl.wikipedia.org/wiki?curid=1153703" title="(7006) Folco">
(7006) Folco

(7006) Folco (1981 ER31) – planetoida z pasa głównego asteroid okrążająca Słońce w ciągu 3 lat i 296 dni w średniej odległości 2,43 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Luigi Folco" (ur. 1965), kustosza "Museo Nazionale dell'Artartide" Uniwersytetu w Sienie, badającego głównie chondryty.

</doc>
<doc id="1153704" url="https://pl.wikipedia.org/wiki?curid=1153704" title="Wodorek">
Wodorek



</doc>
<doc id="1153705" url="https://pl.wikipedia.org/wiki?curid=1153705" title="(7007) Timjull">
(7007) Timjull

(7007) Timjull (1981 EK34) – planetoida z pasa głównego asteroid okrążająca Słońce w ciągu 3 lat i 263 dni w średniej odległości 2,40 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Timothy Julla" (ur. 1951), pracownika naukowego na Uniwersytecie Arizona, badającego wiek meteorytów.

</doc>
<doc id="1153710" url="https://pl.wikipedia.org/wiki?curid=1153710" title="Mariana Diaz-Oliva">
Mariana Diaz-Oliva



</doc>
<doc id="1153711" url="https://pl.wikipedia.org/wiki?curid=1153711" title="Sympozjum Konferencji Episkopatów Afryki i Madagaskaru">
Sympozjum Konferencji Episkopatów Afryki i Madagaskaru

Sympozjum Konferencji Episkopatów Afryki i Madagaskaru () – struktura Kościoła katolickiego w Afryce, powołana do życia w r. 1969 podczas wizyty papieża Pawła VI w Ugandzie. Obejmuje krajowe Konferencje Episkopatów, dziewięć Regionalnych Związków Konferencji Episkopatów i zgromadzenia hierarchów katolickich obrządków wschodnich obecnych w Afryce. Posiada stałą Radę, składającą się z Przewodniczącego, dwóch Zastępców oraz członków z każdego z Regionalnych Związków Konferencji Episkopatów. 
Od lipca 2019 przewodniczącym SECAM jest urodzony w Burkina Faso – Philippe Ouédraogo – arcybiskup metropolita Wagadugu.

</doc>
<doc id="1153714" url="https://pl.wikipedia.org/wiki?curid=1153714" title="Kálalová">
Kálalová



</doc>
<doc id="1153715" url="https://pl.wikipedia.org/wiki?curid=1153715" title="Kalalova">
Kalalova



</doc>
<doc id="1153721" url="https://pl.wikipedia.org/wiki?curid=1153721" title="Onufrijiwka">
Onufrijiwka

Onufrijiwka (ukr. Онуфріївка, pol. hsit. Onufryówka) – osiedle typu miejskiego na Ukrainie, w obwodzie kirowohradzkim, siedziba administracyjna rejonu onufrijiwskiego.
Historia.
Miejscowość założona w guberni chersońskiej.
Podczas II wojny światowej była okupowana przez wojska niemieckie.
W 1989 liczyło 5016 mieszkańców.
W 2013 liczyło 4042 mieszkańców.

</doc>
<doc id="1153722" url="https://pl.wikipedia.org/wiki?curid=1153722" title="Switłowodśk">
Switłowodśk

Switłowodśk (do 1962 "Chruszczow", do 1969 "Kremhes") – miasto w obwodzie kirowohradzkim na Ukrainie, nad Zbiornikiem Krzemieńczuckim na Dnieprze. Siedziba władz rejonu switłowodskiego. Hutnictwo metali nieżelaznych, przemysł materiałów budowlanych, ceramiczny, fabryka mebli.
Historia.
Miejscowość powstała w 1954, prawa miejskie posiada od 1961.
W 1989 liczyła 55 591 mieszkańców

</doc>
<doc id="1153723" url="https://pl.wikipedia.org/wiki?curid=1153723" title="Rosalyn Sussman Yalow">
Rosalyn Sussman Yalow



</doc>
<doc id="1153724" url="https://pl.wikipedia.org/wiki?curid=1153724" title="Redukcja lew">
Redukcja lew

Redukcja lew, w rozgrywce brydżowej manewr polegający na oddaniu jednej lub więcej lewy aby zapewnić warunki możliwe do zaistnienia przymusu. Jeżeli rozgrywający planuje rozgrywkę na przymus pojedynczy to musi stracić tyle lew aby w ręce pozostała mu tylko jedna karta przegrywająca. Istnieje także grupa przymusów które nie wymagają przeprowadzenia redukcji lew, tzw. przymusy bezredukcyjne.
S rozgrywa kontrakt 6BA po ataku damą pik. Rozgrywający zdobędzie 12 lew jeżeli przynajmniej jeden z kolorów czerwonych podzieli się 3-3 albo jeżeli w przypadku podziału 4-2, czterokartowe longery będą się znajdowały w ręce jednego obrońcy. W momencie rozpoczęcia rozgrywki po pierwszym wiście rozgrywający ma 13 kart, 11 lew wygrywających i 2 przegrywające nie zachodzi więc podstawowy warunek przymusu - rozgrywający chce zdobyć 12 lew, ma więc o jedną przegrywającą za dużo. Jeżeli weźmie pierwszą lewę asem pik kontrakt nie będzie mógł być zrealizowany, jeżeli jednak przepuści pierwszą lewę (czyli przeprowadzi redukcję lew) to niezależnie od dalszych poczynań obrońców rozgrywający po zagraniu czterech trefli ustawi gracza na pozycji E w przymusie.

</doc>
<doc id="1153726" url="https://pl.wikipedia.org/wiki?curid=1153726" title="Ustyniwka">
Ustyniwka

Ustyniwka – osiedle typu miejskiego w obwodzie kirowohradzkim na Ukrainie, siedziba władz rejonu ustyniwskiego.
Historia.
Miejscowość założona w guberni chersońskiej.
Podczas II wojny światowej było okupowano przez wojska niemieckie.
Status osiedla typu miejskiego posiada od 1967.
W 1989 liczyło 4880 mieszkańców.
W 2001 liczyło 4142 mieszkańców.
W 2013 liczyło 3482 mieszkańców.

</doc>
<doc id="1153728" url="https://pl.wikipedia.org/wiki?curid=1153728" title="Heiligenstadt">
Heiligenstadt

Austria:
Niemcy:
Osoby:

</doc>
<doc id="1153731" url="https://pl.wikipedia.org/wiki?curid=1153731" title="George Davis Snell">
George Davis Snell



</doc>
<doc id="1153734" url="https://pl.wikipedia.org/wiki?curid=1153734" title="Daniel europejski">
Daniel europejski



</doc>
<doc id="1153736" url="https://pl.wikipedia.org/wiki?curid=1153736" title="Rolf M. Zinkernagel">
Rolf M. Zinkernagel



</doc>
<doc id="1153737" url="https://pl.wikipedia.org/wiki?curid=1153737" title="Alxasauridae">
Alxasauridae



</doc>
<doc id="1153744" url="https://pl.wikipedia.org/wiki?curid=1153744" title="Alrai">
Alrai



</doc>
<doc id="1153745" url="https://pl.wikipedia.org/wiki?curid=1153745" title="Clarisa Fernandez">
Clarisa Fernandez



</doc>
<doc id="1153748" url="https://pl.wikipedia.org/wiki?curid=1153748" title="Immunogenetyka">
Immunogenetyka

Immunogenetyka – gałąź immunologii zajmująca się genetycznymi zagadnieniami odporności na choroby zakaźne (np. malarię), choroby autoimmunologiczne (np. reumatoidalne zapalenie stawów) oraz rolą genetyki w przeszczepianiu tkanek (np. zdolnością do przeszczepu narządów). Termin został po raz pierwszy zastosowany w 1936 r. w pracy naukowej Irwina i Cole'a.

</doc>
<doc id="1153749" url="https://pl.wikipedia.org/wiki?curid=1153749" title="Zielonczyn (stacja kolejowa)">
Zielonczyn (stacja kolejowa)

Zielonczyn – stacja kolejowa w Zielonczynie, w województwie kujawsko-pomorskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 50–99 pasażerów na dobę.

</doc>
<doc id="1153750" url="https://pl.wikipedia.org/wiki?curid=1153750" title="Gottlieb Biermann (1828–1901)">
Gottlieb Biermann (1828–1901)

Gottlieb Biermann (ur. 12 kwietnia 1828 w Bratysławie, zm. 10 stycznia 1901 w Pradze) – niemiecki historyk i nauczyciel.
Studiował teologię i pedagogikę w Bratysławie, a później także historię, geografię, filologię niemiecką i historię na Uniwersytecie Wiedeńskim. Od 1856 roku pracował jako nauczyciel w Cieszynie, od 1872 roku był dyrektorem tamtejszego gimnazjum. W 1873 roku przeniesiono go do Pragi, gdzie został dyrektorem gimnazjum głównego.

</doc>
<doc id="1153751" url="https://pl.wikipedia.org/wiki?curid=1153751" title="Daniel mezopotamski">
Daniel mezopotamski

Daniel mezopotamski, daniel perski ("Dama mesopotamica") – gatunek ssaka z rodziny jeleniowatych, dawniej traktowany jako podgatunek daniela.
Występowanie i biotop.
Naturalny zasięg jego występowania obejmował Azję Mniejszą od Turcji po Iran i Afganistan, a także część północnej Afryki. W 1940 r. uznano je za gatunek wymarły na wolności, jednak w latach 1957–1959 r. ekspedycja sfinansowana przez Fritza Adama Hermanna von Opel odnalazła dziką populację 25 osobników w irańskiej prowincji Hormuz. W celu ochrony gatunku przed kłusownikami przeniesiono wszystkie osobniki na wyspę Dasht-e-naz przy granicy z Irakiem. W 1978 r. wyspa znalazła się w strefie walk toczącej się wojny iracko-irańskiej. Specjalnej ekspedycji udało się wówczas uśpić i wywieźć do Izraela ostatnim odlatującym z Iranu samolotem pięć danieli mezopotamskich. Obecnie występuje w kilku regionach Iranu i w Izraelu. Wg stanu na 2019 w 25 ogrodach zoologicznych na świecie, w tym w polskim Wrocławiu, żyje połowa całkowitej populacji tego gatunku (ok. 340 osobników).
Ich pożywienie stanowią gałęzie i liście, w porze suchej kora drzew. Samica rodzi zazwyczaj jedno młode, które po pół roku rozpoczynają samodzielne życie. Preferuje otwarte tereny trawiaste.
Charakterystyka.
Daniel mezopotamski jest większy od daniela europejskiego ("Dama dama"), osiągając do 200 kg masy. Przedstawiciele tego gatunku mają ubarwienie jasnopłowe w cętki, a zimą szarawe. Mają zwykle większe i mniej łopatowate poroże. Ubarwienie jasnopłowe z białymi plamkami na bokach i grzbiecie, od spodu białawe.Długość ciała – do 240 cmWysokość w kłębie – do 110 cmmasa ciała – dochodzi do 200 kg
Zagrożenia i ochrona.
Daniel mezopotamski jest zwierzęciem bardzo rzadkim. Został uznany za gatunek zagrożony wyginięciem. Objęto go całkowitą ochroną. Jest objęty konwencją waszyngtońską CITES (załącznik I). Jedyna populacja dziko żyjących danieli perskich występuje w rezerwatach w pobliżu rzek Dez i Karkheh w Iranie. Został reintrodukowany w północnym Izraelu.
Występowanie w Polsce.
Daniele mezopotamskie w Polsce hodowane są we wrocławskim oraz łódzkim ogrodzie zoologicznym.

</doc>
<doc id="1153752" url="https://pl.wikipedia.org/wiki?curid=1153752" title="Daniel perski">
Daniel perski



</doc>
<doc id="1153753" url="https://pl.wikipedia.org/wiki?curid=1153753" title="Dama mesopotamica">
Dama mesopotamica



</doc>
<doc id="1153754" url="https://pl.wikipedia.org/wiki?curid=1153754" title="Hoorn">
Hoorn

Hoorn – gmina i miasto w Holandii (prowincja Holandia Północna). Hoorn położone jest nad jeziorem Markermeer, 40 km na północ od Amsterdamu. Prawa miejskie uzyskało w 1357. Liczy 68 152 mieszkańców (2007). Gmina zajmuje powierzchnię 52,49 km² (z czego 32,62 km² stanowi woda).
Miasto jest dużym ośrodkiem handlu produktami roślinnymi i mleczarskimi. W mieście, w każdy czwartek od połowy czerwca do początku września odbywa się targ serów będący atrakcją turystyczną. W czasie targu można oglądać pokazy folklorystyczne, grają zespoły muzyczne i występują zespoły taneczne.
Oprócz tego dużą rolę odgrywa rybołówstwo oraz produkcja małych łodzi, tekstyliów i urządzeń elektrycznych. Z ważniejszych zabytków należy wymienić dwa gotyckie kościoły: "Hervormde Noorderkerk" (1441) i "Nederlands Gereformeerde Oosterkerk" (1494), oprócz tego znajdują się tu: Wieża św. Marii (1508), Brama Wschodnia (1578), ratusz (1613), Szpital im. św. Jana (1563), Muzeum Zachodniofryzyjskie (1632).

</doc>
<doc id="1153759" url="https://pl.wikipedia.org/wiki?curid=1153759" title="Port lotniczy Damaszek">
Port lotniczy Damaszek

Port lotniczy Damaszek – międzynarodowy port lotniczy położony 25 km na południowy wschód od centrum Damaszku. Jest największym portem lotniczym w Syrii.
Linie lotnicze i połączenia.
Obecnie:
Dawniej:

</doc>
<doc id="1153760" url="https://pl.wikipedia.org/wiki?curid=1153760" title="Hugo Viktor Österman">
Hugo Viktor Österman

Hugo Viktor Österman (ur. 5 września 1892 w Helsinkach, zm. 17 lutego 1975) – fiński wojskowy szwedzkiego pochodzenia, generał, głównodowodzący fińskich sił zbrojnych w okresie przedwojennym, dowódca Armii Przesmyku Karelskiego podczas wojny zimowej 1939-1940, generalny inspektor piechoty, przedstawiciel fińskich sił zbrojnych przy niemieckim najwyższym dowództwie pod koniec II wojny światowej.
Życiorys.
Jego ojciec był Szwedem, a matka Finką. Hugo V. Österman uczęszczał do szwedzkiego liceum w Helsinkach. W latach 1911–1915 studiował historię na uniwersytecie w Helsinkach. W lutym 1915 r. wyjechał do Niemiec, gdzie po przeszkoleniu wojskowym wstąpił ochotniczo do pruskiej armii, jak wielu innych Finów. Służył w 27 Batalionie Jegrów. Dowodził 2 Kompanią. Doszedł do stopnia majora. Pod koniec lutego 1918 r. powrócił do Finlandii. Uczestniczył w fińskiej wojnie domowej, dowodząc 5 Batalionem Jegrów. W latach 1919–1925 sprawował dowództwo Pułku Pori, stacjonującego w Turku. Jesienią 1925 r. awansował do stopnia pułkownika. Jednocześnie został dowódcą 3 Dywizji Piechoty w Mikkeli. W latach 1927–1928 szkolił się w Szwedzkiej Akademii Wojskowej w Sztokholmie. Po powrocie do Finlandii został generalnym inspektorem fińskich jednostek lądowych. Opracował wówczas zasady taktyki i wprowadził je w życie. Jednocześnie od 1930 r. był zastępcą ministra obrony, zaś 1931 r. do lata 1932 r. gubernatorem prowincji Uusimaa. W styczniu 1933 r. w stopniu generała majora został głównodowodzącym fińskich sił zbrojnych. Współpracował blisko z przewodniczącym Rady Obrony Państwa marsz. Carlem Gustafem Mannerheimem. Po ataku ZSRR na Finlandię 30 listopada 1939 r., gen. H. V. Österman w stopniu generała porucznika objął dowodzenie Armii Przesmyku Karelskiego. Po pewnym czasie z powodu odmiennych koncepcji strategicznych popadł w konflikt z marsz. C. G. Mannerheimem i został odwołany z zajmowanej funkcji. Do końca wojny był generalnym inspektorem piechoty. W okresie pokoju międzywojennego odwiedzał kilka razy Niemcy. Był jednym z inicjatorów, choć nieformalnie, sformowania, po zaatakowaniu ZSRR przez wojska niemieckie 22 czerwca 1941 r., Ochotniczego Fińskiego Batalionu Waffen-SS. Od lutego 1944 r. pełnił funkcję przedstawiciela fińskich sił zbrojnych przy niemieckim najwyższym dowództwie. Po powrocie do Finlandii 20 lipca tego roku, ponownie został generalnym inspektorem piechoty. W grudniu 1945 r. odszedł z armii. Rozpoczął pracę jako dyrektor w Związku Zawodowym Pracowników Elektrowni, którą zakończył jesienią 1960 r. przejściem na emeryturę.

</doc>
<doc id="1153761" url="https://pl.wikipedia.org/wiki?curid=1153761" title="TRMM">
TRMM



</doc>
<doc id="1153765" url="https://pl.wikipedia.org/wiki?curid=1153765" title="Bukowina (Garb Tenczyński)">
Bukowina (Garb Tenczyński)

Bukowina – wzgórze (284 m) na Garbie Tenczyńskim, pomiędzy zabudowaniami miejscowości Szczyglice a Skałą Kmity nad przełomem rzeki Rudawa w województwie małopolskim. Na północnym zboczu położone są skałki wapienne m.in. ze Skałą Bonerówny.

</doc>
<doc id="1153766" url="https://pl.wikipedia.org/wiki?curid=1153766" title="Harald Öhquist">
Harald Öhquist

Harald Öhquist (ur. 1 marca 1891 w Helsinkach, zm. 10 lutego 1971) – fiński wojskowy (generał porucznik), dowódca Pułku Karelskiej Straży, 2 Dywizji Piechoty i Korpusu Armijnego w okresie przedwojennym, dowódca II Korpusu Armijnego podczas wojny zimowej 1939-1940, generalny inspektor fińskich sił zbrojnych w okresie międzywojennym, oficer łącznikowy przy niemieckim najwyższym dowództwie, a następnie dowódca Armii podczas wojny kontynuacyjnej 1941-1944, pisarz wojskowy w okresie powojennym.
Życiorys.
W 1908 r. ukończył szkołę średnią. Do 1914 r. studiował prawo na uniwersytecie w Helsinkach. W 1915 r. wyjechał do Niemiec, gdzie wstąpił ochotniczo do 27 Królewskiego Pruskiego Batalionu Jegrów, w którym służyło wielu Finów. W lutym 1918 r. powrócił do Finlandii. Uczestniczył w fińskiej wojnie domowej. Dowodził w stopniu majora 9 Batalionem Jegrów, działającym w rejonie Viipuri. Po zakończeniu wojny uczył krótko w szkole wojskowej w Viipuri, po czym został dowódcą Pułkiem Karelskiej Straży. W 1925 r. został awansowany do stopnia pułkownika. Jednocześnie objął dowództwo 2 Dywizji Piechoty w Viipuri. W 1930 r. awansował na generała majora. Od 1933 r. dowodził korpusem armijnym na Przesmyku Karelskim. W 1935 r. awansował na generała porucznika. Po ataku ZSRR na Finlandię 30 listopada 1939 r., objął dowodzenie II Korpusem Armijnym w składzie Armii Przesmyku Karelskiego. Podczas okresu pokoju międzywojennego pełnił funkcję generalnego inspektora fińskich sił zbrojnych. Po ataku Niemiec na ZSRR 22 czerwca 1941 r., został oficerem łącznikowym przy niemieckim najwyższym dowództwie w Berlinie. W marcu 1942 r. powrócił do Finlandii, obejmując dowództwo jednej z armii na Przesmyku Karelskim. Od lutego 1944 r. był szefem wyszkolenia wojskowego przy generalnym inspektorze piechoty. W listopadzie tego został przeniesiony do rezerwy. Formalnie był inspektorem piechoty, choć faktycznie nie pełnił tej funkcji. W 1949 r. opublikował książkę pt. "Talvisota minun näkökulmastani", dotyczącą działań wojennych podczas wojny zimowej. W 1951 r. odszedł z armii.
Został odznaczony m.in. estońskim Orderem Krzyża Orła I klasy (1935).

</doc>
<doc id="1153771" url="https://pl.wikipedia.org/wiki?curid=1153771" title="Koevoet">
Koevoet

Koevoet (afr. "łom"), oficjalna nazwa: South West Africa Police Counter-Insurgency Unit (SWAPOL-TIN, "Przeciwpowstańczy Oddział Policji Afryki Południowo-Zachodniej") – jednostka działająca podczas południowoafrykańskiej wojny granicznej, odnosząca duże sukcesy. Żołnierze tej jednostki zabili 3861 przeciwników, przy stratach własnych wynoszących 153 ludzi. W jednostce liczącej 3 tys. żołnierzy było tylko 300 Afrykanerów, resztę stanowili rdzenni mieszkańcy obecnej Namibii. Została rozwiązana w roku 1993.

</doc>
<doc id="1153774" url="https://pl.wikipedia.org/wiki?curid=1153774" title="Orange Freedom">
Orange Freedom



</doc>
<doc id="1153777" url="https://pl.wikipedia.org/wiki?curid=1153777" title="Tom Snare">
Tom Snare

Tom Snare to zespół trzech ludzi, w skład którego wchodzą: gitarzysta Steve Watt, producent Xavier De Canter i DJ Steed. Sławę przyniósł im singel "Philosophy" który osiągnął 2. miejsce na liście przebojów we Francji na początku 2006 roku; Tom Snare jest teraz na top-liście najlepszych DJ-ów na świecie. Przed kawałkiem "Philosophy" Tom Snare tworzył pod różnymi pseudonimami, m.in.: Blue Star, Pure Star, Master Of Sciences i Undertalk. Pierwszy album Toma Snare'a został wypuszczony w październiku 2006 roku.

</doc>
<doc id="1153782" url="https://pl.wikipedia.org/wiki?curid=1153782" title="Meczet Selima II w Edirne">
Meczet Selima II w Edirne

Meczet Selima II (tur. "Selimiye Camil") – külliye w mieście Edirne, Turcja. Główne elementy kompleksu to: meczet, gmachy dwóch medres – szkoły koranicznej (Dar-ül Kurra Madrasa) i szkoły prawniczej (Dar-ül Tedris Madrasa) oraz hala targowa (Arasta). Zespół budowli został wzniesiony dla sułtana Selima II w latach 1569–1575 przez tureckiego architekta Sinana.
W 2011 roku kompleks Selimiye został wpisany na listę światowego dziedzictwa UNESCO. 
Historia.
Külliye został zbudowany dla sułtana Selima II w latach 1569–1575 przez tureckiego architekta Sinana. Zachowała się dokumentacja projektu i budowy, obejmująca zamówienia i zlecenia wykonania poszczególnych partii budowli i dekoracji, a także zamówienia na materiały budowlane. Selim II zmarł w 1574 roku nie doczekawszy ukończenia dzieła.
Wybór lokalizacji kompleksu w Edirne – a nie w Stambule – nie jest jednoznacznie wyjaśniony. Według jednych źródeł, budowla została wzniesiona, by uczcić zajęcie Cypru – informacje te podaje Evliya Çelebi. Jednak Cypr został zajęty dopiero w 1571 roku – dwa lata po rozpoczęciu prac nad wzniesieniem kompleksu. Inne argumenty przemawiające za lokalizacją w Edirne to: (i) brak godnego miejsca pod budowę sułtańskiego meczetu w Stambule, gdzie stały już meczety: Hagia Sofia, Beyazit, Sulejmana czy Fatih; (ii) umocnienie wpływów osmańskich na zachodnich terenach granicznych (wokół Edirne); i (iii) osobiste preferencje sułtana, który mieszkał w Edirne. 
Kompleks został wzniesiony na placu Saribayir (190×130 m), gdzie stał pałac Bajazyda I Błyskawicy, w którym po przeniesieniu stolicy imperium do Stambułu mieściły się kwatera wojskowe. Oryginalne założenie obejmowało ulokowany centralnie meczet Selimiye wraz z dziedzińcem i gmachy dwóch medres – szkoły koranicznej (Dar-ül Kurra Madrasa) i szkoły prawniczej (Dar-ül Tedris Madrasa), rozmieszczone symetrycznie w południowych narożnikach placu. W 1580 roku po stronie zachodniej wzniesiono halę targową (Arasta) – czynsz zapewniał dochód na utrzymanie świątyni. W 1584 roku Sinan przeprowadził drobne naprawy meczetu po uderzeniu pioruna. 
W 1752 roku wskutek trzęsienia ziemi uszkodzeniu uległy m.in. galeryjki jednego z minaretów i cześć szklonych okien. W 1808 roku poddano renowacji część "kaligrafi"- napisów zdobiących meczet, a nad fontanną na dziedzińcu zamontowano dach, który obecnie (2011) już nie istnieje. W latach 1839–1861 za panowania sułtana Abdülmecida I wnętrza zostały wytynkowane, a następnie pokryte nowymi ornamentami, w niektórych przypadkach naśladującymi wzory oryginalne. W 1874 roku ołów z dachu hali targowej został zdjęty do produkcji amunicji, a budowla została pokryta dachówką. W czasie wojny turecko-rosyjskiej (1877–1878) Edirne było okupowane przez wojska rosyjskie – jeden z oficerów rosyjskich zrabował z loży sułtana w meczecie cześć ozdobnych płytek ceramicznych szkliwionych i dekoracji rzeźbionych. Pod koniec II wojny bałkańskiej kilka z najwcześniejszych dywanów na wyposażeniu meczetu zostało zrabowanych przez uciekających Bułgarów.
W 1925 roku, z polecenia Atatürka, Dar’ül-Kurra Madrasa została zamieniona w muzeum miasta, a po II wojnie światowej służyła jako biura, hostel studencki i magazyn. W latach 30. XX wieku meczet uszkadzały burze – uszkodzenia po nawałnicy w 1930 roku naprawiono niezwłocznie, natomiast zniszczenia po burzy w 1932 roku zostały naprawione dopiero podczas gruntownej renowacji meczetu przeprowadzonej w latach 1950–1955. Wtedy też odsłonięto część oryginalnych dekoracji wnętrz. W 1936 roku Dar’ül Hadis Madrasa została zamieniona w muzeum etnograficzne a w 1971 roku w muzeum sztuki islamu. Kolejne renowacje meczetu, głównie w celu przywrócenia oryginalnego wyglądu wnętrz oraz stabilizacji konstrukcji kopuły, miały miejsce w latach 1978–1983 i 1983–1985, dalsze w latach 2004–2008 skupiły się głównie na wymianie dachów minaretów. 
W 2011 roku zespół budowli Selimiye został wpisany na listę światowego dziedzictwa UNESCO.
Architektura.
Meczet.
Murowany meczet zdobią ceglane łuki i kopuły pokryte ołowianymi blachami. Elewacje wykonane są z piaskowca w kolorze miodu, przy czym elementy z czerwonego piaskowca stanowią obramienia okien i tworzą geometryczne wzory w dolnych partiach systemu przyporowego. Zewnętrzne łuki z klińców wykonane są z naprzemiennie ułożonych elementów z czerwonego piaskowca i białego marmuru. 
Główną salę modlitewną (60×44 m) nakrywa kopuła o średnicy 31,3 metrów. Wysokość od posadzki do najwyższego punktu kopuły to 42,3 m – mniej niż 55,6 m Hagii Sophii, jednak mierząc od podstawy, kopuła Selimiye jest wyższa. Sinan sam miał uważać, że meczet Selimiye był szczytowym osiągnięciem jego twórczości i zarazem ukoronowaniem jego długiej kariery – architekt był czynny zawodowo przez 50 lat i wzniósł ponad 400 budowli: 
Konstrukcja opiera się na ośmiu potężnych kolumnach bocznych. Dolna kondygnacja tonie w mroku. Efekt ten uzyskano przez cofnięcie ścian okien, wskutek czego wpadające przez nie światło, nie dociera do dolnej partii wnętrza. Z kolei wyżej, na galeriach, olbrzymie okna wpuszczają mnóstwo światła, podobnie jak rzędy okien znajdujące się jeszcze wyżej. 
Pośrodku południowo-wschodniej ściany kibli znajduje się mihrab – widoczny z prawie każdego miejsca świątyni. Niszę mihrabu zdobią płytki ceramiczne szkliwione z İzniku. Wysoki, wąski mihrab wykonany jest z marmuru z Marmary i wykończony na górze dekoracjami stalaktytowymi – tzw. mukarnas. Po prawej stronie mihrabu stoi bogato rzeźbiony marmurowy minbar, skąd wygłaszano piątkowe kazania i powiadamiano o nowych prawach. Platforma dla muezina (tur. müezzin mahfili) wznosi się pod środkiem kopuły nad marmurową symboliczną fontanną życia – co nie jest typową lokalizacją – platformy te były zwykle wówczas umieszczane w tylnej części meczetu. Centralne umiejscowienie platformy umożliwia optymalne wykorzystanie warunków akustycznych, nie zaburza symetrii wnętrza i umożliwiało prowadzenie dyskusji ze słuchaczami. 
Lożę sułtana, ulokowaną w północno-wschodnim narożniku, ozdabiają ceramiczne płytki z İzniku z motywami roślinnymi, m.in. motywem tulipana symbolizującego Allaha, jabłoni i kwitnących drzew owocowych – projekt kafli przypisywany jest Sinanowi.
Minarety.
W narożnikach meczetu wznoszą się cztery minarety o średnicy podstawy 3,8 m – każdy na wysokość prawie 71 m. Są to najwyższe minarety w świecie islamu. Każdy ma trzy galeryjki – dwa minarety w narożnikach północnych mają po trzy oddzielne klatki schodowe prowadzące do galeryjek – rozwiązanie to jest unikalne dla kompleksu Selimiye. Hełmy minaretów są stożkowe, przykryte blachą z ołowiu. 
Dziedziniec.
Przylegający do meczetu dziedziniec ma takie same wymiary jak główna sala modlitewna. Pośrodku dziedzińca znajduje się szesnastoboczny sadirvan z białego marmuru – fontanna służąca do rytualnych ablucji, do dziś pozostawiona bez kopuły. Dziedziniec otacza kolumnada. Kolumny podpierają 19 kopuł o zróżnicowanej wielkości, przy czym mniejsze kopuły umieszczone są na arkadach najbardziej oddalonych od meczetu, średnie wsparte są na arkadach bocznych a największe – spoczywające na ośmiobocznych bębnach – zdobią ganek świątyni. Arkady ganku wsparte są na wysokich kolumnach z marmuru, pozostałe arkady – z wyjątkiem tych w narożnikach północnych wspieranych na filarach – spoczywają na niższych kolumnach. Sześć kolumn z każdej strony pochodzi z ruin budowli na Cyprze, w Aydıncıku i w Syrii. Wejście do meczetu wyznacza największa kopuła, a drzwi do świątyni zdobią mukarnas.

</doc>
<doc id="1153783" url="https://pl.wikipedia.org/wiki?curid=1153783" title="Skałki (Garb Tenczyński)">
Skałki (Garb Tenczyński)

Skałki – wzgórze o wysokości 326,4 m n.p.m. Znajduje się na Garbie Tenczyńskim w zachodniej części miejscowości Tenczynek (części wsi Skałki) w województwie małopolskim.

</doc>
<doc id="1153789" url="https://pl.wikipedia.org/wiki?curid=1153789" title="Eleuterokok">
Eleuterokok

Eleuterokok ("Eleutherococcus") – rodzaj roślin z rodziny araliowatych. Należy do niego 29 gatunków. Występują one w Azji Wschodniej, na obszarze od Rosyjskiego Dalekiego Wschodu, poprzez Japonię, Koreę i Chiny, po Filipiny, Tajlandię i Himalaje. Największe zróżnicowanie rodzaju jest w Chinach, gdzie rośnie 18 gatunków, w tym 14 endemitów. Występują w formacjach zaroślowych i leśnych.
Niektóre gatunki uprawiane są jako rośliny ozdobne, zwłaszcza "E. sieboldianus". "E. trifoliatus" bywa wykorzystywany jako substytut żeń-szenia. Eleuterokok kolczasty "E. senticosus", zwany syberyjskim żeń-szeniem, spożywany był jako napój przez sportowców rosyjskich, ale nie ma dowodów jego skuteczności.
Systematyka.
Rodzaj należący do podrodziny "Aralioideae" z rodziny araliowatych ("Araliaceae").
Zastosowanie.
Niektóre gatunki są uprawiane jako rośliny ozdobne, głównie ze względu na walory dekoracyjne liści. Są całkowicie mrozoodporne (strefy mrozoodporności 3-9). Wymagają pełnego oświetlenia i żyznej, próchnicznej ziemi. Rozmnaża się je przez wysiew nasion jesienią lub wiosną albo przez sadzonki.

</doc>
<doc id="1153795" url="https://pl.wikipedia.org/wiki?curid=1153795" title="Eleutherococcus">
Eleutherococcus



</doc>
<doc id="1153797" url="https://pl.wikipedia.org/wiki?curid=1153797" title="Symposium of Episcopal Conferences of Africa and Madagascar">
Symposium of Episcopal Conferences of Africa and Madagascar



</doc>
<doc id="1153799" url="https://pl.wikipedia.org/wiki?curid=1153799" title="Stefania Bojda">
Stefania Bojda

Stefania Bojda, "de domo" Golec (ur. 1938 w Cieszynie) – polska pedagog, malarka i działacz społeczny.
Biografia.
Stefania Bojda urodziła się w Cieszynie w 1938 r., jest absolwentką cieszyńskiego liceum pedagogicznego oraz Studium Nauczycielskiego. Ukończyła również studia z wychowania plastycznego na Uniwersytecie Śląskim (filia cieszyńska). Od 1992 malarka prowadzi zespół "Cieszyńskie Plastusie".
Wspólnie z bratem, Józefem Golcem, napisała i wydała trzytomowy "Słownik biograficzny ziemi cieszyńskiej", za co w 2005 została uhonorowana Nagrodą im. ks. Leopolda Jana Szersznika.

</doc>
<doc id="1153801" url="https://pl.wikipedia.org/wiki?curid=1153801" title="Jarosław Sokołowski">
Jarosław Sokołowski



</doc>
<doc id="1153812" url="https://pl.wikipedia.org/wiki?curid=1153812" title="Apostolskie Kościoły Przymierza">
Apostolskie Kościoły Przymierza

Apostolskie Kościoły Przymierza – terminem tym określa się Kościoły chrześcijańskie wyznające doktryny zielonoświątkowego ruchu jedności Bóstwa, których cechą charakterystyczną jest podkreślanie aktualności biblijnego dekalogu, w tym świętości dnia sobotniego.
Misja i wizja.
Dewiza Apostolskich Kościołów Przymierza brzmi: „Niosąc poselstwo pierwszego wieku... w wiek dwudziesty pierwszy”. Hasłem biblijnym charakteryzującym Kościoły jest werset z Objawienia Jana (14:12): „Tu są ci, którzy przestrzegają przykazań Bożych i wiary Jezusa”.
Apostolskie Kościoły Przymierza są nastawione na szybki rozwój i masowe zakładanie kościołów w nowych miejscowościach, stąd, podobnie jak pierwsi chrześcijanie, nie budują oddzielnych domów modlitwy. Duży nacisk jest położony na działalność grup domowych, co wyróżnia je spośród innych sabatariańskich apostolskich kościołów zielonoświątkowych.
Nauka.
Podobnie jak pozostali zielonoświątkowcy jedności Bóstwa, Apostolskie Kościoły Przymierza odrzucają koncepcję Trójcy Świętej. Uznają Jezusa Chrystusa jako jedyną i niepodzielną osobę wszechmogącego Boga, która objawiła się ludzkości w trzech różnych rolach: jako Ojciec, Syn i Duch Święty. Biblia uważana jest za werbalnie natchnione Słowo Boże, jedyny i ostateczny autorytet w sprawach wiary i praktyki. Podobnie, jak w przypadku innych apostolskich zielonoświątkowców, Apostolskie Kościoły Przymierza nauczają, iż droga do zbawienia prowadzi poprzez (a) opamiętanie się, (b) chrzest wodny w imię Jezusa [w wieku świadomym przez zanurzenie w wodzie] oraz (c) chrzest w Duchu Świętym, któremu towarzyszą różne znaki i cuda, w tym zawsze mówienie nieznanymi językami. Podkreśla się znaczenie prowadzenia świętego życia po nowonarodzeniu oraz naukę o powtórnym przyjściu Chrystusa. Oprócz chrztu praktykuje się sakrament Wieczerzy Pańskiej oraz umywania nóg.
W odróżnieniu od innych zielonoświątkowców jednościowych, Apostolskie Kościoły Przymierza uznają szczególne znaczenie biblijnego dekalogu, jako prawa i przymierza Bożego obowiązującego chrześcijan. Wierzą, że prawo Boże jest wypisane w sercu każdego napełnionego Duchem Świętym chrześcijanina. Prawo to uważane jest za niezmienne i nieprzemijalne. Apostolskie Kościoły Przymierza świętują na podstawie czwartego przykazania biblijnego dekalogu sabat – od zachodu słońca w piątek, do zachodu słońca w sobotę. Świętowanie niedzieli postrzega się jako błędną doktrynę nie mającą poparcia w Nowym Testamencie, zatwierdzoną wiele lat po śmierci apostołów.
Nabożeństwo.
Nabożeństwa odbywają się w każdą sobotę. Oprócz kazania i studium biblijnego, ważną częścią nabożeństwa jest uwielbienie, podczas którego wierni śpiewają pieśni, klaszczą w dłonie, tańczą, pląsają, wznoszą ręce, modlą się na językach. Często podczas spotkań manifestują się różne dary Ducha Świętego w postaci uzdrawiania, prorokowania i wypędzania demonów.

</doc>
<doc id="1153817" url="https://pl.wikipedia.org/wiki?curid=1153817" title="Adam Miłobędzki">
Adam Miłobędzki

Adam Miłobędzki, właściwie Jerzy Adam Miłobędzki (ur. 17 lipca 1924 w Warszawie, zm. 6 grudnia 2003 tamże) – polski historyk architektury i sztuki, architekt, profesor nauk technicznych, profesor zwyczajny Uniwersytetu Warszawskiego, wykładowca innych uczelni, członek m.in. Polskiej Akademii Umiejętności, PAN, Stowarzyszenia Historyków Sztuki i Stowarzyszenia Architektów Polskich.
Życiorys.
Urodził się w rodzinie inteligenckiej; jego ojciec, Tadeusz Benon Miłobędzki, był profesorem Uniwersytetu Jagiellońskiego, Politechniki Warszawskiej, rektorem SGGW. Matka Adama, Zofia z Perkowskich była polonistką. Jego przodkiem był gen. Michał Pełczyński.
Uczęszczał do Liceum im. Stefana Batorego w Warszawie, a maturę zdał na tajnych kompletach w roku 1942. Studia architektoniczne rozpoczęte w czasie wojny na Politechnice Warszawskiej, kontynuował w na Wydziale Architektury Akademii Górniczo-Hutniczej w Krakowie w latach 1945-1947, a ukończył w 1949 na Wydziale Architektury Politechniki Warszawskiej. Jeszcze w czasie studiów był asystentem prof. Bohdana Guerquina w Krakowie, a potem prof. Romualda Gutta. Wówczas zdecydował się rozwijać swoje zainteresowania historyczne. Pracę doktorską pt. "Dach polski łamany" przygotował pod kierownictwem prof. Jana Zachwatowicza w 1952. Nominację na docenta otrzymał w 1955, profesurę tytularną uzyskał w 1974.
Początkowo związany był zawodowo z Zakładem Architektury Polskiej na Wydziale Architektury PW (od 1947), a następnie, od 1971 aż do przejścia na emeryturę, z Instytutem Historii Sztuki UW. Był również nauczycielem akademickim Wydziału Historycznego Akademii Humanistycznej im. Aleksandra Gieysztora w Pułtusku.
Wykładał także za granicą, w Stanach Zjednoczonych (University od Washington, 1980), Wielkiej Brytanii (Courtauld Institute, Victoria University w Manchester, 1984 oraz University of East Anglia, 1985 i Kent State University, 1985/1986) i Szwecji (Uniwersytet w Sztokholmie, 1969 r.).
Udzielał się w międzynarodowych organizacjach działających na rzecz ochrony zabytków. Adam Miłobędzki był członkiem honorowym wielu towarzystw naukowych w Polsce i za granicą: Stowarzyszenia Historyków Sztuki, Stowarzyszenia Architektów Polskich, Polskiego Komitetu Narodowego International Council on Monuments and Sites, Comité International de l'Histoire de l'Art, Society Antiquarians w Londynie oraz był członkiem Polskiej Akademii Umiejętności w Krakowie, Komitetu Nauk o Sztuce przy I Wydziale PAN, Komitetu Architektury i Urbanistyki przy IV Wydziale PAN i Towarzystwa Naukowego Warszawskiego.
Wypromował ponad 50 magistrów oraz 8 doktorów (m.in. Marta Leśniakowska, Zbigniew Bania, Maria Brykowska, Izabella Galicka).
Był dwukrotnie żonaty: z Joanną z Kąkolewskich oraz z Elżbietą z Gieysztorów. Miał dwie córki i syna: Macieja Miłobędzkiego, także architekta, partnera w biurze JEMS Architekci.
Zmarł 6 grudnia 2003 roku w warszawskim Szpitalu Bielańskim. Został pochowany na warszawskich Powązkach (kwatera 28-6-21).
Publikacje (wybrane).
Pozostawił po sobie ok. 140 publikacji; m.in. książki:

</doc>
<doc id="1153821" url="https://pl.wikipedia.org/wiki?curid=1153821" title="(413563) 2005 TG45">
(413563) 2005 TG45

(413563) 2005 TG45 – planetoida z grupy Atiry okrążająca Słońce w ciągu 205 dni w średniej odległości 0,68 j.a. Została odkryta w 2005 roku. Jest to planetoida należąca do grupy Atiry, podtypu grupy Atena. Jej orbita charakteryzuje się tym, że planetoida przez cały okres obiegu krąży bliżej Słońca niż Ziemia. Planetoida nie ma jeszcze nazwy własnej, a tylko oznaczenie tymczasowe i stały numer.

</doc>
<doc id="1153825" url="https://pl.wikipedia.org/wiki?curid=1153825" title="Oplopanax">
Oplopanax

Oplopanax – rodzaj roślin należący do rodziny araliowatych ("Araliaceae"). Obejmuje trzy gatunki. Występują we wschodniej Azji i w Ameryce Północnej. Uprawiane są jako rośliny ozdobne. Kolcosił straszliwy "Oplopanax horridus" był bardzo ważną rośliną leczniczą dla Indian Ameryki Północnej.
Systematyka.
Rodzaj z podrodziny "Aralioideae", rodziny araliowatych ("Araliaceae").

</doc>
<doc id="1153832" url="https://pl.wikipedia.org/wiki?curid=1153832" title="Mistrzostwa Świata w Piłce Nożnej 2010 (eliminacje strefy CAF)/Grupa 1">
Mistrzostwa Świata w Piłce Nożnej 2010 (eliminacje strefy CAF)/Grupa 1

W Grupie 1 eliminacji do MŚ 2010 biorą udział następujące zespoły:

</doc>
<doc id="1153834" url="https://pl.wikipedia.org/wiki?curid=1153834" title="Ochotnicza Straż Pożarna w Hucie Dlutowskiej">
Ochotnicza Straż Pożarna w Hucie Dlutowskiej



</doc>
<doc id="1153835" url="https://pl.wikipedia.org/wiki?curid=1153835" title="Reprezentacja Seszeli w piłce siatkowej kobiet">
Reprezentacja Seszeli w piłce siatkowej kobiet

Reprezentacja Seszeli w piłce siatkowej kobiet to narodowa reprezentacja tego kraju, reprezentująca go na arenie międzynarodowej.
Największym sukcesem reprezentantek Seszeli jest złoty medal Mistrzostw Afryki, wywalczony w 2001 roku w nigeryjskim Port Harcourt. Dwa lata później ekipa zajęła miejsce szóste.

</doc>
<doc id="1153839" url="https://pl.wikipedia.org/wiki?curid=1153839" title="2006 KZ39">
2006 KZ39

2006 KZ39 (również 2013 JX28) – planetoida z grupy Atiry okrążająca Słońce w ciągu 170 dni w średniej odległości 0,60 j.a. Została odkryta w 2006 roku. Jest to planetoida należąca do grupy Atiry, podtypu grupy Atena. Jej orbita charakteryzuje się tym, że planetoida przez cały okres obiegu krąży bliżej Słońca niż Ziemia. Nazwa planetoidy jest oznaczeniem tymczasowym.

</doc>
<doc id="1153840" url="https://pl.wikipedia.org/wiki?curid=1153840" title="Myszka lotnicza nr 2">
Myszka lotnicza nr 2

myszka lotnicza nr 2 - niemiecka bomba odłamkowa wagomiaru 1 kg. Duże ilości tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Myszka lotnicza nr 2 miała cylindryczny korpus ze sferycznym dnem wypełniony lanym trotylem lub kwasem pikrynowym. W górną część bomby wkręcany był zapalnik o masie 0,37 kg zabezpieczony zawleczką (zawleczki były wyjmowane ręcznie przed startem samolotu). Bomba była przenoszona w kasetach bombowych mających formę skrzyni.
W drugiej połowie lat 30. myszka lotnicza nr 2 została zastąpiona przez opracowaną w Polsce myszkę wz. 34.

</doc>
<doc id="1153844" url="https://pl.wikipedia.org/wiki?curid=1153844" title="(613676) 2006 WE4">
(613676) 2006 WE4

(613676) 2006 WE4 – planetoida z grupy Atiry okrążająca Słońce w ciągu około 254 dni w średniej odległości 0,78 j.a. Została odkryta 21 listopada 2006 roku w ramach programu Mount Lemmon Survey. Nazwa planetoidy jest oznaczeniem tymczasowym.
Jest to planetoida należąca do grupy Atiry, podtypu grupy Atena. Jej orbita charakteryzuje się tym, że planetoida przez cały okres obiegu krąży bliżej Słońca niż Ziemia. W swoim ruchu orbitalnym (613676) 2006 WE4 przecina orbitę Wenus.

</doc>
<doc id="1153845" url="https://pl.wikipedia.org/wiki?curid=1153845" title="Pagonprick">
Pagonprick

Pagonprick lub Bukit Pagon – szczyt w Brunei, w pobliżu miasta Bangar, blisko granicy z Malezją. Leży w południowo-zachodniej części kraju; ma 1850 m wysokości. Jest najwyższym wzniesieniem tego państwa.

</doc>
<doc id="1153846" url="https://pl.wikipedia.org/wiki?curid=1153846" title="Bukit Pagon">
Bukit Pagon



</doc>
<doc id="1153847" url="https://pl.wikipedia.org/wiki?curid=1153847" title="Mistrzostwa Świata w Piłce Nożnej 2010 (eliminacje strefy CAF)/Grupa 2">
Mistrzostwa Świata w Piłce Nożnej 2010 (eliminacje strefy CAF)/Grupa 2

W Grupie 2 eliminacji do MŚ 2010 biorą udział następujące zespoły:

</doc>
<doc id="1153848" url="https://pl.wikipedia.org/wiki?curid=1153848" title="Mistrzostwa Świata w Piłce Nożnej 2010 (eliminacje strefy CAF)/Grupa 3">
Mistrzostwa Świata w Piłce Nożnej 2010 (eliminacje strefy CAF)/Grupa 3

W Grupie 3 eliminacji do MŚ 2010 biorą udział następujące zespoły:

</doc>
<doc id="1153849" url="https://pl.wikipedia.org/wiki?curid=1153849" title="Mistrzostwa Świata w Piłce Nożnej 2010 (eliminacje strefy CAF)/Grupa 4">
Mistrzostwa Świata w Piłce Nożnej 2010 (eliminacje strefy CAF)/Grupa 4

W Grupie 4 eliminacji do MŚ 2010 biorą udział następujące zespoły:

</doc>
<doc id="1153850" url="https://pl.wikipedia.org/wiki?curid=1153850" title="Mistrzostwa Świata w Piłce Nożnej 2010 (eliminacje strefy CAF)/Grupa 5">
Mistrzostwa Świata w Piłce Nożnej 2010 (eliminacje strefy CAF)/Grupa 5

W Grupie 5 eliminacji do MŚ 2010 biorą udział następujące zespoły:

</doc>
<doc id="1153851" url="https://pl.wikipedia.org/wiki?curid=1153851" title="Mistrzostwa Świata w Piłce Nożnej 2010 (eliminacje strefy CAF)/Grupa 6">
Mistrzostwa Świata w Piłce Nożnej 2010 (eliminacje strefy CAF)/Grupa 6

W Grupie 6 eliminacji do MŚ 2010 biorą udział następujące zespoły:

</doc>
<doc id="1153852" url="https://pl.wikipedia.org/wiki?curid=1153852" title="Mistrzostwa Świata w Piłce Nożnej 2010 (eliminacje strefy CAF)/Grupa 7">
Mistrzostwa Świata w Piłce Nożnej 2010 (eliminacje strefy CAF)/Grupa 7

W Grupie 7 eliminacji do MŚ 2010 biorą udział następujące zespoły:

</doc>
<doc id="1153853" url="https://pl.wikipedia.org/wiki?curid=1153853" title="Mistrzostwa Świata w Piłce Nożnej 2010 (eliminacje strefy CAF)/Grupa 8">
Mistrzostwa Świata w Piłce Nożnej 2010 (eliminacje strefy CAF)/Grupa 8

W Grupie 8 eliminacji do MŚ 2010 biorą udział następujące zespoły:
Tabela.
 wycofała się.

</doc>
<doc id="1153854" url="https://pl.wikipedia.org/wiki?curid=1153854" title="Mistrzostwa Świata w Piłce Nożnej 2010 (eliminacje strefy CAF)/Grupa 9">
Mistrzostwa Świata w Piłce Nożnej 2010 (eliminacje strefy CAF)/Grupa 9

W Grupie 9 eliminacji do MŚ 2010 biorą udział następujące zespoły:

</doc>
<doc id="1153855" url="https://pl.wikipedia.org/wiki?curid=1153855" title="Mistrzostwa Świata w Piłce Nożnej 2010 (eliminacje strefy CAF)/Grupa 10">
Mistrzostwa Świata w Piłce Nożnej 2010 (eliminacje strefy CAF)/Grupa 10

W Grupie 10 eliminacji do MŚ 2010 biorą udział następujące zespoły:

</doc>
<doc id="1153856" url="https://pl.wikipedia.org/wiki?curid=1153856" title="Mistrzostwa Świata w Piłce Nożnej 2010 (eliminacje strefy CAF)/Grupa 11">
Mistrzostwa Świata w Piłce Nożnej 2010 (eliminacje strefy CAF)/Grupa 11

W Grupie 11 eliminacji do MŚ 2010 biorą udział następujące zespoły:

</doc>
<doc id="1153857" url="https://pl.wikipedia.org/wiki?curid=1153857" title="Mistrzostwa Świata w Piłce Nożnej 2010 (eliminacje strefy CAF)/Grupa 12">
Mistrzostwa Świata w Piłce Nożnej 2010 (eliminacje strefy CAF)/Grupa 12

W Grupie 12 eliminacji do MŚ 2010 biorą udział następujące zespoły:

</doc>
<doc id="1153858" url="https://pl.wikipedia.org/wiki?curid=1153858" title="Klemens Matusiak">
Klemens Matusiak

Klemens Matusiak (ur. 13 listopada 1881 w Bulowicach, zm. 8 stycznia 1969 w Bielsku-Białej) – polski działacz narodowy, nauczyciel, porucznik Armii Austro-Węgier i kapitan Wojska Polskiego.
Życiorys.
Był jednym z licznych dzieci małżeństwa Ignacego i Katarzyny z Wierońskich, członków rodu od wielu wieków przywiązanego do Bulowic. Uczęszczał do szkoły powszechnej w Kętach, gdzie zdradzał już zamiłowanie do pracy pedagogicznej. W 1901 ukończył krakowskie Seminarium Nauczycielskie.
Pierwszym miejscem jego pracy była szkoła w Jaworowie (Galicja Wschodnia). Kolejną posadę przyjął w Trzanowicach na Śląsku Cieszyńskim (obecnie w Czechach), gdzie nauczał geografii. W czasie pobytu w Trzanowicach (1906–1914) działał nie tylko na rzecz własnej placówki, lecz aktywnie udzielał się w organizacjach nauczycielskich; pełnił m.in. funkcję prezesa Kółka Pedagogicznego i sekretarza Zarządu Głównego Polskiego Towarzystwa Pedagogicznego (PTP) w Cieszynie. Był także jednym z najważniejszych działaczy Macierzy Szkolnej dla Księstwa Cieszyńskiego oraz regionalnego koła towarzystwa „Sokół” - Towarzystwa Gimnastycznego „Sokół” w Cieszynie, którego był naczelnikiem w latach 1905–1907.
W 1907 założył Ochotniczą Straż Pożarną w Trzanowicach (został jej naczelnikiem), a w maju 1914 – Krajowy Związek Polskich Straży Pożarnych (prezes Rady Naczelnej). Angażował się również w rozwój kultury polskiej na Śląsku Cieszyńskim poprzez zakładanie zespołów teatralnych i chórów. W latach 1911–1914 był twórcą, wydawcą i redaktorem popularnego pisma ilustrowanego dla dzieci "Jutrzenka", wydawanego do dziś. Jako nauczyciel geografii pracował także nad wydaniem "Atlasu geograficznego dla szkół ludowych", który ukazał się nakładem PTP w 1913.
W czasie I wojny światowej, 1 sierpnia 1914 został zmobilizowany do wojska austriackiego. W randze porucznika służył w garnizonie cieszyńskim. Był cenzorem prasowym i śledczym aresztów polowych, organizował przysposobienie wojskowe dla młodzieży. W obliczu zbliżającej się klęski armii austro-węgierskiej polscy oficerowie zorganizowali spisek, mający na celu obalenie rządów Habsburgów i przejęcie władzy na Śląsku Cieszyńskim. Matusiak był głównym z jego pomysłodawców i organizatorów. W nocy z 31 października na 1 listopada 1918, na wieść o przewrocie wojskowym w Krakowie, grupa spiskowców, poparta przez szeregowców polskich, opanowała garnizon wojskowy w Cieszynie, przejmując władzę z rąk dowództwa austriackiego. Porucznik Matusiak objął komendę garnizonu i podporządkował go Radzie Narodowej Księstwa Cieszyńskiego. Przewrót ten uniemożliwił przyłączenie terenów Śląska Austriackiego do Austrii Niemieckiej, na co liczyła grupa zwolenników podległości Wiedniowi.
5 września 1919 odszedł z wojska i objął funkcję inspektora szkolnego w Bielsku, mając pod swoją opieką cały obszar powiatu bielskiego. Na tym stanowisku pozostał aż do 1935. W czasie urzędowania działał przede wszystkim na rzecz tworzenia polskiej oświaty na silnie zgermanizowanych terenach Bielska i okolic, tworzenia nowych szkół (np. polskiego gimnazjum realnego w Bielsku) i wspierania polonizacji istniejących już placówek, zwłaszcza wiejskich szkół powszechnych. Problemy związane z przemianami narodowościowymi w oświacie na tych terenach wykazał w opracowaniu "Szkolnictwo polskie na terenie miasta i powiatu Bielsko w latach międzywojennych". Ponadto działał dalej w Macierzy Szkolnej, a także był członkiem Związku Nauczycielstwa Polskiego oraz Polskiego Towarzystwa Pedagogicznego na Śląsku Cieszyńskim.
Poza pracą w dziedzinie oświaty Matusiak angażował się także w inne działania na rzecz krzewienia polskości powiatu bielskiego, zapisując się w historii ziemi bielskiej jako ofiarny społecznik. Założył m.in. Ognisko Polskie, które w marcu 1921 przekształcone zostało w Polski Związek Obywatelski dla Bielska (wywalczył ustanowienie dla miasta komisarza rządowego Mariana Niemczewskiego), był współorganizatorem Związku Oficerów Rezerwy (1921) i komendantem powiatowym Związku Powstańców Śląskich. Pełnił także funkcje wiceprezesa bielskiej Powiatowej Kasy Chorych i przewodniczącego Związku Właścicieli Nieruchomości. Zasiadał także w Radzie Miejskiej Bielska.W okresie międzywojennym kontynuował także działalność w strukturach strażackich. Należał do Cieszyńskiego Związku Pożarniczego, a po jego włączeniu w skład Głównego Związku Straży Pożarnych RP zasiadał w Radzie Naczelnej i Zarządzie Głównym (od września 1921). Redagował miesięcznik strażacki "Wiadomości Związkowe", wydawany w Cieszynie (1927–1932).
Pracę społeczną Matusiaka przerwał wybuch II wojny światowej. Jako ochotnik brał udział w walkach obronnych kampanii wrześniowej prowadzonych przez 21 Dywizję Piechoty Górskiej (w randze kapitana) i przeszedł cały jej szlak bojowy. Po kapitulacji jednostki ewakuował się przez Rumunię na Cypr (tam utworzył szkołę dla dzieci polskich uchodźców wojennych), a dalej trafił do Syrii i Palestyny, gdzie przebywał do końca wojny. W Jerozolimie włączył się w działalność kulturowo-oświatową wśród tamtejszej Polonii, organizując m.in. chór, którego został dyrygentem.
Po zakończeniu działań wojennych dotarł przez Egipt do Wielkiej Brytanii, gdzie przebywał do 1951. Następnie wyjechał do Stanów Zjednoczonych, gdzie pracował jako introligator w Chicago. Również tam udzielał się jako społecznik, pracując wśród miejscowej Polonii, szczególnie w „Kole Kęczan” i prasie polonijnej. W 1957 powrócił do Polski, osiedlając się w Bielsku-Białej, gdzie pozostał do swojej śmierci. Jako przedwojenny działacz Związku Powstańców Śląskich (przekształconego w 1945 w Związek Weteranów Powstań Śląskich) został członkiem Związku Bojowników o Wolność i Demokrację. Działał także we Froncie Jedności Narodu i Polskim Towarzystwie Historycznym. W 1968 roku został uhonorowany Śląską Nagrodą im. Juliusza Ligonia. Pochowany na cmentarzu katolickim przy ul. Grunwaldzkiej w Bielsku-Białej.
Upamiętnienie.
Jego imieniem nazwano ulice w wielu miejscowościach Śląska Cieszyńskiego, m.in. w Cieszynie, Bielsku-Białej i Pogwizdowie.

</doc>
<doc id="1153860" url="https://pl.wikipedia.org/wiki?curid=1153860" title="Mistrzostwa Świata w Piłce Nożnej 2010 (eliminacje strefy AFC)/Grupa 1">
Mistrzostwa Świata w Piłce Nożnej 2010 (eliminacje strefy AFC)/Grupa 1

W Grupie 1 eliminacji do MŚ 2010 biorą udział następujące zespoły:

</doc>
<doc id="1153861" url="https://pl.wikipedia.org/wiki?curid=1153861" title="Trzanowice">
Trzanowice

Trzanowice (czes. , niem. Trzanowitz) – gmina w Czechach. Położone jest na Śląsku Cieszyńskim w kraju morawsko-śląskim, powiecie Frydek-Mistek. W 2001 ponad 20% zadeklarowało narodowość polską.
Od 1 stycznia 1980 do 23 listopada 1990 w granicach Gnojnika.
Historia.
Pierwsza wzmianka pochodzi z 1431 roku. Politycznie wieś znajdowała się wówczas w granicach Księstwa Cieszyńskiego, będącego lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). W okresie międzywojennym gmina dwukrotnie znajdowała się w granicach Polski (1918-19 i 1938-39 r.).
Z Trzanowic wywodzi się ród słynnego teologa i poety Jerzego Trzanowskiego – jego pradziadek był w Trzanowicach wójtem.
Tutaj urodził się Jan Buzek (1815–1886), nauczyciel i działacz społeczny.
We wsi swe dzieciństwo spędził znany prawnik i socjolog Eduard August Schroeder.

</doc>
<doc id="1153863" url="https://pl.wikipedia.org/wiki?curid=1153863" title="Mistrzostwa Świata w Piłce Nożnej 2010 (eliminacje strefy AFC)/Grupa 2">
Mistrzostwa Świata w Piłce Nożnej 2010 (eliminacje strefy AFC)/Grupa 2

W Grupie 2 eliminacji do MŚ 2010 biorą udział następujące zespoły:

</doc>
<doc id="1153864" url="https://pl.wikipedia.org/wiki?curid=1153864" title="(459883) 2014 JX55">
(459883) 2014 JX55

(459883) 2014 JX55 – planetoida z głównej części pasa planetoid, dawniej po wstępnych obserwacjach z 2007 r. jako obiekt 2007 EB26 uznawana za planetoidę wewnętrzną wobec orbity Ziemi, zbliżającą się na niewielką odległość do Słońca. Dalsze obserwacje całkowicie zaprzeczyły błędnym wyliczeniom orbity opartym na początkowych obserwacjach.
Obiekt nie ma jeszcze nazwy własnej, a tylko oznaczenie prowizoryczne i stały numer.
Orbita i klasyfikacja.
Zakwalifikowanie do grupy Atiry.
Kiedy obiekt był po raz pierwszy obserwowany w marcu 2007 w ramach projektu obserwacyjnego Mount Lemmon Survey, uznano, że jest on drugim, po Merkurym, pod względem najmniejszej średniej odległości od Słońca (0,55 au) spośród wszystkich znanych obiektów krążących wokół Słońca. Został sklasyfikowany jako asteroida Apohele (inaczej: z grupy Atiry, podtypu grupy Atena) i oznaczony tymczasowo jako 2007 EB26.
Wstępnie wyliczona orbita wskazywała, że jest to planetoida, która zawsze pozostaje wewnątrz orbity Ziemi, ze względu na stosunkowo duży mimośród ok. 0,79 zbliżając się do Słońca na odległość zaledwie 0,116 au (17,4 mln km) co około 148 dni, a oddalając się od niego maksymalnie na odległość 0,98 au, co czyniło ją planetoidą przecinającą orbitę Merkurego i przecinającą orbitę Wenus. Gdyby te wczesne obliczenia orbitalne nie okazały się błędne, obiekt nadal należałby do obiektów wewnętrznych w stosunku do orbity Ziemi – z grupy Atiry, będąc obiektem z jedną z najmniejszych odległości od Słońca w peryhelium orbity.
Ustalenie orbity jako obiektu z pasa planetoid.
Obiekt pozostawał na liście planetoid wewnętrznych wobec orbity Ziemi przez kilka lat, aż do identyfikacji z obiektami oznaczonymi tymczasowo jako 2010 MV87 oraz 2014 JX55. Wykonane kolejne obliczenia parametrów orbity, znacznie zmniejszające błędy ich wartości, całkowicie podważyły wcześniejsze obliczenia. 2014 JX55 okazał się planetoidą głównej części pasa planetoid, okrążającą Słońce w odległości 2,2–3,1 au raz na około 4 lata i 95 dni, w średniej odległości około 2,63 au. Jego orbita ma mimośród ok. 0,17 i nachylenie ponad 32° do ekliptyki.

</doc>
<doc id="1153865" url="https://pl.wikipedia.org/wiki?curid=1153865" title="Mistrzostwa Świata w Piłce Nożnej 2010 (eliminacje strefy AFC)/Grupa 3">
Mistrzostwa Świata w Piłce Nożnej 2010 (eliminacje strefy AFC)/Grupa 3

W Grupie 3 eliminacji do MŚ 2010 biorą udział następujące zespoły:

</doc>
<doc id="1153866" url="https://pl.wikipedia.org/wiki?curid=1153866" title="Třanovice">
Třanovice



</doc>
<doc id="1153867" url="https://pl.wikipedia.org/wiki?curid=1153867" title="Mistrzostwa Świata w Piłce Nożnej 2010 (eliminacje strefy AFC)/Grupa 4">
Mistrzostwa Świata w Piłce Nożnej 2010 (eliminacje strefy AFC)/Grupa 4

W Grupie 4 eliminacji do MŚ 2010 biorą udział następujące zespoły:

</doc>
<doc id="1153868" url="https://pl.wikipedia.org/wiki?curid=1153868" title="USS Jarvis">
USS Jarvis

Okręty US Navy o nazwie USS "Jarvis":

</doc>
<doc id="1153869" url="https://pl.wikipedia.org/wiki?curid=1153869" title="Mistrzostwa Świata w Piłce Nożnej 2010 (eliminacje strefy AFC)/Grupa 5">
Mistrzostwa Świata w Piłce Nożnej 2010 (eliminacje strefy AFC)/Grupa 5

W Grupie 5 eliminacji do MŚ 2010 biorą udział następujące zespoły:

</doc>
<doc id="1153873" url="https://pl.wikipedia.org/wiki?curid=1153873" title="Hvarf-Heim">
Hvarf-Heim

Hvarf-Heim (isl. "hvarf" – "zniknięcie", "przystań"; "heim" – "dom") – płyta islandzkiego zespołu Sigur Rós, wydana 5 listopada 2007 roku. Jest to dwupłytowe wydawnictwo. Pierwsza płyta zawiera 5 utworów, z czego trzy niepublikowane wcześniej, natomiast na drugi krążek składa się 6 piosenek w wersji akustycznej-koncertowej.

</doc>
<doc id="1153874" url="https://pl.wikipedia.org/wiki?curid=1153874" title="Wszechlek">
Wszechlek

Wszechlek, panaks ("Panax" L.) – rodzaj roślin należący do rodziny araliowatych ("Araliaceae"). Obejmuje 13 gatunków. Występują one we wschodniej Azji (od Indochin po Japonię i Rosyjski Daleki Wschód oraz we wschodniej części Ameryki Północnej. Należą do niego dwa cenione gatunki roślin leczniczych wszechlek żeń-szeń i wszechlek pięciolistkowy.
Systematyka.
"Aureliana" Boehmer, "Ginsen" Adanson, "Panacea" J. Mitchell, "Panax" J. Hill
Rodzaj należący do podrodziny "Aralioideae", rodziny araliowatych "(Araliaceae" Juss.), rzędu selerowców ("Apiales" Lindl.), kladu astrowych w obrębie okrytonasiennych.

</doc>
<doc id="1153879" url="https://pl.wikipedia.org/wiki?curid=1153879" title="Owen Davidson">
Owen Davidson

Owen Keir Davidson (ur. 4 października 1943 w Melbourne) – tenisista australijski, zwycięzca turniejów wielkoszlemowych w mikście i deblu. Jest obok swojego rodaka Kena Fletchera jedynym mężczyzną, który skompletował Wielkiego Szlema w grze mieszanej; sukces ten Davidson osiągnął w 1967, ale w odróżnieniu od Fletchera mając nie jedną partnerkę, a dwie.
Życiorys.
Kariera Owena Davidsona przypadła na schyłek ścisłego podziału tenisa na zawodowy i amatorski oraz początek ery „open”. Leworęczny zawodnik, dysponował charakterystycznym dla mańkutów skutecznym wyrzucającym serwisem, po którym szukał zazwyczaj rozwiązań wolejowych przy siatce. Jednym z jego sztandarowych zagrań był również skrót. Umiejętności te predestynowały go do sukcesów na szybkich nawierzchniach, ale Davidson nie zdołał wywalczyć sobie miejsca w pierwszym szeregu graczy australijskich, mając za konkurentów takich zawodników, jak Fred Stolle, Roy Emerson, John Newcombe czy Tony Roche.
Specjalnością Owena Davidsona stała się gra mieszana. Pierwszy tytuł zdobył w rodzinnej Australii w 1965, mając za partnerkę Robyn Ebbern, ale rezultat ten jest niekiedy pomijany w statystykach ze względu na nierozegrany finał – tytuł mistrzowski przyznano również Johnowi Newcombe i Margaret Court. Rok później Davidson wygrał mistrzostwa Stanów Zjednoczonych, występując z reprezentantką USA w Pucharze Wightman Donną Floyd. Sezon 1967 okazał się najbardziej udany w karierze Australijczyka; w międzynarodowych mistrzostwach Australii triumfował w parze z Lesley Turner Bowrey, a w pozostałych imprezach Wielkiego Szlema z Amerykanką Billie Jean King. Na Wimbledonie dołożył w ten sposób swój ważny wkład w „potrójną koronę” King, która w tymże roku oprócz miksta wygrała także grę pojedynczą i grę podwójną. Dzięki czterem tytułom Davidson stał się, cztery lata po Kenie Fletcherze, drugim mężczyzną z mikstowym Wielkim Szlemem, czego nie udało się nikomu powtórzyć przez kolejne czterdzieści lat.
Billie Jean King była tą partnerką, z którą Davidson świętował najwięcej mistrzowskich tytułów. Wprawdzie w 1968 ulegli w finale mistrzostw Francji parze gospodarzy Françoise Durr i Jeanowi-Claude Barclayowi, ale w późniejszych latach, już w erze „open”, wygrywali jeszcze trzykrotnie na trawnikach Wimbledonu oraz dwukrotnie w US Open. Ostatnie zwycięstwo odnieśli w 1974 na Wimbledonie. Tym samym liczba wielkoszlemowych tytułów Davidsona w grze mieszanej sięgnęła 11 (uwzględniając mistrzostwo Australii z 1965).
Kolejne dwa zwycięstwa w najważniejszych turniejach tenisowych wąsaty Australijczyk zanotował w deblu męskim. W 1972 mając za partnera Kena Rosewalla wygrał Australian Open, rok później z Johnem Newcombe triumfował w US Open. Był ponadto kilkakrotnie w finałach deblowych, także w okresie poprzedzającym erę „open”. W 1966 na Wimbledonie, a w 1967 na mistrzostwach Australii i mistrzostwach USA w finałach musiał uznawać wyższość rywali, za każdym razem występując z Billem Bowreyem (mężem Lesley Turner); wszystkie te finały miały skład wyłącznie australijski, po przeciwnej – i zwycięskiej – stronie siatki znajdował się za każdym razem John Newcombe, albo z Tony Rochem, albo z Kenem Fletcherem. Po kilku latach, w 1972, to z kolei Newcombe był partnerem Davidsona w finale US Open, ale tym razem lepsza okazała się para brytyjsko-południowoafrykańska Roger Taylor i Cliff Drysdale. Niemniej jednak, jak już wspomniano wyżej, po roku triumf w tej imprezie przypadł właśnie Newcombe i Davidsonowi. Poza Wielkim Szlemem cennymi sukcesami Davidsona w deblu były dwa finały międzynarodowych mistrzostw Włoch, oba w parze z Bowreyem, chociaż w odmiennych warunkach rywalizacji – przed erą „open” w 1967 i już po dopuszczeniu profesjonalistów w 1970.
Trudna rywalizacja, nie tylko ze swoimi rodakami, wprawdzie ograniczyła sukcesy Owena Davidsona jako singlisty, ale nie wyłączyła go zupełnie z tej specjalności tenisowej. W 1965 leworęczny Australijczyk triumfował w wimbledońskim turnieju pocieszenia "Plate". Rok później, pozostając poza rozstawieniem, dotarł na Wimbledonie aż do półfinału, notując zwycięstwa m.in. nad Niki Piliciem, Clarkiem Graebnerem, Tomem Okkerem; wszyscy ci gracze niebawem figurowali w czołowej dziesiątce rankingu światowego, ale Davidson nie ograniczył się do tych zwycięstw, w ćwierćfinale wyeliminował bowiem najwyżej rozstawionego, swojego rodaka, Roya Emersona 1:6, 6:3, 6:4, 6:4. Dopiero w półfinale Davidsona zatrzymał Hiszpan Manuel Santana, dla którego półfinał (6:2, 4:6, 9:7, 3:6, 7:5) okazał się dużo bardziej zacięty niż późniejszy zwycięski finał z Dennisem Ralstonem (6:4, 11:9, 6:4).
W samym roku przemian tenisowych – 1968 – Davidson dołączył do grona tenisistów zawodowych. Przeniósł się wówczas do Anglii, gdzie pracował jako trener profesjonalny w All England Tennis Club na Wimbledonie oraz trener reprezentacji Wielkiej Brytanii w Pucharze Davisa. W 1968 wziął udział w pierwszym turnieju ery „open”, w mistrzostwach Wielkiej Brytanii na kortach twardych w Bournemouth, w meczu otwarcia pokonując Johna Cliftona (ostatniego Szkota w brytyjskiej reprezentacji pucharowej do czasu Andy’ego Murraya). W 1970 Davidson dołączył do grupy zawodowej World Championship Tennis, gdzie jego największym sukcesem okazało się mistrzostwo turnieju finałowego cyklu w deblu w 1974 w parze z Johnem Newcombe. Od 1973, po małżeństwie z Amerykanką, występował też w amerykańskiej lidze tenisowej World Team Tennis. Karierę sportową zakończył w 1975.
W latach 1962-1967 pozostawał w składzie australijskiej reprezentacji w Pucharze Davisa pod wodzą słynnego Harry’ego Hopmana, ale wobec ostrej rywalizacji nie dane mu było zagrać w żadnym spotkaniu. Australijczycy w latach 1964-1967 nieprzerwanie sięgali po trofeum, a to zgodnie z ówczesnymi regulacjami oznaczało, że toczyli tylko jedno spotkanie w sezonie – właśnie w obronie tytułu; stąd i okazji do gry było mniej niż w późniejszych czasach, i rywale byli z najwyższej półki, po przejściu całorocznej rywalizacji, co z kolei nie pozwalało kapitanowi na zbytnie eksperymentowanie ze składem ekipy.
Po zakończeniu kariery Davidson pozostał związany z tenisem jako działacz. Występuje również z powodzeniem w rozgrywkach weteranów.

</doc>
<doc id="1153880" url="https://pl.wikipedia.org/wiki?curid=1153880" title="Gabriel (film 2007)">
Gabriel (film 2007)

Gabriel – australijski film akcji z roku 2007 opowiadający o walce aniołów z demonami. Jego akcja dzieje się w czyśćcu. 
Opis fabuły.
Archanioł Gabriel, jeden z siedmiu archaniołów, został wysłany do czyśćca w celu wskazania ludziom drogi i przywrócenia światła, oraz pokonania sześciu upadłych, kontrolujących czyściec. Dowiaduje się również, co się stało z jego poprzednikami.

</doc>
<doc id="1153882" url="https://pl.wikipedia.org/wiki?curid=1153882" title="Mario vs. Donkey Kong">
Mario vs. Donkey Kong

Mario vs. Donkey Kong – gra wydana na konsolę przenośną Game Boy Advance.
Fabuła.
Donkey Kong bardzo nudzi się w domu i próbuje znaleźć w telewizji coś, co go rozbawi. Goryl zauważa reklamę Mario, w której hydraulik sprzedaje zabawki Mini Mario. DK biegnie do sklepu, ale zauważa, że zabawki są sprzedane. Zauważa Firmę Zabawek Mario (Mario Toy Company). Goryl wchodzi do środka i wystrasza z niej pracowników (Toadów). Zadaniem Mario jest odzyskanie zabawek z rąk Donkey Konga.

</doc>
<doc id="1153883" url="https://pl.wikipedia.org/wiki?curid=1153883" title="Uchyłki">
Uchyłki



</doc>
<doc id="1153886" url="https://pl.wikipedia.org/wiki?curid=1153886" title="Tron Łaski">
Tron Łaski

Tron Łaski – przedstawienie ikonograficzne ukazujące Trójcę Świętą. Przez to pojęcie rozumie się przedstawienie, głównie w sztukach plastycznych, w którym Bóg Ojciec trzyma w dłoniach swego Syna ukrzyżowanego. Duch Święty jest ukazywany w postaci gołębicy umieszczanej najczęściej nad krucyfiksem. Także do tego typu ikonograficznego zalicza się wyobrażenia, gdzie Bóg trzyma ciało Chrystusa tuż po zdjęciu z krzyża. Termin „"Tron Łaski"” wprowadził Franz Xaver Kraus.
Interpretacja.
"Tron Łaski" ma swoją genezę w Biblii. W Liście do Hebrajczyków stoi: „Przybliżmy się więc z ufnością do tronu łaski, abyśmy otrzymali miłosierdzie i znaleźli łaskę dla [uzyskania] pomocy w stosownej chwili” (Hbr 4, 16). W Wulgacie występuje tutaj termin "thronus gratiae". Tron Łaski najczęściej się interpretuje jako symbol wywyższenia Chrystusa przez Boga. Chrystus, który przyjął postać Sługi, staje się ponownie Bogiem. Ponadto ten typ ikonograficzny zawiera aspekt eucharystyczny – Modlitwa Eucharystyczna ukazuje miłość Boga Ojca zbawiającego świat przez męczeńską śmierć Jezusa na krzyżu w Duchu Świętym. Wymiar zbawczy potęguje to iż Bóg objawia publicznie że w Chrystusie pojednał świat ze sobą, zbawił ludzi.
Tron Łaski w sztuce.
Kościół katolicki przyjął dogmat o Trójcy Świętej na soborze nicejskim, jednak nie znamy w sztuce żadnych przedstawień trynitarnych o takiej formule ikonograficznej aż do XII w. Przyjmuje się, że wpływy na rozwój tego wyobrażenia w sztuce miały chrystologia łacińska, która w XI i XII stuleciu pogłębiła rozważania nad życiem człowieka dźwigającego krzyż tak jak Chrystus oraz adoracja Krzyża Pańskiego. W konsekwencji Kościół wprowadził w nowym przedstawieniu Trójcy Świętej sposób ukazywania Syna Bożego jako męczennika przybitego do krzyża.
"Tron Łaski" był często przedstawiany jako część kompozycji większej sceny figuralnej zawierającej adorujących świętych (Dürer), aniołów (XV-wieczny obraz z kręgu austriackiego w londyńskiej National Gallery) albo osoby świeckie (np. portal z kolegiaty Św. Krzyża we Wrocławiu).
Przykłady zastosowania.
Przedstawienia o tym typie ikonograficznym były najbardziej powszechne w dobie późnego średniowiecza, w sztuce późnoromańskiej i sztuce gotyckiej. Spośród najstarszych romańskich przykładów przedstawienia "Tronu Łaski" wyróżniają się miniatura Mszału z Cambrai (około 1120), ołtarzyki przenośne z Hildesheim (przed 1132) i Siegburga (ok. 1160).
Temat ten upowszechnił się w gotyku. Do najstarszych przykładów zalicza się jeden z witraży bazyliki Saint-Denis pod Paryżem, miniatura w Mszale kościoła Montaure (diecezja Evreux k. Paryża) znajdującym się obecnie w Bibliotece Miejskiej w Rouen. Jest to ilustracja tekstu rozpoczynającego kanon mszalny: Te igitur... (Ojcze nieskończenie dobry...). Litera „T” stanowi krzyż Chrystusa, który podtrzymuje Bóg Ojciec.
Ponadto wczesny przykład Tronu Łaski znajduje się w miniaturze przechowywanej w bibliotece katedralnej w Troyes.
Z innych przykładów malarstwa miniaturowego można wymienić Biblię księcia Berry z Francji z XIV w. (karta iluminowanego rękopisu w British Museum w Londynie) czy miniaturę z Godzinek, Michelino da Besozzo, datowaną na ok. 1400.
Rzeźbę gotycką reprezentują m.in. kamienna płyta umieszczona niegdyś przy wejściu do szpitala miejskiego w Würzburgu czy portal kościoła św. Anny w Annabergu (Saksonia). W późnogotyckim tympanonie datowanym na 1516 rok pośrodku jest ukazana Trójca Święta.
Na terenach obecnej Polski najstarsze przedstawienia "Tronu Łaski" znajdują się na terenie Śląska. W kolegiacie Św. Krzyża (kościele górnym) na Ostrowie Tumskim we Wrocławiu znajduje się portal z rzeźbionym wizerunkiem Tronu Łaski adorowanym przez księcia Henryka IV Probusa i jego żonę Matyldę. W pobliskim Muzeum Narodowym znajduje się obraz "Trójca Święta", sprzed 1350 roku, pochodzący ze Świerzawy. Ponadto wątek "Tronu Łaski" można odnaleźć m.in. na Pomorzu Wschodnim w figurach Maryjnych, tzw. Madonnach Szafkowych, m.in. z Klonówki (ostatnia ćwierć XIV w.) i z Lubiszewa (1 ćwierć XV w.) obecnie w Muzeum Diecezjalnym w Pelplinie, oraz w Sejnach z I poł. XV w. Koronowany w 1975 przez kardynała Stefana Wyszyńskiego z udziałem kardynała Karola Wojtyły. Na Warmii w kolegiacie Najświętszego Zbawiciela w Dobrym Mieście znajduje się pełnoplastyczna rzeźba z początku XV w.
Z późniejszych przykładów należy wymienić fresk „Trójca Święta” w kościele Santa Maria Novella we Florencji, namalowany przez Massaccia w 1427, ukazujący "Tron Łaski", z tłem przedstawiającym wnętrze renesansowe, będące studium perspektywy zbieżnej czy „Obraz Wszystkich Świętych” pędzla Albrechta Dürera namalowany w latach 1509–1516, znajdujący się w Kunsthistorisches Museum w Wiedniu. Przedstawia liczną grupę świętych na tle nieba. Trójca Święta stanowi główną oś kompozycji.

</doc>
<doc id="1153892" url="https://pl.wikipedia.org/wiki?curid=1153892" title="Mundżak czarny">
Mundżak czarny

Mundżak czarny ("Muntiacus crinifrons") – ssak z rodziny jeleniowatych, jeden z większych gatunków rodzaju "Muntiacus". Gatunek słabo poznany.
Występowanie i biotop.
Południowo-wschodnie Chiny (prowincje Anhui, Fujian, Jiangxi i Zhejiang) i północna Mjanma. Zasiedla górzyste, leśne tereny na wysokości 800–1000 m n.p.m.
Charakterystyka ogólna.
Ubarwienie czarne do ciemnobrązowego. Ogon mundżaka czarnego jest dłuższy niż u pozostałych mundżaków. Samce są terytorialne.
Gatunek roślinożerny – w odróżnieniu od kilku innych przedstawicieli "Muntiacus", u mundżaka czarnego nie stwierdzono przypadków zjadania organizmów zwierzęcych. Dorosłe osobniki, poza okresem godowym, prowadzą samotniczy tryb życia. Żyją prawdopodobnie 10–12 lat.
Zagrożenia i ochrona.
Mundżaki czarne są poławiane dla mięsa i skór. Zostały objęty konwencją waszyngtońską CITES (załącznik I).
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów zostały zaliczone do kategorii ("vulnerable" – narażony na wyginięcie).

</doc>
<doc id="1153895" url="https://pl.wikipedia.org/wiki?curid=1153895" title="Muntiacus crinifrons">
Muntiacus crinifrons



</doc>
<doc id="1153896" url="https://pl.wikipedia.org/wiki?curid=1153896" title="Niwelacja oceanograficzna">
Niwelacja oceanograficzna

Niwelacja oceanograficzna – metoda polegająca na wyznaczaniu różnic wysokości reperów osadzonych na nadbrzeżach na podstawie rejestrowania poziomu swobodnego zwierciadła wody w akwenie. Przy analizowaniu zmian poziomu zwierciadła wody na podstawie ilościowego szacowanie przyczyn je wywołujących mamy do czynienia z metodą dynamiczną. Istnieje również metoda kinematyczna, polegająca na rejestrowaniu i analizowaniu zmian poziomów wody w akwenie i wpływu na te zmiany różnorodnych przyczyn bez ich ilościowego szacowania.
Niwelacja oceanograficzna ma duże znaczenie praktyczne. Wykorzystuje się ją przy określaniu różnic wysokości między lądami rozdzielonymi wodą. Przy dogodnych warunkach meteorologicznych w sytuacji gdy odległości są niewielkie lub gdy mamy do czynienia ze zbiornikami osłoniętymi, dokonuje się odczytów bezpośrednio na łatach. W tym przypadku wykonuje się serie odczytów lub rejestracji układu zwierciadła wody w paru punktach. Aby uzyskać większe dokładności pomiary powtarza się w porze ciepłej i chłodnej roku, przy różnej gęstości wody zmieniającej się wraz ze zmianą jej temperatury. W przypadku znacznej odległości między obiektami niwelowanymi oraz zbiorników o znacznych zmianach zasolenia i temperatury wody stosuje się metody bardzo skomplikowane, oparte na danych wieloletnich oraz przeprowadzonych eksperymentalnych ekspedycjach.
Czynnikami wpływającymi na zmianę objętości zbiornika wodnego, a co za tym idzie zmianę układu jej powierzchni są zamiany gęstości wody oraz zmiany powstałe pod wpływem czynników dynamicznych np. wiatru są krótkotrwałe. Wielkości tych zmian dają odchylenia dodatnie i ujemne w odniesieniu do średniego poziomu. Nie mają one wpływu na bilans zmian długookresowych. Metoda oparta na obliczeniach zmian gęstości wody ma również znaczenie dla wprowadzenia współczynników redukcyjnych do pomiarów areograficznych, dokonywanych systematycznie w wodzie o różnej gęstości. Gęstość wody morskiej zależy od temperatury, zasolenia i ciśnienia.

</doc>
<doc id="1153898" url="https://pl.wikipedia.org/wiki?curid=1153898" title="Immunochemia">
Immunochemia

Immunochemia – gałąź immunologii, która zajmuje się przede wszystkim chemiczną strukturą antygenów, przeciwciał i innych elementów zjawisk immunologicznych (np. dopełniacza, interferonów itp.), a także fizykochemiczną stroną reakcji immunologicznych.

</doc>
<doc id="1153902" url="https://pl.wikipedia.org/wiki?curid=1153902" title="Przywilej targowy">
Przywilej targowy

Przywilej targowy (łac. "ius fori", niem. "Marktrecht", "prawo targowe") również ("przywilej przymusu targowego") oraz przywileje jarmarczne – w systemie prawnym średniowiecznej Europy Zachodniej prawo królewskie, jasno sprecyzowane pozwolenie (przywilej) dotyczące organizacji i obrotu handlowego w miejscach do tego wyznaczonych w formie targów i jarmarków. Przywilej określał liczbę dni targowych oraz wyznaczał miejsca do prowadzenia handlu. Źródła przywilejów targowych wynikały m.in. (jak w Polsce) z przyjętego prawa magdeburskiego w części dotyczącej zakładania miast i wsi.
Przywileje targowe, a następnie cechowe nadawane miastom i miasteczkom dawały możliwości rozwoju takich miejscowości oraz przynosiły zyski zarówno jej mieszkańcom, jak i dochody władzom miejskim pobierającym opłaty targowe.
Historia.
Od XII wieku przywilej targowy przyznawała głowa panująca lub władze kościelne. Początkowo handel koncentrował się wokół dużego placu targowego zwanego później rynkiem. Miejsce to posiadało immunitet sądowy i zarządzane było przez wyznaczonego sędziego targowego. Prawo do przebywania na terenie targu miał każdy wolny człowiek. Targ we wczesnym średniowieczu był również miejscem azylu. Dla podniesienia atrakcyjności zakładanych targów władze królewskie nadawały im różnego rodzaju przywileje i zwolnienia tak ekonomiczne, jak i sądowe. Liczbę dni targowych oraz jarmarcznych regulował właściwy przywilej królewski.
W przypadku targów działalność handlową można było prowadzić z reguły dwa razy w tygodniu. Pierwotne przywileje targowe wyznaczały dzień targowy na każdą środę tygodnia, jednakże potwierdzenia tych przywilejów przez kolejnych panujących mogły ten ustalony w prawie obyczaj zamienić na inny dzień.
W Polsce zwyczaj odbywania targów upowszechnił się w poniedziałki, środy i piątki.
Czas i okres organizowania jarmarków regulowały osobne prawa. Jarmarki odbywały się na ogół od 3 do 4 razy w roku i trwały od 2 dni do dwóch tygodni.
Wraz z uzyskaniem przywileju targowego miasto ("miasto targowe") otrzymywało również prawo składu, a kupcy którzy przejeżdżali przez nie, nie mogli handlować poza jego obrębem. Przywilej ten nakładał również na kupców obowiązek m.in. przymusu pozostawania w mieście aż do wyprzedania całego towaru. Prawo targu dotyczyło też przywileju na sochaczki.
Uzyskanie przywileju targowego umożliwiło w przeszłości przekształcenia się z osady targowej (łac. "foralalia", "loca forensia", "ville forenses", "civitas forenses") w miasteczko (łac. "oppidulum, oppidum"), a następnie miasto (łac. "civitas"). Przywilej ten był zwyczajowo potwierdzany przy zmianie panującego.

</doc>
<doc id="1153905" url="https://pl.wikipedia.org/wiki?curid=1153905" title="Hvarf/Heim">
Hvarf/Heim



</doc>
<doc id="1153908" url="https://pl.wikipedia.org/wiki?curid=1153908" title="Henryk Plantagenet (1267–1274)">
Henryk Plantagenet (1267–1274)

Henryk Plantagenet (ur. 13 lipca 1267 w zamku Windsor, zm. 14 października 1274 w Merton w hrabstwie Surrey) – królewicz angielski z dynastii Plantagenetów, następca tronu Anglii w latach 1272-1274, syn króla Edwarda I Długonogiego i Eleonory, córki króla Kastylii Ferdynanda III Świętego.
W momencie narodzin Henryka na angielskim tronie zasiadał jego dziadek, król Henryk III. Następcą tronu był ojciec Henryka, książę Edward. W linii sukcesji przed Henrykiem był jeszcze jego o rok starszy brat Jan. W 1270 r. książę Edward wyruszył na wyprawę krzyżową. Pieczę nad Janem i Henrykiem powierzył swojemu stryjowi, Ryszardowi, hrabiemu Kornwalii. Jan zmarł 3 sierpnia 1271 r. co uczyniło Henryka drugim w linii sukcesji do angielskiego tronu.
Król Henryk III zmarł w 1272 r. i książę Edward został królem. Henryk, jako jego najstarszy żyjący syn, został następcą tronu. Nigdy jednak na tronie tym nie zasiadł. Zmarł z przyczyn naturalnych 14 października 1274 r. i został pochowany w opactwie westminsterskim. Następcą tronu został jego młodszy brat, Alfons.

</doc>
<doc id="1153909" url="https://pl.wikipedia.org/wiki?curid=1153909" title="Bomba odłamkowa 12,5 kg PuW">
Bomba odłamkowa 12,5 kg PuW

Bomba odłamkowa 12,5 kg PuW – niemiecka bomba odłamkowa wagomiaru 12,5 kg. Około 15 000 sztuk tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba odłamkowa 12,5 kg PuW miała kroplowy korpus zakończony statecznikiem. Elaborowana była mieszaniną dinitrotoluenu z dinitronaftalenem i trinitronaftalenem. Bomba była uzbrajana zapalnikiem głowicowym. Zapalnik był zabezpieczony wyjmowaną przed lotem zawleczką. Uzbrojenie zapalnika po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw). Bomba mogła być podwieszana w pozycji poziomej (na grzybku zamocowanym do pierścienia na wysokości środka ciężkości) lub pionowej (na uszku przymocowanym do brzechw).
Bomba odłamkowa 12,5 kg PuW miała trzy wersje:
Bomby odłamkowe 12,5 kg PuW były używane podczas polsko-bolszewickiej przez jednostki Lotnictwa Wojskowego wyposażone w samoloty niemieckie. W 1932 roku 4800 bomb tego typu wycofano z uzbrojenia i po rozbrojeniu przerobiono na bomby ćwiczebne.

</doc>
<doc id="1153911" url="https://pl.wikipedia.org/wiki?curid=1153911" title="Merpati Nusantara Airlines">
Merpati Nusantara Airlines

Merpati Nusantara Airlines – indonezyjska linia lotnicza z siedzibą w Dżakarcie. Jest główną krajową linią lotniczą.

</doc>
<doc id="1153912" url="https://pl.wikipedia.org/wiki?curid=1153912" title="Mirco Gennari">
Mirco Gennari

Mirco Gennari (ur. 29 marca 1966 w San Marino) – sanmaryński piłkarz występujący na pozycji obrońcy, reprezentant San Marino w latach 1992–2003.
Kariera.
W reprezentacji San Marino debiutował 10 marca 1993 w meczu przeciwko Turcji. W latach 1992-2003 rozegrał w drużynie narodowej 48 meczów. Występował we włoskich klubach z niższych kategorii rozgrywkowych oraz w rodzimych zespołach SS Cosmos, SS Juvenes, SC Faetano, AC Juvenes/Dogana, SS Virtus, SS Folgore/Falciano, SP La Fiorita i SS San Giovanni.

</doc>
<doc id="1153918" url="https://pl.wikipedia.org/wiki?curid=1153918" title="Pomnik Czterech Śpiących">
Pomnik Czterech Śpiących



</doc>
<doc id="1153920" url="https://pl.wikipedia.org/wiki?curid=1153920" title="Niwelacja hydrodynamiczna">
Niwelacja hydrodynamiczna

Podstawą tego typu niwelacji jest ciecz – woda. Posiada ona tę specyficzna własność, iż dzięki sile oddziaływań międzycząsteczkowych przeciwstawia się siłom mającym za cel zmianę jej objętości, natomiast odwrotnie jest jeżeli chodzi o zmianę jej kształtu. W wyniku tego, też bardzo łatwo ulega wpływom zjawisk naturalnych takich jak: grawitacja ziemska, przyciąganie Słońca i Księżyca, wiatr, ciśnienie atmosfery, ruchu obrotowy Ziemi.
Opis tego jak te zjawiska wpływają na powierzchnie wody, i jakie wywołują zmiany określa jakościowo i ilościowo niwelacja hydrodynamiczna. Poznanie tych wpływów pozwala na określenie różnic wysokości między punktami oddzielonymi od siebie przeszkodami które wykluczają użycie tradycyjnych technik pomiaru takich jak: niwelacja geometryczna czy trygonometryczna. Tymi przeszkodami są przede wszystkim szerokie zbiorniki wodne.
Przykładem wykorzystania takiej niwelacji jest połączenie systemów wysokościowych Francji i Wielkiej Brytanii. W tym celu pomiaru wahań przepływu wody wykorzystano metodę elektromagnetyczną. Metoda ta polega na wykorzystaniu zjawiska, gdzie zmiany przepływu wody w kanale la Manche powoduje indukcje prądu w kablu telegraficznym leżącym łączącym Sangatte/Calais i St. Margaret’s Bay/Dover. Między natężeniem tego prądu a przepływem istnieje proporcjonalność. Korzystając z tej zależności, po skalibrowaniu układu można wyznaczyć parametry opisujące przepływ wody. Wynik z takiego pomiaru należy jeszcze odfiltrować od wpływu innych zjawisk takich jak: prądy telluryczne, wpływ chemiczno-elektrycznych efektów kontaktu obudowy kabla z wodą morską i dobowe zmiany pola magnetycznego Ziemi.
W wyniku tych pomiarów uzyskano następujące wyniki:
Weryfikacją tej metody hydroniwelacji była budowa tunelu pod kanałem La Manche. Ponieważ tunel budowany był z dwóch końców tzw. jednocześnie z Anglii i Francji, niezbędne było wykorzystanie wyników tego typu niwelacji. W oparciu o tę metodę powiązania przeciwległych systemów wysokościowych, udało się uzyskać w momencie połączenia błąd wysokościowy 58mm.
Kolejnym przykładem wykorzystania metody niwelacji hydrodynamicznej jest Fehmarn Belt.
W celu powiązania układów na przeciwległych brzegach wykonano następujące pomiary:
Niwelacja tego typu pozwala na wyznaczenie przewyższenia między dowolnymi punktami w sieci.
Różnice między punktami na tym samym brzegu wyniosły 0 mm natomiast między przeciwległymi brzegami 76,0 mm. Średni błąd pomiaru wyniósł 2 cm. W odniesieniu do pomiaru metodą niwelacji hydrostatycznej odchyłka wyniosła 4,6 cm, źródło tego błędu systematycznego nie zostało określone.
Niwelacja hydrodynamiczna znalazła zastosowanie w systemach pomiarowych przeznaczonych do wyznaczania osiadań obiektów przemysłowych. 
W tym przypadku niwelacji posiadamy stacjonarny system w którym ruch wody jest wymuszony. Prędkość jaka jest nadawana cieczy w takim systemie jest rzędu 1–3 mm na minutę. Opierając się na zasadach rządzących hydrodynamiką można w sposób analityczny wyznaczyć różnice ubytków wody między poszczególnymi naczyniami.
Można wyróżnić dwa przykłady sposobów stabilizacji takiego systemu: zamknięty i otwarty.
Możliwości takich systemów szacowane są na około od 0,05 do 1,2 mm.
System o przepływie wymuszonym.
System składa się ze zbiornika cieczy o średnicy 150 mm, wyposażonego w system odczytowy i mechanizm podnoszenia, który podnosi zbiornik z prędkością 2mm / min. Zbiornik jest połączony przewodami cieczowymi z innymi naczyniami o średnicy 30 mm. W każdym z tych naczyń znajduje się ostrze które podczas kontaktu z wodą wysyła sygnał. Sygnał powoduje zanotowanie z licznika wysokości poziomu wody w zbiorniku. Poziom wody jest odnoszony do momentu aż uzyska się sygnały ze wszystkich zbiorników. Natomiast jest następnie opuszczany aż do utracenia kontaktu wody z ostrzem w najniższym naczyniu.
Różnice wysokości pomiędzy zbiornikiem a konkretnym naczyniem określa następujący wzór:
formula_1
gdzie:

</doc>
<doc id="1153921" url="https://pl.wikipedia.org/wiki?curid=1153921" title="Klaus Fichtel">
Klaus Fichtel

Klaus Fichtel (ur. 19 listopada 1944 w Castrop-Rauxel) – niemiecki piłkarz.
Jest najstarszym zawodnikiem, który kiedykolwiek wystąpił w Bundeslidze. 21 maja 1988 wziął udział w meczu FC Schalke 04-Werder Brema (1-4), mając 43 lata i 183 dni. Zakończył karierę po zdegradowaniu Schalke 04 do 2. Bundesligi.
Łącznie w Bundeslidze rozegrał 552 mecze i strzelił 14 bramek. Podczas jednego z czterech sezonów w Werderze Brema 42-krotnie zagrał w 2. Bundeslidze. Dwukrotnie zdobył wicemistrzostwo Niemiec z Schalke 04 (1972, 1977) i raz z Werderem (1983).
W Reprezentacji RFN w latach 1967-1971 wystąpił w 23 meczach, strzelił 1 bramkę. (ze Szkocją w 1969). Był rezerwowym na Mistrzostwa Świata 1970. Jego kariera reprezentacyjna zakończyła się po udowodnieniu mu udziału w skandalu korupcyjnym w Bundeslidze 1970–1971.

</doc>
<doc id="1153923" url="https://pl.wikipedia.org/wiki?curid=1153923" title="Dalian (stacja kolejowa)">
Dalian (stacja kolejowa)

Dalian () – stacja kolejowa w Dalian, w prowincji Liaoning, w Chinach. Ma 5 peronów.

</doc>
<doc id="1153927" url="https://pl.wikipedia.org/wiki?curid=1153927" title="Bomba odłamkowa 75 kg PuW">
Bomba odłamkowa 75 kg PuW

Bomba odłamkowa 75 kg PuW – niemiecka bomba odłamkowa wagomiaru 75 kg. Około 1000 sztuk tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba odłamkowa 75 kg PuW miała kroplowy korpus zakończony statecznikiem. Elaborowana była mieszaniną dinitrotoluenu z dinitronaftalenem i trinitronaftalenem. Bomba była uzbrajana zapalnikiem głowicowym. Zapalnik był zabezpieczony wyjmowaną przed lotem zawleczką. Uzbrojenie zapalnika po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw).

</doc>
<doc id="1153928" url="https://pl.wikipedia.org/wiki?curid=1153928" title="Kaye Styles">
Kaye Styles

Kaye Styles, właściwie Kwasi Gyasi (ur. 8 listopada 1981 w Akrze) – belgijski raper pochodzenia ghańskiego.
W wieku 5 lat Kaye wyemigrował wraz z rodzicami z Ghany do Belgii, właśnie wtedy Kaye zainteresował się sportem i muzyką. Uprawiał koszykówkę, skateboarding i sporty zręcznościowe. Na poważnie muzyką zainteresował się w szkole średniej, rapował razem z przyjaciółmi w klubach i na prywatnych imprezach. Brał również udział w pojedynkach raperskich.
Po wielu sukcesach postanowił otworzyć własne studio, wkrótce potem podpisał umowę z firmą hip-hopową i wydał pierwszy singel. 27 lipca wystąpił w Polsce na koncercie Hity na czasie w Łodzi.

</doc>
<doc id="1153934" url="https://pl.wikipedia.org/wiki?curid=1153934" title="Żeleznodorożnyj (stacja kolejowa)">
Żeleznodorożnyj (stacja kolejowa)

Żeleznodorożnyj – stacja kolejowa w Żeleznodorożnym, w obwodzie kaliningradzkim, w Rosji.

</doc>
<doc id="1153945" url="https://pl.wikipedia.org/wiki?curid=1153945" title="Hugon I de Ponthieu">
Hugon I de Ponthieu

Hugon I (zm. 4 lipca 1000), hrabia Ponthieu, syn hrabiego Hildouina III i Hersendy la Pieuse de Ramerupt, hrabiny d'Arcis, znany również jako Hugon Miles.
Nic nie wiadomo o wczesnych latach jego życia. Przez Hugona Kapeta, kiedy ten był jeszcze księciem Francji (a więc przed 987 r.), został wyznaczony na protektora opactwa Saint-Riquier oraz kasztelana Abbeville. Kiedy Kapet został królem Francji Hugon wspierał go w walce z hrabią Flandrii Arnulfem II. W 996 r. otrzymał tytuł hrabiego Ponthieu.
Ok. 994 r. Hugon poślubił Gizelę (ok. 970 - ok. 1000), córkę Hugona Kapeta, króla Francji, i Adelajdy, córki Wilhelma III Jasnowłosego, księcia Akwitanii. Hugon miał z Gizelą co najmniej dwóch synów:

</doc>
<doc id="1153950" url="https://pl.wikipedia.org/wiki?curid=1153950" title="Arctocyon">
Arctocyon

Arctocyon – rodzaj wymarłego ssaka prakopytnego z rodziny Arctocyonidae żyjącego we wczesnym i późnym paleocenie około 60 milionów lat temu.
Etymologia.
"Arctocyon": "arktos" „niedźwiedź”; κυων "kuōn", κυνος "kunos" „pies”.
Morfologia.
Zwierzę osiągało wielkość wilka lub małego niedźwiedzia. Czaszka należąca go gatunku "A. primaevus" mierzyła sobie 25 cm. Uzębienie przypominało pod względem zębów policzkowych spotykane dziś u niedźwiedziowatych, zwierzę zaopatrzone było w wydatne kły.
Prawdopodobnie z długim chwytnym ogonem (jak spokrewnione z nimi "Chriacus"), były stopochodne.
Stworzenia te uważa się nieraz za mięsożerców, w rzeczywistości jednak ich jadłospos zawierał też owoce, nasiona, orzechy i owady, wobec czego można mówić raczej o wszystkożerności.
Żyły prawdopodobnie głównie na ziemi jednak mogły się także wspinać na drzewa. Najprawdopodobniej były wszystkożerne. Arctocyon wystąpił w serialu dokumentalnym "Wędrówki z bestiami".
Występowanie.
"Arctocyon" zamieszkiwał Europę. Skamieniałości gatunku "A. primaevus" znaleziono we Francji, a datuje się na późny paleocen.

</doc>
<doc id="1153956" url="https://pl.wikipedia.org/wiki?curid=1153956" title="Harbin (stacja kolejowa)">
Harbin (stacja kolejowa)

Harbin – stacja kolejowa w Harbin, w prowincji Heilongjiang, w Chinach. Na stacji jest 5 peronów.

</doc>
<doc id="1153959" url="https://pl.wikipedia.org/wiki?curid=1153959" title="Alfred von Waldersee">
Alfred von Waldersee

Alfred Graf von Waldersee (ur. 8 kwietnia 1832 w Poczdamie, zm. 5 marca 1904 w Hanowerze) – wojskowy pruski i niemiecki, feldmarszałek niemiecki, w latach 1888–1891 Szef Sztabu Generalnego armii niemieckiej.
Pochodził z rodziny o bogatych tradycjach wojskowych. Do armii pruskiej wstąpił w 1850. Uczestnik wojny prusko-austriackiej w 1866, podczas której pełnił funkcję adiutanta księcia pruskiego Fryderyka Karola. Brał udział w bitwie pod Sadową. Szef sztabu 10 Korpusu Armijnego. Od stycznia 1870 attaché wojskowy w Paryżu, a następnie adiutant cesarza Wilhelma I. Podczas wojny francusko-pruskiej 1870–1871, wykazał się wybitnym talentem wojskowym. Brał udział w oblężeniu i zdobyciu twierdzy Metz. W uznaniu zasług odznaczony Krzyżem Żelaznym I klasy. Od 1881–1888 zastępca Szefa Sztabu Generalnego feldmarszałka Helmuta von Moltke. W latach 1888–1891 Szef Sztabu Generalnego armii niemieckiej. W latach 1900–1901 był dowódcą międzynarodowych oddziałów interwencyjnych tłumiących powstanie bokserów w Chinach; do Chin dotarł we wrześniu 1900 – już po zdobyciu Pekinu i zakończeniu głównych walk – i dowodził ekspedycjami karnymi zajmującymi się pacyfikacją wiosek i egzekucjami uczestników powstania.

</doc>
<doc id="1153961" url="https://pl.wikipedia.org/wiki?curid=1153961" title="Domenico Fioravanti">
Domenico Fioravanti

Domenico Fioravanti (ur. 31 maja 1977 w Novarze) – włoski pływak, dwukrotny złoty medalista z Sydney.
Specjalizował się w stylu klasycznym. W 2000 jako pierwszy włoski pływak w historii zdobył złoty medal olimpijski i triumfował w wyścigach na 100 i 200 m żabką. Ponadto trzykrotnie zostawał medalistą mistrzostw świata (srebro i brąz w Fukuoce oraz srebro 2 lata wcześniej), zdobywał tytuły mistrza Europy na 100 metrów (1999, 2000). Wielokrotnie był mistrzem Włoch.

</doc>
<doc id="1153963" url="https://pl.wikipedia.org/wiki?curid=1153963" title="Mistrzostwa świata w biathlonie">
Mistrzostwa świata w biathlonie

Mistrzostwa świata w biathlonie zostały rozegrane po raz pierwszy w 1958 roku w austriackim mieście Saalfelden am Steinernen Meer. Wówczas startowali tylko mężczyźni w biegu indywidualnym i sztafecie, a do zawodów zgłoszono zaledwie 37 zawodników. Mniej więcej tyle zawodników startowało w tych zawodach do 1974 roku. Kiedy to w radzieckim Mińsku (dziś Białoruś) do programu mistrzostw wprowadzono sprint. Była to jedyna konkurencja tamtych mistrzostw, a ponieważ sprintu do 1980 roku nie było w programie igrzysk, to tworzono dodatkowe zawody. Taka sama sytuacja wynikła w związku z biegiem pościgowym (1998) i masowym (2002).
Podobnie działo się w biathlonie kobiecym. Zawodniczki nie startowały na igrzyskach olimpijskich do 1992 roku i miały własne mistrzostwa do 1988 roku. Wtedy to kobiety i mężczyźni uczestniczyli w jednej imprezie w jednym mieście.
W 2005, 2006 i 2010 roku rozgrywane były też oddzielne konkursy w sztafecie mieszanej. W tej konkurencji startują dwie zawodniczki i dwóch zawodników. Pierwszy raz rozgrywano w rosyjskim Chanty-Mansyjsku, drugi w słoweńskiej Pokljuce, trzeci w Chanty-Mansyjsku. 

</doc>
<doc id="1153964" url="https://pl.wikipedia.org/wiki?curid=1153964" title="Mistrzostwa Świata w Biathlonie">
Mistrzostwa Świata w Biathlonie



</doc>
<doc id="1153965" url="https://pl.wikipedia.org/wiki?curid=1153965" title="Crwth">
Crwth

Crwth, chrotta – średniowieczny smyczkowy instrument muzyczny bardów walijskich i celtyckich, z którego później rozwinęły się różne instrumenty strunowe. Posiadał trzy lub sześć strun o stroju g, g1, c1, c2, d1, d2. Przetrwał w Walii do początków XIX wieku.

</doc>
<doc id="1153966" url="https://pl.wikipedia.org/wiki?curid=1153966" title="Chalicotherium">
Chalicotherium

Chalicotherium – rodzaj prehistorycznych ssaków, żyjących w oligocenie i dolnym (tzn. wczesnym) miocenie na terenie Eurazji (od Chin i Mongolii przez Indie po Niemcy i Francję) i Afryki. Zaliczane do nieparzystokopytnych zwierzę roślinożerne miało swoje przednie kończyny uzbrojone w potężne pazury ułatwiające mu – jak grabiami – obrywanie z drzew liści i gałązek oraz służące za narzędzie odstraszania napastników i do obrony. Pazury te zmuszały "Chalicotherium" do podpierania się kłykciami palców podczas chodzenia, tak jak to robią współczesne goryle.
Etymologia.
"Chalicotherium": "khalis", χαλικος "khalikos" „kamyk, żwir”; θηριον "thērion" „dzike zwierzę”, od θηρ "thēr", θηρος "thēros" „zwierzę”.

</doc>
<doc id="1153970" url="https://pl.wikipedia.org/wiki?curid=1153970" title="Sailor Moon (anime)">
Sailor Moon (anime)

 – pierwsza seria anime "Czarodziejka z Księżyca", mająca czterdzieści sześć odcinków. Zostało wyemitowane w 1992 roku. Nawiązuje ono do mangi "Sailor Moon" rysowanej i pisanej przez Naoko Takeuchi.
W 1993 roku, w 15. Anime Grand Prix, organizowanym przez magazyn Animage, pierwsza seria Czarodziejki zajęła pierwsze miejsce w kategorii: najlepsze anime.
Fabuła.
14-letnia Usagi Tsukino spotyka pewnego dnia kotkę, Lunę, która mówi jej, że jest wojowniczką z Księżycowego Królestwa, mającą obronić świat przed złem, a także odnaleźć Księżniczkę i Srebrny Kryształ. Dziewczyna spotyka na swojej drodze cztery pozostałe Czarodziejki, kolejno: Sailor Mercury, Sailor Mars, Sailor Jupiter oraz Sailor Venus. Znajdując się w tarapatach niemal zawsze przychodzi jej z pomocą Tuxedo Kamen. Przez całą serię Czarodziejka z Księżyca walczy z członkami Królestwa Ciemności, którzy także usiłują zdobyć Srebrny Kryształ i zbierają energię od ludzi by wskrzesić swoją królową.
Dubbing japoński.
Lista dubbingowanych postaci:

</doc>
<doc id="1153974" url="https://pl.wikipedia.org/wiki?curid=1153974" title="Bishōjo senshi Sailor Moon">
Bishōjo senshi Sailor Moon



</doc>
<doc id="1153977" url="https://pl.wikipedia.org/wiki?curid=1153977" title="Włodycy">
Włodycy

Włodycy – warstwa drobnego rycerstwa w Polsce osiadła na własnej ziemi i nienależąca do stanu szlacheckiego. Zanikła w XV wieku, bowiem jej członkowie zasilili szeregi szlachty, mieszczaństwa lub chłopstwa.
Istota i pochodzenie włodyków stanowią przedmiot naukowych sporów. Zapewne mianem tym określano w Polsce wszystkich rycerzy (dostojników oraz drobne rycerstwo). W okresie formowania się stanu szlacheckiego (od połowy XIII w.) słabsze ekonomicznie jednostki spośród stanu rycerskiego (być może też tzw. rycerstwo służebne) utworzyły grupę społeczną usytuowaną poniżej szlachty, dobrze widoczną w Małopolsce, mało wyraźnie na Mazowszu, nieobecną w Wielkopolsce. Główszczyzna za zabicie włodyki była dwukrotnie niższa niż za rycerza, a dwa razy wyższa niż za woja "kreowanego z sołtysa lub kmiecia" ("militi autem creato de sculteto vel de kmethone"), zwanego panoszą. Niższa od rycerskiej, a wyższa od panoszej, była też nawiązka. Wraz z rozwojem przywilejów stanowych w XV wieku nastąpił zanik włodyków, którzy bądź przeszli do stanu szlacheckiego (zwłaszcza przenosząc się na Ruś), bądź znaleźli się w stanie mieszczańskim lub chłopskim.

</doc>
<doc id="1153980" url="https://pl.wikipedia.org/wiki?curid=1153980" title="Bomba burząca 50 kg PuW">
Bomba burząca 50 kg PuW

Bomba burząca 50 kg PuW – niemiecka bomba burząca wagomiaru 50 kg przeznaczona do zwalczania lekkich umocnień polowych. Około 2500 sztuk tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba burząca 50 kg PuW miała kroplowy korpus zakończony statecznikiem. Korpus składał się z czterech części połączonych nitami. Bomba elaborowana była mieszaniną dinitrotoluenu z dinitronaftalenem i trinitronaftalenem. Bomba była uzbrajana zapalnikiem głowicowym. Zapalnik był zabezpieczony wyjmowaną przed lotem zawleczką. Uzbrojenie zapalnika po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw). Stosowano dwa typy zapalników, jeden o działaniu natychmiastowym, drugi (nazywany minowym) działał z 60 s zwłoką.

</doc>
<doc id="1153981" url="https://pl.wikipedia.org/wiki?curid=1153981" title="Tubulopatie">
Tubulopatie

W nefrologii tubulopatiami nazywa się grupę rzadkich chorób, których wspólnym mianownikiem jest upośledzenie czynności resorpcyjnej lub wydzielniczej cewek nerkowych, przy prawidłowym lub tylko nieznacznie zmniejszonym przesączaniu kłębkowym.
Podział.
W zależności od etiologii tubulopatie dzieli się na:
W zależności od lokalizacji patologii rozróżnia się:
Ze względu na mechanizm powstania rozróżnia się:

</doc>
<doc id="1153982" url="https://pl.wikipedia.org/wiki?curid=1153982" title="Chengdu (stacja kolejowa)">
Chengdu (stacja kolejowa)

Chengdu () – stacja kolejowa w Chengdu, w prowincji Syczuan, w Chinach. Na stacji jest 6 peronów.

</doc>
<doc id="1153986" url="https://pl.wikipedia.org/wiki?curid=1153986" title="Herb Karczewa">
Herb Karczewa

Herb Karczewa – jeden z symboli miasta Karczew i gminy Karczew w postaci herbu.
Wygląd i symbolika.
Herb przedstawia w czerwonej tarczy herbowej lewy profil białego baranka z uniesioną przednią prawą nogą. Nad barankiem złota korona z dziewięcioma pałkami.
Historia.
Herb pochodzi z nadania Franciszka Bielińskiego w przywileju wydanym 23 czerwca 1768. Użyty w dokumencie zwrot „"odtąd – [miasto] znaczyć się zaś, czyli pieczętować odtąd powinno BARANKIEM z wyrżniętą nad tymże samym koroną"” – wskazuje na to, że wcześniej Karczew używał innego herbu. Nie wiadomo jednakże, jakiego. Można jedynie przypuszczać, iż był to herb rodowy założycieli Karczewa – Jana i Franciszka Karczewskich, czyli Jasieńczyk, przedstawiający z błękitnej tarczy herbowej złoty klucz w słup, „zębami w prawą stronę tarczy zwrócony”. Herb z barankiem pochodzi od herbu szlacheckiego Junosza, używany jest w niezmienionej postaci od czasu jego nadania.

</doc>
<doc id="1153994" url="https://pl.wikipedia.org/wiki?curid=1153994" title="Abu Ishak Ibrahim">
Abu Ishak Ibrahim

Abu Ishak Ibrahim (? – zm. październik 966) – gubernator Ghazny z ramienia Samanidów od września 963 do października 966 i drugi władca państwa Ghaznawidów.
Życiorys.
Był synem Alptigina, który przed śmiercią desygnował go na swojego następcę. Po objęciu władzy Abu Ishak Ibrahim udał się do stolicy Samanidów Buchary, żeby uzyskać inwestyturę na stanowisko gubernatora, co mu się udało. Niewiele wiadomo o jego panowaniu – wiele źródeł na temat Ghaznawidów zupełnie je pomija, czyniąc Sebüktigina (977 – 997) bezpośrednim następcą Alptigina. Wydaje się, że był on zaangażowany w wojnę z dawnym władcą Ghazny Abu Ali lub Abu Bakrem Lawikiem lub Anukiem, wygnanym przez Alptigina, któremu udało się nawet na krótko odbić miasto, odzyskane następnie przez Abu Ishaka jedynie dzięki pomocy Samanidów. Wkrótce potem Abu Ishak zmarł.

</doc>
<doc id="1153997" url="https://pl.wikipedia.org/wiki?curid=1153997" title="Bomba burząca 100 kg PuW">
Bomba burząca 100 kg PuW

Bomba burząca 100 kg PuW – niemiecka bomba burząca wagomiaru 100 kg przeznaczona do zwalczania umocnień polowych oraz nieumocnionych budowli na zapleczu frontu. Około 1000 sztuk tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba burząca 100 kg PuW miała kroplowy korpus zakończony statecznikiem. Korpus składał się z kilku części połączonych nitami. Do korpusu przymocowany był pierścień z uszkiem umożliwiający podwieszenie bomby. Bomba elaborowana była mieszaniną dinitrotoluenu z dinitronaftalenem i trinitronaftalenem. Bomba była uzbrajana zapalnikiem głowicowym i dennym. Zapalnik był zabezpieczony wyjmowaną przed lotem zawleczką. Uzbrojenie zapalników po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw). Zamiast zapalnika głowicowego o działaniu natychmiastowym możliwe było zastosowanie tzw. zapalnika minowego działającego z 60 s zwłoką.

</doc>
<doc id="1154002" url="https://pl.wikipedia.org/wiki?curid=1154002" title="Guangzhou (stacja kolejowa)">
Guangzhou (stacja kolejowa)

Guangzhou () - stacja kolejowa w Kantonie ("Guangzhou"), w prowincji Guangdong, w Chinach. Jest jedną z największych stacji w południowych Chinach, z której odprawiane są pociągi m.in. do Pekinu (2294 km), Szanghaju (1780 km) i Lhasy (4980 km). 
Dworzec obsługiwany jest przez metro; linia nr 2.

</doc>
<doc id="1154004" url="https://pl.wikipedia.org/wiki?curid=1154004" title="Bomba burząca 300 kg PuW">
Bomba burząca 300 kg PuW

Bomba burząca 300 kg PuW – niemiecka bomba burząca wagomiaru 300 kg przeznaczona do zwalczania silnie umocnionych fortyfikacji frontowych i budowli na zapleczu frontu. Około 160 sztuk tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba burząca 300 kg PuW miała kroplowy korpus zakończony statecznikiem. Korpus składał się z kilku części połączonych nitami. Do korpusu przymocowany był pierścień z uszkiem umożliwiający podwieszenie bomby. Bomba elaborowana była mieszaniną dinitrotoluenu z dinitronaftalenem i trinitronaftalenem. Bomba była uzbrajana zapalnikiem głowicowym i dennym. Zapalniki były zabezpieczone wyjmowaną przed lotem zawleczką. Uzbrojenie zapalników po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw). Zamiast zapalnika głowicowego o działaniu natychmiastowym możliwe było zastosowanie tzw. zapalnika minowego działającego z 60 s zwłoką.

</doc>
<doc id="1154006" url="https://pl.wikipedia.org/wiki?curid=1154006" title="Adolf Jan">
Adolf Jan



</doc>
<doc id="1154008" url="https://pl.wikipedia.org/wiki?curid=1154008" title="Nää vuodet 1997–2003">
Nää vuodet 1997–2003

Nää vuodet 1997-2003 – czwarta płyta fińskiej grupy Fintelligens wydana w 2003 roku. Jest to kompilacja najlepszych utworów pierwszych trzech płyt. Zawiera wszystkie ważne single. Do albumu dołączona jest płyta DVD, zawierającą videoklipy i bonusy. 

</doc>
<doc id="1154012" url="https://pl.wikipedia.org/wiki?curid=1154012" title="Finteligens">
Finteligens



</doc>
<doc id="1154013" url="https://pl.wikipedia.org/wiki?curid=1154013" title="Flaga Karczewa">
Flaga Karczewa



</doc>
<doc id="1154020" url="https://pl.wikipedia.org/wiki?curid=1154020" title="Hangzhou (stacja kolejowa)">
Hangzhou (stacja kolejowa)

Hangzhou – stacja kolejowa w Hangzhou, w prowincji Zhejiang, w Chinach. Na stacji są 4 perony.

</doc>
<doc id="1154021" url="https://pl.wikipedia.org/wiki?curid=1154021" title="Iwan Jumaszew">
Iwan Jumaszew

Iwan Stiepanowicz Jumaszew, ros. Иван Степанович Юмашев (ur. w Tyflisie, zm. 2 września 1972 w Leningradzie) – radziecki admirał, uczestnik II wojny światowej, zastępca ministra obrony ZSRR i naczelny dowódca Sił Morskich ZSRR, minister Sił Morskich ZSRR (1950–1951), Bohater Związku Radzieckiego (1945), deputowany do Rady Najwyższej ZSRR II kadencji (1946–1950).
Życiorys.
Dzieciństwo i młodość.
Urodził się w Tyflisie w Gruzji w rodzinie robotnika kolejowego, z pochodzenia Rosjanin. W 1912 został wcielony do wojska, służył jako marynarz we Flocie Bałtyckiej. Po wybuchu rewolucji październikowej członek komitetu marynarzy.
W 1918 wstąpił do Armii Czerwonej, a od 1919 służył w marynarce wojennej. W trakcie wojny domowej służył na okrętach Flotylli Astrachańsko-Kaspijskiej i Wołżańsko-Kaspijskiej.
Okres międzywojenny.
Po zakończeniu wojny domowej służył w Flocie Bałtyckiej. W latach 1920–1921 oficer artylerii na pancerniku „Pietropawłowsk”, a następnie zastępca dowódcy pancernika. W 1925 ukończył kurs nawigatorów, a następnie służył jako nawigator na niszczycielach „Lenin” i „Wojkow”. W 1926 przeniesiony do Floty Czarnomorskiej, gdzie został starszym zastępcą dowódcy krążownika „Komintern”. W 1927 został dowódcą niszczyciela „Dzierżyński”. W 1932 ukończył kurs dowódców okrętów przy Wojskowej Akademii Morskiej i został dowódcą krążownika „Profintern” (później nosił nazwę „Krasnyj Krym”). W 1934 został dowódcą dywizjonu niszczycieli Floty Czarnomorskiej, a w 1935 dowódcą brygady krążowników.
We wrześniu 1937 został szefem sztabu Floty Czarnomorskiej a w styczniu 1938 dowódcą Floty Czarnomorskiej.
II wojna światowa.
W marcu 1939 został dowódcą Floty Oceanu Spokojnego i dowodził nią do 1947. Znacząco przyczynił się do rozwoju i umocnienia floty, budowy bazy marynarki wojennej ZSRR oraz obrony wybrzeża na Dalekim Wschodzie. 4 czerwca 1940 został mianowany na stopień wiceadmirała, a 31 maja 1943 admirała. Od sierpnia do września 1945 wspólnie z wojskami 1. i 2. Frontu Dalekowschodniego brał udział w pokonaniu Armii Kwantuńskiej oraz zajęciu Sachalina i Wysp Kurylskich.
Za dowództwo flotą w walkach z wojskami japońskimi, 14 września 1945 został nagrodzony tytułem Bohatera Związku Radzieckiego i Orderem Lenina.
Okres powojenny.
W styczniu 1947 został zastępcą ministra obrony ZSRR i naczelnym dowódcą Sił Morskich ZSRR, a w lutym 1950 ministrem Sił Morskich ZSRR. W latach 1946–1950 był deputowanym do Rady Najwyższej ZSRR II kadencji.
W 1951 został komendantem Wojskowej Akademii Morskiej im. Klimienta Woroszyłowa i funkcję tę pełnił do 1957 kiedy przechodzi do rezerwy.
Zmarł w dniu 2 września 1972 w Leningradzie i został pochowany na cmentarzy Serafimowskim.
Imię "Admirał Jumaszew" nosił krążownik rakietowy projektu 1134A, służący w flocie radzieckiej w latach 1977–1993.

</doc>
<doc id="1154022" url="https://pl.wikipedia.org/wiki?curid=1154022" title="Wolfgangsee">
Wolfgangsee

Wolfgangsee – jezioro w Austrii, które leży głównie w kraju związkowym Salzburg i jest jednym z najpopularniejszych jezior w regionie Salzkammergut. Wśród miast nad jeziorem znajduje się Strobl, Sankt Gilgen wraz ze swoim przedmieściem Abersee, Ried (w kraju Salzburg) i St. Wolfgang im Salzkammergut (w Górnej Austrii). Część jeziora w okolicach Sankt Gilgen znana jest jako Abersee. Powierzchnia jeziora wynosi około 12.9 do 13.1 km². 
Jezioro jest całkowicie otoczone górami. Po jego południowej i południowo-zachodniej stronie leży Osterhorngruppe, pasmo górskie o wysokości około 1,800 metrów n.p.m. Na południe od Sankt Gilgen wznosi się Zwölferhorn (1,521 m), który można zwiedzić dzięki kolejce gondolowej.
Po północnej stronie jeziora umiejscowiona jest góra Schafberg (Salzkammergut-Berge). Kolej zębata Schafbergbahn prowadzi na sam szczyt na wysokości 1,782 m.

</doc>
<doc id="1154023" url="https://pl.wikipedia.org/wiki?curid=1154023" title="Szkoła Podstawowa nr 1 im. księdza Stanisława Brzóski w Białej Podlaskiej">
Szkoła Podstawowa nr 1 im. księdza Stanisława Brzóski w Białej Podlaskiej

Szkoła Podstawowa nr 1 im. księdza Stanisława Brzóski w Białej Podlaskiej – założona w 1905 roku placówka oświatowa.
Historia.
Geneza Szkoły Podstawowej nr 1 powiązana jest z wydarzeniami historycznymi okresu zaborów. W 1905 r. w Białej Podlaskiej powstała dwuklasowa szkoła miejska koedukacyjna z wykładowym językiem polskim. Pierwszym kierownikiem nowo utworzonej placówki została Anna Borkowska. Wybuch I wojny światowej przyśpieszył ożywienie nadziei na unarodowienie oświaty. W tym czasie ks. Władysław Frelek, jeden z członków Komitetu z ramienia Polskiej Macierzy Szkolnej, organizował szkolnictwo m.in. Szkołę Powszechną w Białej Podlaskiej. Na bazie istniejącej dwuklasowej szkoły powstała 4-oddziałowa szkoła powszechna, do której uczęszczało 150 dzieci. Kierownictwo przejęła Aleksandra Doroszkiewicz. Po wyzwoleniu Polski, placówka została przejęta przez polskie władze w osobie inspektora szkolnego w Białej Kazimierza Szokalskiego. W 1919 r. szkoła posiadała 7 oddziałów i uczyło się w niej 230 uczniów. Już wkrótce zostały zakończone starania o nadanie szkole imienia. Decyzją Ministerstwa WRiOP z dnia 27 stycznia 1924 r. otrzymała imię ks. Stanisława Brzóski. W takiej strukturze szkoła przetrwała lata II wojny światowej i okres okupacji hitlerowskiej. W latach 1944-1948 szkołę objęła reforma organizacyjna i programowa. Ostatnia zmiana nazwy szkoły miała miejsce w 1953 r. Od tej pory po dzień dzisiejszy jej nazwa brzmi: Szkoła Podstawowa nr 1 im. ks. Stanisława Brzóski w Białej Podlaskiej. Placówka została włączona w nurt reorganizacji szkolnictwa, która miała miejsce w 1961 r. Lata sześćdziesiąte i siedemdziesiąte były dla szkoły okresem największych sukcesów szczególnie dydaktycznych. Świadczą o tym utrzymujące się przez szereg lat wysokie wyniki w konkursach przedmiotowych i zawodach sportowych. Po wieloletnich staraniach w 1970 r. oddano do użytku wybudowany czynem społecznym nowy obiekt. Murowany budynek liczył 22 pomieszczenia, z których 12 to sale lekcyjne w tym 6 pracowni oraz sala audiowizualna, kuchnia, jadalnia i pomieszczenia administracyjne. Na lata 90. przypada znaczący rozwój bazy lokalowej. Obecnie w budynku mieści się 9 sal lekcyjnych + pracownia komputerowa, biblioteka, świetlica i stołówka, zastępcza sala gimnastyczna oraz pomieszczenia administracyjne i biurowe. Ponadto jej otoczenie stanowi zadbany plac przed szkołą i na boisku sportowym.

</doc>
<doc id="1154034" url="https://pl.wikipedia.org/wiki?curid=1154034" title="Renesanssi">
Renesanssi

Renesanssi – pierwsza studyjna płyta Fintelligens. Wydany został 1 listopada 2000 roku przez Sony Music A/S.

</doc>
<doc id="1154035" url="https://pl.wikipedia.org/wiki?curid=1154035" title="Raja Ram">
Raja Ram

Raja Ram, właśc. Ronald Rothfield (ur. 18 grudnia 1941 w Melbourne) – australijski muzyk, właściciel wytwórni płytowej TIP World, członek takich grup muzycznych jak Shpongle, 1200 Micrograms, czy The Infinity Project.

</doc>
<doc id="1154039" url="https://pl.wikipedia.org/wiki?curid=1154039" title="Carl Wrangel">
Carl Wrangel



</doc>
<doc id="1154041" url="https://pl.wikipedia.org/wiki?curid=1154041" title="Ambient psy">
Ambient psy



</doc>
<doc id="1154042" url="https://pl.wikipedia.org/wiki?curid=1154042" title="Barbora Zahlavová Strýcová">
Barbora Zahlavová Strýcová



</doc>
<doc id="1154043" url="https://pl.wikipedia.org/wiki?curid=1154043" title="Psychodelic ambient">
Psychodelic ambient



</doc>
<doc id="1154048" url="https://pl.wikipedia.org/wiki?curid=1154048" title="Terroromans">
Terroromans

Terroromans – debiutancki album poznańskiej grupy Muchy.
Lista utworów.
Słowa: Michał Wiraszko (oprócz 3 – Michał Wiraszko, Piotr Maciejewski, Szymon Waliszewski).
Muzyka: Michał Wiraszko, Piotr Maciejewski, Szymon Waliszewski.

</doc>
<doc id="1154049" url="https://pl.wikipedia.org/wiki?curid=1154049" title="Podział administracyjny Zjednoczonych Emiratów Arabskich">
Podział administracyjny Zjednoczonych Emiratów Arabskich

Zjednoczone Emiraty Arabskie (ZEA) są federacją składającą się z 7 emiratów. Największy z nich to emirat Abu Zabi, którego stolica jest jednocześnie stolicą całego kraju. Każdy z emiratów stanowi swoiste „mikropaństwo” rządzone przez innego emira, jako monarchia absolutna. Emir Abu Zabi jest również prezydentem całego państwa. Granice między niektórymi emiratami bywają dość skomplikowane, z enklawami niektórych w granicach innych, jednak nie istnieją żadne wewnętrzne bariery utrudniające przemieszczanie się pomiędzy emiratami.
Wszystkie emiraty z wyjątkiem Ras al-Chajmy stały się częścią wspólnego państwa 2 grudnia 1971, zaś Ras al-Chajma dołączyła do nich 10 lutego 1972.
Pięć z emiratów ma rozczłonkowane terytorium, posiadając od jednej do czterech eksklaw:
Dodatkowo istnieją dwa terytoria o wspólnej kontroli. Jedno jest wspólnie zarządzane przez emiraty Fudżajra i Szardża, natomiast drugie – przez Oman i emirat Adżman.
Na terytorium Zjednoczonych Emiratów Arabskich znajduje się enklawa Omanu zwana Wadi Madha o powierzchni 77,7 km², której granicę ustalono w 1969 r. Wewnątrz tej enklawy usytuowana jest natomiast niewielka enklawa Zjednoczonych Emiratów Arabskich zwana Nahwa o powierzchni 4,40 km², administracyjnie należąca do emiratu Szardża.
Kody ISO 3166-2 dla emiratów Zjednoczonych Emiratów Arabskich:

</doc>
<doc id="1154052" url="https://pl.wikipedia.org/wiki?curid=1154052" title="Zariecznyj">
Zariecznyj

Zariecznyj (ros. "Заречный") – nazwa kilku miejscowości w Rosji

</doc>
<doc id="1154053" url="https://pl.wikipedia.org/wiki?curid=1154053" title="Here To Stay">
Here To Stay



</doc>
<doc id="1154056" url="https://pl.wikipedia.org/wiki?curid=1154056" title="Ljubo Jurčić">
Ljubo Jurčić

Ljubo Jurčić (ur. 20 marca 1954 w Ružići) – chorwacki ekonomista, nauczyciel akademicki i polityk, parlamentarzysta, były minister gospodarki.
Życiorys.
Urodził się niedaleko miasta Grude w zachodniej części Bośni i Hercegowiny. Ukończył studia z zakresu ekonomii na Uniwersytecie w Zagrzebiu. Uzyskał następnie doktorat z nauk ekonomicznych. Zajął się działalnością naukową jako wykładowca akademicki. Został przewodniczącym chorwackiego towarzystwa ekonomistów.
30 lipca 2002 został ministrem gospodarki w koalicyjnym rządzie Ivicy Račana. Funkcję tę pełnił do 23 grudnia 2003. W 2003 i w 2007 jako bezpartyjny kandydat z ramienia Socjaldemokratycznej Partii Chorwacji był wybierany do Zgromadzenia Chorwackiego V i VI kadencji. Jest ekspertem SDP ds. gospodarczych, stanął na czele partyjnej rady ds. gospodarki i rozwoju, opracował strategię ekonomiczną tego ugrupowania przed wyborami parlamentarnymi w 2007. Lider SDP, Zoran Milanović, wysunął go wówczas jako kandydata na premiera, jednak decyzja ta nie była konsultowana z władzami partii (SDP po wyborach pozostała w opozycji). W 2009 Ljubo Jurčić był jednym z oficjalnych kandydatów socjaldemokratów na kandydata w wyborach prezydenckich, jednak nominację uzyskał wówczas Ivo Josipović.
W 2011 odszedł z SDP. Założył własne ugrupowanie, a także współtworzył koalicję wyborczą na potrzeby wyborów parlamentarnych w tym samym roku, która nie uzyskała żadnych mandatów. Później związany ze środowiskiem Milana Bandicia i jego ugrupowania. W 2021 wybrany na radnego miejskiego w Zagrzebiu.

</doc>
<doc id="1154059" url="https://pl.wikipedia.org/wiki?curid=1154059" title="Jan Baczewski">
Jan Baczewski

Jan Baczewski (ur. 13 grudnia 1890 w Gryźlinach, zm. 20 czerwca 1958 w Gdańsku) – polski działacz polityczny i oświatowy w Niemczech, w okresie Republiki Weimarskiej poseł do pruskiego Landtagu, poseł do polskiego Sejmu Ustawodawczego (1947–1952).
Życiorys.
Pochodził z wielodzietnej rodziny katolickiej od pokoleń osiadłej na Warmii. Ukończył gimnazjum w Braniewie oraz szkołę rolniczą w Olsztynie. W styczniu 1919 Jan Baczewski kierował polską akcją plebiscytową na Warmii, należał do Warmińskiej Rady Ludowej. Był zwolennikiem ustalenia granic Polski z Niemcami w oparciu o prawa historyczne, czyli przywrócenie granic Polski z czasów przed rozbiorami.
W 1920 znalazł się wśród współzałożycieli Związków Polaków w Prusach Wschodnich i Towarzystwa Szkolnego w Olsztynie, a następnie placówek w całej Polsce. Funkcję prezesa Towarzystwa Szkolnego sprawował do 1932. Dzięki jego wysiłkom w grudniu 1928 władze pruskie wydały ordynację zezwalającą na otwieranie polskich szkół prywatnych na terenach autochtonicznych, a następnie 8 listopada 1932 otworzono pierwszą od 160 lat polską szkołę średnią na ziemiach niemieckich – Gimnazjum Polskie w Bytomiu.
W 1922 założył Związek Polaków w Niemczech. W latach 1922–1928 sprawował mandat posła na sejm Prus, wybrany z listy krajowej organizacji mniejszościowych, a w 1924 był współzałożycielem Związku Mniejszości Narodowych w Niemczech. Od 1929 mieszkał na stałe w Berlinie, w 1934 wycofał się z aktywnego udziału w życiu politycznym w związku z konfliktami w łonie mniejszości polskiej.
1 września 1939 został aresztowany i zesłany do obozu Sachsenhausen.
Po wojnie w 1945 Jan Baczewski został wybrany na burmistrza Dębna. W latach 1947–1952 sprawował funkcję posła na Sejm Ustawodawczy z ramienia Stronnictwa Ludowego, a później Zjednoczonego Stronnictwa Ludowego (z okręgu Szczecin). Zasiadał w Komisjach Spraw Zagranicznych oraz Ziem Odzyskanych i Repatriacji.
Zmarł 20 czerwca 1958, został pochowany w Alei Zasłużonych na cmentarzu w Olsztynie. Jest patronem Publicznej Szkoły Podstawowej SPSK w Gryźlinach. W 1961 zostały opublikowane "Wspomnienia Warmiaka" jego autorstwa.
Odznaczony Krzyżem Oficerskim Orderu Odrodzenia Polski.
Był żonaty z Łucją z Biernatowskich (1891–1965), mieli trzech synów: lekarza weterynarii Zbigniewa (ur. 1921), poległego podczas II wojny światowej Tadeusza (1922–1945) i adwokata Stefana (ur. 1922). Przez długi czas związany z miejscowością Rangsdorf w Brandenburgii. Jego dom został uznany przez władze niemieckie za pomnik kultury, jednak w sierpniu 2010 spłonął w niewyjaśnionych okolicznościach.

</doc>
<doc id="1154061" url="https://pl.wikipedia.org/wiki?curid=1154061" title="Are You Shpongled?">
Are You Shpongled?

Are You Shpongled? - pierwszy studyjny album brytyjskiej grupy muzycznej Shpongle, wydany 25 stycznia 1998 roku. Płyta zrewolucjonizowała standardy w gatunku psychedelic trance i psybient. Tytuł "Are You Shpongled?" jest nawiązaniem do równie przełomowego albumu "Are You Experienced?" zespołu The Jimi Hendrix Experience.

</doc>
<doc id="1154062" url="https://pl.wikipedia.org/wiki?curid=1154062" title="Krasnoturyjsk">
Krasnoturyjsk



</doc>
<doc id="1154064" url="https://pl.wikipedia.org/wiki?curid=1154064" title="Galanteria (album)">
Galanteria (album)

Galanteria – album demo poznańskiej grupy Muchy. Po początkowym sukcesie zespołu w internecie do płyty dołączono utwory "Big city girl", "Najważniejszy dzień" oraz "Nieprzytomna z bólu" z płyty Tribute to Partia.

</doc>
<doc id="1154068" url="https://pl.wikipedia.org/wiki?curid=1154068" title="Karpinsk">
Karpinsk



</doc>
<doc id="1154078" url="https://pl.wikipedia.org/wiki?curid=1154078" title="Arnotowate">
Arnotowate

Arnotowate ("Bixaceae" Link) – rodzina roślin należąca według systemu APG do rzędu ślazowców, według starszych systemów klasyfikacyjnych (np. system Cronquista 1981) do rzędu fiołkowców ("Violaleles"). Zmieniał się również zakres rodziny, dawniej często ograniczanej do samego rodzaju arnota ("Bixa"), zwłaszcza w systemach preferujących wyróżnianie licznych i wąsko definiowanych rodzin i rzędów (np. system Takhtajana z 1997). W szerszym ujęciu zaliczane są tu 4 rodzaje z ponad 20 gatunkami. Rośliny te występują na różnych kontynentach w strefie międzyzwrotnikowej, przy czym najbardziej zróżnicowane są w Ameryce Środkowej i Południowej, gdzie rosną przedstawiciele rodzajów "Amoreuxia", "Bixa" i "Cochlospermum", gatunki z tego ostatniego rosną także w tropikach Afryki, Azji południowej i Australii północnej. Rodzaj "Diegodendron" jest endemiczny dla Madagaskaru. 
Duże znaczenie użytkowe ma arnota właściwa, z której nasion uzyskuje się pomarańczowoczerwony barwnik spożywczy – biksynę (E160b). Rośliny z rodzaju "Cochlospermum" eksploatowane są dla drewna, barwników, gum. Gatunek "C. vitifolium" uprawiany jest w tropikach jako roślina ozdobna.
Systematyka.
Jedna z linii rozwojowych z rzędu ślazowców "Malvales" w obrębie kladu różowych roślin okrytonasiennych.
Do rodziny należą 4 rodzaje:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd czystkowce ("Cistales" Rchb.), rodzina arnotowate ("Bixaceae" Link).
W ujęciu Reveala rodzina jest monotypowa, tylko z rodzajem arnota "Bixia". Pozostałe rodzaje wyodrębniane są w odrębne rodziny – "Diegodendraceae" Capuron i "Cochlospermineae" Engl.

</doc>
<doc id="1154079" url="https://pl.wikipedia.org/wiki?curid=1154079" title="Bomba zapalająca 5 kg PuW">
Bomba zapalająca 5 kg PuW

Bomba zapalająca 5 kg PuW – niemiecka bomba zapalająca wagomiaru 5 kg przeznaczona do zwalczania łatwopalnych budynków (składy paliw, magazyny, spichlerze). Około 1000 sztuk tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba zapalająca 5 kg PuW miała pomalowany na czarno kroplowy korpus zakończony statecznikiem.. Bomba napełniana była ciekłą mieszaniną zapalającą składająca się z benzyny, parafiny i nafty. Przednia część korpusu była owinięta trzema warstwami nasmołowanego sznura, a wzdłuż osi korpusu rurka z masą rozpalającą (sprasowana mieszanina pyłu aluminium, żelaza i azotanu baru. Bomba uzbrajana była zapalnikiem głowicowym. Zapalnik był zabezpieczony wyjmowaną przed lotem zawleczką. Uzbrojenie zapalnika po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw). Po upadku zapalnik powodował zapalenie sznura Bickforda biegnącego wzdłuż osi rurki z masą rozpalającą. Płomień palącego się sznura zapalał masę rozpalającą a po dojściu do końca rurki powodował detonację ładunku prochu czarnego rozrywającego skorupę bomby i rozrzucającego płonącą mieszaninę zapalającą, kawałki masy rozpalającej i odcinki palącego się nasmołowanego sznura.

</doc>
<doc id="1154080" url="https://pl.wikipedia.org/wiki?curid=1154080" title="Tales of the Inexpressible">
Tales of the Inexpressible

Tales of the Inexpressible – drugi studyjny album brytyjskiej grupy muzycznej Shpongle, wydany 1 lipca 2001 roku.

</doc>
<doc id="1154081" url="https://pl.wikipedia.org/wiki?curid=1154081" title="Bixaceae">
Bixaceae



</doc>
<doc id="1154083" url="https://pl.wikipedia.org/wiki?curid=1154083" title="Nasza klasa (piosenka)">
Nasza klasa (piosenka)

Nasza klasa – piosenka autorstwa Jacka Kaczmarskiego napisana w roku 1983, a następnie przez niego rozwijana. Ze względu na aktualność przesłania w okresie, który nastąpił po stanie wojennym, jest to jeden z najbardziej znanych utworów poety. Opisuje losy jego kolegów szkolnych, którzy w wyniku rozmaitych decyzji i przypadków wyjechali w różne miejsca świata, pozostali w Polsce lub nawet zginęli („Maciek w grudniu stracił życie / Gdy chodzili po mieszkaniach”). Tekst kończy się gorzką puentą „Kto pamięta, że to w końcu / Jedno i to samo drzewo...”, co nawiązuje do zaniku kontaktów pomiędzy dawnymi przyjaciółmi. Piosenka jest napisana prawie regularnym ośmiozgłoskowcem trocheicznym.
Pierwsza część utworu powstała 7 maja 1983. Rozpoczyna się ona od słów:
3 czerwca 1987 powstała druga część utworu, rozpoczynająca się od słów:
W 1992 Jacek Kaczmarski napisał dalszy ciąg, w której przedstawia losy kolegów szkolnych w III Rzeczypospolitej; piosenka nosi tytuł "Nasza klasa ’92".
Do tytułu piosenki Kaczmarskiego nawiązał Tadeusz Słobodzianek w tytule dramatu "Nasza klasa" (2009).

</doc>
<doc id="1154084" url="https://pl.wikipedia.org/wiki?curid=1154084" title="Achiote">
Achiote



</doc>
<doc id="1154086" url="https://pl.wikipedia.org/wiki?curid=1154086" title="Sejm Rzeczypospolitej Polskiej VI kadencji">
Sejm Rzeczypospolitej Polskiej VI kadencji

Sejm VI kadencji – skład Sejmu VI kadencji wyłoniony został w wyborach do Sejmu i Senatu przeprowadzonych 21 października 2007.
Kadencja Sejmu.
Kadencja Sejmu rozpoczęła się z dniem zwołania przez Prezydenta RP Lecha Kaczyńskiego pierwszego posiedzenia Sejmu wyznaczonego na 5 listopada 2007, a upłynęła w przeddzień pierwszego posiedzenia następnej izby 7 listopada 2011.
Posiedzenia Sejmu.
Źródło
Marszałek Sejmu.
Obowiązki Marszałka Seniora w dniu 5 listopada 2007 do chwili podjęcia uchwały o wyborze Marszałka Sejmu pełnił poseł Zbigniew Religa (Prawo i Sprawiedliwość). Marszałka Seniora wyznaczył Prezydent RP Lech Kaczyński spośród grupy posłów o najstarszym wieku.
Marszałek Sejmu VI kadencji:
Wicemarszałkowie Sejmu.
Zgodnie z uchwałą z 6 listopada 2007, liczbę wicemarszałków ustalono na czterech. Wicemarszałkami zostali wybrani:
Wybrani w czasie kadencji:
Prezydium Sejmu.
W skład Prezydium Sejmu wchodzą marszałek oraz wicemarszałkowie Sejmu RP. Na koniec kadencji byli to:
Konwent Seniorów.
W skład Konwentu Seniorów wchodzą marszałek, wicemarszałkowie Sejmu RP oraz przewodniczący lub wiceprzewodniczący klubów lub kół. Na koniec kadencji byli to::
Kluby i koła parlamentarne.
Na koniec kadencji istniało 5 klubów oraz 1 koło. Były to:
W czasie kadencji istniały też:
Komisje.
"Komisje sejmowe są organami powołanymi do: rozpatrywania i przygotowywania spraw stanowiących przedmiot prac Sejmu oraz wyrażania opinii w sprawach przekazanych pod ich obrady przez Sejm, Marszałka Sejmu lub Prezydium Sejmu. Komisje sejmowe są organami kontroli sejmowej w zakresie określonym Konstytucją i ustawami." (art. 17 regulaminu Sejmu)
Komisje stałe.
Zgodnie z regulaminem w Sejmie jest 26 komisji stałych. Komisje stałe dzieli się na trzy kategorie: duże, średnie, małe. Niektórych komisji ten podział nie obowiązuje (m.in. komisji do Spraw Służb Specjalnych). Oprócz nich Sejm może powołać komisje nadzwyczajne oraz komisje śledcze.
Komisje nadzwyczajne.
Zgodnie z regulaminem Sejm może powałać komisje nadzwyczajną określając cel, zasady i tryb ich działania.
Komisje śledcze.
Zgodnie z regulaminem Sejm może powałać komisję śledczą, o której mowa w art. 111 Konstytucji.

</doc>
<doc id="1154091" url="https://pl.wikipedia.org/wiki?curid=1154091" title="Bixa">
Bixa



</doc>
<doc id="1154093" url="https://pl.wikipedia.org/wiki?curid=1154093" title="Nothing Lasts... But Nothing Is Lost">
Nothing Lasts... But Nothing Is Lost

Nothing Lasts... But Nothing Is Lost – trzeci studyjny album brytyjskiej grupy muzycznej Shpongle, wydany 16 czerwca 2005 roku.

</doc>
<doc id="1154102" url="https://pl.wikipedia.org/wiki?curid=1154102" title="Całka">
Całka

Całka – ogólne określenie wielu różnych, choć powiązanych ze sobą pojęć analizy matematycznej. Najczęściej przez „całkę” rozumie się całkę oznaczoną lub całkę nieoznaczoną, choć istnieje wiele innych odmian całki. Ścisłe definicje można znaleźć w artykułach dotyczących poszczególnych całek.
W artykule rachunek różniczkowy i całkowy podana jest historia ewolucji znaczenia samego słowa całka. Polskojęzyczna nazwa została wprowadzona przez Jana Śniadeckiego jako tłumaczenie (wraz z „różniczką” jako tłumaczeniem ).
Intuicyjne określenie całki.
Całki można sobie wyobrazić jako sumy nieskończenie wielu "nieskończenie małych" wartości, takich jak np. wartość funkcji pomnożona przez "nieskończenie małą" różniczkę jej zmiennej: formula_1 (co znajduje odzwierciedlenie w podejściu Riemanna, zob. dalej). Jest to określenie nieścisłe i nieformalne, choć używane w początkach rachunku całkowego przez G.W. Leibniza. Dziś ma ono znaczenie jedynie poglądowe i historyczne, natomiast poszczególne rodzaje całek są definiowane ściśle.
Rodzaje całek.
Całka oznaczona.
Intuicyjnie całka oznaczona to pole powierzchni między wykresem funkcji formula_2 w pewnym przedziale formula_3 a osią odciętych, wzięte ze znakiem plus dla dodatnich wartości funkcji i minus dla ujemnych. Pojęcie całki oznaczonej, choć intuicyjnie proste, może być sformalizowane na wiele sposobów. Jeśli jakaś funkcja jest całkowalna według dwóch różnych definicji całki oznaczonej, wynik całkowania będzie taki sam.
Znane są następujące całki oznaczone:
Całka nieoznaczona.
Przez całkę nieoznaczoną (albo funkcję pierwotną) rozumie się pojęcie odwrotne do pochodnej funkcji (zob. podstawowe twierdzenie rachunku całkowego). Całkę oznaczoną na przedziale formula_4 można też zdefiniować (tzw. całka Newtona-Leibniza) jako różnicę między wartościami całki nieoznaczonej w punktach formula_5 oraz formula_6 Stąd obliczenie całki nieoznaczonej jest często pierwszym krokiem przy obliczaniu całek oznaczonych.
Uogólnieniem całki nieoznaczonej jest całka równania różniczkowego będąca rozwiązaniem równania różniczkowego: formula_7 gdzie formula_8 jest pierwotną, a formula_2 oznacza całkowaną funkcję.
W drugiej połowie XX wieku wprowadzono nowe rodzaje całek nieoznaczonych, które umożliwiają obliczenia w obszarze analizy niearchimedesowej. Jedną z nich jest całka Volkenborna, określona przez granicę
Pozostałe.
Niektóre przypadki całek oznaczonych i nieoznaczonych dla pewnych szczególnych funkcji mają własne nazwy:
Wyznaczanie całki.
Całki niektórych funkcji nie istnieją, a niektórych innych funkcji nie dają się zapisać za pomocą standardowych funkcji matematycznych. Często całkowanie jest twórczym procesem nie opierającym się na żadnym ścisłym algorytmie. Co prawda, algorytm Rischa pozwala dla każdej funkcji elementarnej sprawdzić, czy jej całka jest funkcją elementarną i jeśli tak, znaleźć ją. Ten algorytm jednak jest bardzo długi i skomplikowany, dlatego też rzadko stosowany; ponadto nie obejmuje on całek wyrażonych przez funkcje specjalne.
Zwykle w praktycznych problemach całkuje się numerycznie lub próbuje się sprowadzić całkę (m.in. za pomocą tzw. całkowania przez podstawienie, całkowania przez części, przekształceń algebraicznych lub trygonometrycznych) do znanych całek, których szuka się w tablicach.
Symbol całki.
Symbol całki powstał jako wydłużona litera ſ („długie s”) lub mała litera esz.
Gottfried Wilhelm von Leibniz oparł symbol całki na łacińskim słowie "summa" (suma), które pisał "ſumma".

</doc>
<doc id="1154104" url="https://pl.wikipedia.org/wiki?curid=1154104" title="Silnie spójna składowa">
Silnie spójna składowa



</doc>
<doc id="1154107" url="https://pl.wikipedia.org/wiki?curid=1154107" title="Judith O’Dea">
Judith O’Dea

Judith O’Dea (ur. 20 kwietnia 1945 w Pittsburghu) – amerykańska aktorka. Występowała w roli Barbary z filmu George’a A. Romera "Noc żywych trupów".
Także właścicielka i operatorka firmy O’Dea Communications.
Filmografia.
Oprócz słynnej roli Barbary, Judith grała kilka pierwszo- i drugoplanowych ról w filmach:
Na rok2009 zaplanowane były premiery trzech kinowych filmów z udziałem aktorki. W dwóch z nich – "Timo Rose's Beast" i "The Ocean" – występuje ona na drugim planie, zaś w horrorze "Women’s Studies" wciela się w jedną z głównych ról.

</doc>
<doc id="1154109" url="https://pl.wikipedia.org/wiki?curid=1154109" title="Franciszek Barcz">
Franciszek Barcz

Franciszek Barcz (Bartsch) (ur. 12 lutego 1892 w Różnowie, zm. 1939) – polski działacz narodowy i oświatowy na Powiślu, Warmii i Mazurach, członek organizacji szkół polskich na Warmii.
Życiorys.
Franciszek Barcz w latach 1907–1909 kształcił się w gimnazjum w Braniewie. W 1912 podjął studia teologiczne w Limburg an der Lahn, lecz wybuch I wojny światowej przerwał edukację. Po wojnie podjął pracę w Pomorskim Urzędzie Wojewódzkim w Toruniu jako naczelnik Wydziału Rent. W okresie plebiscytu na Warmii i Mazurach został przedstawicielem Wojewódzkiego Komitetu Plebiscytowego. Po negatywnym wyniku plebiscytu został nauczycielem języka polskiego w Toruniu. W listopadzie 1920 został członkiem Związku Polaków w Prusach Wschodnich, następnie przeprowadził się na Powiśle. Tam kierował oddziałem Związku Polaków jako sekretarz okręgu, a następnie piastował funkcję wiceprzewodniczącego Rady Miejskiej w Sztumie. W latach 1925–1927 został prezesem Związku Towarzystwa Młodzieżowego w Prusach Wschodnich. W 1929 ożenił się z Heleną z domu Brosz. W 1931 został wiceprzewodniczącym Polsko-Katolickiego Towarzystwa Szkolnego na Warmii. Na początku 1939 został aresztowany, a następnie przymusowo wysiedlony z Prus Wschodnich. W listopadzie 1939 został wywieziony do obozu koncentracyjnego w Stutthofie i tam w grudniu zamordowan.
Franciszek Barcz pisywał artykuły do "Gazety Olsztyńskiej". Po wojnie jego imieniem nazwano szkołę w Butrynach oraz jedną z ulic Olsztyna.

</doc>
<doc id="1154116" url="https://pl.wikipedia.org/wiki?curid=1154116" title="Haruka Tenoh">
Haruka Tenoh



</doc>
<doc id="1154122" url="https://pl.wikipedia.org/wiki?curid=1154122" title="Mkwawa">
Mkwawa

Mkwawa, właśc. "Mkwavinyika Munyigumba Mwamuyinga" (ur. 1855, zm. 19 lipca 1898) – wódz plemienny ludu Hehe, przywódca powstania w Niemieckiej Afryce Wschodniej w latach 1891-1898. Po początkowych sukcesach jego oddziały zaczęły przegrywać, niemiecka armia kolonialna z pomocą przychylnych im wodzów plemiennych doprowadziły do niemal całkowitego rozgromienia jego oddziałów. Popełnił samobójstwo okrążony przez Niemców. Jego czaszka znajduje się obecnie w muzeum pamięci w Kalenga.

</doc>
<doc id="1154129" url="https://pl.wikipedia.org/wiki?curid=1154129" title="Don Carlos (opera)">
Don Carlos (opera)

Don Carlos – opera w czterech aktach Giuseppe Verdiego, na podstawie dramatu Friedricha Schillera.
Historia utworu.
Verdi napisał Don Carlosa na zamówienie opery paryskiej. Libretto osnute na dramacie Schillera, napisane było częściowo przez Méry’ego, a dokończone przez du Locle’a. Kompozytor tworzył swoje dzieło w Genui, gdzie schronił się przed działaniami wojennymi prusko-austriackiego konfliktu 1866 roku. Opera miała uświetnić wystawę światową 1867, jednak okazała się porażką. Opera nie spodobała się cesarzowej Eugenii, śpiewakom i muzykom, wreszcie samej publiczności, która czuła niedosyt z powodu "mało efektownego finału". Pretensje kierowane były do cesarza, że powierzył tak ważną, reprezentacyjną operę zagranicznemu kompozytorowi. Jednak jeszcze tego samego roku opera została wystawiona (w przekładzie na język włoski) w londyńskim Covent Garden, gdzie spotkała się z dobrym przyjęciem, a potem w Bolonii, odsłaniając wszystkie swoje zalety: doskonale zarysowane postaci: króla Filipa, Wielkiego Inkwizytora; sceny: monolog Filipa, duet króla z Inkwizytorem, nocna scena w ogrodzie z chórem w tle i na zakończenie wielki finał widowiskowo-sensacyjny. W 1884 r. Verdi dokonał gruntownej przeróbki dzieła dla mediolańskiej La Scali. Ta wersja, powstała również w języku francuskim i następnie dopiero przełożona na język włoski, jest krótsza od paryskiej - usunięty został I akt zawiązujący akcję.
Treść.
Akt I (tylko w wersji pierwotnej, 5-aktowej).
W czasie polowania dworskiego w lesie Fontainebleau Elżbieta w towarzystwie pazia Tebalda gubi drogę do zamku. W rozmowie z wieśniakami odkrywa ich straszne położenie, wynikłe z wieloletniej wojny, której kres ma położyć jej małżeństwo z Infantem Hiszpanii, Don Carlosem, który przyjechał w sekrecie do Francji, żeby poznać przeznaczoną mu na żonę księżniczkę. Elżbieta zwierza się ukrywającemu początkowo swoją tożsamość Don Carlosowi z obaw związanych z planowanym małżeństwem z infantem hiszpańskim. Don Carlos wręcza jej miniaturowy portret infanta i dopiero wtedy Elżbieta rozpoznaje go, narzeczeni zakochują się w sobie w czasie tego krótkiego spotkania. Przybywa grupa dworzan z wiadomością o zakończeniu rozmów pokojowych pomiędzy Francją a Hiszpanią i o postanowieniu z tym związanym: Henryk II Walezy oddaje rękę córki nie infantowi, lecz królowi Hiszpanii Filipowi II. Elżbieta, mając na względzie dobro Francji, zgadza się na to i zakochani rozstają się w rozpaczy.
Akt II (w wersji 4-aktowej Akt I).
Odsłona 1
Do kaplicy przy grobowcu cesarza przychodzi Don Carlos zrozpaczony utratą ukochanej, którą odebrał mu własny ojciec. Mnich, który go pociesza podobny jest do zmarłego władcy, dlatego Don Carlos przypomina sobie zasłyszane historie, jakoby Karol V żył w klasztorze przebrany za mnicha. Nadchodzi Posa. Infant zwierza się markizowi ze swojego uczucia do królowej, a ten radzi mu wyjazd do dręczonej przez króla Flandrii, która widzi w infancie swego potencjalnego wybawcę. Don Carlos i markiz Posa zapewniają się wzajemnie o wielkiej przyjaźni.
Odsłona 2
Przed klasztor wychodzi Elżbieta i podchodzi do dam dworu, które śpiewają do akompaniamentu Tebalda (słynna aria księżniczki Eboli). Markiz podaje królowej list z Paryża i mały bilecik. To wiadomość od Don Carlosa, który zapewnia o uczciwości i wierności Posy. Królowa pyta markiza, jaką przysługę może mu wyświadczyć – markiz prosi jednak tylko o możliwość spotkania Carlosa z królową. Gdy infant przybywa, Posa i damy taktownie odchodzą. W trakcie krótkiego spotkania z Elżbietą infant zapewnia kobietę o swojej miłości, ale ta musi pozostać wierna mężowi – nie widzi wyjścia dla ich uczucia: czy Carlos chce zabić ojca i poślubić wdowę po nim? Król i tak ma już jakieś podejrzenia i nie bardzo ufa małżonce, a tym bardziej synowi; przybywa z orszakiem i chce wiedzieć, dlaczego królowa została sama. Po wygnaniu jednej z dam dworu królowej do Francji i odesłaniu dworu, każe zostać markizowi Posie, którego od dawna nie widział. Markiz wyraża swoje wolnościowe poglądy i prosi króla, aby ten złagodził swe rządy we Flandrii. Król, zaskoczony śmiałością markiza, wyjawia mu swe obawy o żonę i syna, jednocześnie przestrzegając nowego powiernika przed Wielkim Inkwizytorem.
Akt III (w wersji 4-aktowej Akt II).
Odsłona 1
Nocą w pałacowym ogrodzie czeka na ukochaną uszczęśliwiony Don Carlos. Otrzymał list z zaproszeniem na schadzkę, ale nie wie, że zawoalowana kobieta, która nadchodzi, to nie królowa, lecz księżniczka Eboli. Zapewnia więc o miłości niewłaściwą osobę, a ta też wyznaje swoje uczucia i odkrywa kim jest. Przestrzega przed Posą i nie kryje swojej niechęci do królowej. Posa chce zabić księżniczkę, słysząc, co ta mówi o królowej i wiedząc, co może zrobić, ale Don Carlos go powstrzymuje. Markiz wymusza na rozgniewanej kobiecie zachowanie tajemnicy. Ta odchodzi, poprzysięgając jednak zemstę. Wtedy markiz prosi Carlosa o oddanie wszystkich ważnych listów, jakie ten posiada; Carlos się waha, zauważając, że markiz jest teraz zaufanym króla. Markiz nie może znieść podejrzeń Carlosa, na co ten ostatni oddaje mu listy, po czym przysięgają sobie przyjaźń i lojalność.
Odsłona 2
Jak zawsze w dzień świąteczny na placu przed kościołem gromadzą się tłumy ludzi. Tym razem ma się odbyć inkwizycja skazanych na śmierć Flandryjczyków. Obecni są król i królowa wraz z całym dworem. Po raz kolejny król przypomina o swojej przysiędze walki o wiarę. Odmawia ułaskawienia skazanych. Kiedy Carlos prosi o pełnomocnictwo nad Flandrią, król odmawia; rozgniewany książę dobywa szpady. Król każe go rozbroić – kiedy nikt tego nie czyni, sam sięga po broń, ale wtedy wkracza markiz Posa, który odbiera szpadę Carlosowi i wręcza ją władcy. Król mianuje markiza księciem, strażnicy odprowadzają Don Carlosa i rozpoczyna się auto-da-fé. Rozlega się głos z nieba, sugerujący, że spaleni zostaną ukoronowani w niebiosach jako męczennicy.
Akt IV (w wersji 4-aktowej Akt III).
Odsłona 1
Do komnaty króla przychodzi Wielki Inkwizytor. Radzi królowi zabić infanta i wydać markiza w ręce inkwizycji. Filip wzbrania się początkowo, ale bardzo niepewny żony i obawiający się zamachu na swoje życie z ręki następcy, ulega Inkwizytorowi. Ten opuszcza komnatę króla, a wchodzi Elżbieta, zmartwiona zaginięciem szkatułki z klejnotami. Ale szkatułka nie zaginęła, król podaje ją małżonce z poleceniem otwarcia i gdy królowa nie chce tego uczynić, otwiera ją sam. W środku znajduje podobiznę infanta. Robi wymówki królowej i zarzuca jej zdradę, nie wierzy w niewinność kobiety. Ta pada zemdlona. Wchodzą Posa i księżniczka Eboli. Posa ręczy za królową, jednocześnie podczas kwartetu stwierdza, że nadszedł czas, by oddać życie za Hiszpanię. Mężczyźni wychodzą, a kobiety zostają same. Księżniczka przyznaje się do zabrania szkatułki, wyznaje że kocha Don Carlosa, który nie odwzajemnia tego uczucia. Wtedy królowa każe jej powstać, Eboli dodaje jednak, że zgrzeszyła z królem tym grzechem, o który oskarżyła królową. Na to królowa każe jej oddać ordery damy dworu. Opuszczona Eboli oskarża swą urodę w dramatycznej arii "O don fatale". Chce odejść do klasztoru, by odpokutować winy wobec swej pani. Przedtem jednak pragnie uratować Carlosa.
Odsłona 2
Markiz Posa przybywa do uwięzionego Don Carlosa. Okazuje się, że markiz wziął na siebie całą winę za wywołanie powstania we Flandrii, o co oskarżony jest Don Carlos. Chce w ten sposób uratować przyjaciela. Nagle pada strzał – śmiertelnie ranny markiz pada na ziemię: zemsta króla była szybka. Żegnając się z Carlosem, Posa wyjaśnia mu, że królowa czeka na niego w klasztorze z dalszymi wskazówkami – umiera szczęśliwy, gdyż wie, że jego przyjaciel uratuje Flandrię. Przybywa król z grandami, chcąc oddać Carlosowi jego szpadę. Ten jednak, wskazując na martwego przyjaciela, mówi królowi, że nie jest już jego synem. Słychać tłum strajkujących. Zdesperowany król ku zdumieniu grandów każe otwierać bramy. Tłum, podburzany przez zamaskowaną Eboli, wdziera się do środka. Chcą widzieć infanta. Eboli każde Carlosowi uciekać. Króla ratuje pojawienie się Wielkiego Inkwizytora, na którego rozkaz wszyscy natychmiast klęczą i proszą o łaskę Boga.
Akt V (w wersji 4-aktowej Akt IV).
Elżbieta modli się w klasztorze przed grobem Karola V. Żegnając się z Don Carlosem, przyjmuje jego przyrzeczenie walki o wolność kraju. Śpiewają o tym, że być może kiedyś będzie im dane połączyć się w lepszym świecie, i żegnają się na zawsze. Nadchodzi król, rozgniewany wydaje syna w ręce Inkwizytora, ale ubiega go zjawiający się nagle Karol V pod postacią mnicha. Razem z infantem oddalają się w kierunku kaplicy.

</doc>
<doc id="1154131" url="https://pl.wikipedia.org/wiki?curid=1154131" title="Phosphatherium">
Phosphatherium



</doc>
<doc id="1154132" url="https://pl.wikipedia.org/wiki?curid=1154132" title="Monotrematum sudamericanum">
Monotrematum sudamericanum



</doc>
<doc id="1154135" url="https://pl.wikipedia.org/wiki?curid=1154135" title="Gigantophis garstini">
Gigantophis garstini



</doc>
<doc id="1154136" url="https://pl.wikipedia.org/wiki?curid=1154136" title="Alec Empire vs Elvis Presley">
Alec Empire vs Elvis Presley

Alec Empire vs Elvis Presley – album Aleca Empire zawierający dziesięć utworów opartych na samplach piosenek Elvisa Presleya.
Historia albumu.
Utwory które znalazły się na albumie powstały w Berlinie w 1998 roku, gdy Alec Empire wrócił z trasy Atari Teenage Riot po USA. Według artykułu w "New Musical Express", artysta wypożyczył i obejrzał w tym czasie wszystkie filmy z udziałem Elvisa i przesłuchał część jego płyt, czego efektem było stworzenie blisko dwóch godzin gotowych do wykorzystania sampli. Następnie dokonał nagrań, które, według tego samego artykułu w "NME", skłoniły ówczesną partnerkę Aleca do opuszczenia go.
Z obaw o skutki prawne wykorzystania nagrań Presleya bez uzyskania zgody Presley Foundation, żadna z wytwórni płytowych, nie wyłączając macierzystej dla Aleca Digital Hardcore Recordings, nie zdecydowała się na wydanie albumu. Alec Empire własnym sumptem wytłoczył kilka winyli dla przyjaciół i znajomych DJów. Ku swojemu zaskoczeniu, w 1999 roku kupił swój własny album wydany przez El Turco Loco w sklepie muzycznym w Nowym Jorku.
Album, wydany właściwie jako bootleg, nie jest już dostępny na rynku. Pojedyncze egzemplarze bywają przedmiotem aukcji internetowych.
Do utworu „You Ain’t Nothing” powstał teledysk w reżyserii Philippa „Virusa” Reichenheima, przyjaciela i współpracownika Aleca.

</doc>
<doc id="1154138" url="https://pl.wikipedia.org/wiki?curid=1154138" title="Daouitherium">
Daouitherium



</doc>
<doc id="1154143" url="https://pl.wikipedia.org/wiki?curid=1154143" title="Wiljo Tuompo">
Wiljo Tuompo

Wiljo Einar Tuompo (ur. 23 września 1893, zm. 1957) – generał wojsk fińskich, w czasie wojny zimowej dowodził niezależną formacją Pohjois-Suomen Ryhmä.

</doc>
<doc id="1154146" url="https://pl.wikipedia.org/wiki?curid=1154146" title="Bilgetigin">
Bilgetigin

Bilgetigin (tur. "bilge" - doradca, mędrzec i "tigin" - książę) (? - zm. 974 lub 975) – władca Ghazny w latach 966 - 974 lub 975.
Życiorys.
Kiedy zmarł syn Alptigina Abu Ishak Ibrahim, wojska zgromadzone w Ghaznie wybrały na swojego przywódcę Bilgetigina, który wcześniej był ghulamem Alptigina. Bilgetigin był w rzeczywistości władcą niezależnym od Samanidów. Próbowali oni odzyskać bezpośrednią władzę w Ghaznie i wysłali pod dowództwem Faʾika ekspedycję przeciwko Bilgetiginowi, jednak ten ją pokonał. Po tym wydarzeniu Samanidzi pozostawili Ghaznę w spokoju, a wnosząc ze świadectwa zawartego na dwóch zachowanych monetach Bilgetigina ten formalnie uznawał zwierzchność Mansura I (961 - 976). Bilgetigin został zabity podczas oblężenia Gardezu we wschodnim Afganistanie, lub wkrótce po nim, w walce z władcą tego miasta, którym mógł być obalony przez Alptigina dawny władca Ghazny Abu Ali lub Abu Bakr Lawik lub Anuk.

</doc>
<doc id="1154148" url="https://pl.wikipedia.org/wiki?curid=1154148" title="Bomba zapalająca 10 kg PuW">
Bomba zapalająca 10 kg PuW

Bomba zapalająca 10 kg PuW – niemiecka bomba zapalająca wagomiaru 10 kg przeznaczona do zwalczania łatwopalnych budynków (składy paliw, magazyny, spichlerze). Około 1000 sztuk tych bomb zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba zapalająca 10 kg PuW miała pomalowany na czarno kroplowy korpus zakończony statecznikiem. Bomba napełniana była 2,5 kg ciekłej mieszaniny zapalającej składającej się z benzyny, parafiny i nafty. Boki korpusu była owinięta trzema warstwami nasmołowanego sznura, a wzdłuż osi korpusu rurka z masą rozpalającą (sprasowana mieszanina pyłu aluminium, żelaza i azotanu baru. Bomba uzbrajana była zapalnikiem głowicowym. Zapalnik był zabezpieczony wyjmowaną przed lotem zawleczką. Uzbrojenie zapalnika po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw). Po upadku zapalnik powodował zapalenie sznura Bickforda biegnącego wzdłuż osi rurki z masą rozpalającą. Płomień palącego się sznura zapalał masę rozpalającą a po dojściu do końca rurki powodował detonację ładunku prochu czarnego rozrywającego skorupę bomby i rozrzucającego płonącą mieszaninę zapalającą, kawałki masy rozpalającej i odcinki palącego się nasmołowanego sznura.

</doc>
<doc id="1154151" url="https://pl.wikipedia.org/wiki?curid=1154151" title="Paluzzo-Paluzzi Altieri degli Albertoni">
Paluzzo-Paluzzi Altieri degli Albertoni



</doc>
<doc id="1154154" url="https://pl.wikipedia.org/wiki?curid=1154154" title="Erik Heinrichs">
Erik Heinrichs

Axel Erik Heinrichs (ur. 21 lipca 1890 w Helsinkach, zm. 16 listopada 1965 tamże) – fiński wojskowy (generał), kilkakrotny szef Sztabu Generalnego fińskich sił zbrojnych, dowódca różnych jednostek wojskowych, a także komendant Akademii Wojskowej w okresie przedwojennym, dowódca III Korpusu Armijnego, a następnie Armii Przesmyku Karelskiego podczas wojny zimowej 1939-1940, głównodowodzący sił lądowych w okresie międzywojennym, dowódca Armii Karelii podczas wojny kontynuacyjnej 1941-1944, pisarz wojskowy w okresie powojennym.
Życiorys.
Jego rodzice byli fińskimi Szwedami. W 1908 r. A. E. Heinrichs ukończył szwedzkie liceum w Helsinkach. Został dziennikarzem w gazetach „Dagens Tidningen”, a następnie „Dagens Pressen”. W lutym 1915 r. wyjechał do Niemiec, gdzie wstąpił ochotniczo do 27 Królewskiego Pruskiego Batalionu Jegrów, w którym służyło wielu Finów. W lutym 1918 r. powrócił do Finlandii. Uczestniczył w fińskiej wojnie domowej jako dowódca w stopniu majora batalionu piechoty. Brał udział w walkach o Tampere i Viipuri, zdobytych przez Białych Finów. W latach 1922–1923 był szefem Sztabu Generalnego armii fińskiej. Do 1924 r. dowodził pułkiem piechoty w Kuovola, po czym do 1925 r. ponownie pełnił funkcję szefa Sztabu Generalnego. Następnie stał na czele 3 Sekcji Sztabu Generalnego. Do 1928 r. szkolił się we francuskiej Akademii Wojskowej. W 1928 r. objął dowództwo Brygady Savo w Viipuri. W latach 1929–1930 był komendantem Akademii Wojskowej w Helsinkach. Jednocześnie sprawował funkcję gubernatora prowincji Vaasa. Do 1938 r. dowodził 1 Dywizją Piechoty. Krótko był inspektorem piechoty.
Po agresji ZSRR na Finlandię 30 listopada 1939 r., został dowódcą III Korpusu Armijnego w składzie Armii Przesmyku Karelskiego. Od 19 lutego 1940 r. dowodził Armią Przesmyku Karelskiego. Po zakończeniu wojny został pod koniec marca tego roku głównodowodzącym sił lądowych, zaś w czerwcu ponownie szefem Sztabu Generalnego, od początku 1941 r. w stopniu generała porucznika. Podczas wojny kontynuacyjnej z ZSRR od stycznia 1942 r. dowodził Armią Karelii. Od czerwca tego roku po raz czwarty objął funkcję szefa Sztabu Generalnego. Od czerwca 1944 r. był szefem Kwatery Głównej. 31 grudnia tego roku został odznaczony, jako jedyny wojskowy po marszałku Carlu Gustafie Mannerheimie, Krzyżem Mannerheima 1 klasy.
Od początku 1945 r. był powtórnie głównodowodzącym sił lądowych. Latem tego roku odszedł z armii. Wiosną 1948 r. uczestniczył w delegacji fińskiej pod przewodnictwem prezydenta Juho Paasakiviego, która podpisała z Sowietami traktat o przyjaźni i współpracy. Do 1951 r. nieoficjalnie doradzał prezydentowi J. Paasakiviemu. Krótko pracował w Union Banku Finlandii w Helsinkach, po czym od lutego 1952 r. zajął się pisarstwem. Zajmował się nie tylko historią militarną Finlandii, ale też napoleońskiej Francji. W maju 1957 r. otrzymał tytuł doktora na uniwersytecie w Helsinkach.

</doc>
<doc id="1154156" url="https://pl.wikipedia.org/wiki?curid=1154156" title="Grzegorz Jasiński (historyk)">
Grzegorz Jasiński (historyk)

Grzegorz Marian Jasiński (ur. 1 maja 1957 roku w Lublinie) – polski historyk, profesor nauk humanistycznych, profesor nadzwyczajny Uniwersytetu Warmińsko-Mazurskiego w Olsztynie w Instytucie Historii UWM.
Życiorys.
Jest absolwentem Uniwersytetu Warszawskiego (1982). Od października 1980 do końca 1982 był członkiem rady wydawniczej podziemnego wydawnictwa Krąg. Od 1989 jest pracownikiem Ośrodka Badań Naukowych im. Wojciecha Kętrzyńskiego w Olsztynie, należy do Towarzystwa Naukowego im. Wojciecha Kętrzyńskiego. Jeden ze współzałożycieli stowarzyszenia Wspólnota Kulturowa Borussia.
Stopień doktora nauk humanistycznych w zakresie historii uzyskał w 1995 na Uniwersytecie Mikołaja Kopernika w Toruniu na podstawie rozprawy pt. „Problem świadomości ludności mazurskiej w drugiej połowie XIX wieku”. W 2005 uzyskał stopień doktora habilitowanego.
8 lutego 2010 został powołany przez prezesa Instytutu Pamięci Narodowej na stanowisko naczelnika olsztyńskiej delegatury IPN. Zastąpił na stanowisku Stanisława Achremczyka.
27 lutego 2017 prezydent RP Andrzej Duda nadał mu tytuł naukowy profesora nauk humanistycznych.
Wybrane publikacje.
Prace autorskie:
Prace redakcyjne:

</doc>
<doc id="1154159" url="https://pl.wikipedia.org/wiki?curid=1154159" title="Juho Heiskanen">
Juho Heiskanen

Juho Henrik Heiskanen (ur. 18 grudnia 1889 w Pielisensuu, zm. 11 grudnia 1950) – fiński wojskowy (generał), dowódca różnych jednostek wojskowych w okresie przedwojennym, dowódca IV Korpusu Armijnego, a następnie zastępca inspektora generalnego fińskich sił zbrojnych i jednocześnie szef prac fortyfikacyjnych przy najwyższym dowództwie podczas wojny zimowej 1939–1940, komendant garnizonu Viipuri, a następnie oficer do zadań specjalnych przy inspektorze generalnym wyszkolenia wojskowego podczas wojny kontynuacyjnej 1941–1944.
Życiorys.
W 1911 r. ukończył szkołę średnią. Do 1914 r. studiował prawo na uniwersytecie w Helsinkach. W lutym 1915 r. przyjechał do Niemiec, gdzie wstąpił ochotniczo do 27 Królewskiego Pruskiego Batalionu Jegrów, w którym służyło wielu Finów. Po powrocie do Finlandii został w październiku 1916 r. aresztowany w Jyväskylä przez carską żandarmerię i osadzony w więzieniu w Piotrogradzie. Podczas rewolucji październikowej 1918 r. został uwolniony, po czym przyjechał do Finlandii. Uczestniczył w fińskiej wojnie domowej jako dowódca batalionu piechoty. Od 1924 r. dowodził Pułkiem Tampere, od 1927 r. 3 Dywizją Piechoty, zaś od 1928 r. Brygadą Jegrów. W latach 1930–1931 szkolił się w Akademii Wojskowej w Sztokholmie. W 1934 r. został dowódcą 2 Dywizji Piechoty, zaś w 1934 r. 3 Dywizji Piechoty. Po ataku ZSRR na Finlandię 30 listopada 1939 r., objął dowództwo IV Korpusu Armijnego w składzie Armii Przesmyku Karelskiego. Z powodu błędów w dowodzeniu został odwołany przez głównodowodzącego fińskimi siłami zbrojnymi marsz. Carla Gustafa Mannerheima z zajmowanej funkcji. Następnie był zastępcą inspektora generalnego fińskich sił zbrojnych i jednocześnie szefem prac fortyfikacyjnych przy najwyższym dowództwie. Podczas wojny kontynuacyjnej w latach 1941–1944 był krótko komendantem garnizonu Viipuri, a następnie oficerem do zadań specjalnych przy inspektorze generalnym wyszkolenia wojskowego. Po zakończeniu wojny odszedł z armii.
Linki zewnętrzne.
Kariera wojskowa gen. Juho Heiskanena (jęz. angielski)

</doc>
<doc id="1154162" url="https://pl.wikipedia.org/wiki?curid=1154162" title="Ni Hua">
Ni Hua

Ni Hua, chiń. 倪華 (ur. 31 maja 1983 w Szanghaju) – chiński szachista, arcymistrz od 2003 roku.
Kariera szachowa.
Wielokrotnie reprezentował swój kraj na mistrzostwach świata juniorów we wszystkich grupach wiekowych, największy sukces osiągają w 1999 w Oropesa del Mar, gdzie zdobył brązowy medal w kategorii do 16 lat. W 2000 zwyciężył (wraz z Wangiem Rui) w otwartym turnieju w Tapolcy (z rzadko spotykanym wynikiem 8½ pkt w 9 partiach), podzielił I miejsce (wraz z Tiborem Fogarasim) w Budapeszcie (turniej "First Saturday" FS02 GM) oraz zajął II miejsce (za Zhang Pengxiangiem) w Gyuli. Kolejny sukces odniósł w 2003, zwyciężając (wraz z Bu Xiangzhi) w turnieju strefowym w Yongchuan i zdobywając awans do rozegranego w następnym roku w Trypolisie pucharowego turnieju o mistrzostwo świata. W turnieju tym pokonał w I rundzie Jewgienija Władimirowa, ale w drugiej uległ Ye Jiangchuanowi i odpadł z dalszej rywalizacji. Również w 2004 zajął II miejsce (za Nigelem Shortem) w silnie obsadzonym turnieju "Sanjin Hotel Cup" w Taiyuan, zwyciężył w Kuala Lumpur oraz podzielił I lokatę (wraz z Abhijitem Kunte, Aleksiejem Aleksandrowem, Olegiem Romaniszynem, Ehsanem Ghaem Maghamim i Suryą Shekharem Ganguly) w Kalkucie. W 2005 wystąpił w Pucharze Świata (przegrywając w I rundzie z Vasiliosem Kotroniasem), natomiast w 2006 zdobył w Wuxi tytuł indywidualnego mistrza Chin, jak również srebrny medal akademickich mistrzostw świata (w Lagos). W 2007 podzielił II miejsce (za Jewgienijem Aleksijewem, wspólnie z Jewgienijem Tomaszewskim, Wang Yue i Dmitrijem Jakowienko) w turnieju "Aerofłot Open" w Moskwie oraz zwyciężył (wraz z Wang Yue i Zhang Zhongiem) w Subic Bay na Filipinach. Na przełomie 2008 i 2009 zwyciężył w tradycyjnym turnieju w Reggio Emilia. W 2010 zdobył w Subic Bay tytuł mistrza Azji, natomiast w 2011 zwyciężył w otartym turnieju w Biel. W 2014 zdobył w Szardży brązowy medal indywidualnych mistrzostw Azji, natomiast w 2015 zwyciężył w turnieju "Australian Open" w Castle Hill.
Wielokrotnie reprezentował Chiny w turniejach drużynowych, m.in.:
Najwyższy ranking w dotychczasowej karierze osiągnął 1 kwietnia 2009, z wynikiem 2724 punktów zajmował wówczas 21. miejsce na światowej liście FIDE, jednocześnie zajmując 2. miejsce (za Wang Yue) wśród chińskich szachistów.

</doc>
<doc id="1154165" url="https://pl.wikipedia.org/wiki?curid=1154165" title="Karl Lennart Oesch">
Karl Lennart Oesch

Karl Lennart Oesch (ur. 8 sierpnia 1892 w Pyhäjärvi, zm. 28 marca 1978 w Helsinkach) – fiński generał, zastępca, a następnie szef Sztabu Generalnego armii fińskiej w okresie międzywojennym, dowódca II (IV) Korpusu Armijnego, a następnie Grupy Ołonieckiej podczas II wojny światowej, historyk wojskowości i publicysta w okresie powojennym.
Życiorys.
Wczesne lata.
Jego rodzice byli Szwajcarami, którzy zamieszkali w Finlandii. Karl L. Oesch uczęszczał do szkoły w Sortavala. W latach 1911-1915 studiował na wydziale matematyki i fizyki Uniwersytetu Helsińskiego. Następnie wstąpił ochotniczo do 27 Królewskiego Pruskiego Batalionu Jegrów, składającego się z Finów. Po przybyciu oddziału do Finlandii w lutym 1918 r., K. L. Oesch przeszedł do nowo formowanej armii fińskiej w stopniu kapitana.
Szlak bojowy.
Podczas fińskiej wojny domowej dowodził 18 Batalionem Jegrów po stronie antykomunistów. W 1920 r. był krótko zastępcą szefa Sztabu Generalnego armii fińskiej, po czym objął dowodzenie Pułku Viipuri. W latach 1923-1926 szkolił się w Ecole Supérieure de Guerre w Paryżu. Po powrocie do Finlandii został komendantem Akademii Sztabu Generalnego, pełniąc tę funkcję do 1929 r. Krótko dowodził 1 Dywizją Piechoty. W 1930 r. został awansowany do stopnia generała majora. Objął jednocześnie funkcję szefa Sztabu Generalnego. Zainicjował reformy w fińskich siłach zbrojnych. Opracował wspólnie z ppłk. Akselem Airo nowe plany mobilizacyjne. W 1932 r. był także zastępcą ministra spraw wewnętrznych. W 1936 r. awansował na generała porucznika.
Po agresji ZSRR na Finlandię 30 listopada 1939 r., pełnił nadal funkcję szefa Sztabu Generalnego. Na początku marca 1940 r. przejął po zdymisjonowanym po zaledwie trzech dniach na stanowisku gen. Kurcie Martti Walleniusie dowodzenie jednostkami obrony wybrzeża. Dowodził nimi w najbardziej krytycznym momencie, kiedy Armia Czerwona prawie przerwała ich obronę. Udało mu się jednak powstrzymać natarcie wojsk sowieckich, choć kosztem bardzo wysokich strat, do czasu ogłoszenia zawieszenia broni 13 marca. W okresie pokoju międzywojennego na krótko powrócił do funkcji szefa Sztabu Generalnego, po czym już w kwietniu został dowódcą II Korpusu Armijnego. Po ataku Niemiec na ZSRR 22 czerwca 1941 r., II Korpus został przemianowany na IV Korpus Armijny. Prowadził on od 22 sierpnia natarcie w południowej części Przesmyku Karelskiego, podczas gdy główny atak na północ od jeziora Ładoga prowadziła Armia Karelia gen. Ericha Heinrichsa. IV Korpus osiągnął szybko duże sukcesy, zajmując m.in. Viipuri. W ostatnich dniach sierpnia jednostki korpusu zamknęły w okrążeniu na południe od Viipuri część oddziałów trzech sowieckich dywizji: 43, 115 i 123 Dywizje Strzeleckie. Poddały się one 1 września. Był to największy w historii sukces fińskich sił zbrojnych.
W marcu 1942 r. gen. Oesch objął dowodzenie Grupy Ołonieckiej, działającej pomiędzy jeziorami Onega i Ładoga. W kwietniu tego roku powstrzymała ona silny kontratak wojsk radzieckich. Aż do początku czerwca 1944 r. trwała tam właściwie wojna pozycyjna. Gen. Oesch wystąpił z pomysłami ufortyfikowania zajmowanych pozycji, ale nie zostały one zrealizowane. 9 czerwca tego roku Armia Czerwona rozpoczęła ofensywę na Przesmyku Karelskim, przełamując następnego dnia fińskie pozycje obronne. W tak tragicznej sytuacji Oesch przejął dowodzenie tamtejszymi siłami fińskimi. Pomimo utraty Viipuri 20 czerwca, udało mu się z pomocą nowo sformowanych jednostek powstrzymać nacierające oddziały Armii Czerwonej. W październiku zdał dowodzenie swoimi wojskami. Po zakończeniu wojny kontynuacyjnej 4 września, powrócił na stanowisko szefa Sztabu Generalnego.
Powojenne losy.
We wrześniu 1945 roku na własne życzenie odszedł z armii, gdyż Sowieci zażądali jego aresztowania jako zbrodniarza wojennego. Wiązało się to z jego rozkazem ze września 1941 r. rozstrzelania 17 radzieckich jeńców wojennych, którzy odmawiali wykonywania poleceń. Zamierzał zbiec do Szwecji, ale ostatecznie postanowił pozostać w Finlandii i stawić czoło oskarżeniom. Został aresztowany i skazany 19 lipca 1946 r. na karę 12 lat więzienia. 2 lutego 1948 r. karę zmniejszono do 3 lat. Po wyjściu na wolność zajął się historią wojskową, zbierając i spisując relacje z okresu II wojny światowej. W 1957 r. w Helsinkach ukazała się jego książka pt. "Suomen kohtalon ratkaisu Kannaksella kesällä 1944", dotycząca fińskich działań wojennych z lata 1944 r. Jednocześnie był współzałożycielem i został redaktorem naczelnym historycznego czasopisma wojskowego.
Odznaczenia.
Został odznaczony m.in. estońskim Orderem Krzyża Orła I klasy (1932) i polskim Złotym Krzyżem Zasługi (1937).

</doc>
<doc id="1154167" url="https://pl.wikipedia.org/wiki?curid=1154167" title="Zarządca przymusowy">
Zarządca przymusowy

Zarządca przymusowy – zarządca przedsiębiorstwem lub gospodarstwem rolnym w trybie art 10641 kpc i nast. lub zarządca nieruchomości w toku egzekucji sądowej z nieruchomości (art. 931 § 2 kpc) a także zarządca nieruchomości wspólnej ustanowiony przez sąd w trybie art. 26 ustawy o własności lokali.
Źródła prawne.
Ustanowienie zarządcy przymusowego może nastąpić dla ochrony różnych celów procesowych i w oparciu o różne podstawy prawne takie jak:
Zarząd przymusowy ustanowiony z mocy ustawy o własności lokali.
Ustawa o własności lokali precyzuje sposób zarządzania nieruchomością wspólną, tzn. nieruchomością będącą we współwłasności właścicieli lokali wyodrębnionych i niewydorębnionych położonych na danej nieruchomości. Właściciele ci tworzą wspólnotę mieszkaniową. Nieruchomością wspólną zarządza zarząd powołany przez właścicieli lub sposób zarządu określony jest w umowie, sporządzonej w formie aktu notarialnego (lub uchwale, zaprotokołowanej przez notariusza). Jeżeli jednak te sposoby sprawowania zarządu nie zostaną ustanowione lub nie spełniają swej roli według kryteriów określonych w ustawie o własności lokali, może zostać powołany zarządca przymusowy. Jest to więc sposób sprawowania zarządu przewidziany dla sytuacji, w której niezbędna jest interwencja organów publicznych w celu zapewnienia prawidłowego utrzymania nieruchomości wspólnej i zarządzania nią.
Krajowa Izba Gospodarki Nieruchomościami jako branżowa organizacja skupiająca zarządców nieruchomości wydaje certyfikaty zarządcy sądowego (przymusowego). Wydanie certyfikatu wiąże się z koniecznością ukończenia specjalistycznego kursu oraz zdania egzaminu wewnętrznego organizowanego przez izbę. Do odbycia kursu wymagane jest m.in. trzyletnie doświadczenie zawodowe związane z zarządzaniem nieruchomościami. Krajowa Izba Gospodarki Nieruchomościami prowadzi centralny rejestr zarządców sądowych którym został wydany certyfikat zarządcy sądowego (przymusowego). Centralny rejestr zarządców sądowych prowadzony jest na stronie www.kign.pl 
Sposób i przyczyny ustanawiania.
Przy ustanawianiu zarządcy przymusowego obowiązują następujące zasady zapisane w ustawie o własności lokali (art. 26 uwl):
Inne zasady.
Zgodnie z art. 26 ust. 1 uwl:

</doc>
<doc id="1154169" url="https://pl.wikipedia.org/wiki?curid=1154169" title="Xiamen (stacja kolejowa)">
Xiamen (stacja kolejowa)

Xiamen () – stacja kolejowa w Xiamen, w prowincji Fujian, w Chinach. Stacja ma 3 perony.

</doc>
<doc id="1154172" url="https://pl.wikipedia.org/wiki?curid=1154172" title="Estancia">
Estancia

Estancia – miasto w Stanach Zjednoczonych, w stanie Nowy Meksyk, w hrabstwie Torrance.

</doc>
<doc id="1154174" url="https://pl.wikipedia.org/wiki?curid=1154174" title="Funkcje odwrotne do trygonometrycznych">
Funkcje odwrotne do trygonometrycznych



</doc>
<doc id="1154178" url="https://pl.wikipedia.org/wiki?curid=1154178" title="Jarl Frithiof Lundquist">
Jarl Frithiof Lundquist

Jarl Frithiof Lundquist (ur. 15 sierpnia 1896, Helsinki, zm. 23 września 1965 tamże) – fiński generał lotnictwa. Od 8 września 1932 do 29 czerwca 1945 dowódca Fińskich Sił Powietrznych.

</doc>
<doc id="1154179" url="https://pl.wikipedia.org/wiki?curid=1154179" title="Jeckyll &amp; Hyde">
Jeckyll &amp; Hyde

Jeckyll &amp; Hyde – duet DJ pochodzący z Holandii, którego członkami są Maarten Vorwerk (znany w środowisku jumpstyle jako "Vorwerk") i Ruud van IJperen (znany jako "DJ Ruthless").
Duet podczas koncertów wspierają Patrick (Kars), Baukje, Jordy, Djuna, Jantine, Patrick (van de Ree), Steven, Freek.
W 2007 roku grupa wydała utwór "Freefall", który stał się wkrótce hitem w całej Europie, również i w Polsce, a wiele osób dzięki temu właśnie utworowi dowiedziało się o muzyce jumpstyle.
Dyskografia.
Albumy.
"The Album" (2007)

</doc>
<doc id="1154182" url="https://pl.wikipedia.org/wiki?curid=1154182" title="Xining (stacja kolejowa)">
Xining (stacja kolejowa)

Xining () – stacja kolejowa w Xining, w prowincji Qinghai, w Chinach. 

</doc>
<doc id="1154183" url="https://pl.wikipedia.org/wiki?curid=1154183" title="Bomba ślepa PuW">
Bomba ślepa PuW

Bomba ślepa PuW – niemiecka bomba ćwiczebna przeznaczona do nauki i treningu bombardowania. Bomby tego typu zdobyto na opanowanym w czasie powstania wielkopolskiego poznańskim lotnisku Ławica i były następnie używane przez polskie Lotnictwo Wojskowe.
Bomba ślepa PuW miała malowany na szaro korpus o kształcie identycznym jak bomby odłamkowej 12,5 kg PuW. Wewnątrz korpusu znajdował się ładunek prochu czarnego oraz smoły pełniącej funkcję wypełniacza. Bomba była uzbrajana zapalnikiem głowicowym. Po upadku detonacja prochu odrywała od bomby statecznik, a wydostające się ze skorupy gazy prochowe tworzyły dobrze widoczny biały obłok.
W 1932 roku wobec wyczerpywania się zapasów bomb ślepych PuW w Polsce przerobiono na bomby ćwiczebne 4800 szt bomb odłamkowych 12,5 kg PuW.

</doc>
<doc id="1154185" url="https://pl.wikipedia.org/wiki?curid=1154185" title="Ernest Kościński">
Ernest Kościński

Ernest Kościński (ur. 4 maja 1914 w Narzymiu, zm. we wrześniu 1939 pod Modlinem) – polski folklorysta, poeta, nauczyciel, działacz działdowskiego Związku Mazurów.
Życiorys.
Ernst Kozcinski (zapis z aktu urodzenia) urodził się 4 maja 1914. Przodkowie Ernesta prawdopodobnie byli emigrantami z regionu Salzburga w Austrii, którzy ze względów religijnych w XVII w. osiedlili się w Prusach. Pochodził z rodziny chłopskiej. Jego rodzina od niepamiętnych czasów prowadziła gospodarstwo rolne w Narzymiu. Dziadek, po mieczu, Adolf był żonaty z Friderike Post z Narzymia. Ojciec Johann Adolf (ur. 1868 w Narzymiu) odziedziczył gospodarstwo po swoich rodzicach i 5 września 1900 zawarł związek małżeński z matką Ernesta – Wilhelmine Gottliebe Lissy (Łysy) ewangeliczką, ur. w Narzymiu, zam. Narzym, córka gospodarza Wilhelma i Anny Markowskiej z Narzymia. Ernest w 1920 rozpoczął naukę w polskiej Szkole Powszechnej III klasowej w Narzymiu. Szkołę tą ukończył 18 lipca 1927 i dalszą naukę podjął w Państwowym Seminarium Nauczycielskim w Działdowie. Podczas nauki w seminarium działał w kole krajoznawczym przy tej placówce; zajmował się badaniem folkloru mazurskiego w okolicach Działdowa. Po ukończeniu seminarium i odbyciu praktyki został w 1935 nauczycielem w Klęczkowie (powiat działdowski).
18 grudnia 1935 uczestniczył w spotkaniu w mieszkaniu Karola Małłka w Działdowie przy ulicy Lidzbarskiej; zgromadziło się wówczas 19 osób, decydując o powołaniu Związku Mazurów. Współpracował w tej organizacji z Małłkiem, Kurtem Obitzem, Hieronimem Skurpskim, Jerzym Burskim, Gustawem Leydingiem i innymi działaczami. Przygotowywał regionalne opracowania historyczne. Wydał w 1935, nakładem warszawskiego "„"Głosu Ewangelickiego”, dwie broszury religijne "Przyjdź Królestwo Twoje... Proroctwo i przypowieści prorocze pustelnika" M. Pieńkowskiego i "Zaiste to był Pan! Według prawdziwych zdarzeń z czasów prześladowania chrześcijan na Dalekim Wschodzie" E. Ziarko. Na łamach prasy działdowskiej ogłaszał swoje wiersze. Utwory poetyckie Kościńskiego znalazły się także w przygotowywanym do druku "Kalendarzu dla Mazurów" na rok 1940, który jednak nie zdążył ukazać się, zniszczony przez Niemców.
Kościński został zmobilizowany latem 1939. Poległ 4 września 1939 w kampanii wrześniowej pod Modlinem, jako podporucznik Wojska Polskiego. Spoczywa w bezimiennej mogile na cmentarzu ewangelickim w Narzymiu.
Odznaczenia.
Uchwałą Prezydium Krajowej Rady Narodowej z dnia 29 maja 1946 „za wybitne zasługi w pracy narodowej, społecznej i kulturalno-oświatowej na Warmii i Mazurach” został pośmiertnie odznaczony Orderem Krzyża Grunwaldu III klasy.
Upamiętnienie.
Jego imię noszą ulice w Olsztynie i Sochaczewie.

</doc>
<doc id="1154193" url="https://pl.wikipedia.org/wiki?curid=1154193" title="Niigata (stacja kolejowa)">
Niigata (stacja kolejowa)

 – stacja kolejowa w Niigacie, w prefekturze Niigata, w Japonii. Na stacji są 3 perony.

</doc>
<doc id="1154195" url="https://pl.wikipedia.org/wiki?curid=1154195" title="U-flak">
U-flak

U-flak - zbiorcza nazwa dla kilku niemieckich okrętów podwodnych z okresu II wojny światowej przystosowanych do walki z jednostkami powietrznymi. "U-bootwaffe" posiadała łącznie cztery takie okręty należące do "typu VIIC" - U-441, U-256, U-621 i U-953; trzy kolejne (U-211, U-263, U-271) nie zostały całkowicie przebudowane. Ostatecznie koncepcja okazała się nieskuteczna i jednostki przebudowano na konwencjonalne okręty podwodne.
Niemcy eksperymentowali z różnymi modyfikacjami kiosku i dodawaniem artylerii przeciwlotniczej, dlatego część źródeł podaje wyższą liczbę przeciwlotniczych U-Bootów.
Założenia i doktryna.
Alianckie lotnictwo dominowało nad wodami Zatoki Biskajskiej zatapiając tam dużą ilość niemieckich okrętów; rejon ten nazywany był "zatoką śmierci". Ze względu na obecność radaru niskich częstotliwości w alianckich samolotach, którego nie były w stanie wykryć ówczesne niemieckie detektory fal radarowych, "U-Booty" były zaskakiwane i często nie zdążyły się całkowicie zanurzyć przed atakiem stając się bardzo łatwym celem dla lotnictwa. BdU w pewnym momencie nakazało nawet pozostać na powierzchni i nawiązać walkę z samolotami; jednak część historyków (m.in. Blair) uważa, że spowodowało to jeszcze większy wzrost strat.
Innym sposobem walki była doktryna grupowej obrony, według której okręty miały przechodzić przez zatokę na powierzchni w dużych grupach przy pełnej prędkości - każdy okręt stanowiło kilka dodatkowych karabinów maszynowych. Rozwinięciem tej koncepcji były jednostki typu U-flak które miały eskortować te grupy oraz umożliwić pozostałym "U-Bootom" swobodne zanurzenie poprzez skupienie ataku na sobie.
Silniejsze i liczniejsze karabiny maszynowe wraz z osłonami chroniącymi strzelców (których nie miały inne U-Booty) znacznie pogorszyły sterowność oraz prędkość podczas poruszania się pod wodą.
Zastosowanie bojowe.
Okręty tego typu odbyły łącznie sześć misji bojowych w których zniszczyły jeden lub dwa alianckie samoloty. Przyczyną niepowodzenia była zmiana doktryny przez lotnictwo Aliantów - na metodę "grupowej obrony" zastosowali taktykę "grupowego ataku". Pojedynczy samolot po wykryciu wroga wzywał inne i czekał, a po pewnym czasie rozpoczynano skumulowany atak. Niezależnie jak silne wyposażenie przeciwlotnicze miały "U-Booty", nie były one w stanie przeciwstawić się kilkunastu samolotom wroga.
Drugą przyczyną było naprowadzanie na takie grupy "U-Bootów" zespołów niszczycieli.
Z tego powodu BdU wycofało się z eksperymentu i przebudowało "U-flak" na konwencjonalne okręty bojowe.

</doc>
<doc id="1154197" url="https://pl.wikipedia.org/wiki?curid=1154197" title="Daniel Rufeisen">
Daniel Rufeisen

Daniel Rufeisen OCD, właśc. Shmuel Oswald Rufeisen (ur. 29 stycznia 1922 w Zadzielu k. Żywca, zm. 30 lipca 1998 w Hajfie) – polski kapłan katolicki żydowskiego pochodzenia, karmelita, konwertyta, misjonarz, tłumacz.
Biografia.
Oswald Rufeisen urodził się w rodzinie żydowskiej w Zadzielu k. Żywca. Uczęszczał do Liceum im. Józefa Piłsudskiego w Bielsku. Po agresji niemieckiej na Polskę wyjechał do Lwowa, a stamtąd do Wilna. Żywiąc poglądy syjonistyczne, nosił się z zamiarem wyjazdu do Palestyny. Zajęcie Litwy przez Związek Radziecki wpłynęło na decyzję o przyuczeniu się do zawodu szewca. Gdy do Wilna wkroczyli Niemcy, Rufeisen został aresztowany 13 lipca 1941. Przed zesłaniem do obozu uratował go nowy zawód. Zatrudniono go przy wyrobie obuwia dla wojska. Jesienią 1941 uciekł na Białoruś. Znalazł schronienie w Mirze. Podając się za Polaka, pracował przez dziewięć miesięcy jako tłumacz na posterunku żandarmerii niemieckiej. W tym czasie kradł broń i zaopatrywał w nią Żydów z mirskiego getta. Gdy uprzedził Żydów o dacie pacyfikacji, został zdradzony przez jednego z nich. Niemcy aresztowali go, zdołał jednak zbiec i od 15 lipca 1942 ukrywał się w klasztorze zmartwychwstanek w Mirze. Podczas pobytu u sióstr zapoznał się z Nowym Testamentem i literaturą katolicką, nawrócił się i przyjął chrzest z rąk zakonnicy. Czując ponownie zagrożenie, opuścił klasztor i przystąpił do partyzantki na terenie Puszczy Nalibockiej.
Po II wojnie światowej powrócił do Polski. Przez Częstochowę i Kraków trafił do Czernej, gdzie 8 czerwca 1945 rozpoczął nowicjat w zakonie karmelitańskim, przybierając imię zakonne Daniel-Maria od Najświętszego Serca Pana Jezusa. Pierwsze śluby złożył 9 czerwca 1946. W latach 1946–1948 studiował filozofię w studium dominikanów w Krakowie, 1948–1950 teologię w Seminarium Duchownym w Przemyślu oraz 1950–1952 w seminarium karmelitów w Krakowie. Święcenia kapłańskie przyjął 29 czerwca 1952. Po święceniach pracował w Wadowicach, Szopienicach na Górnym Śląsku oraz w Czernej. W maju 1959 wyemigrował do Izraela.
Jako Żyd poprosił o nadanie izraelskiego obywatelstwa. Argumentował swoją prośbę pochodzeniem i tożsamością kulturową, do której się zawsze przyznawał. Niektóre odłamy judaizmu uznawały go za żyda. Władze odmówiły przyznania mu obywatelstwa z powodu wyznania. Po apelacji do Sądu Najwyższego Rufeisen całkowicie przegrał sprawę. Następnie ubiegał się o obywatelstwo jako nie-Żyd. Po sześciu latach przyznano mu obywatelstwo. Do końca życia Rufeisen żył w karmelitańskim klasztorze Stella Maris na Górze Karmel w Hajfie. Ojciec Daniel opisał swoje wojenne losy w wydanej drukiem autobiografii. W 2002 wydany został "Dzienniczek duchowny z lat 1945–1947" o. Daniela Rufeisena.
Daniel Rufeisen jest również pierwowzorem tytułowego bohatera powieści Ludmiły Ulickiej "Daniel Stein, tłumacz" (wyd. ros. 2007, wyd. pol. 2012), oraz bohaterem biograficznej książki Nechamy Tec pt. "Daniel w jaskini lwa" (wyd. ang. 1990, wyd. pol. 2008).

</doc>
<doc id="1154201" url="https://pl.wikipedia.org/wiki?curid=1154201" title="Oswald Rufeisen">
Oswald Rufeisen



</doc>
<doc id="1154202" url="https://pl.wikipedia.org/wiki?curid=1154202" title="Geofizyka stosowana">
Geofizyka stosowana

Geofizyka stosowana – zespół fizycznych metod badania przypowierzchniowej części skorupy Ziemi oraz określenia własności fizycznych skał – elektrycznych, mechanicznych, magnetycznych, cieplnych, jądrowych i innych na podstawie pomiarów realizowanych na powierzchni Ziemi, w otworach wiertniczych, wyrobiskach górniczych, w powietrzu i na morzu.
Wyniki geofizyki stosowanej są wykorzystane w:
Metody geofizyki stosowanej wykorzystują:
Wykorzystanie w geofizyce promieniotwórczości, naturalnej lub sztucznej, nazywane jest geofizyką jądrową.
Anomalie geofizyczne są wskaźnikiem zmian własności fizycznych skał w miejscu badania w porównaniu do otoczenia. Dostarczają one informacji o obecności poszukiwanych złóż, o własnościach rozpoznawanego podłoża przed decyzjami budowlanymi. Wskazują na występowanie zmian w górotworze, które mogą zagrażać infrastrukturze, którą człowiek utworzył na powierzchni. Mogą dostarczać informacji o zmianach w środowisku związanych z migracją zanieczyszczeń chemicznych podczas monitoringu geofizycznego w przestrzeni i w czasie. 
Najstarszą częścią geofizyki stosowanej jest geofizyka poszukiwawcza. Później rozwinęła się geofizyka środowiska.

</doc>
<doc id="1154203" url="https://pl.wikipedia.org/wiki?curid=1154203" title="Michał Korybut">
Michał Korybut



</doc>
<doc id="1154204" url="https://pl.wikipedia.org/wiki?curid=1154204" title="Federico Gasperoni">
Federico Gasperoni

Federico Gasperoni (ur. 10 września 1976 w San Marino) – sanmaryński piłkarz występujący na pozycji bramkarza, reprezentant San Marino w latach 1996–2005.
Kariera klubowa.
Występował w SS Folgore/Falciano, CBR Pietracurta, US Calcinelli Calcio, Urbino Calcio, AC Cattolica Calcio i SS Murata. W barwach SS Folgore/Falciano wywalczył Superpuchar San Marino 2000. Po zakończeniu kariery zajął się szkoleniem bramkarzy w akademii prowadzonej przez FSGC.
Kariera reprezentacyjna.
9 października 1997 Gasperoni zadebiutował w reprezentacji San Marino w meczu przeciwko Belgii w Serravalle (0:3). 25 kwietnia 2001 zagrał w zremisowanym 1:1 spotkaniu z Łotwą w Rydze, w którym San Marino zdobyło drugi w historii punkt w eliminacjach mistrzostw świata i po raz pierwszy nie poniosło porażki na wyjeździe. Łącznie w latach 1996-2005 rozegrał 41 meczów w reprezentacji, w których wpuścił 165 bramek.
Kolarstwo.
W 2011 roku wziął udział w XIV Igrzyskach Małych Państw Europy, na których zajął 13. miejsce w kolarstwie szosowym.

</doc>
<doc id="1154206" url="https://pl.wikipedia.org/wiki?curid=1154206" title="Jurij Dołgoruki">
Jurij Dołgoruki



</doc>
<doc id="1154208" url="https://pl.wikipedia.org/wiki?curid=1154208" title="Århus (stacja kolejowa)">
Århus (stacja kolejowa)

Århus Hovedbanegård, Århus H - stacja kolejowa w Aarhus w Danii.
Stacja posiada 3 perony. Jest ona połączona z największą galerią w Aarhus czyli „Bruns Galleri”.

</doc>
<doc id="1154209" url="https://pl.wikipedia.org/wiki?curid=1154209" title="Walter Warlimont">
Walter Warlimont

Walter Warlimont (3 października 1894 w Osnabrück, zm. 9 października 1976 w Kreuth) – niemiecki generał z czasów II wojny światowej, zastępca szefa sztabu Wehrmachtu.
Życiorys.
Był uczestnikiem I wojny światowej. Służył tam jako dowódca artylerii we Francji, a następnie we Włoszech. W 1918 roku służył we Freikorpsie.
Brał udział w hiszpańskiej wojnie domowej pomiędzy sierpniem a listopadem 1936 roku jako podpułkownik. Generał Werner von Blomberg skierował Warlimonta do skoordynowania niemieckiej pomocy dla gen. Franco przeciw hiszpańskim siłom rządowym. W 1938 roku został awansowany na pułkownika i stał się dowódcą 26 Pułku Artylerii.
Pomógł generałowi Jodlowi przygotować plan agresji na Polskę w 1939 roku. W 1940 roku awansował do stopnia Generalmajor i przygotowywał plany najazdu na Francję. W 1941 roku przygotowywał również plan najazdu na ZSRR, za co został w 1942 roku awansowany do stopnia Generalleutnant.
W lutym 1943 roku odwiedził w Tunisie feldmarszałka Rommla, aby porozmawiać o wycofaniu wojsk na północ Afryki. W 1944 został awansowany na generała artylerii (General der Artillerie). Gdy alianci wylądowali w Normandii, Warlimont zatelefonował do Jodla w sprawie użycia niemieckich czołgów do kontrataku. Jodl odparł, że potrzeba zgody Führera, ale nadeszła ona zbyt późno, żeby odeprzeć atak aliantów. Został ranny w czasie zamachu na życie Hitlera 20 lipca 1944 roku. 22 lipca odbył podróż do Francji aby spotkać się z feldmarszałkiem Rommlem i wiceadmirałem Ruge w celu omówienia pogarszającej się sytuacji w Normandii. We wrześniu 1944 gen.Jodl rozważał decyzję zrobienia z Warlimonta Szefa Sztabu. Jednakże Warlimont odmówił, ponieważ odczuwał skutki zdrowotne z 20 lipca. Do końca wojny Jodl i Warlimont mieli napięte stosunki.
Po klęsce Niemiec w maju 1945 roku został aresztowany przez Amerykanów. Stanął przed Amerykańskim Trybunałem Wojskowym w procesie wyższego dowództwa. Został oskarżony o zbrodnie wojenne (m.in. udział w przygotowaniu tzw. "Kommandobefehl") i skazany na dożywocie, które w 1951 zostało zamienione na 18 lat. Zwolniony w 1957 roku z więzienia Landsberg. Zmarł w 1976 roku.

</doc>
<doc id="1154211" url="https://pl.wikipedia.org/wiki?curid=1154211" title="Imre Csáky">
Imre Csáky

Imre Csáky (ur. 28 października 1672 w Szepesváre − zm. 28 sierpnia 1732 w Nagyvárad) − węgierski kardynał.
Życiorys.
Pochodził ze szlacheckiej rodziny. Studiował filozofię w Wiedniu i teologię w Rzymie. W latach 1703–1719 był biskupem Nagyváradu. 19 listopada 1714 został promowany do rangi arcybiskupa i mianowany metropolitą archidiecezji Kalocsa-Bacs. Przez pewien czas administrował też rodzinną diecezją Eger. W 1717 otrzymał nominację kardynalską od papieża Klemensa XI. Brał udział w konklawe w 1721. Wybrany wówczas papież Innocenty XIII 16 czerwca 1721 przyznał mu tytuł prezbitera S. Eusebio. Zmarł w wieku niespełna 60 lat.

</doc>
<doc id="1154215" url="https://pl.wikipedia.org/wiki?curid=1154215" title="Carlo Weis">
Carlo Weis

Carlo Weis (ur. 3 lipca 1960) – trener i piłkarz, reprezentant Luksemburga, występujący na pozycji defensywnego pomocnika. W reprezentacji występował w latach 1978–1998, rozgrywając 87 meczów i zdobywając jednego gola (w meczu przeciwko Portugalii w 1991 roku).
W 1990 Carlo Weis został wybrany Piłkarzem Roku w Luksemburgu. Występował w takich klubach jak: Spora Luksemburg, KFC Winterslag, Stade de Reims, ponownie Spora, Thionville Sport FC, Avenir Beggen, Sporting Mertzig i ponownie Avenir. Zakończył karierę w 2000 roku.
Karierę trenerską rozpoczął w 1995 r. Sportingu Mertzig, gdzie był grającym trenerem. W 1997 r. przeszedł do Avenir Beggen, gdzie zakończył karierę zawodniczą. Od 2000 do 2004 r. prowadził F91 Dudelange. W latach 2004–2005 Weis prowadził Swift Hesperange.

</doc>
<doc id="1154223" url="https://pl.wikipedia.org/wiki?curid=1154223" title="Daugavpils (stacja kolejowa)">
Daugavpils (stacja kolejowa)

Daugavpils – stacja kolejowa w Dyneburgu, na Łotwie, która powstała w latach 1860-1873.
W 1944 w Dyneburgu funkcjonował pierwszy po II w.ś. zarząd kolei na Łotwie. W pozostałych latach najczęściej zlokalizowany był w tej miejscowości średni szczebel zarządzania, np. oddział/oddziały.
Dworzec wielokrotnie przebudowywano, obecny budynek pochodzi z 1951, wcześniejszy był wybudowany w 1943.
Od 1991 węzłem zarządzają Koleje Łotewskie ("Latvijas dzelzceļš").
W 1866 na węźle powstały Dźwińskie Główne Warsztaty Kolejowe kolei Petersbursko-Warszawskiej i Ryżsko-Orłowskiej ("Двинские главные железнодорожные мастерские" Петербургско-Варшавской и Рига-Орловской железных дорог), w 1880 noszące nazwę Fabryki Wagonów i Maszyn Kolei Żelaznej Dynebursko-Witebskiej (około 800 zatrudnionych), zaś obecnie Daugavpilskiego Zakładu Remontu Lokomotyw (łot. "Daugavpils Lokomotīvju Remonta Rūpnīca", ros. "Даугавпилсский локомотиворемонтный завод").

</doc>
<doc id="1154233" url="https://pl.wikipedia.org/wiki?curid=1154233" title="Piłkarz Roku w Luksemburgu">
Piłkarz Roku w Luksemburgu

Piłkarz Roku w Luksemburgu – nagroda dla najlepszego piłkarza występującego w lidze Luksemburga. Nagroda przyznawana jest co sezon od 1988 przez d'Wort, największą gazetę codzienną Luksemburga.

</doc>
<doc id="1154234" url="https://pl.wikipedia.org/wiki?curid=1154234" title="Chabarowsk-1">
Chabarowsk-1

Chabarowsk-1 () – stacja kolejowa w Chabarowsku, w Kraju Chabarowskim, w Rosji. Stacja posiada 5 peronów. Przepustowość stacji wynosi 10 tysięcy pasażerów dziennie i 3 mln rocznie.

</doc>
<doc id="1154240" url="https://pl.wikipedia.org/wiki?curid=1154240" title="Léon Mart">
Léon Mart

Léon Mart (ur. 18 września 1914 w Esch-sur-Alzette, zm. 14 lipca 1984) – piłkarz reprezentacji Luksemburga, występujący na pozycji środkowego napastnika. Najlepszy strzelec w historii reprezentacji – w latach 1933–1946 zdobył 16 bramek w 24 meczach reprezentacji.

</doc>
<doc id="1154241" url="https://pl.wikipedia.org/wiki?curid=1154241" title="Asahikawa (stacja kolejowa)">
Asahikawa (stacja kolejowa)

 – stacja kolejowa w Asahikawa, na wyspie Hokkaido, w Japonii. Stacja posiada 3 perony.

</doc>
<doc id="1154242" url="https://pl.wikipedia.org/wiki?curid=1154242" title="Jarosław Pięta">
Jarosław Pięta

Jarosław Pięta (ur. 27 grudnia 1964 w Sosnowcu) – polski polityk, samorządowiec, prawnik, poseł na Sejm VI i VII kadencji.
Życiorys.
Ukończył studia prawnicze na Uniwersytecie Śląskim, następnie odbył aplikację sądową i radcowską. Pracował w katowickim oddziale Państwowej Inspekcji Pracy. Należał do Unii Demokratycznej i Unii Wolności. W 2001 został działaczem Platformy Obywatelskiej. Pełnił funkcję wiceprzewodniczącego sosnowieckich struktur tej partii.
W 2006 bezskutecznie kandydował na stanowisko prezydenta Sosnowca. Uzyskał jednocześnie mandat radnego rady miasta, obejmując w niej stanowisko wiceprzewodniczącego. W wyborach parlamentarnych w 2007 uzyskał mandat poselski. Kandydując w okręgu sosnowieckim, otrzymał 8238 głosów. W wyborach samorządowych w 2010 ponownie bez sukcesu kandydował na stanowisko prezydenta Sosnowca; w drugiej turze przegrał z Kazimierzem Górskim (uzyskując poparcie ok. 46,7%). W wyborach do Sejmu w 2011 z powodzeniem ubiegał się o reelekcję, dostał 9309 głosów. W Sejmie VII kadencji został członkiem Komisji do Spraw Kontroli Państwowej, Komisji do Spraw Unii Europejskiej, a także przewodniczącym Podkomisji stałej do spraw nowelizacji prawa karnego. W 2015 nie został wybrany na kolejną kadencję.

</doc>
<doc id="1154245" url="https://pl.wikipedia.org/wiki?curid=1154245" title="Natsumi Abe">
Natsumi Abe

 – japońska piosenkarka i aktorka. Od 1997 roku do stycznia 2004 roku należała do grupy j-popowej Morning Musume. 
Starsza siostra Asami Abe. 
Linki zewnętrzne.
 

</doc>
<doc id="1154247" url="https://pl.wikipedia.org/wiki?curid=1154247" title="Mostostal Chojnice">
Mostostal Chojnice

Mostostal Chojnice spółka z ograniczoną odpowiedzialnością (dawniej: Mostostal Chojnice S.A.) – polski producent konstrukcji stalowych spawanych, skręcanych, a także ich montażysta w kraju i za granicą.
Konstrukcje stalowe hal, budynków użyteczności publicznej oraz obiektów przemysłowych stanowiły główny profil produkcji w początkowych latach działalności.
Aktualnie przedsiębiorstwo specjalizuje w produkcji konstrukcji stalowych mostów, wiaduktów, kładek, konstrukcji rurowych, wież, masztów, suwnic pomostowych i bramowych.
Wytwórnia jest producentem wyposażenia dla przemysłu stoczniowego: pokryw luków okrętowych (zewnętrznych i wewnętrznych, rozsuwanych i nakładanych), zrębnic okrętowych, śluz portowych, elementów kadłubów statków, turbin elektrowni wodnych, elementów elektrowni wiatrowych, ramp ro-ro, ramp rufowych, samochodowych i kontenerowych, prowadnic i wózków kontenerowych, elementów dźwigów portowych i przeładunkowych, elementów platform wydobywczych, konstrukcji doków suchych oraz pirsów przeładunkowych.
W roku 2004 Mostostal został wykupiony od holdingu Mostostal Zabrze przez prywatną firmę KEM z Dąbrowy Górniczej.
W 2010 roku większościowym udziałowcem Mostostalu została cypryjska spółka Nemotrex Ltd.
W czerwcu 2011 roku nastąpiło przeniesienie spółki z Chojnic do Rudy Śląskiej.
30 czerwca 2011 roku spółka zgłosiła wniosek o upadłość likwidacyjną.
9 sierpnia 2011 Sąd Gospodarczy w Gliwicach ogłosił upadłość likwidacyjną spółki oraz powołał syndyka, Marcina Ferdyna.
1 grudnia 2011 roku decyzją Sądu Gospodarczego w Gliwicach zatwierdzona została umowa dzierżawy zorganizowanej części zakładu przez Stocznię Gdańsk S.A.
19 grudnia 2013 roku sędzia-komisarz zatwierdził dzierżawę majątku Mostostalu Chojnice przez spółkę Zamet Industry S.A. z Piotrkowa Trybunalskiego, który 01.01.2014 r. utworzył swój zakład Mostostal Chojnice.
Od 2 stycznia 2018 roku została wydzielona spółka komandytowa i obecnie figuruje pod nową samodzielną nazwą.
Od 1 stycznia 2022 roku zmieniona została forma prawna na spółkę z ograniczoną odpowiedzialnością.

</doc>
<doc id="1154257" url="https://pl.wikipedia.org/wiki?curid=1154257" title="Rovaniemi (stacja kolejowa)">
Rovaniemi (stacja kolejowa)

Rovaniemi – stacja kolejowa w Rovaniemi, w Finlandii.
Obsługa pasażerów.
Kasy biletowe, automaty biletowe, perony dostępne dla wózków inwalidzkich, restauracja, parking samochodowy, parking rowerowy, taxi, przystanek autobusowy.
Historia.
Linię ze strony południowej otwarto w roku 1909, w 1934 zbudowano odcinek na północ do Kemijärvi, który zelektryfikowano w roku 2014.

</doc>
<doc id="1154263" url="https://pl.wikipedia.org/wiki?curid=1154263" title="Artur Gierada">
Artur Gierada

Artur Daniel Gierada (ur. 21 kwietnia 1979 w Kielcach) – polski polityk, samorządowiec, przedsiębiorca, poseł na Sejm VI, VII i VIII kadencji.
Życiorys.
Od 2000 do 2001 należał do Stronnictwa Konserwatywno-Ludowego oraz do stowarzyszenia Młodzi Konserwatyści. W 2001 założył firmę zajmującą się pośrednictwem ubezpieczeniowym i finansowym. W tym samym roku przystąpił do Platformy Obywatelskiej. Był członkiem Stowarzyszenia „Młodzi Demokraci” w Kielcach, w którym działał do 2009.
W latach 2002–2007 pełnił funkcję radnego rady miejskiej w Kielcach, był jej wiceprzewodniczącym. W 2007 ukończył studia z zakresu politologii na Wydziale Zarządzania i Administracji Akademii Świętokrzyskiej, a w 2010 studia podyplomowe w zakresie audytu strategicznego na Wydziale Nauk Ekonomicznych Uniwersytetu Warszawskiego.
W wyborach parlamentarnych w 2007 uzyskał mandat poselski z listy Platformy Obywatelskiej. Kandydując w okręgu kieleckim, otrzymał 10 335 głosów. W latach 2007–2009 zasiadał w prezydium klubu parlamentarnego PO. W wyborach w 2011 z powodzeniem ubiegał się o reelekcję, dostał 11 679 głosów.
W 2015 został ponownie wybrany do Sejmu, otrzymując 5087 głosów. W Sejmie VIII kadencji został członkiem Komisji Finansów Publicznych oraz Komisji do Spraw Kontroli Państwowej. W 2017 wygrał wybory na przewodniczącego partii w województwie świętokrzyskim, pokonując Pawła Zalewskiego. W 2018 z ramienia Koalicji Obywatelskiej kandydował na prezydenta Kielc, zajmując 4. miejsce wśród 7 kandydatów. W 2019 wszedł w skład zarządu Stowarzyszenia „Świętokrzyskie Centrum Inicjatyw Społeczno-Kulturalnych”.
W wyborach parlamentarnych w 2019 bez powodzenia ubiegał się o reelekcję, zdobywając 6488 głosów.

</doc>
<doc id="1154290" url="https://pl.wikipedia.org/wiki?curid=1154290" title="Gare de Montpellier-Saint-Roch">
Gare de Montpellier-Saint-Roch

Gare de Montpellier-Saint-Roch – stacja kolejowa w Montpellier, w regionie Oksytania, we Francji. Stacja ma 3 perony.

</doc>
<doc id="1154293" url="https://pl.wikipedia.org/wiki?curid=1154293" title="Monsieur PESC">
Monsieur PESC



</doc>
<doc id="1154295" url="https://pl.wikipedia.org/wiki?curid=1154295" title="Zatoka Triesteńska">
Zatoka Triesteńska

Zatoka Triesteńska (wł. "Golfo di Trieste"; słń. "Tržaški zaliv"; chorw. "Tršćanski zaljev"; niem. "Golf von Triest") – zatoka w północnej części Morza Adriatyckiego, stanowi część Zatoki Weneckiej, położona u północno-wschodnich wybrzeży Włoch i Słowenii, głębokość do 25 m.
Główne porty: Triest i Monfalcone we Włoszech, Koper w Słowenii.

</doc>
<doc id="1154302" url="https://pl.wikipedia.org/wiki?curid=1154302" title="Zemsta frajerów w raju">
Zemsta frajerów w raju

Zemsta Frajerów w raju (ang. Revenge of the Nerds II: Nerds in Paradise) – kontynuacja filmu "Zemsta frajerów"
Fabuła.
Film opowiada o nieudacznikach zwanych frajerami którzy znajdują się w bractwie Lambda-Lambda-Lambda. Członkowie bractwa AlfaBeta chcą ich się pozbyć.

</doc>
<doc id="1154326" url="https://pl.wikipedia.org/wiki?curid=1154326" title="Ljubljana (stacja kolejowa)">
Ljubljana (stacja kolejowa)

Ljubljana – stacja kolejowa w Lublanie, jest największą stacją kolejową w Słowenii. Posiada 5 peronów.
Na pierwszym peronie znajduje się niewielki pomnik Jamesa Joyce’a, upamiętniający jego pobyt na stacji 19 października 1904.
W 2011 zakończyła się budowa wielofunkcyjnego centrum Emonika.

</doc>
<doc id="1154328" url="https://pl.wikipedia.org/wiki?curid=1154328" title="Rozwiązanie hiszpańskie">
Rozwiązanie hiszpańskie

Rozwiązanie hiszpańskie (inaczej "rozwiązanie barcelońskie") – sposób rozplanowania przestrzennego peronów na stacjach kolejowych i stacjach metra, polegający na umiejscowieniu peronów z obu stron toru, umożliwiając w ten sposób wysiadanie i wsiadanie do pociągu z obu jego stron.
Wykorzystanie takiego układu znacząco przyspiesza wymianę pasażerów. Podróżujący mogą być zobligowani do wsiadania z jednej, a wysiadania z drugiej strony pociągu. Najczęściej spotyka się trzy perony (jeden wyspowy i dwa boczne) obsługujące dwa tory prowadzące w przeciwnych kierunkach.
Po raz pierwszy w Europie wykorzystano to rozwiązanie w metrze w Barcelonie w Hiszpanii (stąd nazwa) w latach 30. XX wieku. Znacznie wcześniej (1913) w tym układzie powstała stacja Chambers Street metra nowojorskiego.
Rozwiązanie hiszpańskie jest zastosowane na stacji Warszawa Śródmieście, przy czym obecnie nie wyodrębnia się peronów tylko dla wsiadających i wysiadających. Do remontu w 2006 roku widoczne były napisy informujące, że dany peron jest przeznaczony tylko dla wsiadających lub wysiadających. Były one jednak całkowicie ignorowane przez praktycznie wszystkich pasażerów, a za łamanie tych zasad nie groziły żadne sankcje. Po remoncie postanowiono nie umieszczać ponownie tych napisów.

</doc>
<doc id="1154340" url="https://pl.wikipedia.org/wiki?curid=1154340" title="What You Don’t Know">
What You Don’t Know

„What You Don’t Know” to piosenka pop, ballada niemieckiego trio Monrose. Jest to 5 singel tego zespołu, wydany został dnia 7 grudnia 2007. Zdaniem producenta, utwór „What You Don’t Know” odniesie taki sam sukces co „Shame” czy „Hot Summer”. Na imprezie The Dome 45, dziewczyny dowiedziały się, że singel ten pokrył się złotem w Niemczech i Austrie.
Teledysk.
Teledysk do singla „What You Don’t Know” miał premierę na oficjalnej stronie zespołu dnia 22 listopada 2007 o północy. W tym samym dniu, na niemieckim programie muzyczny Viva (Viva Live!), klip wyszedł na ekrany telewizyjne.

</doc>
<doc id="1154341" url="https://pl.wikipedia.org/wiki?curid=1154341" title="Piotr Mścisławiec">
Piotr Mścisławiec

Piotr Mścisławiec – drukarz działający w Moskwie 1563(?)-1565, w Zabłudowie 1567–1569, w Wilnie 1569(?)-1577.
Życiorys.
Data urodzeni ani dokładna data śmierci Mścisławca nie jest znana. Wiadomości biograficzne dotyczące osoby Mścisławca pochodzą głównie z kilku opisów, którymi opatrzone są druki, oraz z akt procesu z Mamoniczami w Wilnie. Szczupłość źródeł powoduje, iż wokół Mścisławca powstał szereg legend. Dotyczą one zwłaszcza jego pochodzenia i okresu życia przed pojawieniem się w Moskwie. Brzmienie nazwiska drukarza pozwala określić miejsce jego pochodzenia (lub jego ojca) – jest nim zapewne miasto Mścisław, leżące w okolicach Mohylewa na Białorusi (Piotr nazywa siebie „synem Mścisławca”).
Według Iljaszewicza (i in. historyków) Piotr jako młody chłopiec przywędrował do Wilna i tu nauczył się sztuki drukarskiej w oficynie Franciszka Skoryny. Następnie jako wędrowny drukarz dotarł w latach 50. do Nowogrodu, skąd sprowadzono go do Moskwy. Tu współpracował z Iwanem Fedorowem aż do 1565 r., kiedy to obydwaj musieli uchodzić na Litwę.
Wyjazd z Moskwy nastąpił zapewne wkrótce po 29 października 1565 r., to jest po zakończeniu ostatniego moskiewskiego druku, Czasownika. W końcu tegoż lub na początku następnego roku drukarze znaleźli się w Wilnie, gdzie zostali przedstawieni królowi Zygmuntowi Augustowi i senatorom. Na zaproszenie Grzegorza Chodkiewicza przenieśli się do jego majętności, Zabłudowa, celem zorganizowania drukarni. Do Zabłudowie przybyli, jak można przypuszczać, już w 1567 r. Spółka drukarzy trwała krótko. Mścisławiec opuścił Zabłudów już w 1569 r. Niektórzy badacze (Abramowicz) upatrują przyczyn odejścia w nieporozumieniach, jakie ich poróżniły. Jednakże bliższe prawdy wydaje się mniemanie, iż Mścisławca skłoniły do wyjazdu korzystne propozycje Mamoniczów, z którymi kontakty mogły być ułatwione dzięki pochodzeniu z tej samej ziemi białoruskiej. Mamonicze wywodzili się również z Mohylewszczyzny, a Łukasz żonaty był z kasztelanką mścisławską, Barbarą Wojnianką.
W Wilnie działał Piotr Tymofiejewicz u boku Mamoniczów przez 8 lat. Ostatnie o nim wieści pochodzą z akt procesu toczącego się w latach 1576–1577.
Ponieważ po procesie nastąpiła przerwa w działalności drukarni, niektórzy skłonni byli domyślać się, iż zastój wywołała śmierć Mścisławca. Jednakże Iljaszewicz wyraża odmienny pogląd. Wedle niego Piotr mógł wywędrować z Wilna i podjąć pracę w jakiejś innej tłoczni.

</doc>
<doc id="1154347" url="https://pl.wikipedia.org/wiki?curid=1154347" title="I liga brazylijska w piłce nożnej (1990)">
I liga brazylijska w piłce nożnej (1990)

Brazylia 1990
Mistrzem Brazylii został klub Corinthians Paulista, natomiast wicemistrzem Brazylii - klub São Paulo.
Do Copa Libertadores w roku 1991 zakwalifikowały się następujące kluby:
Dwa najsłabsze kluby spadły do drugiej ligi (Campeonato Brasileiro Série B):
Do pierwszej ligi awansowały dwa najlepsze kluby drugiej ligi:
Campeonato Brasileiro Série A - sezon 1990.
Pierwszy etap.
Tabele.
Grupa A
Grupa B
Drugi etap.
Kolejka 1.
Grupa A
Grupa B
Kolejka 2.
Grupa A
Grupa B
Kolejka 3.
Grupa A
Grupa B
Kolejka 4.
Grupa A
Grupa B
Kolejka 5.
Grupa A
Grupa B
Kolejka 6.
Grupa A
Grupa B
Kolejka 7.
Grupa A
Grupa B
Kolejka 8.
Grupa A
Grupa B
Kolejka 9.
Grupa A
Grupa B
Tabele.
Grupa A
Grupa B
Tabela sumaryczna.
Tabela obejmuje wszystkie rezultaty osiągniete przez kluby w obu etapach grupowych. Jej celem było wyłonienie pozostałych ćwierćfinalistów (były to najlepsze kluby w tabeli sumarycznej z tych, które nie wygrały żadnej z grup w dwóch pierwszych etapach). Dwa ostatnie zespoły w tabeli sumarycznej spadły do II ligi.
Finał.
Mistrzem Brazylii w 1990 roku został klub Corinthians Paulista, natomiast klub São Paulo został wicemistrzem Brazylii.

</doc>
<doc id="1154348" url="https://pl.wikipedia.org/wiki?curid=1154348" title="Park Narodowy Dolnej Zambezi">
Park Narodowy Dolnej Zambezi

Park Narodowy Dolnej Zambezi (ang. "Lower Zambezi National Park") – park narodowy w południowo-wschodniej Zambii, w środkowym biegu rzeki Zambezi, naprzeciw położonego na jej drugim brzegu Parku Narodowego Mana Pools w Zimbabwe. Powierzchnia parku wynosi 4092 km².
Środowisko geograficzne parku ukształtowane jest przez zmienny poziom wód Zambezi. Dominuje roślinność piaszczystych brzegowisk rzeki, podmokłych łąk i wód stojących. Suche tereny porośnięte są lasami, zdominowanymi przez drzewa mahoniowe, hebanowce, baobaby i figowce.
Tereny wzdłuż Zambezi są jedynym stałym źródłem wody w obrębie wielu kilometrów, co sprawia, że w parku zbierają się też liczne zwierzęta. Spotyka się tu m.in. słonie, bawoły, lamparty i gepardy. Żyją tu też krokodyle i hipopotamy. 

</doc>
<doc id="1154352" url="https://pl.wikipedia.org/wiki?curid=1154352" title="Lower Zambezi National Park">
Lower Zambezi National Park



</doc>
<doc id="1154355" url="https://pl.wikipedia.org/wiki?curid=1154355" title="St. Wolfgang im Salzkammergut">
St. Wolfgang im Salzkammergut

St. Wolfgang im Salzkammergut, Sankt Wolfgang im Salzkammergut – gmina targowa w Austrii, w kraju związkowym Górna Austria, w powiecie Gmunden. Leży w Salzkammergut, na północnym brzegu jeziora Wolfgangsee, u stóp góry Schafberg. W okresie zimowym jest to popularny ośrodek narciarstwa.
Historia.
Miasto powstało na miejscu celi pustelniczej Świętego Wolfganga - biskupa Ratyzbony i od niego przyjęło nazwę.
Podczas II wojny światowej był tu umieszczony podobóz Dachau.
Zabytki.
Kościół pw. św. Wolfganga "(St. Wolfgang)" umiejscowiony w samym centrum miejscowości liczy ponad tysiąc lat. Główny ołtarz kościoła jest dziełem średniowiecznego artysty z Tyrolu Michaela Pachera.

</doc>
<doc id="1154359" url="https://pl.wikipedia.org/wiki?curid=1154359" title="Fahrenheit (gra komputerowa)">
Fahrenheit (gra komputerowa)

Fahrenheit (w Stanach Zjednoczonych wydana jako Indigo Prophecy) – gra komputerowa, która jest połączeniem gry przygodowej ze zręcznościową, wydana w 2005 roku przez Atari, a stworzona przez Quantic Dream.
Gra opowiada o losach Lucasa Kane’a, przeciętnego nowojorczyka, który za sprawą tajemniczej siły zabija w toalecie restauracji zupełnie obcego sobie mężczyznę. Uciekając przed policją próbuje dowiedzieć się, kto i dlaczego go do tego zmusił, przy okazji odkrywając w sobie potężną moc. W czasie gry akcja przeskakuje również na inne postaci, takie jak para detektywów Carla Valenti i Tyler Miles, a także sporadycznie na brata Lucasa, księdza Markusa.
"Fahrenheit" odniósł wielki sukces, zyskując sobie uznanie zarówno krytyków, jak i graczy. W niemal wszystkich recenzjach wspominano o oryginalnym, filmowym sposobie przedstawiania historii i hollywoodzkiej fabule. Według oficjalnej strony twórców "Farhenheita" sprzedano na całym świecie ponad 800 tysięcy kopii tej gry.
29 stycznia 2015 wydano remaster gry o tytule "Fahrenheit: Indigo Prophecy Remastered".
Fabuła.
Akcja gry toczy się w Nowym Jorku, sparaliżowanym szalejącą śnieżycą. Restauracja, zwyczajni ludzie i morderstwo, które wstrząsa całym lokalnym społeczeństwem. Bohater, Lucas Kane ocknąwszy się na podłodze restauracyjnej ubikacji spostrzega leżącego pod nim zadźganego mężczyznę, a w swojej dłoni nóż. Lucas nie pamięta jednak nic z tego co wydarzyło się wcześniej, nie potrafi się jednak pogodzić z faktem, że mógł zabić, nie uważa się za mordercę i postanawia odkryć prawdę o tym co się stało i czy faktycznie dokonał morderstwa. Gra stwarza możliwość przełączania się między postaciami, gracz więc poznaje i rozwiązuje tajemnicę zarówno z perspektywy Lucasa, jak i dwóch policjantów (Carla i Tyler) prowadzących śledztwo.
Produkcja.
Twórcy gry w pewnym momencie nawiązali do książki i filmu Milczenie owiec. Zarówno w "Milczeniu..." jak i w grze policjantka składa wizytę w szpitalu psychiatrycznym, celem przesłuchania psychopatycznego mordercy. Głównymi wątkami łączącymi obie historie jest położenie celi więźnia oraz Barney – pielęgniarz sprawujący nadzór nad więźniami, którego poza imieniem, łączy wygląd, do złudzenia przypominający Barneya z filmu.
Animacje w grze zostały wykonane za pomocą techniki motion capture.

</doc>
<doc id="1154361" url="https://pl.wikipedia.org/wiki?curid=1154361" title="Aldo Serena">
Aldo Serena

Aldo Serena (ur. 25 czerwca 1960 w Montebelluna) – włoski piłkarz, napastnik. Brązowy medalista MŚ 90.
Występował w szeregu włoskich klubów, także w tych najsłynniejszych. Kilkakrotnie był zawodnikiem Interu, grał m.in. w Torino FC, Juventusie i Milanie. Z Interem w 1989 zdobył tytuł mistrza kraju i był królem strzelców Serie A, a w 1991 triumfował w Pucharze UEFA. Z Juventusem wywalczył Puchar Interkontynentalny (1985) i scudetto (1986). W barwach Milanu dołożył dwa kolejne zwycięstwa w Serie A (1992, 1993).
W reprezentacji Włoch zagrał 24 razy i strzelił 5 bramek. Debiutował 8 grudnia 1984 w meczu z Polską, ostatni raz zagrał w 1990. Znalazł się w kadrze na dwa turnieje finałowe mistrzostw świata, W MŚ 86 nie zagrał ani minuty, 4 lata później trzykrotnie pojawił się na boisku (1 gol). Wcześniej brał udział w igrzyskach w Los Angeles.

</doc>
<doc id="1154366" url="https://pl.wikipedia.org/wiki?curid=1154366" title="Lamborghini Reventón">
Lamborghini Reventón

Lamborghini Reventón – supersamochód klasy wyższej produkowany przez włoską markę Lamborghini w latach 2008 - 2009.
Historia i opis modelu.
Reventón powstał na bazie modelu Murciélago LP 640. Jego premiera miała miejsce na Międzynarodowych Targach Motoryzacyjnych we Frankfurcie. Cena jednego egzemplarza wynosi milion euro. Powstało 20 egzemplarzy przeznaczonych dla prywatnych klientów, pierwszy egzemplarz z tej serii (0/20) trafił do Lamborghini Museum. Reventon jest w 100% dziełem studia stylizacyjnego Lamborghini. Samochód, zbudowany z laminatów wzmacnianych włóknem węglowym, przyspiesza od 0 do 100 km/h w tym samym czasie co Murciélago LP640 (3,4 s).
Wnętrze samochodu wykonano przy użyciu alcantary, włókna węglowego, stopów lekkich i skóry. Deska rozdzielcza obejmuje trzy ciekłokrystaliczne monitory TFT z dwoma różnymi trybami wyświetlania. Instrumenty są zamieszczone w strukturze ze stałego bloku aluminium, pokrytej dodatkowo przez oprawę z włókna węglowego. G - force - Meter to urządzenie pokazujące wartość sił podczas jazdy, przyspieszenia i hamowania, jak również podczas pokonywania zakrętów. Podobne rozwiązania znajdują się w samolotach i Formule 1. Przez naciśnięcie guzika, kierowca może przełączyć obraz do drugiego, analogicznego widoku, gdzie wyświetlane są zwykłe analogowe instrumenty; obrotomierz i prędkościomierz.
Stylistyka auta nawiązuje bezpośrednio do najszybszych myśliwców na świecie (m.in. Lockheed F-22 Raptor). Dominują ostre i kanciaste linie. Z tyłu pokrywa silnika została wykonana z laminowanego szkła. Z przodu siedem świateł wykonanych w technologii LED (mają zapewniać światło maksymalnie zbliżone do dziennego) oskrzydla biksenonowe reflektory. Z tyłu wszystkie światła są wykonane w technologii LED i umiejscowione tak, że dają efekt potrójnej strzały. Z uwagi na wysoką temperaturę panującą w otoczeniu silnika diody te zostały wykonane ze specjalnych materiałów odpornych na jej działanie.
Design najnowszego Lamborghini został doceniony przez jury konkursu "L'Automobile piu Bella del Mondo" czyli "Najpiękniejszy Samochód Świata". Auto zajęło pierwsze miejsce w kategorii aut specjalnych.
Zgodnie z tradycją Lamborghini, Reventon również otrzymał nazwę po byku. Imiennik samochodu, posiadany przez rodzinę Rodriguez, był znany z zabicia sławnego torreadora Felixa Guzmana w 1943. Reventón oznacza "eksplozję" albo "wybuch" w języku hiszpańskim, kiedy użyty jest jako rzeczownik. 
Wszystkie egzemplarze zostały już sprzedane. Dostawa do klientów rozpoczęła się w 2008.
Reventón Roadster.
Wersja bez dachu została zaprezentowana podczas Targów samochodowych we Frankfurcie w 2009 roku. Producent zaplanował zmontowanie 15 sztuk auta w cenie 1,1 mln funtów (bez podatków) każda.
Pod względem stylistycznym samochód nie różni się zbytnio od wersji z dachem. Największe zmiany zaszły w technice. Samochód napędza 6,5 litrowa jednostka V12 o mocy 670 KM i maksymalnym momencie obrotowym 660 Nm zapożyczona z modelu Murcielago LP 670-4 SV. Przeniesieniem napędu na wszystkie koła zajmuje się 6-stopniowa sekwencyjna skrzynia e-gear. Pojazd przyspiesza od 0 do 100 km/h w czasie 3,3 s a jego prędkość maksymalna wynosi 330 km/h.

</doc>
<doc id="1154367" url="https://pl.wikipedia.org/wiki?curid=1154367" title="Mięśnie grzbietu">
Mięśnie grzbietu

Mięśnie grzbietu () – grupa mięśni człowieka, położonych na powierzchni grzbietowej tułowia. Dzieli się je na mięśnie powierzchowne i głębokie.
Mięśnie grzbietu powierzchowne.
Powierzchowne mięśnie grzbietu dzieli się na dwie grupy:
Mięśnie grzbietu głębokie.
Głębokie mięśnie grzbietu należą przeważnie do właściwych mięśni grzbietu i są unerwione przez gałęzie tylne nerwów rdzeniowych. Całą tę grupę mięśniową, zajmującą położenie w bruzdach po bocznych stronach wyrostków kolczystych kręgów i ciągnącą się od czaszki do miednicy, określa się nazwą prostownika grzbietu. W grupie tej wyróżnia się pasmo przyśrodkowe i pasmo boczne, oraz grupy: mięśni długich, mięśni krótkich i mięśni podpotylicznych.

</doc>
<doc id="1154371" url="https://pl.wikipedia.org/wiki?curid=1154371" title="Maurice Karnaugh">
Maurice Karnaugh

Maurice Karnaugh [] (ur. 4 października 1924 w Nowym Jorku, zm. 8 listopada 2022 tamże) – amerykański fizyk znany z opracowania metody rozwiązywania wyrażeń w algebrze Boole’a (z zastosowaniem siatek Karnaugha).
Życiorys.
Studiował matematykę i fizykę w City College of New York (1944–1948), a następnie przeniósł się na Uniwersytet Yale, gdzie dokończył licencjat, uzyskał magisterium i obronił doktorat.

</doc>
<doc id="1154381" url="https://pl.wikipedia.org/wiki?curid=1154381" title="Wywiad Skarbowy">
Wywiad Skarbowy

Wywiad Skarbowy – dawny, powstały w 1998 urząd w Polsce, podlegający Generalnemu Inspektorowi Kontroli Skarbowej. Wcześniej działał pod nazwą Biuro Dokumentacji Skarbowej (BDS), następnie w ramach Departamentu Kontroli Skarbowej II i dalej jako Departament Kontroli Resortowej (DKR).
Jego zadania stanowiły szczególną formę wykonywania kontroli skarbowej. Swym zakresem obejmował czynności, w tym również czynności operacyjno-rozpoznawcze, pozwalające m.in. na:
Podstawą prawną działania wywiadu skarbowego była ustawa z 28 września 1991 r. o kontroli skarbowej.
Pracownicy komórek wywiadu skarbowego, w zakresie wykonywanych czynności operacyjno-rozpoznawczych, podlegali nadzorowi Generalnego Inspektora Kontroli Skarbowej. Generalny Inspektor Kontroli Skarbowej sprawował nadzór przy pomocy komórki organizacyjnej wyodrębnionej w strukturze urzędu obsługującego Ministra Finansów, którą był Departament Wywiadu Skarbowego.
Wywiad skarbowy uzyskiwał, gromadził, przetwarzał i wykorzystywał informacje o m.in. dochodach, obrotach, rzeczach i prawach majątkowych podmiotów podlegających kontroli skarbowej. W trakcie wykonywania zadań, w uzasadnionych przypadkach określonych w ustawie o kontroli skarbowej, pracownicy wywiadu skarbowego mogli zastosować, za zgodą sądu, kontrolę operacyjną (m.in. podsłuch). W czasie wykonywania swoich czynności pracownicy wywiadu skarbowego mogli współpracować z osobami chcącymi udzielić informacji kontroli skarbowej.

</doc>
<doc id="1154388" url="https://pl.wikipedia.org/wiki?curid=1154388" title="Australian Open 2006 (gra pojedyncza chłopców)">
Australian Open 2006 (gra pojedyncza chłopców)



</doc>
<doc id="1154403" url="https://pl.wikipedia.org/wiki?curid=1154403" title="Armand Gensonné">
Armand Gensonné

Armand Gensonné (ur. 10 sierpnia 1758 w Bordeaux, zm. 31 października 1793 w Paryżu) – polityk czasów rewolucji francuskiej, żyrondysta.
Życiorys.
Gensonné urodził się w rodzinie chirurga wojskowego. Ukończył studia prawnicze w swoim rodzinnym mieście i podjął pracę jako adwokat. Aktywnie angażował się w działalność kulturalną miasta, razem z Pierre Vergniaudem, również późniejszym deputowanym Żyrondy, założył pierwszy w Bordeaux klub polityczny.
W 1791 Gensonné został deputowanym do Legislatywy, gdzie od początku popierał Jacques'a Brissota i tym samym znalazł się w obozie umiarkowanych republikanów. Był członkiem Komitetu Dyplomatycznego, odpowiedzialnego za kreowanie propozycji polityki zagranicznej i okazał się jednym z najgłośniejszych orędowników wypowiedzenia wojny Austrii. Opowiadał się również za surowym karaniem duchownych niechętnych konstytucji cywilnej kleru.
Wybrany ponownie do Konwentu Narodowego, ponownie znalazł się w Komitecie Dyplomatycznym, otrzymał również stanowisko w komitecie odpowiedzialnym za projekt nowej konstytucji. W czasie procesu Ludwika XVI domagał się referendum ludowego w kwestii kary dla obalonego króla, ale gdy ta propozycja przepadła, zagłosował za śmiercią i bezzwłocznym wykonaniem wyroku. Domagał się m.in. surowego ukarania sprawców masakr wrześniowych i ograniczenia uprawnień Komuny Paryża.
2 czerwca 1793 został na żądanie uzbrojonych sekcji paryskich aresztowany razem z 21 innymi czołowymi żyrondystami. W dniach 24–27 października 1793 odbył się proces żyrondystów, zakończony wyrokami śmierci dla wszystkich oskarżonych. Armand Gensonné został zgilotynowany 31 października razem z innymi żyrondystami.

</doc>
<doc id="1154409" url="https://pl.wikipedia.org/wiki?curid=1154409" title="Baza 2">
Baza 2

Baza 2 ( lub ) – amerykański film akcji z 2000 roku. Sequel "Bazy" z 1999 roku (obydwa w reżyserii Marka L. Lestera).
Opis fabuły.
Sierżant John Murphy (Antonio Sabato Jr.) zostaje wysłany do specjalnej jednostki wojskowej, w której odnotowano kilka zaginięć żołnierzy. Murphy ma wyjaśnić niecodzienną zagadkę. Nie wie, że grozi mu śmiertelne niebezpieczeństwo, jeśli jego tożsamość zostanie odkryta.

</doc>
<doc id="1154419" url="https://pl.wikipedia.org/wiki?curid=1154419" title="Baza (film 1999)">
Baza (film 1999)

Baza (tytuł oryg. "The Base") – amerykański film akcji z 1999 roku. Film został wydany na potrzeby rynku wideofonicznego i doczekał się sequela: "Bazy 2" z Antonio Sabato Jr. w roli głównej.
Hasło reklamowe filmu to: "Jeden mężczyzna. Najsilniejszy z armii". Zdjęcia kręcono w Kalifornii – w Los Angeles i w Victorville (w Bazie Sił Lotniczych).
Opis fabuły.
Oficer prowadzi młodych komandosów do walki z narkotykowym półświatkiem.

</doc>
<doc id="1154424" url="https://pl.wikipedia.org/wiki?curid=1154424" title="Nieruchomość budynkowa">
Nieruchomość budynkowa

Nieruchomość budynkowa – budynek, który na podstawie przepisów szczególnych nie stanowi części składowej nieruchomości gruntowej, lecz jest odrębnym od gruntu przedmiotem własności. Może powstać gdy użytkownik wieczysty wybuduje budynek na gruncie oddanym mu w użytkowanie wieczyste albo gdy użytkownik wieczysty nabędzie budynek przy zawarciu umowy o oddanie gruntu w użytkowanie wieczyste.
Nieruchomość budynkowa zdefiniowana jest w art. 46 § 1 oraz art. 235 § 1 kodeksu cywilnego.

</doc>
<doc id="1154426" url="https://pl.wikipedia.org/wiki?curid=1154426" title="USS Idaho">
USS Idaho

Okręty US Navy o nazwie USS "Idaho", pochodzącej od stanu Idaho:

</doc>
<doc id="1154427" url="https://pl.wikipedia.org/wiki?curid=1154427" title="USS Illinois">
USS Illinois

Okręty US Navy o nazwie USS "Illinois", pochodzącej od stanu Illinois:

</doc>
<doc id="1154428" url="https://pl.wikipedia.org/wiki?curid=1154428" title="USS Implicit">
USS Implicit

Okręty US Navy o nazwie USS "Implicit":

</doc>
<doc id="1154430" url="https://pl.wikipedia.org/wiki?curid=1154430" title="USS Independence">
USS Independence

Okręty US Navy o nazwie USS "Independence":

</doc>
<doc id="1154431" url="https://pl.wikipedia.org/wiki?curid=1154431" title="USS Indianapolis">
USS Indianapolis

Okręty US Navy o nazwie USS „Indianapolis”, pochodzącej od miasta Indianapolis:

</doc>
<doc id="1154432" url="https://pl.wikipedia.org/wiki?curid=1154432" title="USS Inflict">
USS Inflict

Okręty US Navy o nazwie USS "Inflict":

</doc>
<doc id="1154433" url="https://pl.wikipedia.org/wiki?curid=1154433" title="USS Ingersoll">
USS Ingersoll

Okręty US Navy o nazwie USS "Ingersoll", pochodzącej od członków rodziny Ingersoll:

</doc>
<doc id="1154434" url="https://pl.wikipedia.org/wiki?curid=1154434" title="USS Ingraham">
USS Ingraham

Okręty US Navy o nazwie USS "Ingraham", pochodzącej od Duncana Ingrahama (1802-1891):

</doc>
<doc id="1154435" url="https://pl.wikipedia.org/wiki?curid=1154435" title="USS Iris">
USS Iris

Okręty US Navy o nazwie USS „Iris”, pochodzącej od Irydy:

</doc>
<doc id="1154436" url="https://pl.wikipedia.org/wiki?curid=1154436" title="USS Isherwood">
USS Isherwood

Okręty US Navy o nazwie USS "Isherwood", pochodzącej od kontradmirała Benjamina F. Isherwooda (1822-1915):

</doc>
<doc id="1154437" url="https://pl.wikipedia.org/wiki?curid=1154437" title="USS Jack">
USS Jack

Okręty US Navy o nazwie USS "Jack":

</doc>
<doc id="1154438" url="https://pl.wikipedia.org/wiki?curid=1154438" title="USS Jacob Jones">
USS Jacob Jones

Okręty US Navy o nazwie USS "Jacob Jones", pochodzącej od Jacoba Jonesa:

</doc>
<doc id="1154439" url="https://pl.wikipedia.org/wiki?curid=1154439" title="USS James Madison">
USS James Madison

Okręty US Navy o nazwie USS "James Madison", pochodzącej od miasta Jamesa Madisona (1751–1836) czwartego prezydenta USA:

</doc>
<doc id="1154440" url="https://pl.wikipedia.org/wiki?curid=1154440" title="USS Jamestown">
USS Jamestown

Okręty US Navy o nazwie USS "Jamestown":

</doc>
<doc id="1154441" url="https://pl.wikipedia.org/wiki?curid=1154441" title="USS Jason">
USS Jason

Okręty US Navy o nazwie USS "Jason":

</doc>
<doc id="1154442" url="https://pl.wikipedia.org/wiki?curid=1154442" title="USS Jeannette">
USS Jeannette

Okręty US Navy o nazwie USS "Jeannette":

</doc>
<doc id="1154443" url="https://pl.wikipedia.org/wiki?curid=1154443" title="USS Jenkins">
USS Jenkins

Okręty US Navy o nazwie USS "Jenkins", pochodzącej od kontradmirała Thortana A. Jenkinsa:

</doc>
<doc id="1154444" url="https://pl.wikipedia.org/wiki?curid=1154444" title="USS John Adams">
USS John Adams

Okręty US Navy o nazwie USS "John Adams", pochodzącej od drugiego prezydenta USA Johna Adamsa:

</doc>
<doc id="1154445" url="https://pl.wikipedia.org/wiki?curid=1154445" title="USS John Paul Jones">
USS John Paul Jones

Okręty US Navy o nazwie USS "John Paul Jones", pochodzącej od Johna Paula Jonesa:

</doc>
<doc id="1154446" url="https://pl.wikipedia.org/wiki?curid=1154446" title="USS John Rodgers">
USS John Rodgers

Okręty US Navy o nazwie USS "John Rodgers", pochodzącej od trzech oficerów US Navy (ojca (1772-1838), syna (1812-1882) i prawnuka (1881-1926)):
Trzy inne okręty nosiły nazwę USS "Rodgers".

</doc>
<doc id="1154447" url="https://pl.wikipedia.org/wiki?curid=1154447" title="USS John S. McCain">
USS John S. McCain

Okręty US Navy o nazwie USS "John S. McCain", pochodzącej od dwóch admirałów US Navy (ojca i syna):

</doc>
<doc id="1154448" url="https://pl.wikipedia.org/wiki?curid=1154448" title="USS Johnston">
USS Johnston

Okręty US Navy o nazwie USS „Johnston”, pochodzącej od Johna Vincenta Johnstona:

</doc>
<doc id="1154449" url="https://pl.wikipedia.org/wiki?curid=1154449" title="USS Jones">
USS Jones

Okręty US Navy o nazwie USS "Jones", pochodzącej w większości od Johna Paula Jonesa (1747–1792) "ojca amerykańskiej marynarki" :

</doc>
<doc id="1154450" url="https://pl.wikipedia.org/wiki?curid=1154450" title="USS Joseph Hewes">
USS Joseph Hewes

Okręty US Navy o nazwie USS "Joseph Hewes":

</doc>
<doc id="1154451" url="https://pl.wikipedia.org/wiki?curid=1154451" title="USS Jouett">
USS Jouett

Okręty US Navy o nazwie USS "Jouett", pochodzącej od Jamesa Edwarda Jouetta:

</doc>
<doc id="1154452" url="https://pl.wikipedia.org/wiki?curid=1154452" title="USS Juneau">
USS Juneau

Okręty US Navy o nazwie USS „Juneau”, pochodzącej od miasta Juneau:

</doc>
<doc id="1154453" url="https://pl.wikipedia.org/wiki?curid=1154453" title="USS Jupiter">
USS Jupiter

Okręty US Navy o nazwie USS "Jupiter":

</doc>
<doc id="1154454" url="https://pl.wikipedia.org/wiki?curid=1154454" title="USS Justin">
USS Justin

Okręty US Navy o nazwie USS "Justin":

</doc>
<doc id="1154455" url="https://pl.wikipedia.org/wiki?curid=1154455" title="USS Radford">
USS Radford

Okręty US Navy o nazwie USS "Radford":

</doc>
<doc id="1154456" url="https://pl.wikipedia.org/wiki?curid=1154456" title="USS Rail">
USS Rail

Okręty US Navy o nazwie USS "Rail":

</doc>
<doc id="1154457" url="https://pl.wikipedia.org/wiki?curid=1154457" title="USS Raleigh">
USS Raleigh

Okręty US Navy o nazwie USS „Raleigh”, pochodzącej w przypadku pierwszego okrętu od Sir Waltera Raleigha, a w przypadku pozostałych trzech od miasta Raleigh:
Zobacz też: CSS „Raleigh”.

</doc>
<doc id="1154458" url="https://pl.wikipedia.org/wiki?curid=1154458" title="USS Randolph">
USS Randolph

Okręty US Navy o nazwie USS "Randolph", pochodzącej od Peytona Randolpha – członka i pierwszego przewodniczącego Kongresu Kontynentalnego:

</doc>
<doc id="1154459" url="https://pl.wikipedia.org/wiki?curid=1154459" title="USS Rappahannock">
USS Rappahannock

Okręty US Navy o nazwie USS "Rappahannock":

</doc>
<doc id="1154460" url="https://pl.wikipedia.org/wiki?curid=1154460" title="USS Raritan">
USS Raritan

Okręty US Navy o nazwie USS "Raritan", pochodzącej od rzeki Raritan płynącej w New Jersey:

</doc>
<doc id="1154461" url="https://pl.wikipedia.org/wiki?curid=1154461" title="USS Rathburne">
USS Rathburne

Okręty US Navy o nazwie USS "Rathburne", pochodzącej od Johna Rathbuna. "Rathburne" jest nieprawidłowo zapisanym nazwiskiem Rathbun, które bywa także zapisywane Rathbourne, Rathburn lub Rathbon:

</doc>
<doc id="1154462" url="https://pl.wikipedia.org/wiki?curid=1154462" title="USS Raven">
USS Raven

Okręty US Navy o nazwie USS "Raven", pochodzącej od ptaków z podrodziny krukowatych:

</doc>
<doc id="1154463" url="https://pl.wikipedia.org/wiki?curid=1154463" title="USS Ray">
USS Ray

Okręty US Navy o nazwie USS "Ray", pochodzącej od rzędu ryb z podrodziny spodouste:

</doc>
<doc id="1154464" url="https://pl.wikipedia.org/wiki?curid=1154464" title="USS Raymond">
USS Raymond

Okręty US Navy o nazwie USS "Raymond":

</doc>
<doc id="1154465" url="https://pl.wikipedia.org/wiki?curid=1154465" title="USS Redhead">
USS Redhead

Okręty US Navy o nazwie USS "Redhead":

</doc>
<doc id="1154466" url="https://pl.wikipedia.org/wiki?curid=1154466" title="USS Redwing">
USS Redwing

Okręty US Navy o nazwie USS "Redwing":

</doc>
<doc id="1154467" url="https://pl.wikipedia.org/wiki?curid=1154467" title="USS Reedbird">
USS Reedbird

Okręty US Navy o nazwie USS "Reedbird":

</doc>
<doc id="1154468" url="https://pl.wikipedia.org/wiki?curid=1154468" title="USS Reeves">
USS Reeves

Okręty US Navy o nazwie USS "Reeves":

</doc>
<doc id="1154469" url="https://pl.wikipedia.org/wiki?curid=1154469" title="USS Regulus">
USS Regulus

Okręty US Navy o nazwie USS "Regulus":

</doc>
<doc id="1154470" url="https://pl.wikipedia.org/wiki?curid=1154470" title="USS Reid">
USS Reid

Okręty US Navy o nazwie USS "Reid", pochodzącej od żeglarza Samuela Chestera Reida:

</doc>
<doc id="1154471" url="https://pl.wikipedia.org/wiki?curid=1154471" title="USS Reno">
USS Reno

Okręty US Navy o nazwie USS "Reno", pochodzącej w pierwszym przypadku od Waltera E. Reno, a w drugim od miasta Reno:

</doc>
<doc id="1154472" url="https://pl.wikipedia.org/wiki?curid=1154472" title="USS Renshaw">
USS Renshaw

Okręty US Navy o nazwie USS "Renshaw":

</doc>
<doc id="1154473" url="https://pl.wikipedia.org/wiki?curid=1154473" title="USS Reprisal">
USS Reprisal

Okręty US Navy o nazwie USS "Reprisal":
Lotniskowiec noszący nazwę USS "Reprisal" pojawia się w telewizyjnym serialu JAG. Jego rolę gra USS "Forrestal" (CVA-59).

</doc>
<doc id="1154474" url="https://pl.wikipedia.org/wiki?curid=1154474" title="USS Retaliation">
USS Retaliation

Okręty US Navy o nazwie USS "Retaliation":

</doc>
<doc id="1154475" url="https://pl.wikipedia.org/wiki?curid=1154475" title="USS Reuben James">
USS Reuben James

Okręty US Navy o nazwie USS "Reuben James", pochodzącej od Reubena Jamesa:

</doc>
<doc id="1154476" url="https://pl.wikipedia.org/wiki?curid=1154476" title="USS Revenge">
USS Revenge

Okręty US Navy o nazwie USS "Revenge":

</doc>
<doc id="1154477" url="https://pl.wikipedia.org/wiki?curid=1154477" title="USS Reybold">
USS Reybold

Okręty US Navy o nazwie USS "Reybold":

</doc>
<doc id="1154478" url="https://pl.wikipedia.org/wiki?curid=1154478" title="USS Rhea">
USS Rhea

Okręty US Navy o nazwie USS "Rhea":

</doc>
<doc id="1154479" url="https://pl.wikipedia.org/wiki?curid=1154479" title="USS Rhode Island">
USS Rhode Island

Okręty US Navy o nazwie USS "Rhode Island", pochodzącej od stanu Rhode Island:
W fikcyjnym uniwersum Star Trek jeden ze statków kosmicznych typu "Nova" nosi nazwę USS "Rhode Island" (NCC-72701).

</doc>
<doc id="1154480" url="https://pl.wikipedia.org/wiki?curid=1154480" title="USS Rich">
USS Rich

Okręty US Navy o nazwie USS "Rich", pochodzącej od lotnika Ralpha M. Richa (1916-1942), który otrzymał order Navy Cross za dowodzenie w czasie bitwy pod Midway:

</doc>
<doc id="1154481" url="https://pl.wikipedia.org/wiki?curid=1154481" title="USS Richmond">
USS Richmond

Okręty US Navy o nazwie USS "Richmond", pochodzącej od miasta Richmond:

</doc>
<doc id="1154482" url="https://pl.wikipedia.org/wiki?curid=1154482" title="USS Rigel">
USS Rigel

Okręty US Navy o nazwie USS "Rigel" pochodzącą od gwiazdy Rigel:

</doc>
<doc id="1154483" url="https://pl.wikipedia.org/wiki?curid=1154483" title="USS Ringgold">
USS Ringgold

Okręty US Navy o nazwie USS "Ringgold", pochodzącej od kontradmirała Cadwaladera Ringgolda (1802-1867):

</doc>
<doc id="1154484" url="https://pl.wikipedia.org/wiki?curid=1154484" title="USS Riverside">
USS Riverside

Okręty US Navy o nazwie USS "Riverside":

</doc>
<doc id="1154485" url="https://pl.wikipedia.org/wiki?curid=1154485" title="USS Roamer">
USS Roamer

Okręty US Navy o nazwie USS "Roamer":

</doc>
<doc id="1154486" url="https://pl.wikipedia.org/wiki?curid=1154486" title="USS Roanoke">
USS Roanoke

Okręty US Navy o nazwie USS "Roanoke", pochodzącej od miasta Roanoke (Wirginia) i rzeki Roanoke:

</doc>
<doc id="1154487" url="https://pl.wikipedia.org/wiki?curid=1154487" title="USS Robert E. Peary">
USS Robert E. Peary

Okręty US Navy o nazwie USS "Robert E. Peary":
Imię "Robert E. Peary" nosił również statek transportowy typu "Liberty" (1942-1963) i współczesna jednostka pomocnicza USNS "Robert E. Peary".
Zobacz też.
USS "Peary"

</doc>
<doc id="1154488" url="https://pl.wikipedia.org/wiki?curid=1154488" title="USS Robin">
USS Robin

Okręty US Navy o nazwie USS "Robin":

</doc>
<doc id="1154489" url="https://pl.wikipedia.org/wiki?curid=1154489" title="USS Robinson">
USS Robinson

Okręty US Navy o nazwie USS "Robinson", pochodzącej od Isaiaha Robinsona:

</doc>
<doc id="1154490" url="https://pl.wikipedia.org/wiki?curid=1154490" title="Magdalena Mróz">
Magdalena Mróz



</doc>
<doc id="1154491" url="https://pl.wikipedia.org/wiki?curid=1154491" title="USS Rochester">
USS Rochester

Okręty US Navy o nazwie USS "Rochester", pochodzącej od miasta Rochester w stanie Nowy Jork:

</doc>
<doc id="1154492" url="https://pl.wikipedia.org/wiki?curid=1154492" title="USS Rocket">
USS Rocket

Okręty US Navy o nazwie USS "Rocket":

</doc>
<doc id="1154493" url="https://pl.wikipedia.org/wiki?curid=1154493" title="USS Rodgers">
USS Rodgers

Okręty US Navy o nazwie USS "Rodgers", pochodzącej od trzech członków rodziny – oficerów Marynarki:
Zobacz też: USS "John Rodgers"

</doc>
<doc id="1154494" url="https://pl.wikipedia.org/wiki?curid=1154494" title="USS Roe">
USS Roe

Okręty US Navy o nazwie USS "Roe", pochodzącej od miasta Francisa Asbury Roe:

</doc>
<doc id="1154495" url="https://pl.wikipedia.org/wiki?curid=1154495" title="USS Ross">
USS Ross

Okręty US Navy o nazwie USS "Ross":

</doc>
<doc id="1154496" url="https://pl.wikipedia.org/wiki?curid=1154496" title="USS Ruff">
USS Ruff

Okręty US Navy o nazwie USS "Ruff":

</doc>
<doc id="1154497" url="https://pl.wikipedia.org/wiki?curid=1154497" title="USS Rowan">
USS Rowan

Okręty US Navy o nazwie USS "Rowan", na cześć Stephena Clegga Rowana:

</doc>
<doc id="1154498" url="https://pl.wikipedia.org/wiki?curid=1154498" title="USS Runner">
USS Runner

Okręty US Navy o nazwie USS "Runner", pochodzącej od ryby z rodziny ostrobokowatych:

</doc>
<doc id="1154499" url="https://pl.wikipedia.org/wiki?curid=1154499" title="USS Panay">
USS Panay

Okręty US Navy o nazwie USS "Panay":

</doc>
<doc id="1154501" url="https://pl.wikipedia.org/wiki?curid=1154501" title="USS Panther">
USS Panther

Okręty US Navy o nazwie USS "Panther":

</doc>
<doc id="1154502" url="https://pl.wikipedia.org/wiki?curid=1154502" title="USS Parche">
USS Parche

Okręty US Navy o nazwie USS "Parche":

</doc>
<doc id="1154504" url="https://pl.wikipedia.org/wiki?curid=1154504" title="USS Pargo">
USS Pargo

Okręty US Navy o nazwie USS "Pargo", pochodzącej od miasta Pittsburgh:

</doc>
<doc id="1154505" url="https://pl.wikipedia.org/wiki?curid=1154505" title="USS Pasadena">
USS Pasadena

Okręty US Navy o nazwie USS "Pasadena", pochodzącej od miasta Pasadena:

</doc>
<doc id="1154506" url="https://pl.wikipedia.org/wiki?curid=1154506" title="USS Parker">
USS Parker

Okręty US Navy o nazwie USS "Parker", pochodzącej od Foxhalla A. Parkera:

</doc>
<doc id="1154507" url="https://pl.wikipedia.org/wiki?curid=1154507" title="USS Paul Hamilton">
USS Paul Hamilton

Okręty US Navy o nazwie USS "Paul Hamilton", pochodzącej od Paula Hamiltona trzeciego Sekretarza Marynarki:
Zobacz też.
Aby zobaczyć statek typu "Liberty" zobacz SS "Paul Hamilton".

</doc>
<doc id="1154508" url="https://pl.wikipedia.org/wiki?curid=1154508" title="USS Patterson">
USS Patterson

Okręty US Navy o nazwie USS "Patterson", pochodzącej od Daniela Pattersona:

</doc>
<doc id="1154509" url="https://pl.wikipedia.org/wiki?curid=1154509" title="USS Paul Jones">
USS Paul Jones

Okręty US Navy o nazwie USS "Paul Jones", pochodzącej od Johna Paula Jonesa:
Zobacz też.
USS "John Paul Jones" i USS "Paul Jones, Jr."

</doc>
<doc id="1154510" url="https://pl.wikipedia.org/wiki?curid=1154510" title="USS Pawnee">
USS Pawnee

Okręty US Navy o nazwie USS "Pawnee":

</doc>
<doc id="1154511" url="https://pl.wikipedia.org/wiki?curid=1154511" title="USS Peacock">
USS Peacock

Okręty US Navy o nazwie USS "Peacock":

</doc>
<doc id="1154512" url="https://pl.wikipedia.org/wiki?curid=1154512" title="USS Pegasus">
USS Pegasus

Okręty US Navy o nazwie USS "Pegasus":

</doc>
<doc id="1154513" url="https://pl.wikipedia.org/wiki?curid=1154513" title="USS Pelican">
USS Pelican

Okręty US Navy o nazwie USS "Pelican":

</doc>
<doc id="1154514" url="https://pl.wikipedia.org/wiki?curid=1154514" title="USS Pennsylvania">
USS Pennsylvania

Okręty US Navy o nazwie USS "Pennsylvania", pochodzącej od stanu Pensylwania:

</doc>
<doc id="1154516" url="https://pl.wikipedia.org/wiki?curid=1154516" title="USS Peoria">
USS Peoria

Okręty US Navy o nazwie USS "Peoria", pochodzącej od miasta Peoria:

</doc>
<doc id="1154517" url="https://pl.wikipedia.org/wiki?curid=1154517" title="USS Perch">
USS Perch

Okręty US Navy o nazwie USS "Perch":

</doc>
<doc id="1154518" url="https://pl.wikipedia.org/wiki?curid=1154518" title="USS Perkins">
USS Perkins

Okręty US Navy o nazwie USS "Perkins", pochodzącej od George Hamiltona Perkinsa (1836-1899):

</doc>
<doc id="1154519" url="https://pl.wikipedia.org/wiki?curid=1154519" title="USS Perry">
USS Perry

Okręty US Navy o nazwie USS "Perry", pochodzącej od Olivera Perry`ego lub jego brata Matthew Perry'ego:

</doc>
<doc id="1154520" url="https://pl.wikipedia.org/wiki?curid=1154520" title="USS Perseus">
USS Perseus

Okręty US Navy o nazwie USS "Perseus":

</doc>
<doc id="1154521" url="https://pl.wikipedia.org/wiki?curid=1154521" title="USS Peterson">
USS Peterson

Okręty US Navy o nazwie USS "Peterson":

</doc>
<doc id="1154522" url="https://pl.wikipedia.org/wiki?curid=1154522" title="USS Petrel">
USS Petrel

Okręty US Navy o nazwie USS "Petrel", pochodzącej od ptaka petrela:

</doc>
<doc id="1154523" url="https://pl.wikipedia.org/wiki?curid=1154523" title="USS Parrakeet">
USS Parrakeet

Okręty US Navy o nazwie USS "Parrakeet":

</doc>
<doc id="1154524" url="https://pl.wikipedia.org/wiki?curid=1154524" title="USS Philadelphia">
USS Philadelphia

Okręty US Navy o nazwie USS "Philadelphia", pochodzącej od miasta Philadelphia:

</doc>
<doc id="1154525" url="https://pl.wikipedia.org/wiki?curid=1154525" title="USS Philip">
USS Philip

Okręty US Navy o nazwie USS "Philip", pochodzącej od Johna Woodwarda Philipa:

</doc>
<doc id="1154526" url="https://pl.wikipedia.org/wiki?curid=1154526" title="USS Phoebe">
USS Phoebe

Okręty US Navy o nazwie USS "Phoebe":

</doc>
<doc id="1154527" url="https://pl.wikipedia.org/wiki?curid=1154527" title="USS Pickerel">
USS Pickerel

Okręty US Navy o nazwie USS "Pickerel":

</doc>
<doc id="1154528" url="https://pl.wikipedia.org/wiki?curid=1154528" title="USS Picket">
USS Picket

Okręty US Navy o nazwie USS "Picket":

</doc>
<doc id="1154529" url="https://pl.wikipedia.org/wiki?curid=1154529" title="USS Pictor">
USS Pictor

Okręty US Navy o nazwie USS "Pictor":

</doc>
<doc id="1154530" url="https://pl.wikipedia.org/wiki?curid=1154530" title="USS Philippine Sea">
USS Philippine Sea

Okręty US Navy o nazwie USS "Philippine Sea", pochodzącej od bitwy na Morzu Filipińskim w czasie II wojny światowej:

</doc>
<doc id="1154531" url="https://pl.wikipedia.org/wiki?curid=1154531" title="USS Philippines">
USS Philippines

Okręty US Navy o nazwie USS "Philippines":

</doc>
<doc id="1154532" url="https://pl.wikipedia.org/wiki?curid=1154532" title="USS Pike">
USS Pike

Okręty US Navy o nazwie USS "Pike":

</doc>
<doc id="1154533" url="https://pl.wikipedia.org/wiki?curid=1154533" title="USS Partridge">
USS Partridge

Okręty US Navy o nazwie USS "Partridge":

</doc>
<doc id="1154534" url="https://pl.wikipedia.org/wiki?curid=1154534" title="USS Peerless">
USS Peerless

Okręty US Navy o nazwie USS "Peerless":

</doc>
<doc id="1154535" url="https://pl.wikipedia.org/wiki?curid=1154535" title="USS Putnam">
USS Putnam

Okręty US Navy o nazwie USS "Putnam", pochodzącej od Charlesa Putnama:

</doc>
<doc id="1154536" url="https://pl.wikipedia.org/wiki?curid=1154536" title="USS Pillsbury">
USS Pillsbury

Okręty US Navy o nazwie USS "Pillsbury", pochodzącej od Johna Pillsbury:

</doc>
<doc id="1154538" url="https://pl.wikipedia.org/wiki?curid=1154538" title="USS Pinnacle">
USS Pinnacle

Okręty US Navy o nazwie USS "Pinnacle":

</doc>
<doc id="1154541" url="https://pl.wikipedia.org/wiki?curid=1154541" title="Podwójna tożsamość">
Podwójna tożsamość

Podwójna tożsamość (tytuł oryg. "The Death and Life of Bobby Z") – amerykańsko-niemiecka koprodukcja filmowa z 2007 roku, thriller kryminalny zrealizowany według powieści .
Fabuła.
Były żołnierz piechoty morskiej, a aktualnie pensjonariusz więzienia stanowego, Tim Kearney, otrzymuje od agenta wydziału antynarkotykowego Tada Gruzsa propozycję nie do odrzucenia − w zamian za wolność, Tim ma przez jakiś czas udawać zmarłego niedawno bossa narkotykowej mafii, Bobby’ego Z, do którego jest łudząco podobny. Tim szybko wciela się w rolę i zaczyna egzystować życiem słynnego dealera. Jednak podczas jednej z akcji następują nieprzewidziane komplikacje i cały plan zaczyna nabierać nietypowych kształtów. Tim musi uciekać, a niespodziewanie razem z nim do ucieczki porywa się dwunastoletni syn Bobby’ego Z.
Realizacja.
Film powstał budżetem dwudziestu dwóch milionów dolarów w Meksyku (stan Baja California) i USA (Los Angeles w Kalifornii). Zdjęcia ruszyły we wrześniu 2005, a zakończyły się trzy miesiące później − 12 grudnia tego roku.

</doc>
<doc id="1154553" url="https://pl.wikipedia.org/wiki?curid=1154553" title="Vikingur Reykjavik">
Vikingur Reykjavik



</doc>
<doc id="1154555" url="https://pl.wikipedia.org/wiki?curid=1154555" title="Tamara Gołębiowska">
Tamara Gołębiowska



</doc>
<doc id="1154557" url="https://pl.wikipedia.org/wiki?curid=1154557" title="Carl Alvar Wirtanen">
Carl Alvar Wirtanen

Carl Alvar Wirtanen (ur. 11 listopada 1910 w Kenosha, zm. 7 marca 1990 w Santa Cruz) – amerykański astronom.
Życiorys.
Studiował matematykę, fizykę i astronomię na University of Virginia. Pracował w Obserwatorium Licka w latach 1941–1942 oraz 1946–1978. Zajmował się głównie astrofotografią. Wspólnie z Donaldem Shane’em stworzył katalog galaktyk ("Shane-Wirtanen Galaxy Survey"). Odkrył kometę okresową nazwaną 46P/Wirtanen, cztery inne komety, a także osiem planetoid. Jedną planetoidę na zrobionym przez Carla Wirtanena zdjęciu znalazła także jego żona Edith Rand Wirtanen.
Nazwa planetoidy (2044) Wirt pochodzi od jego nazwiska.

</doc>
<doc id="1154558" url="https://pl.wikipedia.org/wiki?curid=1154558" title="Wariag">
Wariag

„Wariag” – nazwa noszona na przestrzeni dziejów przez okręty rosyjskiej (radzieckiej) marynarki wojennej. "Wariag" (ros. Варяг) to Wareg:

</doc>
<doc id="1154563" url="https://pl.wikipedia.org/wiki?curid=1154563" title="Parafia Narodzenia Najświętszej Maryi Panny w Toruniu">
Parafia Narodzenia Najświętszej Maryi Panny w Toruniu



</doc>
<doc id="1154564" url="https://pl.wikipedia.org/wiki?curid=1154564" title="Electro Ghetto">
Electro Ghetto

Electro Ghetto – drugi studyjny album niemieckiego rapera Bushido. Gościnnie na albumie występują Azad, Sentino, Cassandra Steen, Bass Sultan Hengzt czy Baba Saad. Krążek sprzedał się w ponad 100.000 egzemplarzy w Niemczech i został zatwierdzony jako złoto. Album promowały dwa single "Nie wieder" i "Hoffnung sitrbt zuletzt".

</doc>
<doc id="1154568" url="https://pl.wikipedia.org/wiki?curid=1154568" title="Sekta (film)">
Sekta (film)

Sekta (oryg. "The Skulls") – dreszczowiec koprodukcji amerykańsko-kanadyjskiej z 2000 roku. Powstały jego dwie kontynuacje. Hasło reklamowe filmu: "Dadzą ci wszystko, czego pragniesz. Za pewną cenę".
Treść.
Luke McNamara jest studentem Uniwersytetu Yale. Ambitny, inteligentny, powszechnie lubiany – ma wszystko, czego potrzeba. Zwodzi go jedno marzenie: chce zostać członkiem elitarnego bractwa studenckiego, o którym nie każdy wie, za to które wie o każdym. Luke nie podejrzewa nawet, że wstępując do bractwa, ściągnie na siebie lawinę niefortunnych wypadków, której pierwszą ofiarą pada Will, jego współlokator i najlepszy przyjaciel. Rozpoczyna się walka o życie, a udział biorą w niej bliscy Luke'a.

</doc>
<doc id="1154570" url="https://pl.wikipedia.org/wiki?curid=1154570" title="Myszka lotnicza T wz. 34">
Myszka lotnicza T wz. 34

Myszka lotnicza T wz. 34 (bomba wz. T-34) – polska bomba odłamkowa wagomiaru 1 kg. Została skonstruowana przez kapitana Mikołaja Tarnowskiego jako następca poniemieckiej myszki nr 2.
Myszka wz. 34 była projektowana z założeniem, że w razie konieczności będzie produkowana w małych zakładach mechanicznych. Dlatego konstrukcja bomby oparta była o odcinek rury gazowej o średnicy 1 cala. Do jednego końca rury wspawywano blaszane dno, a następnie zawalcowywano statecznik z trzema brzechwami. Drugi koniec rury był gwintowany. Po elaboracji bomby topionym trotylem lub kwasem pikrynowym gwint pokrywano kitem kaolinowym (bomby elaborowane trotylem) lub kitem kauczukowym (bomby elaborowane kwasem pikrynowym) i wkręcano prosty zapalnik uderzeniowy o działaniu natychmiastowym. Bomby były podwieszane na wyrzutnikach poziomych Świąteckiego SW 12x10 w kasetach zawierających 10 myszek. Kaseta była zrzucana razem z myszkami, a bomby wypadały z niej już w powietrzu.

</doc>
<doc id="1154571" url="https://pl.wikipedia.org/wiki?curid=1154571" title="Mecze reprezentacji Polski w piłce nożnej mężczyzn prowadzonej przez Władysława Stachurskiego">
Mecze reprezentacji Polski w piłce nożnej mężczyzn prowadzonej przez Władysława Stachurskiego

Oficjalne międzynarodowe spotkania.
Bilans

</doc>
<doc id="1154572" url="https://pl.wikipedia.org/wiki?curid=1154572" title="Time to Move">
Time to Move

Time to Move – pierwszy album niemieckiej grupy H-blockx wydany 1994 roku.
Twórcy.
Henning Wehland-śpiew, gitara
Tim Tenambergen-gitara
Christop "Mason" Maass-perkusja
Dave Gappa-wokal
Fabio Trentini-Bas

</doc>
<doc id="1154573" url="https://pl.wikipedia.org/wiki?curid=1154573" title="Nikołaj Nikołow">
Nikołaj Nikołow

Nikołaj Janczew Nikołow (bg. "Николай Николов"; ur. 29 lipca 1986 w Karnobat) – bułgarski siatkarz, reprezentant kraju, grający na pozycji środkowego.
Sukcesy klubowe.
Liga bułgarska:
Puchar Bułgarii:
Liga irańska:
Klubowe Mistrzostwa Azji:
Puchar CEV:
Liga portugalska:
Superpuchar Bułgarii:
Sukcesy reprezentacyjne.
Puchar Świata:

</doc>
<doc id="1154574" url="https://pl.wikipedia.org/wiki?curid=1154574" title="It Must Have Been Love">
It Must Have Been Love

It Must Have Been Love – utwór szwedzkiego duetu Roxette.
It Must Have Been Love (Christmas for the Broken Hearted).
23 listopada 1987 pierwotna wersja tej piosenki – „It Must Have Been Love (Christmas for the Broken Hearted)” – została wydana na singlu bożonarodzeniowym. Po okresie bożonarodzeniowym singel wydano ponownie, tym razem w okładce utrzymanej w zielonej kolorystyce zamiast czerwonej oraz pod skróconym tytułem „It Must Have Been Love”.
Tej „świątecznej” wersji utworu nie zamieszczono na żadnym albumie grupy Roxette aż do 1997, kiedy znalazła się na wznowionym, specjalnym wydaniu ich debiutanckiego albumu "Pearls of Passion".
4 października 2006 „It Must Have Been Love (Christmas for the Broken Hearted)” ukazał się również na maxi singlu „One Wish”.
It Must Have Been Love (Pretty Woman).
W 1990 utwór „It Must Have Been Love (Christmas for the Broken Hearted)” został skrócony i przerobiony (m.in. zmieniono słowa „"hard Christmas day"” na „"hard winter's day"”) i zamieszczony pod skróconym tytułem („It Must Have Been Love”) na ścieżce dźwiękowej filmu "Pretty Woman". 20 maja 1990 ta wersja została także wydana jako singel.
„It Must Have Been Love” zamieszczono na następujących albumach:
Odnotowano, że do 2005 w tylko amerykańskich stacjach radiowych piosenka ta została odtworzona 4 miliony razy. Jest to równoznaczne z nieustannym puszczaniem tej piosenki przez 36 lat.
W 2006 piosenkarka Shirley Clamp zamieściła szwedzkojęzyczną wersję tej piosenki, zatytułowaną „När kärleken föds”, na swoim cover albumie "Favoriter på svenska".
No sé si es amor.
W 1996 grupa Roxette zamieściła hiszpańskojęzyczną wersję tej piosenki, zatytułowaną „No sé si es amor”, na swoim albumie "Baladas En Español" (wyd. 2 grudnia 1996). W styczniu 1997 została ona wydana w Hiszpanii jako singel. Utwór był odtwarzany w stacjach radiowych w Ameryce Łacińskiej i krajach hiszpańskojęzycznych.
It Must Have Been Love 25.
W 2015 roku z okazji 25-lecia singla „It Must Have Been Love” została wydana nowa wersja na czerwonej płycie winylowej pod tytułem „It Must Have Been Love 25”.
Lista utworów.
Strona A
Strona B

</doc>
<doc id="1154577" url="https://pl.wikipedia.org/wiki?curid=1154577" title="Podział administracyjny Brunei">
Podział administracyjny Brunei

Brunei jest podzielone na 4 dystrykty ("daerah"): Belait, Brunei i Muara, Temburong, Tutong. Te natomiast dzielą się na "mukimy", które z kolei dzielą się na "kampongi" (wioski).

</doc>
<doc id="1154578" url="https://pl.wikipedia.org/wiki?curid=1154578" title="Candyman (film)">
Candyman (film)

Candyman – amerykański horror z 1992 roku, powstały na motywach opowiadania "Zakazany" Clive’a Barkera. Uznany za najlepszy horror 1992 roku. Zrealizowano dwa sequele filmu: ' (1995) oraz ' (1999).
Zarys fabularny.
Film opowiada historię Helen Lyle (Virginia Madsen), doktorantki z Chicago, która ma napisać doktorat o miejskich legendach. Najbardziej wstrząsająca zdaje się być opowieść o Candymanie – mitycznym upiorze z hakiem zamiast dłoni, terroryzującym mieszkańców jednej z najniebezpieczniejszych dzielnic miasta zwaną Cabrini Green. Im bardziej Helen angażuje się w historię, tym bardziej Candyman zdaje się być rzeczywisty.

</doc>
<doc id="1154579" url="https://pl.wikipedia.org/wiki?curid=1154579" title="Wish I Could Fly">
Wish I Could Fly

Wish I Could Fly – singel szwedzkiego duetu Roxette. Został wydany w lutym 1999 jako pierwszy promujący album "Have a Nice Day". Piosenka była wielkim przebojem radiowym będąc najczęściej odtwarzanym utworem w Europie w 1999 roku. Duet nagrał także hiszpańskojęzyczną wersję utworu pt. "Quisiera volar" która została umieszczona na południowoamerykańskim wydaniu "Have a Nice Day".

</doc>
<doc id="1154580" url="https://pl.wikipedia.org/wiki?curid=1154580" title="Dermot Mulroney">
Dermot Mulroney

Dermot Mulroney (ur. 31 października 1963 w Alexandrii w stanie Wirginia) – amerykański aktor, reżyser i producent filmowy i telewizyjny, muzyk.
Życiorys.
Wczesne lata.
Ma pochodzenie irlandzkie. Przyszedł na świat jako jeden z czterech synów i pięciorga dzieci Michaela Mulroneya, profesora prawa w Villanova University, i Ellen, aktorki amatorki z Manchester, w stanie Iowa. Dorastał wraz z młodszą siostrą Moirą i trzema braćmi – dwoma starszymi Conorem i Seanem oraz młodszym Kieranem. Jego dziadkowie byli emigrantami z Donegal i Mayo (Irlandia), a jego babka była Amerykanką pochodzenia niemieckiego. Uczęszczał do Maury Elementary School i George Washington Junior High School, gdzie występował w młodzieżowej orkiestrze miejskiej i szkolnych przedstawieniach. W 1981 roku ukończył T. C. Williams High School w Alexandria, w stanie Wirginia, a w 1985 roku odebrał dyplom ukończenia wydziału filmowo-teatralno-muzycznego w School of Speech przy Northwestern University w Chicago, w stanie Illinois.
Kariera.
Występował w programach improwizacji teatralnych – "The Mee-Ow Show" i "The Mikado" Gilberta i Sullivana, zanim znalazł hollywoodzkiego agenta z elitarnej William Morris Agency. Wystąpił z monologiem Sama Sheparda "Chora miłość" ("Fool for Love").
Trafił na mały ekran w teledramatach CBS – "Grzech niewinności" ("Sin of Innocence", 1986) i "Narkotykowy węzeł" ("The Drug Knot", 1986) jako narkoman, dramacie obyczajowym "Zburzony, jeśli twój dzieciak po narkotykach" ("Shattered If Your Kid’s On Drugs", 1986) z udziałem Burta Reynoldsa, teledramacie ABC "Tata" ("Daddy", 1987) z Patricią Arquette, telekomedii HBO "Długa nieobecność" ("Long Gone", 1987) z Williamem Petersenem i Virginią Madsen oraz pojawił się gościnnie w jednym z odcinków serialu NBC "Sława" ("Fame", 1986), zanim zadebiutował w kinowej komedii kryminalnej Blake’a Edwardsa "Zachód słońca" ("Sunset", 1988) u boku Bruce’a Willisa, Malcolma McDowella i Mariel Hemingway.
Jego przełomową rolą była postać szóstego kowboja Brudnego Steve’a Stephensa w westernie "Młode strzelby" ("Young Guns", 1988). Uznanie przyniosła mu drugoplanowa kreacja geja zarażonego wirusem HIV w "Długoletni przyjaciele" ("Longtime Companion", 1990). Potem znalazł się w obsadzie komedii młodzieżowej "Szansa dla karierowicza" ("Career Opportunities", 1991) z Jennifer Connelly.
Za rolę Kinga, nastoletniego uciekiniera, próbującego przeżyć na ulicach Los Angeles w dramacie "Dokąd zawiedzie cię dzień" ("Where the Day Takes You", 1992) i za postać Henry’ego w komedii "Samantha" (1992) został uhonorowany nagrodą Złotej Kosmicznej Igły na festiwalu filmowym w Seattle. W 1993 roku napisał tekst piosenki country „Someone Else’s Used Guitar” do filmu Petera Bogdanovicha "W pogoni za sukcesem" ("The Thing Called Love", 1993), w którym zagrał jedną z głównych ról i wykonywał piosenki. Jego ekranowy pocałunek z Winoną Ryder w melodramacie "Skrawki życia" ("How to Make an American Quilt", 1995) doczekał się nominacji do nagrody MTV. Zagrał policjanta w thrillerze "Psychopata" ("Copycat", 1995) z Sigourney Weaver i Holly Hunter.
W 1996 roku wraz z zespołem The Low &amp; Sweet Orchestra nagrał płytę Mash-up stylów rocka, punk i folk "Goodbye to All That". Sukcesem komercyjnym była rola chłopaka w którym są zakochane Julia Roberts i Cameron Diaz w czarnej komedii "Mój chłopak się żeni" ("My Best Friend’s Wedding", 1997). W sitcomie NBC "Przyjaciele" ("Friends", 2003) wystąpił jako Gavin Mitchell, przymilny współpracownik Rachel (Jennifer Aniston). W komedii romantycznej "Pretty Man, czyli chłopak do wynajęcia" ("The Wedding Date", 2005) zagrał postać męskiej prostytutki.
Wystąpił w dramacie "Mroczne dziedzictwo" ("Undertow", 2004) i komedii "Rodzinny dom wariatów" ("The Family Stone", 2005) z Sarah Jessica Parker. W 2007 roku na festiwalu filmowym w Filadelfii odebrał nagrodę za osiągnięcia artystyczne.
Mulroney wraz ze swoim bratem Seanem założyli klub muzyczny Double Door w Chicago. Dermot grał także w zespole Cranky George Trio. Współpracuje z innymi artystami, m.in. w 2005 roku grał na wiolonczeli i mandolinie z grupą Dave Matthews Band, Boyd Tinsley dla Alanis Morissette American Express w House of Blues w Hollywood. Był muzykiem towarzyszącym przy realizacji piosenki „Place Your Hand” Melissy Etheridge na albumie „Never Enough” (1992), a także dla grupy Rain Phoenix. Pojawił się w teledysku zespołu Ringside do piosenki „Tired of Being Sorry” w reż. Joaquina Phoenixa.
Życie prywatne.
17 listopada 1990 roku poślubił aktorkę Catherine Keener, którą poznał w roku 1987 na planie thrillera przygodowego "Szkoła przeżycia" ("Survival Quest", 1989). Mają syna Clyde’a (ur. 1999). Jednak w maju 2005 roku doszło do separacji, 11 czerwca 2007 roku odbyła się sprawa sądowa, a 17 grudnia 2007 roku sprawa rozwodowa. W 2007 poznał Tharitę Cesaroni, z którą się rok potem ożenił.
Jest dobrym przyjacielem Brada Pitta.

</doc>
<doc id="1154582" url="https://pl.wikipedia.org/wiki?curid=1154582" title="Visual Kei">
Visual Kei



</doc>
<doc id="1154586" url="https://pl.wikipedia.org/wiki?curid=1154586" title="Stanisław Zaborowski">
Stanisław Zaborowski

Stanisław Zaborowski (ur. prawdopodobnie w 2 połowie XV wieku w województwie sieradzkim, zm. w listopadzie lub grudniu 1529) – prawnik, gramatyk i autor pierwszego drukowanego traktatu po łacinie o polskiej ortografii (około roku 1513). 
Życiorys.
Pochodził ze szlacheckiej rodziny herbu Ostoja. W młodości służył w wojsku, potem został księdzem. Był proboszczem w Sandomierzu, kanonikiem w Uniejowie i miał prebendy (św. Krzyża i altarię św. Erazma) w katedrze na Wawelu. Przez 32 lata (mianowany w roku 1506 przez króla Aleksandra) pełnił funkcję kustosza i pisarza skarbu koronnego ("Regni Poloniae Thesauri notarius"). . Był także poborcą poradlnego w powiecie krakowskim. Należał do bliskich współpracowników prymasa Jana Łaskiego. Zmarł w ubóstwie, prawdopodobnie zimą 1529/1530.
Twórczość.
Wystąpił z własnymi pomysłami oznaczania samogłosek jasnych i pochylonych,obu nosówek, spółgłosek miękkich i zmiękczonych, ciszących i szumiących. Proponował m.in.: wprowadzenie litery ī na oznaczenie głoski y (np. sīna-syna), ď na oznaczenie głoski dz oraz stawianiem podwójnych kropek nad literami s, p, d, b, c, k, v i w, na oznaczenie ich miękkości, a pojedynczych (s, z, c) dla oznaczenia spółgłosek szumiących (č, š, ž). Nie można zaprzeczyć, że Zaborowski prawie wyczerpująco i konsekwentnie opracował swój traktat. Mimo to projekt ten, chociaż w latach 1513–1564 ukazywał się w jedenastu przedrukach, nie znalazł w praktyce zastosowania. Stanowił zbyt śmiałe naruszenie tradycji, a z powodu obfitości znaków diakrytycznych, był dla piszącego zbyt trudny.
Prawdopodobnie S. Zaborowski, a nie jak wcześniej sądzono Jakub z Zaborowa, był współpracownikiem J. Łaskiego przy układaniu "Statutu..." (zob. W. Zakrzewski "Rodzina Łaskich w XVI wieku", "Ateneum" 1882, t. 2, s. 201-202 przypis).

</doc>
<doc id="1154587" url="https://pl.wikipedia.org/wiki?curid=1154587" title="Kablox-Niesłyna Histaria">
Kablox-Niesłyna Histaria

Kablox – Niesłyna Histaria – pierwszy album zespołu Kury, wydany przez Music Corner Records w 1995 roku.
Spis utworów.
źródło:.
Twórcy.
źródło:.

</doc>
<doc id="1154588" url="https://pl.wikipedia.org/wiki?curid=1154588" title="Kablox-niesłyna histaria">
Kablox-niesłyna histaria



</doc>
<doc id="1154592" url="https://pl.wikipedia.org/wiki?curid=1154592" title="Tatjana Wasilewicz">
Tatjana Wasilewicz

Tatjana Wasilewicz (ros. Татьяна Василевич), Tetiana Wasylewycz (ukr. Тетяна Василевич) (ur. 14 stycznia 1977 w Eupatorii) – ukraińska i (od 2020) rosyjska szachistka, arcymistrzyni od 1997, posiadaczka męskiego tytułu mistrza międzynarodowego od 2002.
Kariera szachowa.
Wielokrotnie reprezentowała Ukrainę na mistrzostwach świata i Europy juniorek w różnych kategoriach wiekowych. W roku 1992 zdobyła w Duisburgu tytuł wicemistrzyni świata juniorek do lat 16 (zwyciężyła wówczas Almirą Skripczenko). W 1996 podzieliła II miejsce (za Ludmiłą Zajcewą, wraz z m.in. Jekateriną Kowalewską) w memoriale Ludmiły Rudenko w Petersburgu, natomiast w 1997 zwyciężyła w Belgradzie (wraz z Aną Benderac i Swietłaną Prudnikową) oraz zdobyła brązowy medal mistrzostw świata juniorek do lat 20, rozegranych w Żaganiu (za Harriet Hunt i Joanną Dworakowską). W 1998 zajęła II lokatę (za J.Kowalewską) w Kstowie, natomiast rok później była trzecia (za Anną Zatonskih i Natalią Żukową) w turnieju strefowym w Ałuszcie i wywalczyła awans pucharowego turnieju o mistrzostwo świata, który rozegrany został w roku 2000 w Nowym Delhi. W turnieju tym awansowała do czołowej szesnastki świata, po zwycięstwach w dwóch pierwszych rundach nad Nguyễn Thị Thanh An i Iriną Krush, ale w kolejnej uległa J.Kowalewskiej i odpadła z dalszej rywalizacji. W tym samym roku podzieliła również I lokaty w Dreźnie (wraz z Ewą Moser) oraz w Rodewisch (wraz z Inną Gaponenko i Maią Lomineiszwili). W 2002 podzieliła I miejsce (wraz z A.Zatonskih) w indywidualnych mistrzostwach Ukrainy, w 2003 triumfowała (wraz z I.Gaponenko) w Schneebergu, natomiast w 2004 po raz drugi w swojej karierze wystąpiła w mistrzostwach świata (rozegranych w Eliście), w I rundzie pokonując Xu Yuanyuan, ale w II ulegając Antoanecie Stefanowej.
Wielokrotnie reprezentowała Ukrainę w rozgrywkach drużynowych, między innymi:
Najwyższy wynik rankingowy w dotychczasowej karierze osiągnęła 1 kwietnia 2001; mając 2436 punktów, zajmowała wówczas 27. miejsce na światowej liście FIDE (oraz drugie – za Natalią Żukową – wśród szachistek ukraińskich).

</doc>
<doc id="1154594" url="https://pl.wikipedia.org/wiki?curid=1154594" title="Mikołaj Tarnowski">
Mikołaj Tarnowski

Mikołaj Tarnowski (ur. 19 grudnia 1896, zm. ?) – kapitan uzbrojenia Wojska Polskiego, konstruktor uzbrojenia lotniczego.
Życiorys.
Po odzyskaniu niepodległości Mikołaj Tarnowski otrzymał stopień porucznika artylerzysty. Od 1923 roku pracownik Przetwórni Materiałów Wybuchowych w Bydgoszczy, a następnie wykładowcą w Centralnej Szkole Zbrojmistrzów (w tym czasie pozostawał oficerem nadetatowymi Okręgowych Zakładów Uzbrojenia Nr 7). W 1932 r. pełnił służbę w Głównej Składnicy Uzbrojenia Nr 1 w Warszawie. Kilka lat później pracował w Instytucie Technicznym Uzbrojenia w którym pracował nad uzbrojeniem lotniczym. Mikołaj Tarnowski był autorem kilku książek, a także konstruktorem myszki wz. 34 i bomby wz. 32.

</doc>
<doc id="1154596" url="https://pl.wikipedia.org/wiki?curid=1154596" title="Ε Ret">
Ε Ret



</doc>
<doc id="1154601" url="https://pl.wikipedia.org/wiki?curid=1154601" title="Wielki komtur">
Wielki komtur

Wielki komtur, arcykomtur (niem. "Großkomtur") – zastępca wielkiego mistrza zakonu krzyżackiego w zarządzaniu państwem. Na wypadek niebezpieczeństwa, pod nieobecność wielkiego mistrza, miał prawo dysponowania siłami zbrojnymi zakonu. Podczas pokoju zarządzał arsenałami, produkcją amunicji, magazynami zbożowymi, a w czasie wojny pełnił rolę oboźnego i głównego intendenta armii. Podlegał mu transport lądowy i wodny. Był też jednym z dwóch urzędników, którzy obok wielkiego mistrza piastowali klucze do skrzyni, w której była zamknięta pieczęć zakonu. Pomocnikiem wielkiego komtura był wicekomtur (inaczej mały komtur).

</doc>
<doc id="1154602" url="https://pl.wikipedia.org/wiki?curid=1154602" title="Janusz Margasiński">
Janusz Margasiński

Janusz Marian Margasiński (ur. 8 grudnia 1950 w Kłodzku, zm. 18 grudnia 2020 w Wojkowicach) – polski prawnik i polityk, adwokat, sędzia Trybunału Stanu (2005–2011).
Życiorys.
Syn Romana i Haliny. W 1975 ukończył studia prawnicze na Uniwersytecie Jagiellońskim. W latach 1976–1978 i ponownie od 1980 do 1983 był pracownikiem Urzędu Miejskiego w Będzinie. W 1978 ukończył aplikację sądową i do 1979 orzekał jako asesor w Sądzie Rejonowym w Dąbrowie Górniczej. W 1983 ukończył aplikację adwokacką, następnie rozpoczął praktykę w tym zawodzie. Najbardziej znaną sprawą z jego udziałem stał się proces milicjantów oskarżonych o zabójstwo górników w kopalniach węgla kamiennego „Wujek” i „Manifest Lipcowy”, w którym pełni funkcję pełnomocnika rodzin górników.
Do 1992 był członkiem Porozumienia Centrum, od połowy lat 90. działał w Ruchu Odbudowy Polski. W 2001 był bezpartyjnym kandydatem Bloku Senat 2001 do Senatu. W 2005 i 2007 Sejm V i VI kadencji powoływał go na członka Trybunału Stanu z rekomendacji Prawa i Sprawiedliwości.
W 2010 odznaczony Krzyżem Kawalerskim Orderu Odrodzenia Polski.

</doc>
<doc id="1154608" url="https://pl.wikipedia.org/wiki?curid=1154608" title="Herb Świdnika">
Herb Świdnika

Herb Świdnika – jeden z symboli miasta Świdnik w postaci herbu.
Wygląd i symbolika.
Herb przedstawia na błękitnym polu biało-czerwoną literę „S” w kształcie wirującego śmigła, zwieńczonego lotką skrzydła.
W herbie występują trzy barwy:
Także połączenie barwy czerwonej i srebrnej w godle herbu symbolizuje odwagę.
Cały herb nawiązuje do lotniczego charakteru miasta, co związane jest z wybudowaniem w Świdniku fabryki samolotów i śmigłowców. Litera „S” nawiązuje do nazwy miasta.
Historia.
Geneza herbu Świdnika sięga 1977 roku, kiedy to miejska rada narodowa ogłosiła konkurs na opracowanie projektu. Zwycięzcą wybranym spośród trzynastu plastyków biorących udział w konkursie został Henryk Szulc z Lublina.
W 1993 roku władze miasta zwróciły się do Oddziału Polskiego Towarzystwa Heraldycznego w Lublinie z prośbą o pomoc przy uporządkowaniu całej sfery symboliki samorządowej: chorągwi, flagi, sztandaru i pieczęci. Wtedy została wykonana przez plastyka z Lubartowa – Dariusza Dessuaera – nowa wersja używanego wcześniej herbu. Zmiany wynikały z potrzeby opracowania wzorca, który byłby jedynym poprawnym opracowaniem służącym do reprodukowania.
Uchwała Rady Miasta z 18 marca 1993 roku głosi: „Dla wyrażenia wspólnoty miejskiej i jej samorządności, nawiązując do przeszłości i nazwy miasta, nakazując czujność o kształt przyszłości ustanawia się następujące znaki miasta Świdnika: herb, chorągiew, flagę, sztandar, pieczęć. Są one otaczane największą czcią mieszkańców miasta, stanowią symbol ich wspólnoty, przywiązania i lokalnego patriotyzmu. Wyrażają gotowość do podejmowania wysiłków dla obrony samorządności i budowania wspólnego dobra”.
W intencji autora projektu: „herb jest niejako ruchomy – ma śmigło i ruch rysujący literę „Ś”. Herbarz miast polskich autorstwa Andrzeja Plewako i Józefa Wanaga, opisuje herb Świdnika następująco: „w polu błękitnym biała stylizowana duża litera „Ś” z czerwonym podbiciem”. Prof. Józef Szymański, autor propozycji blazonowania herbu przyjętej przez Radę Miasta Świdnik w uchwale z 18 marca 1993 roku, opisał herb w inny sposób: „w polu błękitnym kula srebrna i czerwona z taż lotką, przy czym barwa srebrna układa się w kształt litery Ś”.
Kontrowersje.
Pomimo poprawek z 1993 roku herb został heraldycznie niepoprawnie skonstruowany:

</doc>
<doc id="1154609" url="https://pl.wikipedia.org/wiki?curid=1154609" title="Lista meczów reprezentacji Boliwii w piłce nożnej mężczyzn w Pucharze Konfederacji">
Lista meczów reprezentacji Boliwii w piłce nożnej mężczyzn w Pucharze Konfederacji

Meksyk 1999.
Bilans

</doc>
<doc id="1154613" url="https://pl.wikipedia.org/wiki?curid=1154613" title="San Jose Earthquakes">
San Jose Earthquakes

San Jose Earthquakes – amerykański klub piłkarski z San Jose w Kalifornii, założony 15 czerwca 1994, występujący w Major League Soccer. Jeden z dziesięciu członków założycieli ligi MLS. Początkowo pod nazwą San Jose Clash. W 2005 roku zespół przeniesiony do Houston i nazwany Houston Dynamo. W 2008 roku ponownie w lidze MLS.
Dwukrotny zdobywca MLS Cup w 2001 i 2003 roku oraz zdobywca MLS Supporters' Shield w 2005 i 2012 roku. W latach 2002 - 2004 uczestnik Ligi Mistrzów CONCACAF w której dotarł do ćwierćfinału. W derbach "California Clásico" rywalizuje z Los Angeles Galaxy. Zespół gra mecze na nowym stadionie Avaya Stadium w San Jose, po przenosinach w 2015 roku ze stadionu Buck Shaw Stadium w Santa Clara.
Obecna Kadra na sezon 2022.
 
 

</doc>
<doc id="1154620" url="https://pl.wikipedia.org/wiki?curid=1154620" title="Cadia">
Cadia

Cadia – duża kopalnia odkrywkowa złota oraz kopalnia miedzi. Położona jest ok. 20 km na południe od miasta Orange w stanie Nowa Południowa Walia w Australii.

</doc>
<doc id="1154622" url="https://pl.wikipedia.org/wiki?curid=1154622" title="Tim Hardin">
Tim Hardin

Tim Hardin (właściwie Timothy Hardin, ur. 23 grudnia 1941, zm. 29 grudnia 1980) – amerykański piosenkarz, gitarzysta i kompozytor folkowy.
Życiorys.
Wczesne lata.
Tim Hardin urodził się w Eugene w stanie Oregon i tam przebywał do 18 r. życia. Chociaż jego dzieciństwo, jak sam twierdził, nie było szczęśliwe, to jednak rodzice obdarzyli go miłością do muzyki. Jego matka robiła karierę w muzyce poważnej a ojciec był jazzowym basistą.
Po ukończeniu szkoły wstąpił do piechoty morskiej (marines), aby uciec z ograniczającej go, surowej rodziny. Jednak wojskowa dyscyplina była zupełnie nie do pogodzenia z jego bardzo zmiennymi nastrojami). Gdy powrócił w 1961 r. do domu po zakończeniu służby na Dalekim Wschodzie, był już nałogowym heroinistą.
W tym samym roku przybył do Nowego Jorku z zamiarem zostania aktorem. Wstąpił do Amerykańskiej Akademii Sztuk Dramatycznych i tu zetknął się z folkowymi kręgami Greenwich Village. Później pojawił się na Harvardzie, gdzie nauczał na wydziale muzykologicznym. Zaczął występować w tym mocnym (Boston, Cambridge) folkowym środowisku (w klubie Unicorn i innych), w którym w tym czasie wiodącymi postaciami byli Tom Rush i Joan Baez. Ale nawet wtedy separował się od innych, głównie z dwu przyczyn. Po pierwsze był entuzjastą jazzu. A po drugie był obojętny na lewicowo-liberalne protest songi Boba Dylana, Phila Ochsa, Joan Baez i innych.
Był także muzykiem wyjątkowo mocno skoncentrowanym na swoim wewnętrznym życiu i związkach. Wierzył także, iż jego piosenki tak naprawdę nie należą do niego; on jest jedynie kanałem dla muzyki, która już istniała gdzieś poza nim.
Prawdopodobnie w sierpniu 1964 r. podpisał roczny kontrakt z Columbią. Odbyło się kilka sesji nagraniowych, na których Hardin koncentrował się głównie na bluesie i folku oraz na swoich piosenkach utrzymanych w tych stylach. Często używał elektrycznej gitary, czyli wyprzedził samego Boba Dylana. Nagrań tych wtedy nie wydano i kontrakt się skończył.
Rozwój kariery.
Jednak w ponad rok później podpisał kontrakt z nową filią MGM Verve-Forecast i w 1966 r. zaczęły się ukazywać jego pierwsze nagrania. Nastąpił 8-miesięczny złoty okres piosenkarza od końca 1965 do drugiej połowy 1966 r. Artysta komponował swoje utwory w Los Angeles, w pokoju w mieszkaniu także heroinisty, słynnego komika Lenny'ego Bruce'a. Wtedy także spotkał swoją muzę Susan Morss, aktorkę, która pod artystycznym pseudonimem Susan Yardley grała w popularnej serii telewizyjnej "The Young Marrieds". Jego klasyczna piosenka "Lady Came from Baltimore" jest zmitologizowanym opisem ich związku. Uromantycznił siebie przedstawiając się jako postać poza prawem, co można odnosić do jego nałogu, ale przedstawiał siebie jako renegata i twierdził (fałszywie), że jest krewnym słynnego XIX-wiecznego wyjętego spod prawa Johna Wesleya Hardina. Nieustanne napięcia w ich związku spowodowane jego nałogiem, zdominowały resztę jego kariery i życia.
Pierwszy album "Tim Hardin 1" ukazał się w połowie 1966 r. Była to bardzo dobra płyta, z której "Reason to Believe" rozsławiona została później przez Roda Stewarta. 12 piosenek reprezentowało pełny zakres stylów, które na niego wpłynęły; od delikatnego, zmysłowego popu po ostry rhythm and blues. W nagraniu albumu wziął m.in. udział John Sebastian.
W kwietniu 1967 r. ukazał się drugi album artysty "Tim Hardin 2", jedna z najlepszych płyt lat 60. Wbrew modzie na wydłużanie utworów, większość piosenek trwała zaledwie ok. 2 minut. Hardin po wydaniu całkowicie skrytykował album twierdząc, że według jego zamiarów miała to być płyta właściwie tylko śpiewana przez niego przy akompaniamencie gitary, a aranżer, któremu dał taśmę z tymi piosenkami, dodał do tego zespół muzyczny.
Mimo tego, że te płyty nie cieszyły się wielkim powodzeniem, wiele piosenek Hardina było wykonywanych przez innych artystów. Najbardziej znany z nich jest utwór "If I Were a Carpenter", który w wykonaniu Bobby'ego Darina stał się przebojem numer 1 w październiku i listopadzie 1966 roku. W dwa lata później słynna grupa The Four Tops także sięgnęła po ten utwór, z takim samym komercyjnym sukcesem. Jeszcze później ten sam utwór stał się przebojem duetu Johnny Cash &amp; June Carter.
Był to świetny okres w życiu artysty; miał dwie udane płyty, szansę na zawojowanie Ameryki, wiódł chyba idylliczne życie rodzinne z żoną Susan Morss i synkiem Damianem urodzonym w lutym 1967 r.
Schyłek kariery.
Niestety wkrótce nałóg heroinowy w połączeniu z jego wrażliwą i delikatną psychiką pchnęły go w kierunku samodestrukcyjnych działań i niemożności wykorzystania swego sukcesu i innych nadarzających się okazji. Ze względu na nałóg ale i niezwykłą tremę nie mógł często występować. Gdy w lipcu 1968 r. przybył do Wielkiej Brytanii, otrzymał propozycję tournée ze znakomitą grupą Family; skończyło się na jednym występie w Royal Albert Hall w Londynie. Już po trzecim kawałku zwolnił swój zespół akompaniujący i występował solo. Otrzymał znakomite recenzje.
We wrześniu 1967 r. ukazał się kolejny album (wydany przez Atlantic) "This Is Tom Hardin", który zawierał także materiał nagrany jeszcze przed pierwszą płytą.
W kwietniu 1968 r. artysta nagrał swój koncert w Town Hall w Nowym Jorku, który ukazał się na dobrym albumie "Tim Hardin 3" we wrześniu tego roku. Hardin wykonał swoje najlepiej znane utwory, ubarwiając je jazzowymi akcentami.
W maju 1969 r. ukazał się album "Tim Hardin 4", mieszkanka starych, niewydanych utworów własnego autorstwa, jego opracowań tematów folkowych i bluesowych oraz nagrań opisanych jako pochodzących z tego samego koncertu w Town Hall, ale być może nagranych jeszcze na sesjach dla Columbii. Słychać wyraźnie, że większość utworów z "This Is Tim Hardin" i "Tim Hardin 4" pochodzi jeszcze z okresu zanim artysta ukształtował swój styl.
W drugiej połowie 1968 r. Hardin podpisał kontrakt z Columbią. Został posłany do Nashville w Tennessee, gdzie dokonał nagrań, które ukazały się dopiero po 30 latach na zbiorczym albumie "Simple Songs of Freedom". Pierwsza jego płyta dla Columbii ukazała się w czerwcu 1969 r. i nosiła długi tytuł "Suite for Susan Moore and Damion – We Are One, One, All in One". Płyta była ambitna. Zawierała kilka konwencjonalnych utworów przedzielonych mówionymi pasażami i na wpół improwizowanymi utworami, o wyraźnie bluesowym charakterze. Płyta miała charakter bardzo osobisty i dotyczyła jego życia rodzinnego. Album ten był śmiałą próbą poszerzenia a nawet przekroczenia granic emploi artysty. Płyta była nagrywana w domu artysty. Każde pomieszczenie było naszpikowane mikrofonami podłączonymi do centralnej konsoli. Ilekroć artysta czuł natchnienie (a zwykle trwało to kilka minut), zawiadamiał mieszkającego w pobliskim hotelu Gary'ego Kleina, który przychodził i nagrywał wszystko. Mimo że płyta ta poświęcona była jego rodzinie, to właśnie w tym okresie Hardin-ojciec i mąż zaczął przegrywać z Hardinem-narkomanem.
Columbia żądała od artysty przebojowego singla, ale Hardin nie potrafił komponować na rozkaz. Ratunek przyszedł od Bobby'ego Darina, który z wdzięczności za "If I Were a Carpenter" dał mu piosenkę "Simple Song of Freedom", którą Tim nagrał ze świetnymi muzykami studyjnymi (m.in. z Bernardem Purdie). Utwór dotarł do 50 pozycji na liście przebojów, co dało szansę na przełamanie złej passy i wejścia do szeregu najpopularniejszych wykonawców. W tym celu trzeba było nagrać drugiego przebojowego singla i wyruszyć na ogólnoamerykańskie tournée. Ale Hardin nie miał ani żadnej piosenki, ani sił na turę koncertową.
W sierpniu 1971 r. ukazał się jego drugi album dla Columbii "Bird on a Wire"; najlepsza jego płyta nagrana w latach 70. Nie miała już oczywiście tego optymizmu, co wcześniejsze nagrania – artysta wiedział, że utracił już właściwie wszystko bezpowrotnie. Głównym utworem albumu była kompozycja Leonarda Cohena "Bird on a Wire". Znakomitym utworem był także "Love Hymn", rodzaj gorzkiego lamentu po odejściu żony. W nagraniu płyty, która zebrała pozytywne recenzje, wzięli m.in. udział muzycy ze świeżo powstałego zespołu Weather Report.
W lutym 1972 r. Hardin opuścił Woodstock (gdzie mieszkał od ponad 3 lat, nie kontaktując się zresztą z innymi artystami) i udał się do Anglii, gdzie poddał się leczeniu narkomanii. I tutaj także nagrał swój kolejny album "Painted Head" z najlepszymi brytyjskimi muzykami studyjnymi (m.in. Peterem Framptonem). Niestety nie było na nim ani jednej nowej jego kompozycji.
Wkrótce podpisał kontrakt z firmą GM Records, która wydała jego album "Nine". Znalazło się na nim m.in. 6 oryginalnych utworów. Stała się też ostatnim całkowicie ukończonym albumem artysty.
Po jego wydaniu w czerwcu 1973 r. Hardin zniknął z widoku. Był rozpatrywany (obok Tima Buckleya) do zagrania postaci Woody'ego Guthrie w filmie biograficznym, ale nic z tego nie wyszło. W ciągu około 10 lat, kilkakrotnie dochodziło do czasowego pojednania między nim a byłą żoną.
W 1976 r. artysta powrócił do USA i zamieszkał w Seattle. Od czasu do czasu pojawiał się w klubach, gdzie występował. Jego występy były nierówne; potrafił zupełnie zniszczyć kiepskim wykonaniem jakiś utwór, a w minutę później porywać publiczność śpiewając przez dwie godziny a cappella.
W 1980 r. w telewizyjnym dokumencie o nim (zrobionym z okazji nagrania koncertowego albumu "The Homecoming Concert") mówił m.in. o swoim nałogu, dlaczego używał heroiny i dlaczego znów ją weźmie. Raczej żałował, że porzucił nałóg i święcie wierzył, że był w lepszym zdrowiu, gdy był narkomanem, a po kuracji antyheroinowej bardzo przytył. Mówił także, że sprzedał prawa do swoich piosenek za 23 mln dol., których nigdy nie otrzymał Koncertowy album został nagrany w styczniu 1980 r. w rodzinnym mieście artysty Eugene w Oregonie.
Wkrótce po tym występie muzyk przeprowadził się do Los Angeles aby być bliżej syna Damiona i Susan. Bardzo się zmienił. Ważył już ponad 200 funtów i stracił włosy. Groził Susan, że jeśli do niego nie wróci – zabije się. We wrześniu tego roku Susan z synkiem opuściła Los Angeles aby ukryć się przed Hardinem.
29 grudnia Tim Hardin zmarł po wzięciu dużej dawki heroiny. Było to tuż po śmierci Johna Lennona i nikt właściwie się nie dowiedział, że Hardin także zmarł.
Został pochowany na Twin Oaks Cemetery w Turner w stanie Oregon.
W latach 90. przywrócono pamięć o tym znakomitym artyście wydając antologie (Polydor) i niewydane utwory (Columbia). Robert Plant znów uczynił przebojem "If I Were a Carpenter" w 1993 r.
Pozostaje do dziś pytanie, jak Hardin mógł stracić tak całkowicie swój dar. Częściowej odpowiedzi udzieliła Susan Morss. Opisała artystę jako introspektywnego pisarza, mocno związanego ze swoimi emocjami. Gdy narkotyki zerwały więzi z jego uczuciami – nie miał już o czym pisać. I to był koniec.

</doc>
<doc id="1154627" url="https://pl.wikipedia.org/wiki?curid=1154627" title="John Patrick Foley">
John Patrick Foley

John Patrick Foley (ur. 11 listopada 1935 w Darby w Pensylwanii, zm. 11 grudnia 2011 w Filadelfii) – amerykański duchowny rzymskokatolicki, przewodniczący Papieskiej Rady ds. Środków Społecznego Przekazu w latach 1984–2007, wielki mistrz Zakonu Rycerskiego Grobu Bożego w Jerozolimie w latach 2007–2011, kardynał.
Życiorys.
W St. Joseph’s University w Filadelfii uzyskał bakalaureat z historii w 1957, a w St. Charles Borromeo Seminary w Overbrook (Filadelfia) dyplom z filozofii w 1958. Po otrzymaniu święceń kapłańskich 19 maja 1962 z rąk arcybiskupa Johna J. Krola w katedrze Świętych Piotra i Pawła w Filadelfii, został wikarym w kościele Najświętszego Serca w Manoa, Havertown. W 1963 został redaktorem filadelfijskiego pisma „Catholic Standard and Times”. Wyjechał na studia do Rzymu i nadal pracował dla tej gazety jako korespondent w czasie II soboru watykańskiego. W 1964 uzyskał licencjat z filozofii, a rok później doktorat na Papieskim Uniwersytecie św. Tomasza z Akwinu ("Angelicum") w Rzymie, na podstawie pracy naukowej "Natural Law, Natural Right and the Warren Court". W 1967 został ponownie redaktorem pisma „Catholic Standard and Times” i jednocześnie wykładowcą filozofii w St. Charles Borromeo Seminary. Współpracował w realizacji programów katolickich w radiu i telewizji. W 1970 został redaktorem naczelnym „Catholic Standard and Times” i pełnił tę funkcję aż do 1984.
5 kwietnia 1984 Jan Paweł II mianował go przewodniczącym Papieskiej Komisji (obecnie Rady) ds. Środków Społecznego Przekazu, podnosząc go do godności arcybiskupa tytularnego Neapolis in Proconsulari. Święcenia biskupie przyjął z rąk kardynała Krola w katedrze w Filadelfii 8 maja 1984. W latach 1984–1989 był przewodniczącym Rady Administracyjnej Watykańskiego Ośrodka Telewizyjnego. Był odpowiedzialny za Filmotekę Watykańską.
27 czerwca 2007 Benedykt XVI mianował go pro-wielkim mistrzem Zakonu Rycerskiego Grobu Bożego w Jerozolimie.
Na konsystorzu, z nominacji Benedykta XVI, 24 listopada 2007 został włączony do grona kardynałów diakonów San Sebastiano al Palatino.
Otrzymał wiele odznaczeń, m.in. kilka doktoratów "honoris causa" uniwersytetów amerykańskich, a także nagród dziennikarskich.
8 lutego złożył na ręce papieża rezygnację z pełnionego stanowiska. 12 lutego 2011 powrócił jako rezydent do archidiecezji Filadelfii. 29 sierpnia 2011 papież przyjął jego rezygnację. Jego następcą został arcybiskup Edwin O’Brien.

</doc>
<doc id="1154628" url="https://pl.wikipedia.org/wiki?curid=1154628" title="Ni Sa Ni">
Ni Sa Ni

Ni Sa Ni – album polsko-hinduskiego kwartetu Łowżył, Tymański, Klebba, Chandran. Płytę nagrano w kwietniu 1999 roku w studiu Agnieszki Duczmal w Poznaniu.

</doc>
<doc id="1154629" url="https://pl.wikipedia.org/wiki?curid=1154629" title="Martin Sandberger">
Martin Sandberger

Martin Sandberger (ur. 17 sierpnia 1911 w Charlottenburgu, zm. 30 marca 2010 w Stuttgarcie) – zbrodniarz hitlerowski oraz SS-Standartenführer.
Urodził się w Berlinie jako syn dyrektora I.G. Farben. Studiował prawo na uniwersytetach w Monachium, Fryburgu Bryzgowijskim, Kolonii i Tybindze. W wieku 20 lat wstąpił do NSDAP i SA. Od 1932 do 1933 roku był działaczem narodowosocjalistycznym i liderem studenckim w Tübingen. Uzyskał stopień doktora w listopadzie 1933 roku. W 1936 roku stał się członkiem SS i SD. Zrobił szybką karierę w SD i został w 1938 roku awansowany do stopnia SS-Sturmbannführera.
W czasie wojny stał na czele Sonderkommando 1a w latach 1941 do 1943, które działało w ramach Einsatzgruppe A (na jej czele stał SS-Brigadeführer dr Franz Walter Stahlecker). Sandberger wykazał się szczególną gorliwością przedstawiając w raporcie z 1 lipca 1942 roku, że wymordowano 941 Żydów. Jego wysiłki zostały docenione i został wyznaczony na dowódcę SD w Estonii.
Po wojnie został zatrzymany i postawiony przed sądem. Zasiadł na ławie oskarżonych w Procesie Einsatzgruppen. Został skazany najpierw na karę śmierci, którą następnie zamieniono na dożywocie. Z więzienia został wypuszczony w 1958 roku. Do 1972 był wielokrotnie wzywany jako świadek w procesach nazistowskich zbrodni wojennych.

</doc>
<doc id="1154632" url="https://pl.wikipedia.org/wiki?curid=1154632" title="Bomba odłamkowa 12 kg wz. 27">
Bomba odłamkowa 12 kg wz. 27

Bomba odłamkowa 12 kg wz. 27 – polska bomba odłamkowa wagomiaru 12 kg. Pierwszy typ bomby lotniczej skonstruowany w Polsce.
Konstrukcja bomby wz. 27 była wzorowana na poniemieckiej bombie odłamkowej 12,5 kg PuW. Bomba wz. 27 miała kroplowy korpus zakończony statecznikiem. Elaborowana była trotylem lub kwasem pikrynowym. Bomba była uzbrajana zapalnikiem głowicowym PG-27, wzorowanym na zapalniku bomby niemieckiej. Zapalnik był zabezpieczony wyjmowaną przed lotem zawleczką. Uzbrojenie zapalnika po zrzucie następowało pod wpływem siły odśrodkowej wirującej wokół osi podłużnej bomby (ruch wirowy osiągnięto dzięki odpowiedniemu kształtowi brzechw). Bomba mogła być podwieszana w pozycji poziomej (na grzybku wkręconym w korpus na wysokości środka ciężkości) lub pionowej (na uszku przymocowanym do brzechw).
Udoskonaloną wersją bomby wz. 27 była bomba odłamkowa 12 kg wz. 33. Bomby wz. 27 i 33 zostały zastąpione przez bombę odłamkową 12 kg FA wz. 35.

</doc>
<doc id="1154633" url="https://pl.wikipedia.org/wiki?curid=1154633" title="Bomba odłamkowa 12 kg wz. 33">
Bomba odłamkowa 12 kg wz. 33



</doc>
<doc id="1154634" url="https://pl.wikipedia.org/wiki?curid=1154634" title="Joan Guzman">
Joan Guzman



</doc>
<doc id="1154636" url="https://pl.wikipedia.org/wiki?curid=1154636" title="Oswald Gracias">
Oswald Gracias

Oswald Gracias (ur. 24 grudnia 1944 w Mumbaju) – indyjski duchowny rzymskokatolicki, biskup pomocniczy Bombaju w latach 1997–2000, arcybiskup metropolita Agry w latach 2000–2006, przewodniczący łacińskiej Konferencji Episkopatu Indii w latach 2005–2011 (i 2013–2019), arcybiskup metropolita Bombaju od 2006, kardynał prezbiter od 2007, przewodniczący Federacji Konferencji Episkopatów Azji w latach 2011–2019, członek Rady Kardynałów od 2013.
Życiorys.
Dorastał i przyjął święcenia kapłańskie w Bombaju 20 grudnia 70. Podstawowe wykształcenie otrzymał w Seminarium św. Piusa X w Bombaju. W latach 1977–1982 miał możność uzupełnić swoją formację w Rzymie. Uzyskał magisterium z prawa kanonicznego na Papieskim Uniwersytecie "Urbanianum" oraz dyplom w zakresie nauk prawniczych na Papieskim Uniwersytecie Gregoriańskim. Od 1971 do 1976 był kanclerzem i sekretarzem biskupa Jamshedpuru; w 1976 pracował jako wikary w parafii w Bombaju; od 1982 do 1986 był sekretarzem arcybiskupa Bombaju, a do 1997 kanclerzem i wikariuszem sądowym tejże archidiecezji. Nauczał również w różnych instytucjach edukacyjnych oraz przyczynił się do ustanowienia trybunałów małżeńskich w licznych diecezjach indyjskich. Był ponadto prezesem Indyjskiego Towarzystwa Prawa Kanonicznego (1987–1991 i 1993–1997) oraz konsultorem Papieskiej Rady ds. Tekstów Prawnych (1997).
28 czerwca 1997 został mianowany biskupem pomocniczym w Bombaju (tyt. Bladia); 16 września przyjął sakrę biskupią. Powierzono mu przede wszystkim opiekę duszpasterską nad mieszkańcami nowego miasta Navi i przedmieść Bombaju – terenów szczególnie ubogich.
7 września 2000 został mianowany arcybiskupem Agry, a 14 października 2006 wyniesiony do godności arcybiskupa Bombaju.
Trzy filary jego misji duszpasterskiej to obrona życia, obrona praw człowieka oraz głoszenie Ewangelii. Angażuje się aktywnie w kontakty międzyreligijne, przede wszystkim ze światem hinduistycznym. Nie wahał się stanąć po stronie słabych i prześladowanych, kiedy napięcia społeczne i etniczne stworzyły zagrożenie dla pokoju i życia społeczności. Z uporem domagał się od władz, aby z wszelkich sił starały się zapewnić mieszkańcom poziom życia.
W latach 2005–2011 i ponownie w latach 2013–2019 był przewodniczącym łacińskiej Konferencji Episkopatu Indii (C.C.B.I.).
Na konsystorzu z dnia 24 listopada 2007, z nominacji Benedykta XVI, został włączony do grona kardynałów prezbiterów San Paolo della Croce a “Corviale”.
W latach 2008–2010 był wiceprzewodniczącym Konferencji Biskupów Katolickich Indii (C.B.C.I.), a w latach 2010–2014 i ponownie od 2018 był przewodniczącym tej konferencji. W latach 2011–2019 był przewodniczącym Federacji Konferencji Episkopatów Azji.
Brał udział w konklawe 2013, które wybrało papieża Franciszka.
Decyzją papieża Franciszka od 13 kwietnia 2013 jest członkiem grupy dziewięciu kardynałów doradców (Rada Kardynałów), którzy służą radą Ojcu Świętemu w zarządzaniu Kościołem i w sprawach reformy Kurii Rzymskiej.

</doc>
<doc id="1154639" url="https://pl.wikipedia.org/wiki?curid=1154639" title="Jelena Kostanić Tosić">
Jelena Kostanić Tosić



</doc>
<doc id="1154645" url="https://pl.wikipedia.org/wiki?curid=1154645" title="Laseroterapia">
Laseroterapia

Laseroterapia – grupa zabiegów terapeutycznych, w których stosuje się lasery medyczne od ok. 20 lat.
Do laseroterapii wykorzystywane bywają lasery różnego typu, m.in.:
Stosowane bywają zarówno lasery pracujące w sposób ciągły (z jednakową mocą od włączenia do wyłączenia lasera), jak i impulsowo (wyzwalające serię krótkotrwałych impulsów, o czasie trwania liczonym w pikosekundach lub nawet w femtosekundach).
Zastosowanie.
Zabiegi laseroterapeutyczne wykonywane są w różnych celach, m.in. do bezkrwawych zabiegów chirurgicznych, w których laser w pewnym sensie zastępuje nóż, w tym także do zabiegów neurologicznych, okulistycznych i stomatologicznych, do koagulacji tkanek, do niszczenia (fotoablacja) chorych tkanek, a także do zabiegów terapii fotodynamicznej z użyciem fotosensybilizatorów (w ciągu kilkugodzinnej ekspozycji na promieniowanie lasera średniej mocy niszczone są te tkanki - np. nowotworowe - które uprzednio wchłonęły fotosensybilizator). Osobną grupę zabiegów laseroterapeutycznych stanowią działania zachowawcze - biostymulacja z użyciem laserów niskoenergetycznych .
Zaletą zabiegów z użyciem lasera jest brak fizycznego kontaktu narzędzia z tkankami leczonej osoby, dzięki czemu praktycznie eliminuje się ryzyko zakażenia, ponadto precyzja zabiegu jest zazwyczaj znacząco wyższa, niż przy użyciu technik klasycznych.
Laseroterapia w medycynie estetycznej.
Obszerne zastosowanie lasery znalazły w medycynie estetycznej. Z ich wykorzystaniem można usunąć: zbędne owłosienie ciała, żylaki, przebarwienia, pozamykać naczynia krwionośne, wygładzić skórę, czy wybielić zęby. W medycynie estetycznej wykorzystuje się lasery, o mniejszej sile, które emitują słabszą wiązkę światła.
Z zabiegów laserowych nie powinny korzystać osoby, które: mają cukrzycę, epilepsję, przyjmują antybiotyki, chorują na choroby nowotworowe lub choroby autoimmunologiczne. Zabieg jest niewskazany również u osób nadwrażliwych na światło oraz kobiet w ciąży i karmiących piersią. W przypadku zabiegów wybielających zęby, nie powinny mieć problemów zdrowotnych z zębami oraz dziąsłami.
Zabiegi laserowe.
Odmładzanie twarzy.
Odmładzanie twarzy – lifting laserowy (dermabrazja laserowa) to jeden z popularniejszych zabiegów, na które decydują się przede wszystkim panie. Z pomocą lasera CO2 lub frakcyjnego usuwane są blizny potrądzikowe oraz zamykane rozszerzone pory. Zabieg trwa od 20 do 60 minut w zależności obszaru jaki ma być poddany działaniu lasera. Zabieg wykonywany jest w znieczuleniu miejscowym bądź dożylnym. Ma to na celu złagodzenie uczucia nieprzyjemnego pieczenia. Podczas zabiegu konieczne jest stosowanie specjalnych okularów chroniących oczy. Idea zabiegu polega na kontrolowanym uszkodzeniu komórek skóry pobudzając ją do produkcji kolagenu i szybszej regeneracji. Kilka najbliższych dni po zabiegu mogą wystąpić zaczerwienienia i niewielkie obrzęki, na tego typu dolegliwości zaleca się okłady z lodu .
Usuwanie blizn.
Usuwanie blizn – do usuwania blizn stosuje się ablacyjny laser frakcyjny, którego wiązka tworzy w skórze mikrouszkodzenia pozostawiając wokół nienaruszoną skórę. Takie działanie sprzyja szybszemu gojeniu tkanek, umożliwiając odbudowanie powierzchni skóry zniszczonej przez trądzik. Zabieg ten najczęściej wykonuje się w seriach 3 – 5 zabiegów. Efekty widoczne są po ok. 6 tygodniach.
Laserowe wybielanie zębów.
Laserowe wybielanie zębów – metoda BEYOND polega na aktywowaniu specjalnego żelu nałożonego na zęby przez światło akceleratora. Przebarwienia ulegają utlenieniu przy pomocy rozbijających się związków nadtlenku wodoru. Zabieg wymaga stosowania okularów ochronnych. Jama ustna jest dokładnie oczyszczana, a dziąsła zabezpieczane płynną żywicą. Następnie następuje naświetlanie, które trwa ok. 20 minut, dla lepszego rezultatu można kilkukrotnie powtórzyć naświetlanie. Efekt widoczny jest bezpośrednio po zabiegu.
Laserowe usuwanie owłosienia.
Laserowe usuwanie owłosienia – Depilacja laserowa to wygodna i małoinwazyjna metoda pozbywania się niechcianego owłosienia. Przy wykorzystaniu tej metody można pozbyć się włosów z całego ciał w tym z twarzy. Podczas zabiegu oczy zabezpieczane są przy pomocy specjalnych okularów. Obszar ciała poddawany zabiegowi pokrywana jest żelem chłodzącym, zabezpieczającym zewnętrzną warstwę skóry. Przy pomocy wiązki laserowej niszczone są mieszki włosowe. Po zakończonym zabiegu mogą być odczuwalne pieczenie i lekki ból. W przypadku ich wystąpienia zaleca się stosowanie maści przeciwzapalnych. Dla uzyskania optymalnego rezultatu, zabieg należy powtórzyć od 3 nawet do 7 razy. 
Laserowe zamykanie naczynek.
Laserowe zamykanie naczynek – jest to bezbolesny zabieg, którego procedura polega na emisji energii świetlnej docierającej w głąb naczyń krwionośnych, gdzie pochłaniane są przez hemoglobinę. Dzięki wytworzeniu wyższej temperatury naczynka ulegają obkurczeniu i zamknięciu. Po zabiegu należy stosować łagodne kosmetyki przeznaczone do cery naczyniowej oraz preparatów zawierających witaminę K.
Laserowe usuwanie przebarwień.
Laserowe usuwanie przebarwień – laser skierowany na przebarwienie rozbija miejscowo nagromadzona melaninę, w ten sposób umożliwiając usunięcie jej mniejszych fragmentów z organizmu. Przez kilka dni po zabiegu przebarwienia mogą być ciemniejsze, dopiero z biegiem czasu skóra się złuszczy i przebarwienie zniknie.

</doc>
<doc id="1154655" url="https://pl.wikipedia.org/wiki?curid=1154655" title="Samsara (album Czan)">
Samsara (album Czan)

Samsara – pierwszy i jedyny album grupy Czan, założonej przez Ryszarda Tymona Tymańskiego. Płyta była nagrywana w podziemiach klubu Mózg w 1998 roku, część partii wokalnych i miksy powstały we wrocławskim Tuba Studio. Płyta otrzymała nominację do nagrody Fryderyka 1999 w kategorii "Muzyka alternatywna".
Twórcy.
Zespół Czan w składzie:

</doc>
<doc id="1154656" url="https://pl.wikipedia.org/wiki?curid=1154656" title="David Haye">
David Haye

David Deron Haye (ur. 13 października 1980 w Londynie) – angielski bokser, były mistrz świata organizacji WBA w kategorii ciężkiej oraz WBC, WBA i WBO w kategorii junior ciężkiej (do 200 funtów), weganin z przyczyn etycznych.
Kariera amatorska.
W 1999 uczestniczył w mistrzostwach świata w boksie amatorskim w Houston, rywalizując w kategorii półciężkiej. Nie odniósł tam jednak sukcesu, przegrywając już w drugiej walce z Michaelem Simmsem. Dwa lata później na mistrzostwach świata w Belfaście, walcząc w kategorii ciężkiej, zdobył srebrny medal. W finale przegrał z Odlanierem Solísem.
Kariera zawodowa.
Na zawodowstwo przeszedł w grudniu 2002. W następnym roku wygrał siedem walk, wszystkie przed czasem. 12 maja 2004 wygrał przez techniczny nokaut w trzeciej rundzie z byłym mistrzem świata IBF, Arthurem Williamsem, natomiast 10 września 2004 doznał pierwszej porażki w zawodowej karierze, przegrywając po technicznym nokaucie w piątej rundzie z byłym mistrzem WBO, czterdziestoletnim już wtedy Carlem Thompsonem.
Po stoczeniu kilku zwycięskich pojedynków z mniej znanymi bokserami, 16 grudnia 2005 roku zmierzył się w walce o tytuł zawodowego mistrza Europy z Ołeksandrem Hurowem. Haye znokautował Ukraińca w pierwszej rundzie. Brytyjczyk obronił ten tytuł dwukrotnie, po czym 17 listopada 2006, w walce eliminacyjnej WBC, pokonał przez techniczny nokaut w dziewiątej rundzie Giacobbe Fragomeniego.
W kwietniu 2007 już w pierwszej rundzie rozprawił się z Polakiem Tomaszem Boninem. Następnie 10 listopada 2007 zmierzył się z Jeanem-Markiem Mormeckiem, a stawką pojedynku były pasy mistrzowskie WBC i WBA. Haye pokonał Francuza przez techniczny nokaut w siódmej rundzie, choć sam leżał na deskach w rundzie czwartej. 8 marca 2008 wygrał walkę unifikacyjną z mistrzem WBO, Enzo Maccarinellim, pokonując go w drugiej rundzie przez techniczny nokaut.
12 maja 2008 zrezygnował z tytułu mistrza świata WBC. Niedługo potem oddał też tytuły organizacji WBA oraz WBO i zmienił kategorię wagową na ciężką. 15 listopada 2008, w pierwszej walce w nowej kategorii wagowej, pokonał przez techniczny nokaut w piątej rundzie Monte Barretta. Amerykanin pięć razy leżał na deskach: po dwa razy w rundach trzeciej i czwartej oraz jeden raz w rundzie piątej. Barrettowi został również odebrany punkt za uderzenie leżącego rywala po tym, jak Haye poślizgnął się i upadł na ring.
7 listopada 2009 pokonał na punkty Nikołaja Wałujewa i został nowym mistrzem świata WBA w kategorii ciężkiej. 3 kwietnia 2010 po raz pierwszy obronił tytuł, pokonując Johna Ruiza przez techniczny nokaut w dziewiątej rundzie, a 13 listopada 2010, w drugiej obronie, wygrał z Audleyem Harrisonem przez techniczny nokaut w trzeciej rundzie.
W lipcu 2011 zmierzył się w walce unifikacyjnej z mistrzem świata organizacji WBO i IBF Wołodymyrem Kłyczko. Brytyjczyk przegrał zdecydowanie na punkty (108–118, 109–117, 110–116) i stracił pas mistrzowski WBA.
11 października 2011 Haye ogłosił, że nie zamierza przedłużać swojej licencji bokserskiej. W lutym 2012 na konferencji prasowej po walce Derecka Chisory z Witalijem Kłyczką wraz ze swoim trenerem wdał się w bójkę z Chisorą. Pięć miesięcy później doszło do pojedynku obu bokserów – Haye pokonał Chisorę przez techniczny nokaut w piątej rundzie.
29 czerwca 2013 miało dojść do pojedynku Brytyjczyka z Manuelem Charrem, został on jednak odwołany z uwagi na kontuzję lewej ręki, doznanej przez Haye’a w maju podczas treningu. Następnie 28 września 2013 Haye miał się zmierzyć z Tysonem Fury’m. Walka została jednak odwołana z uwagi na kontuzję Haye’a – doznał on rozcięcia łuku brwiowego nad lewym okiem, które wymagało założenia sześciu szwów. Pojedynek został początkowo przełożony na 8 lutego 2014, jednak został ponownie odwołany, bowiem w listopadzie 2013 Haye musiał się poddać operacji ramienia.
Ostatecznie po wielu miesiącach leczenia kontuzji i rehabilitacji Haye powrócił na ring 16 stycznia 2016 w Londynie, nokautując w pierwszej rundzie Marka De Mori. 21 maja 2016 w Londynie pokonał pięściarza z Kosowa Arnolda Gjergjaja (29-1, 21 KO), przez techniczny nokaut w drugiej rundzie. Waga Haye’a przed walką wynosiła 101,6 kg.
4 marca 2017 w londyńskiej O2 Arena, przegrał przez techniczny nokaut w jedenastej rundzie z rodakiem Tonym Bellewem. W rewanżu 5 maja 2018 w O2 Arena ponownie przegrał przed czasem. W piątej rundzie walka została przerwana. Po pojedynku Haye ogłosił zakończenie sportowej kariery.

</doc>
<doc id="1154657" url="https://pl.wikipedia.org/wiki?curid=1154657" title="Pietrzykowice Żywieckie (stacja kolejowa)">
Pietrzykowice Żywieckie (stacja kolejowa)



</doc>
<doc id="1154658" url="https://pl.wikipedia.org/wiki?curid=1154658" title="Katarzyna Romanowa z Meklemburgii-Strelitz">
Katarzyna Romanowa z Meklemburgii-Strelitz

Katarzyna Michajłowna Romanowa (ur. 28 sierpnia 1827 w Sankt Petersburgu; zm. 12 maja 1894 w Sankt Petersburgu) - trzecia z pięciu córek wielkiego księcia Michała Pawłowicza Romanowa (najmłodszego syna cara Pawła I Romanowa) i Charlotty, księżniczki Wirtembergii.
6 lutego 1851 roku, w Sankt Petersburgu, wyszła za mąż za Jerzego (1824-1876), księcia Mecklenburg-Strelitz, drugiego syna Jerzego, wielkiego księcia Mecklenburg-Strelitz (1779-1860), i księżniczki Marii z Hesji-Kassel (1796-1880). 

</doc>
<doc id="1154659" url="https://pl.wikipedia.org/wiki?curid=1154659" title="Edward Leonard Daab">
Edward Leonard Daab

Edward Leopold Daab (ur. 1893 w Firlejówce k. Lublina, zm. 5 sierpnia 1944 w Warszawie) – warszawski przedsiębiorca pochodzenia niemieckiego, optyk i współwłaściciel stolarni, w czasie II wojny światowej zaangażowany w działalność konspiracyjną. 
Był synem Fryderyka Franciszka Daaba i Ludwiki (z domu Uhle), ewangelików. Był optykiem, równocześnie prowadził wspólnie z rodziną stolarnię przy ul. Skierniewickiej 6/8 w Warszawie. Był bratem Leopolda Daaba oraz kuzynem Adolfa Daaba, warszawskiego przemysłowca i radnego Warszawy z przełomu XIX i XX wieku. 
W latach II wojny światowej w stolarni funkcjonował lokal konspiracyjny, w którym odbywały się zebrania szkoleniowe członków Armii Krajowej oraz przechowywano osoby ukrywające się, w tym uciekinierów z getta warszawskiego. 
Podczas powstania warszawskiego w sierpniu 1944 Edward Leonard Daab został wypędzony z zakładu wraz z rodziną (z siostrą, dwoma braćmi, bratowymi i bratanicami) i rozstrzelany przez hitlerowców.
O stolarni rodziny Daab powstało opowiadanie "Wióry" (1970) autorstwa Bohdana Czeszki, który podczas okupacji pracował w tej stolarni. Postać z tego opowiadania, nazwana imieniem i nazwiskiem Edwarda Daaba, jest mężem Niemki i bardzo swobodnie posługuje się językiem niemieckim, w utworze deklaruje też narodowość niemiecką.
Bibliografia.
 

</doc>
<doc id="1154663" url="https://pl.wikipedia.org/wiki?curid=1154663" title="Urbano Navarrete">
Urbano Navarrete

Urbano Navarrete Cortés SI (ur. 25 maja 1920 w Camarena de la Sierra, Hiszpania, zm. 22 listopada 2010 w Rzymie) – hiszpański duchowny katolicki, jezuita, kardynał, były rektor Papieskiego Uniwersytetu Gregoriańskiego.
Życiorys.
20 czerwca 1937 wstąpił do Towarzystwa Jezusowego we Włoszech, gdzie znajdował się wówczas nowicjat prowincji aragońskiej. Po powrocie do Hiszpanii i zakończeniu dwuletniego nowicjatu przez cztery lata studiował nauki humanistyczne przy klasztorze Veruela (Saragossa), trzy lata filozofię na wydziale w Sarriá (Barcelona), cztery lata teologię na wydziale w Oña (Burgos), i cztery lata prawo kanoniczne na Papieskim Uniwersytecie Gregoriańskim, gdzie uzyskał doktorat. W klasztorze Veruela odbył także trzyletni staż jako asystent profesora.
W październiku 1958 zaczął wykładać na Wydziale Prawa Kanonicznego Papieskiego Uniwersytetu Gregoriańskiego.
Przez 15 lat był dziekanem Wydziału Prawa, a przez 6 lat rektorem. Był członkiem grupy roboczej ds. rewizji prawa małżeńskiego w kodeksach prawa kanonicznego Kościoła łacińskiego i Kościołów wschodnich. Należał również do papieskiej komisji odpowiedzialnej za zredagowanie Instrukcji "Dignitas connubii" o procesach małżeńskich. Przez wiele lat był konsultorem różnych dykasterii Kurii Rzymskiej, m.in. Kongregacji Nauki Wiary, Najwyższego Trybunału Sygnatury Apostolskiej, Papieskiej Rady ds. Tekstów Prawnych.
Otrzymał tytuł doktora "honoris causa" Papieskiego Uniwersytetu w Salamance oraz Uniwersytetu Katolickiego Pétera Pázmánya w Budapeszcie. Jego bibliografia obejmuje ok. 150 publikacji.
Na konsystorzu z dnia 24 listopada 2007, z nominacji Benedykta XVI, został włączony do grona kardynałów diakonów z tytułem San Ponziano. Ze względu na podeszły wiek został zwolniony z obowiązku przyjęcia sakry biskupiej (nie miał również prawa udziału w konklawe).

</doc>
<doc id="1154666" url="https://pl.wikipedia.org/wiki?curid=1154666" title="Zofia Kodrębska">
Zofia Kodrębska

Zofia Kodrębska (ur. 1798, zm. 21 sierpnia 1885 w Wieniatyczach koło Włodzimierza Wołyńskiego) – uczestniczka powstania listopadowego.
Pochodziła z terenów późniejszego Królestwa Kongresowego. Po burzliwych przejściach (m.in. wyjechała z kraju razem z narzeczonym, który ją następnie opuścił) wstąpiła do wojska Królestwa Polskiego w przebraniu męskim; służyła pod nazwiskiem Wańkowicz w 8 pułku piechoty, ciesząc się dobrą opinią przełożonych i pełniąc obowiązki ordynansa pułkownika Jana Skrzyneckiego. W czasie powstania listopadowego, za odwagę na polu walki, została awansowana na podoficera i odznaczona krzyżem Orderu Virtuti Militari. Jej płeć została ostatecznie rozpoznana w szpitalu polowym, dokąd trafiła ranna w nogę; zdołała jednak uprosić personel i utrzymać prawdę w tajemnicy.
Po upadku powstania ponownie wyjechała z kraju. Powróciła i zamieszkała na Wołyniu, kiedy córka polskiego małżeństwa, u którego mieszkała, wyszła za mąż. W wołyńskiej wsi Wieniatycze towarzyszyła tej kobiecie, do końca życia pozostając w stanie panieńskim.

</doc>
<doc id="1154667" url="https://pl.wikipedia.org/wiki?curid=1154667" title="Konsolidacja (gospodarka)">
Konsolidacja (gospodarka)

Konsolidacja –
Słowo „konsolidacja” pochodzi od łacińskiego "consolidatio" – spojenie; utwierdzenie od consolidare – umacniać, oznaczającego zjednoczenie, połączenie, zespolenie. Innymi słowy są to działania prowadzone w celu uzyskania wewnętrznej spójności jakiejś grupy lub struktury i jej umocnienie, a także stan powstały w wyniku tych działań – integracji.
W polskiej literaturze przedmiotu, w odniesieniu do procesów fuzji i połączeń przedsiębiorstw, używane jest głównie określenie „procesy konsolidacyjne” oraz „konsolidacja”. W literaturze zagranicznej najczęściej stosowanym terminem dla określenia połączeń między przedsiębiorstwami jest "mergers &amp; acquisition" (M&amp;A) obok "takeover", "consolidation" oraz "buyout".
W praktyce często spotyka się określenie "merger" (fuzja) w powiązaniu z "takeover" (przejęcie). Z fuzją (ang. "merger") mamy do czynienia wtedy, gdy dwa (lub więcej przedsiębiorstwa, początkowo autonomiczne, w wyniku umowy łączą się dla stworzenia nowego przedsiębiorstwa. W przypadku, kiedy każde z nich traci dotychczasową odrębność i osobowość prawną, zdarzenie to nazywane jest konsolidacją. Natomiast w przypadku, kiedy w wyniku połączenia na rynku pozostaje jedno z łączących się przedsiębiorstw, mamy do czynienia z inkorporacją.
Z kolei za przejęcie (ang. "acquisitions") uznaje się zdobycie kontroli przez przedsiębiorstwo (najczęściej silniejsze ekonomicznie) nad innym przedsiębiorstwem przez nabycie jego akcji (udziałów) w liczbie wystarczającej do kontroli i zarządzania. Przejmowane przedsiębiorstwo nie traci osobowości prawnej, ale zmienia się jego właściciel.
Podział konsolidacji.
Kryteria podziału fuzji i przejęć ze względu na formy i rodzaje:

</doc>
<doc id="1154669" url="https://pl.wikipedia.org/wiki?curid=1154669" title="Pałac w Kruszewie">
Pałac w Kruszewie

Pałac w Kruszewie – pierwszy pałac, jeszcze strzechą kryty, zbudowany został przez Mikołaja Rafała Antoniego Swinarskiego w XVIII wieku (ok. 1780 roku) i stał on na polanie, na północny zachód od obecnej bryły pałacu. Siedzibą rodową Swinarskich był Lubasz i tam spoczywają ich zwłoki na cmentarzu parafialnym wraz z ostatnim potomkiem rodu Prof. dr inż. dr h.c. Antonim Swinarskim, Rektorem Uniwersytetu Mikołaja Kopernika w Toruniu, zmarłym 8 września 1985 roku w Toruniu. Pałac, który stoi obecnie został wybudowany przez Gideona Von Wallenberg-Pachaly, w XIX wieku (1889 rok). 
Historia Pałacu w Kruszewie.
SWINARSKI h. Poraj, v. Swynarski, 
rodzina wielkopolska, pisząca się z Wybranowa i będąca jednego pochodzenia z Wybranowskimi herbu Poraj. Jej wsią gniazdową są Swinary (Wielkie i Małe) k/ Kłecka w pow. gnieźnieńskim, gdzie dziedziczyli w pierwszej połowie XV stulecia, a zapewne już XIII w. 
Jedna linia otrzymała pruski tytuł hrabiowski. Z tej rodziny: 1 senator, kasztelan inflancki 1734 — 1737. W XIX wieku posiadali w Wielkopolsce m.in. Czarnków i Kruszewow woj. poznańskim. 
Mikołaj Swinarski (1711-1773) s. Jana, od ojca późniejszego króla Poniatowskiego, kupuje za 293 000 florenów polskich klucz czarnkowski z Czarnkowem, Dębem, Kruszewem, Sarbią, itd. …, następnie od tegoż Poniatowskiego kupuje dobra Trzcianka. W 1772 r. kupuje klucz Skoki z miastem Skoki i wsiami Rakojady, Roszkowo i inne. Tworzy jedną z większych fortun w Wielkopolsce. 
Anna ze Skórzewskich Swinarska, wdowa po Mikołaju, kasztelanie inflanckim, ceduje na Mikołaja Swinarskiego jeszcze dobra Ciszkowo. Ponadto w 1775 roku Mikołaj kupuje Łopuchowo, Worowo, Gać, Smolarnię. Swoją ogromną fortunę, Mikołaj podzielił między swe dzieci. 
Mocą testamentu, klucz czarnkowski z Dębem, Ciszkowem, Śmieszkowem, oraz klucz sarbiński z Kruszewem i klucz trzciankowski otrzymał syn Mikołaj Rafał Antoni. 
Mikołaj Rafał Antoni Swinarski z Wybranowa h. Poraj (1754-1820), ożeniony z Zofią Miaskowską z Lubasza. Tenże Mikołaj, syn Mikołaja starszego, osadzony przez ojca na kluczu czarnkowskim, 1754-1820, nie pełnił żadnych funkcji politycznych. W całości oddał się gospodarowaniu w ciężkich warunkach po rozbiorze Polski. Zobowiązany do dużych spłat działów rodzinnych, z trudem utrzymuje całość majątku. Ożeniony z Zofią Miastkowską, kupuje od swego teścia Lubasz i tam się przeprowadza. Zakłada nowe wsie: Zofiówkę od imienia swej żony oraz Romanowo od imienia swego syna Romana Eustachego. 
Roman Eustachy z Wybranowa Swinarski h. Poraj (1792–1848) ożeniony z Teofilią Zabłocką, otrzymuje od ojca we władanie klucz sarbiński i zamieszkuje w Kruszewie. Jest komisarzem powstania 1831 r. Roman Eustachy udziela się społecznie, zajmuje się obroną interesów powstańców 1831 roku, których rząd pruski uwięził po upadku powstania oraz zarządził konfiskatę ich dóbr. Roman Eustachy Swinarski zmarł 2 lipca 1848 r. w Kruszewie, pochowany został w Lubaszu koło Czarnkowa. Kruszewo i Sarbia przechodzą na własność syna Ernesta Augusta. 
Ernest August z Wybranowa Swinarski (1824-1891), s. Romana i Teofili Zabłockiej, właściciel dóbr Kruszewo w Poznańskiem; 
żona: Bronisława Raczyńska h. Nałęcz; 
dzieci: Wanda, Witold, Mieczysław, Helena, Kazimierz. 
Ernest August sprzedaje Kruszewo i Sarbię Gideonowi von Wallenberg-Pachaly i kupuje w okolicach Wolsztyna piękny majątek Obrę. 
Czarnków wraz z całym kluczem czarnkowskim należał do rodziny Swinarskich od 1749 r. do 1878 r. 
1878 - Gideon von Wallenberg-Pachaly (ur. 3 kwietnia 1843 we Wrocławiu -zm. 13 lipca 1917 r. w Kudowie, syn i brat wrocławskich bankierów), rozbiera pałac zbudowany przez Swinarskiego i stawia pałac na obecnym miejscu. 
1889 – zakończenie budowy pałacu w obecnym miejscu. 
"Źródło: Köztelek z dn. 1897-05-15 – potwierdza, że" von Wallenberg-Pachaly jr. Gideon "był właścicielem Kruszewa w 1897 roku." 
1899 – hr. Karol Potulicki nabywa majątek Kruszewo z folwarkiem Bronisławki w powiecie czarnkowskim od Deutsche Ansiedlungsbank (utworzony w dniu 05.02.1898 r.). Celem banku był rozwój bankowości hipotecznej w szczególności w odniesieniu do sektora rolnego. 
1901 – hr. Karol Potulicki, jako właściciel majątku Kruszewo dokonuje rozległego remontu gorzelni w Kruszewie wraz ze zmianą maszyn i urządzeń. 
"Źródło: Przegląd gorzelniczy z dn. 1901-10-15" 
Potulicki Karol (1861–1931), ziemianin, publicysta, działacz społeczno-polityczny, dyplomata. 
Urodzony 22 IX 1861 r. w majątku Jeziory Wielkie w pow. średzkim, był synem Józefa Kazimierza Macieja Potulickiego h. Grzymała i Ofelii hr. Skórzewskiej, h. Drogosław. 
Karol Potulicki ukończył gimnazjum w Żytawie (Zittau) na Łużycach w r. 1883 i następnie od roku akademickiego 1883/4 studiował prawo na UJ, gdzie w r. 1891 uzyskał doktorat obojga praw. Przyjął obywatelstwo austriackie w r. 1883 i służbę wojskową odbył w krakowskim 16 pułku obrony krajowej, otrzymał stopień podporucznika. W r. 1902 obdarzony został tytułem c. k. szambelana. 
Potulicki w r. 1899 nabył od Deutsche Ansiedlungsbank majątek Kruszewo z folwarkiem Bronisławki w pow. czarnkowskim. Gospodarował w nim przez dziesięć lat. Zamierzając się osiedlić w Szwajcarii, sprzedał w początkach 1909 r. Kruszewo, lecz nabywca w trzy miesiące później odsprzedał je pruskiej komisji kolonizacyjnej. W związku z tą sprawą redaktor „Kuriera Poznańskiego” Marian Seyda wystąpił z ostrą kampanią prasową przeciwko Potulickiemu, zarzucając mu świadome załatwienie transakcji. Rzecz znalazła epilog przed sądem obywatelskim, którego zażądał Potulicki. Sąd uznał bezpodstawność zarzutów Seydy, orzekając jednomyślnie (10 VII 1909), że nie ma dowodów świadomego działania Potulickiego, ale zarazem stwierdził, iż Potulicki prowadził pertraktacje w kwestii sprzedaży Kruszewa w sposób bardzo nierozważny, wręcz lekkomyślny, w warunkach panujących w zaborze pruskim. 
W małżeństwie, zawartym w r. 1895, z Eweliną z Chłapowskich (1875–1936), siostrą Alfreda, ambasadora polskiego we Francji, działaczką społeczną (w czasie pierwszej wojny światowej byłą prezeską tow. dobroczynnego «Pain de Prisonnier» i szwalni polskiej w Genewie), miał Potulicki dwoje dzieci: Marię (1896–1972) i Michała (1897–1984), prawnika, docenta uniwersytetu genewskiego, profesora Wyższej Szkoły Dziennikarskiej w Warszawie, długoletniego referenta do spraw polskich w Międzynarodowym Biurze Pracy w Genewie, potem zastępcę naczelnika Wydziału Traktatowego Min. Spraw Zagranicznych, po wojnie m.in. profesora uniwersytetu w Strasburgu. 
Po wyjeździe z kraju, Potulicki zamieszkał z rodziną w Genewie. Został także właścicielem posiadłości Prébailly koło Gex, tuż za granicą francuską. Po wybuchu pierwszej wojny światowej oddał Prébailly w r. 1915 do dyspozycji francuskiego Czerwonego Krzyża, który urządził tam szpital. Potulicki został przewodniczącym towarzystw: «Pro Polonia» (zajmującego się zbieraniem funduszów dla kraju) i «Ognisko» (grupującego kolonię polską), przy którym zorganizował pomoc przeznaczoną dla Polaków – jeńców wojennych. Zaprzyjaźniony z prezesem Międzynarodowego Czerwonego Krzyża i Agence Internationale des Prisonniers de Guerre G. Adorem, przyczynił się do utworzenia polskiej sekcji tej Agencji, pośredniczącej w wymianie korespondencji między jeńcami wojennymi a ich rodzinami. 
W r. 1917 powołał polską sekcję przy Międzynarodowym Czerwonym Krzyżu, która stała się zalążkiem przyszłego Polskiego Czerwonego Krzyża. 
Należał do wybitniejszych członków kierowanego przez Jana Kucharzewskiego propagandowego stowarzyszenia «La Pologne et la Guerre» i wchodził do jego rady. Wygłaszał odczyty o Polsce dla mieszkańców Genewy i innych miast szwajcarskich, rozwijał akcję publicystyczną na rzecz niepodległości Polski. Pisał do „Journal de Genève” (m. in. "Le problème polonais," nr z 2 IX 1915), do wychodzącego w Szwajcarii w l. 1916–19 „Le Moniteur Polonais” (był też członkiem rady nadzorczej pisma), do „Revue Politique Internationale” (francuskiego pisma przeniesionego w czasie wojny do Lozanny), gdzie ukazał się m.in. artykuł P-ego pt. "La Pologne d’hier et de demain" (nr z listopada–grudnia 1915 i odb. Lausanne 1915); anonimowo wyszła jego broszura pt. "La question polonaise par un Polonais de Poznanie" (Lausanne 1915). 
Po wojnie, od chwili powstania w r. 1921 Stałej Delegacji Polskiej przy Lidze Narodów, Potulicki był jej attaché honorowym (do śmierci) i podczas wielu zgromadzeń Ligi brał udział jako ekspert w pracach Komisji Prawniczej. 
Uczestniczył też w rokowaniach górnośląskich (1921). Współpracował m.in. z czasopismami: „Journal de Genève”, warszawskim „Le Messager Polonais”; w krakowskim „Przeglądzie Współczesnym” zamieścił artykuły "Przemiany polityczne w Entencie i ich znaczenie dla Polski" (R. 1: 1922 t. 3) i "Quo vadimus.Kilka uwag o przyszłości kultury europejskiej w świetle polityki światowej" (R. 3: 1924 t. 10). 
Potulicki zmarł 11 VIII 1931 w Genewie, pochowany został w Gex. 
1909-05-12 – hr. Karol Potulicki sprzedaje Kruszewo Stefanowi Goetzendorf Grabowskiemu, Polakowi, który okazuje się jedynie figurantem, za którym stoi agent Komisji Kolonizacyjnej. Cena zbycia, to 1.300.000 marek. Społeczeństwo Wielkopolski jest poruszone tą sprzedażą i sprawa trafia do sądu, przed którym hr. Potulicki zostaje oczyszczony z zarzutów, ale jednocześnie zaliczony do zbyt łatwowiernych. 
"Źródło: Gazeta Toruńska z dn. 1909-05.23, Naprzód Kraków z dn. 1909-05-24, Gazeta Robotnicza z dn. 1909-05-27, Gazeta Lwowska z dn. 1909-07-16, Postęp z dn. 1909-07-31"
1911 – dobra kruszewskie nabywa von Beulwitz, oficer wojsk pruskich. 
1926 – założenie pałacowo-parkowe w Kruszewie nabywa Władysław Rudnicki z Małopolski, 
1929 – Władysław Rudnicki sprzedaje majątek Kruszewo Zgromadzeniu oo. Misjonarzy Świętej Rodziny, a sam kupuje Młyn w Śmiłowie. 
"Źródło: Gazeta Szamotulska z dn. 1930-02-08" 
1939 – 1945 – czasie okupacji pałac pełnił różne funkcje: początkowo utworzono w nim obóz przejściowy dla rodzin, które miały zostać wywiezione w nieznane miejsca, następnie szkołę NSDAP, a w końcu zakład ginekologiczny dla Niemek z większych miast Rzeszy 
1945 – 1949 – po wojnie obiekt stał pusty, czasami tylko będąc wykorzystywany na zaspakajanie doraźnych potrzeb lokalowych 
1949 – ponownie otwarto Niższe Seminarium Duchowne oo. Misjonarzy Św. Rodziny 
1952-08 – Niższe Seminarium Duchowne oo. Misjonarzy Św. Rodziny zostało zlikwidowane przez Prezydium Powiatowej Rady Narodowej i pałac był wykorzystywany przez porodówkę, ośrodek zdrowia, stację dentystyczną i inne przeznaczenie związane z ochroną zdrowia. 
1958 – utworzono Dom Dziecka (Dom Zdrowia Dziecka) 
1960 – w obiekcie zaczyna funkcjonować Szpital Ftyzjatryczny 
1995 – Zgromadzenie oo. Misjonarzy Świętej Rodziny odzyskuje obiekt 
1998-08-13 – Zespół pałacowo-parkowy zostaje sprzedany osobom prywatnym. 
2001-12-19 – właścicielem, drogą aportu, staje się spółka Wschodnioeuropejskie Konsorcjum Towarowe S.A. 
2006-03-02 – własność obiektu przechodzi na spółkę Kempa Group Sp. z o.o. 
2017-01-30 – obiekt w darowiźnie otrzymuje Pałac w Kruszewie - Spółdzielnia Medyczna 
(Opracował: Sławomir Kempa - posiada źródła opisane) 
Opis architektoniczny.
Pałac w Kruszewie jest budynkiem sześciokondygnacyjnym wybudowanym na planie prostokąta z wysoką, cylindryczną wieżą mieszczącą klatkę schodową, zwieńczoną cebulastym hełmem. Budynek został pokryty dachem dwuspadowym ze szczytami, a wokół niego roztacza się park krajobrazowy graniczący z Puszcza Notecką.

</doc>
<doc id="1154671" url="https://pl.wikipedia.org/wiki?curid=1154671" title="Ekorus">
Ekorus

Ekorus – wymarły monotypowy rodzaj ssaka drapieżnego z rodziny łasicowatych (Mustelidae), wielkości psa, zamieszkujący pod koniec miocenu około 6 milionów lat temu Kenię.
Charakterystyka.
Osiągała 60 centymetrów wysokości, jego budowa ciała nie była podobna do dzisiejszych łasic. Współczesne łasice mają krótkie nogi i mogą osiągać dużą prędkość tylko na krótkich dystansach. Nogi "Ekorus" były zbudowane podobnie jak u lamparta plamistego. Pojawił zanim wielkie koty zaczęły królować na sawannach Afryki, duża łasica "Ekorus" polowała na trójpalczastego konia "Eurygnathohippus" i dużą świnie "Nyanzachoerus". Powód tej ewolucji mogą wytłumaczyć Wielkie Rowy Afrykańskie. Zanim rozpoczął pękać ryft kontynentalny, Kenia była bardziej zalesiona. Ponieważ ostatecznie wilgoć została wzbudzona z lasów przez obszary górskie, lasy zmieniły się w obszary trawiaste. Lepiej przystosowane i zbudowane zwierzęta do otwartych terenów prosperowały a wolniejsze leśne gatunki wyginęły.
Skamieniałości dużych mioceńskich łasic odnajdywano w Ameryce północnej i Azji.

</doc>
<doc id="1154672" url="https://pl.wikipedia.org/wiki?curid=1154672" title="Edward Rühle">
Edward Rühle

Edward Rühle (ur. 2 września 1905 w Warszawie, zm. 24 sierpnia 1988 tamże) – polski geolog, specjalista geologii czwartorzędu i kartografii geologicznej.
Młodość.
Rodzicami Edwarda Rühle byli Joanna z domu Geyer i Wilhelm Rühle, rymarz, starszy cechu. W dzieciństwie ciężko przeżył wybuch I wojny światowej i lata tułaczki na zesłaniu z rodziną w głębi Rosji na Uralu. Zamiłowanie do nauk przyrodniczych wykazywał od dzieciństwa. Wspominał, jak pod wpływem podręczników Macierzy Szkolnej przesłanych z Moskwy z zakresu terenoznawstwa podejmował próby kreślenia planów i map na dalekim Uralu. Pamiątkowy odręczny plan okolicy zesłania odebrano chłopcu przed powrotem do kraju.
W 1925 został wicemistrzem Polski w maratonie z czasem 3:51:13.
Po powrocie z zesłania do Warszawy uczył się w Gimnazjum im. M. Reja, w którym uzyskał w 1926 świadectwo dojrzałości. W tym samym roku rozpoczął studia na Wydziale Matematyczno-Przyrodniczym Uniwersytetu Warszawskiego. Jako kierunek specjalizacji wybrał geomorfologię i geologię czwartorzędu. Jego sylwetka jako studenta i naukowca ukształtowała się pod wpływem profesorów Uniwersytetu Warszawskiego: Stanisława Lencewicza i Jana Lewińskiego.
Pracowitość Edwarda Rühlego zwróciły uwagę prof. Lencewicza, który już na początku studiów włączył go w skład swojej ekipy, prowadzącej w 1927 badania na Polesiu. Prace te – badania i zdjęcia geologiczne zachodniej części Polesia – prowadzono dla Biura Melioracji Polesia do 1931. W 1929 E. Rühle otrzymał specjalną nagrodę Ministra Wyznań Religijnych i Oświecenia Publicznego za opracowanie sześciu map z terenu zachodniego Polesia. Jeszcze przed ukończeniem studiów opublikował w 1930 swoją pierwszą rozprawę "Użycie ziemi i rozmieszczenie ludności na zachodnim Polesiu". W 1931 ukończył studia, uzyskując dyplom magistra filozofii na podstawie pracy "Morfologia i geologia wzgórz w dorzeczu górnej Prypeci", opublikowanej w 1933.
Okres międzywojenny.
Kiedy trudności gospodarcze w latach 1930. ograniczyły prace Biura Melioracji Polesia, E. Rühle został zatrudniony w Głównym Urzędzie Statystycznym jako referent kartograficzny (1932–1936). W 1932 ukazało się jego studium geologiczno-geomorfologiczne okolic jeziora Hańcza, zawierające m.in. batymetrię i opis osadów dennych jeziora.
Dalsze sporadyczne badania na Polesiu prowadził we współpracy z Wołyńskim Towarzystwem Przyjaciół Nauk, a w 1937 także z Państwowym Instytutem Geologicznym. Wyniki tych badań podsumował w opublikowanej w 1937 rozprawie "Utwory lodowcowe w zachodniej części Polesia Wołyńskiego", na podstawie której uzyskał w 1939 stopień doktora na Uniwersytecie Jagiellońskim (promotorem był Eugeniusz Romer). W latach 1937–1938 pełnił funkcję redaktora Rocznika Ziem Wschodnich.
W połowie 1938 E. Rühle został zatrudniony w Państwowym Instytucie Geologicznym, wchodząc w skład badawczej Grupy Wołynia, Podola i Polesia, kierowanej przez Zbigniewa Sujkowskiego. Wykonywał zdjęcie geologiczne dla arkusza Kołki, mapy geologicznej 1 :100 000. Prace te przerwał wybuch wojny we wrześniu 1939. W 1939 roku ukazała się jeszcze jego publikacja "Morfologia glacjalna dorzecza Czereku Bałkarskiego w Środkowym Kaukazie", do której materiały zebrał w Polsce oraz w Moskwie.
Okupacja niemiecka 1939-1945.
W czasie okupacji wrócił do Warszawy. W latach 1939–1944 pracował jako geolog w "Aussenstelle des Reichsamtes für Bodenforschung" (Oddział terenowy Urzędu Rzeszy do Badań Ziemi -dawny "Państwowy Instytut Geologiczny"). Zajmował się badaniami czwartorzędu opracowując próbki z licznie wykonywanych wtedy wierceń.
Działał też w podziemiu. Już w pierwszych dniach 1940, na rozkaz ppłk. Stanisława Thuna – „Nawrota” („Leszcza”), członka Komendy Głównej ZWZ, przystąpił do zbierania map topograficznych. Przy końcu 1940, z inicjatywy E. Rühlego (ps. "Gozdawa") i pod Jego kierunkiem zorganizowano przy Biurze Finansów i Kontroli Komendy Głównej Związku Walki Zbrojnej komórkę prowadzącą sprawy kartograficzne. W latach 1940–1941 zapotrzebowanie podziemia na mapy topograficzne szybko rosło, dochodząc w 1942 do 20 000 arkuszy rocznie.
W 1942 otrzymał za pośrednictwem cichociemnych 5 000 arkuszy map w skali 1:100 000 drukowanych w Anglii, oraz kilkast map w skali 1:300 000 z naniesionymi szlakami kurierskimi przez Pireneje. 
Zapotrzebowaniu oddziałów ZWZ–AK na mapy można było sprostać korzystając z tajnych magazynów przechowujących mapy uratowane z przedwojennej księgarni wojskowej oraz kupione lub wykradzione ze składnic niemieckich. Część ich E. Rühle magazynował w księgarni Gebethnera i Wolfa na ul. Krochmalnej, część w swoim mieszkaniu, część u szwagierki, Heleny Radliczowej, część w PIG. Wiosną 1943, w wyniku reorganizacji armii podziemnej, powstało Szefostwo służby geograficznej Armii Krajowej, ps. "Schronisko". Szefem został ppłk. Mieczysław Szumański, ps. "Bury", a jego pierwszym zastępcą E. Rühle, który zmienił wtedy swój pseudonim na "Zawrat". Na rozwój prac kartograficznych "Schroniska" miały też wpływ przygotowania do akcji "Burza". W kwietniu 1943 E. Rühle otrzymał rozkaz wydobycia z rąk niemieckich, tj. z magazynów Kriegskarten und Vermessungamt, matryc umożliwiających druk dobrze czytelnych map kolorowych. Dzięki jego działaniom służba geograficzna AK zdobyła 5000 matryc map pokrywających obszar od Berlina do Berezyny i Dniepru, a na południu do środkowego Dunaju.
E. Rühle brał też udział w wywiadzie topograficznym konspiracyjnej służby geograficznej. Zaczął go prowadzić już latem 1940, kiedy to został delegowany przez komisarycznego kierownika PIG w okolice Puław, Dęblina i Radomia w celu wykonania zdjęcia geologicznego. Na obszarze tym Niemcy prowadzili różne prace fortyfikacyjne. Dzięki wrysowaniu tych obiektów powstała dokładna mapa fortyfikacji przyczółka Puławy-Dęblin, którą natychmiast przekazano dowództwu AK. W 1943, w związku z planami akcji "Burza", wykonywano zdjęcia przejść mostowych. E. Rühle osobiście wykonał około 100 różnych szkiców i planów obiektów wojskowych. Uczestniczył też w powstaniu warszawskim na terenie Śródmieścia i Starego Miasta. 1 września dostał się do niewoli niemieckiej jako osoba cywilna i został skierowany do obozu w Pruszkowie, z którego po krótkim pobycie dotarł do Krakowa. Na przełomie 1944-45, na zlecenie Delegata Rządu w Londynie opracował na konferencję pokojową opinię "Znaczenie Ziem Wschodnich dla gospodarki Polski".
Okres powojenny.
Po wyzwoleniu Krakowa w styczniu 1945 zgłosił się do dyrektora Państwowego Instytutu Geologicznego, prof. Karola Bohdanowicza, meldując powrót z "urlopu aż do odwołania", którego mu, jak wszystkim pracownikom, udzielił dyrektor w dniu 13 listopada 1939. Zainicjował zbadanie stanu gmachów PIG w Warszawie i gdy okazało się, że są wraz z księgozbiorem, archiwami i kolekcjami wypalone i zniszczone, spowodował pozostawienie w Warszawie małej grupy osób porządkujących ocalałe resztki i starających się o odbudowę gmachów.
W marcu 1945 reaktywowano Państwowy Instytut Geologiczny z siedzibą w Krakowie do czasu odbudowy gmachów warszawskich. Edward Rühle został pełnomocnikiem dyrektora Bohdanowicza ds. odbudowy, później jego zastępcą. Dzięki poparciu Ministerstwa Przemysłu, zwłaszcza ministra Hilarego Minca, latem 1945 przystąpiono do odbudowy instytutu. W listopadzie 1946 do prawie odbudowanego głównego gmachu przeniosła się z Krakowa dyrekcja z liczną grupą pracowników. Otrzymał wówczas nominację na stanowisko wicedyrektora Instytutu, którą to funkcję pełnił do połowy 1949 oraz w roku 1953. Uwieńczeniem wysiłków E. Rühle było otwarcie w instytucie w 1947 Wystawy Ziem Odzyskanych. W powojennym PIG E. Rühle stworzył od podstaw bibliotekę, archiwum opracowań rękopiśmiennych, archiwum wierceń, muzeum, redakcję wydawnictw, pracownię kreślarską i rysownię, a następnie Wydawnictwa Geologiczne.
Jeszcze w Krakowie przedstawił dyrektorowi Bohdanowiczowi projekt , pokrywającej w 28 arkuszach obszar całego państwa. Został głównym koordynatorem i redaktorem całości. Mapę tę opracowano i opublikowano w latach 1946–1955. W ślad za tą mapą zaczęły ukazywać się mapy tematyczne w tej samej skali: geofizyczne, surowców skalnych, geologiczno-inżynierskie i hydrogeologiczne. W latach 1946-1949 E. Rühle uruchomił wydawanie Materiałów Archiwum Wierceń i wznowił publikowanie przedwojennych wydawnictw seryjnych: Biuletynu Państwowego Instytutu Geologicznego oraz Prace Państwowego Instytutu Geologicznego.
W latach 1957–1969 był członkiem zespołu redakcyjnego Kwartalnika Geologicznego, założonego podczas Jego kadencji periodyku PIG. W okresie marzec 1975 – luty 1988 był redaktorem naczelnym Przeglądu Geologicznego, a w okresie 1978–1985 – przewodniczącym Komitetu Redakcyjnego Wydawnictw Komitetu Badań Morza PAN. Sam też publikował wiele tekstów i map geologicznych. Jego dorobek geologiczno-kartograficzny obejmuje 20 map opracowanych indywidualnie, 86 we współautorstwie i 60 przygotowanych redaktorsko. Był ponadto autorem ponad 270 artykułów (w tym 23 we współautorstwie), dotyczących głównie geologii czwartorzędu.
Od 1954 był profesorem nadzwyczajnym, a od 1964 – zwyczajnym. Był promotorem sześciu doktorów: Józefa E. Mojskiego, Sylwestra Skompskiego, Andrzeja Bera, Feliksa Pieczki, Władysława Słowańskiego i Genowefy Kotlickiej – wszyscy byli pracownikami instytutu.
W okresie 1945–1966 E. Rühle zajmował odpowiedzialne stanowiska kierownicze w Państwowym Instytucie Geologicznym: pełnomocnik dyrektora, wicedyrektor ds. naukowych (od lutego 1953), dyrektor naczelny (od 1 lipca 1955 do 17 czerwca 1966). Z funkcji tej odszedł na własną prośbę, obejmując stanowisko samodzielnego pracownika naukowego. W końcu 1979 przeszedł na emeryturę. W latach 1981–1988 przewodniczył Radzie Naukowej Państwowego Instytutu Geologicznego.
Uczestniczył w różnych gremiach opiniodawczych, takich jak Kolegium i Rada Naukowo-Techniczna Centralnego Urzędu Geologii, Komitet Nagród Państwowych, Rada Nauki i Techniki Komitetu Nauki i Techniki, Komisja Geologiczna RWPG, komitety naukowe PAN, Prezydium Polskiego Towarzystwa Geologicznego, Komitet Redakcyjny Atlasu Świata i wiele innych. Sprawował również funkcję wiceprzewodniczącego Międzynarodowej Unii Nauk Geologicznych (1968–1970) oraz wiceprzewodniczącego Komitetu Nauk Geologicznych PAN (1969–1979). Był wiceprzewodniczącym Komitetu Organizacyjnego Kongresu INQUA (1957–1961), przedstawicielem Polski w komisjach trzech międzynarodowych kongresów geologicznych (1960–1971) i delegatem w Komitecie Organizacyjnym XXIII Sesji Międzynarodowego Kongresu Geologicznego w Pradze. Był członkiem honorowym Polskiego Towarzystwa Geologicznego i geologicznych towarzystw naukowych ZSRR, Czechosłowacji i Węgier.
Lista jego publikacji naukowych obejmuje około 300 pozycji.
Za swoje osiągnięcia w dziedzinie kartografii geologicznej otrzymał w 1955 nagrodę państwową II stopnia. Był odznaczony Złotym Krzyżem Zasługi 1947, Krzyżem Komandorskim Orderu Odrodzenia Polski (1960), Orderem Sztandaru Pracy I klasy (1964) oraz Krzyżem Komandorskim Orderu Odrodzenia Polski z Gwiazdą (1977). Otrzymał też m.in. medal 10-lecia Polski Ludowej 1955, medal 30-lecia Polski Ludowej 1974 i medal 40-lecia Polski Ludowej 1984. Został wyróżniony odznaką „Zasłużony Geolog Mongolskiej Republiki Ludowej” (1966). Otrzymał także wiele odznak i odznaczeń od krajowych instytucji naukowych, m.in. złotą odznakę „Zasłużony dla polskiej geologii” (1970), złotą odznakę „Za Zasługi dla Warszawy” (1977) oraz złotą odznakę „Zasłużony dla Ziemi gdańskiej” (1982).
Za zasługi na polu kartografii wojskowej w czasie okupacji E. Rühle został odznaczony srebrnym Krzyżem Zasługi z Mieczami (1943), srebrnym medalem „Za zasługi dla obronności kraju” (1981), Złotą odznaką „Za zasługi w dziedzinie geodezji i kartografii” (1983) i Warszawskim Krzyżem Powstańczym (1983).
Pochowany został na cmentarzu Ewangelicko-Augsburskim w Warszawie, przy ul. Młynarskiej (aleja 58, grób 35).

</doc>
<doc id="1154674" url="https://pl.wikipedia.org/wiki?curid=1154674" title="Mi Andromedae">
Mi Andromedae

Mi Andromedae ("μ And") – biała gwiazda w gwiazdozbiorze Andromedy (wielkość gwiazdowa: +3,86), odległa od Słońca o około 136 lat świetlnych. Należy do typu widmowego A5 V (zob. diagram Hertzsprunga-Russella).

</doc>
<doc id="1154675" url="https://pl.wikipedia.org/wiki?curid=1154675" title="Cybersix">
Cybersix

Cybersix - serial animowany z gatunku science fiction, wyprodukowany w Japonii, Stanach Zjednoczonych i Kanadzie. Nakręcony na podstawie komiksu Carlosa Trillo i Carlosa Meglia o tym samym tytule. Premiera światowa odbyła się 1 października 1999. Seria liczy 13 odcinków, po około 25 minut.
Główną bohaterką serialu jest Cybersix, która została stworzona przez doktora von Richtera. Jedynie ona i jej brat Cyber29/Data7 przetrwali z innych serii "cyber", czyli ludzi idealnych. Pozostałych zniszczył Richter, gdy mu się sprzeciwili.

</doc>
<doc id="1154677" url="https://pl.wikipedia.org/wiki?curid=1154677" title="Μ And">
Μ And



</doc>
<doc id="1154682" url="https://pl.wikipedia.org/wiki?curid=1154682" title="Boża Męka">
Boża Męka

Boża Męka – wzgórze o wysokości 457 m n.p.m. Znajduje się na Wyżynie Olkuskiej w paśmie wzniesień o nazwie Marmurowe Wzgórza, w północnej części miejscowości Dębnik w województwie małopolskim.
Na wzgórzu stoi kolumna z kapliczką z 1659 roku przy drodze do Paczółtowic. Wykonana i ozdobiona rytami ze scenami męki Jezusa Chrystusa przez mistrza "warsztatu dębnickiego" Adama Negowicza. Wykonana została z wapienia dębnickiego.

</doc>
<doc id="1154683" url="https://pl.wikipedia.org/wiki?curid=1154683" title="Łysa Góra (Wyżyna Olkuska)">
Łysa Góra (Wyżyna Olkuska)

Łysa Góra – wzgórze o wysokości 419 m n.p.m. Znajduje się na Wyżynie Olkuskiej na północ od miejscowości Siedlec i na zachód od centrum miejscowości Dubie (w jej granicach administracyjnych) w województwie małopolskim. Przy jej szczycie znajdują się zabudowania budynków mieszkalnych należących do wsi Dubie, a na północno-wschodnich, opadających do wąwozu Zbrza stokach działa Kopalnia Odkrywkowa Dolomitu Dubie.
W kierunku północno-zachodnim Łysa Góra przechodzi bez żadnej przełęczy w Czerwoną Górę. Obydwa wzgórza porasta las. Dawniej jednak Łysa Góra musiała być w dużym stopniu bezleśna – wskazuje na to jej nazwa. Łysymi Górami nazywano bowiem wzniesienia bezleśne. Obecnie bezleśna, pokryta polami jest jedynie część południowo-wschodnich stoków Łysej Góry.

</doc>
<doc id="1154687" url="https://pl.wikipedia.org/wiki?curid=1154687" title="Watford Football Club">
Watford Football Club



</doc>
<doc id="1154688" url="https://pl.wikipedia.org/wiki?curid=1154688" title="Dźiwa Goswamin">
Dźiwa Goswamin

Dźiwa Goswamin (ur. w 1511 lub 1533 w Ramakeli, zm. w 1596 lub 1618) – święty i jeden z najważniejszych teologów gaudija wisznuizmu, propagator "bhaktijogi". Należał do grupy Sześciu Goswaminów. Uznawany za inkarnację Wilasy Mandżari- wiecznej sługi Kryszny.
Życiorys.
Urodził się w obecnym Bengalu Zachodnim jako syn Śriwallabhy Malika – młodszego brata Rupy Goswamiego i Sanatany Goswaminiego – późniejszych przywódców grupy Sześciu Goswamich z Vrindavanu. Jego rodzina była silnie związana z kultem Kryszny. Gdy Dźiwa miał kilka lat, jego ojciec wraz z braćmi Rupą i Sanataną, pod wpływem spotkania z Ćajtanją Mahaprabhu, porzucili pracę i swoje rodziny i wyjechali do Vrindavanu. Dżiwa pragnął pójść za ich przykładem; spotkał Nitjanandę, który utwierdził go w tym postanowieniu. Najpierw Dżiwa studiował teologię i filozofię hinduizmu w Waranasi, a w 1535 przyjechał do Vrindavanu, gdzie pod kierunkiem stryjów (jego ojciec zmarł) uczył się zasad ezoterycznego wielbienia Najwyższej Osoby Boga – Kryszny.
Po śmierci stryjów Dżiwa stał się najważniejszym autorytetem w gaudija wisznuizmie. W 1542 koło Vrindavanu założył świątynię "Radha Damodara mandir", w której znajdują się posągi Radhy i Kryszny osobiście wyrzeźbione przez Rupę Goswamiego. W tym samym czasie utworzył Światowe Stowarzyszenie Wisznuickie. Sława Dżiwy była tak wielka, że podziwiał go nawet cesarz Akbar i darował papier na publikacje jego dzieł. W 1558 na polecenie Dżiwy jego uczniowie Narottama Dasa, Śriniwasa i Śjamananda wyjechali do Bengalu i rozpoczęli tam działalność misyjną.
Dżiwa został pochowany obok świątyni "Radha-Damodara".
Doktryna.
Dżiwa opracował i opublikował doktrynę filozoficzno-teologiczną Ćajtanji Mahaprabhu, którą nazwał "aćintja bheda abheda" ("niepojmowalna jedność i różnica"). Ta doktryna łączyła dwie skrajne teorie: monizm Adiego Śankary i dualizm Madhwy i głosiła, że wieczna dusza "atman" jest co do jakości tożsama z Najwyższą Osobą Boga- Kryszną ("Bhagavan"), lecz różni się ilościowo, ponieważ jest tylko drobną częścią boskiej potęgi.
Dzieła.
Dżiwie przypisuje się autorstwo 25 dzieł literackich, z których najważniejsze to:

</doc>
<doc id="1154690" url="https://pl.wikipedia.org/wiki?curid=1154690" title="Żyła piersiowa wewnętrzna">
Żyła piersiowa wewnętrzna

Żyła piersiowa wewnętrzna (ang. "internal thoracic vein", łac. "vena thoracica interna") – żyła śródpiersia stanowiąca jeden z dopływów piersiowych żyły ramienno-głowowej (ang. brachiocephalic vein). 
Powstaje z połączenia:
W obrębie mięśnia poprzecznego klatki piersiowej występują dwie żyły piersiowe wewnętrzne biegnące po obu stronach jednoimiennej tętnicy, które następnie łączą się w jedno naczynie po stronie przyśrodkowej tętnicy.

</doc>
<doc id="1154691" url="https://pl.wikipedia.org/wiki?curid=1154691" title="Andrzej Krzysztof Waśkiewicz">
Andrzej Krzysztof Waśkiewicz

Andrzej Krzysztof Waśkiewicz (ur. 22 czerwca 1941 w Warszawie, zm. 11 lipca 2012 w Gdańsku) – polski poeta, krytyk literacki i edytor.
Życiorys.
Ukończył studia polonistyczne na Uniwersytecie Poznańskim. Zadebiutował w latach 60. XX wieku, jest autorem ponad trzydziestu książek, redaktorem i współredaktorem wielu czasopism kulturalnych, a także tomów prac zbiorowych, licznych antologii i wyborów wierszy poetów różnych pokoleń. Do końca życia redagował dwumiesięcznik „Autograf”.
Zmarł 11 lipca 2012 i został pochowany na Cmentarzu Łostowickim w Gdańsku.

</doc>
<doc id="1154694" url="https://pl.wikipedia.org/wiki?curid=1154694" title="AS Roma w europejskich pucharach">
AS Roma w europejskich pucharach

Występy w europejskich pucharach włoskiego klubu piłkarskiego AS Roma.

</doc>
<doc id="1154698" url="https://pl.wikipedia.org/wiki?curid=1154698" title="Stepa Stepanović">
Stepa Stepanović

Stepa Stepanović (cyr. Степа Степановић, ur. 12 marca 1856 w Kumodražu, zm. 29 kwietnia 1929 w Čačaku) – serbski feldmarszałek (vojvoda).
Stepa Stepanović urodził się w Kumodraž niedaleko Belgradu. W 1874 wstąpił do serbskiej armii i jako kadet rozpoczął naukę w szkole artylerii. 1877–1878 uczestnik wojny rosyjsko-tureckiej, podczas której został odznaczony medalem za odwagę. 1912-1913 brał udział w I wojnie bałkańskiej. Jeden z dowódców Ligi Bałkańskiej w walkach przeciwko Turcji. W marcu 1913 razem z siłami bułgarskimi pokonał wojska tureckie pod Adrianopolem. Od czerwca do sierpnia 1913 uczestnik II wojny bałkańskiej przeciwko Bułgarii.
Podczas I wojny światowej zastępca szefa sztabu armii serbskiej Radomira Putnika, a następnie dowódca 2 Armii. W sierpniu 1914 pokonał wojska austro-węgierskie w bitwie na górze Cer. Dowodzona przez niego 2 Armia serbska rozbiła 200-tysięczną armię przeciwnika. Było to pierwsze zwycięstwo aliantów w I wojnie światowej, a sam Stepanović w uznaniu dokonań na polu bitwy został awansowany do stopnia feldmarszałka (vojvody). Uczestnik bitwy nad Driną i bitwy nad Kolubarą (listopad-grudzień 1914). W 1915 uczestnik walk obronnych w Serbii.
W 1918 ponownie dowódca 2 Armii, wspomagał działania ofensywne Ententy w Macedonii i przeciwko Bułgarii. Po wojnie Szef Sztabu Generalnego armii serbskiej. Pod koniec 1919 przeszedł w stan spoczynku. Uchodzi za jednego z najwybitniejszych serbskich wojskowych.

</doc>
<doc id="1154700" url="https://pl.wikipedia.org/wiki?curid=1154700" title="Andrzej Waśkiewicz">
Andrzej Waśkiewicz



</doc>
<doc id="1154701" url="https://pl.wikipedia.org/wiki?curid=1154701" title="Waśkiewicz">
Waśkiewicz



</doc>
<doc id="1154705" url="https://pl.wikipedia.org/wiki?curid=1154705" title="Johannes Weber">
Johannes Weber

Johannes Weber (ur. 23 marca 1902 w Wierzbnicy, zm. 11 października 1949) - zbrodniarz hitlerowski, SS-Sturmmann, członek załogi obozu koncentracyjnego Auschwitz-Birkenau.
Z zawodu był młynarzem i rolnikiem. Członek SS od 15 lipca 1942, gdy otrzymał przydział do kompanii szkoleniowej przy obozie Auschwitz. Od listopada 1942 Weber pełnił służbę jako kucharz w kuchni w Birkenau, początkowo w obozie kobiecym, następnie w męskim. Nierzadko znęcał się nad więźniami, którzy przychodzili do kuchni po żywność. Szczególnie maltretował Cyganów, których nazywał „czarnymi Żydami”.
Po zakończeniu wojny Weber został osądzony w pierwszym procesie oświęcimskim przez Najwyższy Trybunał Narodowy w Krakowie i skazany 22 grudnia 1947 na 15 lat pozbawienia wolności. Zmarł w więzieniu podczas odbywania kary.

</doc>
<doc id="1154706" url="https://pl.wikipedia.org/wiki?curid=1154706" title="Katharine Byron">
Katharine Byron

Katharine Edgar Byron (ur. 25 października 1903 w Detroit, Michigan, zm. 28 grudnia 1976 w Waszyngtonie) – amerykańska polityk związana z Partią Demokratyczną.
W 1941 roku po śmierci jej męża, kongresmena Williama Byrona, w specjalnych wyborach uzupełniających została wybrana z szóstego okręgu wyborczego w Maryland do Izby Reprezentantów Stanów Zjednoczonych, gdzie zasiadała do 3 stycznia 1943 roku.
Katharine Byron pochodzi z rodziny o tradycjach politycznych. Jej dziadek Louis Emory McComas, mąż William Devereux Byron oraz syn Goodloe Edgar Byron również byli członkami Izby Reprezentantów z szóstego okręgu wyborczego w Maryland. Z kolei jej dziadek Louis Emory McComas był senatorem z tego stanu.

</doc>
<doc id="1154707" url="https://pl.wikipedia.org/wiki?curid=1154707" title="Ewa Maria Ostrowska">
Ewa Maria Ostrowska

Ewa Maria Ostrowska ps. „Brunon Zbyszewski”, „Nancy Lane” (ur. 24 grudnia 1938 w Wilejce, zm. 12 lipca 2012 w Wierzbinach) – polska pisarka i dziennikarka.
Życiorys.
Swoje pierwsze lata spędziła u dziadków – Bronisławy i Witolda Kondrackich, w Landwarowie. Przeżycia związane z tym okresem na zawsze utkwiły w jej pamięci. Gdy miała pięć lat strzelał do niej żołnierz. Mieszkając u dziadków dowiedziała się, że jej ojciec zginął w Katyniu. Dalsze lata spędziła z dziadkami w Ornecie na Warmii; potem przeniosła się do Łodzi.
Studiowała socjologię na Uniwersytecie Łódzkim, pisywała w łódzkiej prasie, a potem wyprowadziła się na wieś, do Wierzbin na Mazurach.
Autorka przede wszystkim powieści obyczajowych; interesował ją krąg spraw rodzinnych. Wydawała również książki dla dzieci i młodzieży, thrillery, kryminał i zbiór opowiadań. Za książkę "Co słychać za tymi drzwiami" otrzymała nagrodę IBBY (1983). Otrzymała również Nagrodę Prezesa Rady Ministrów za twórczość dla dzieci i młodzieży. Książki wydawała jako Ewa Ostrowska. Jej książki tłumaczone były na języki: czeski, słowacki, węgierski i rosyjski.
Upamiętnienie.
Michał Paweł Urbaniak zadedykował pamięci Ewy Ostrowskiej swoją powieść "Lista nieobecności".

</doc>
<doc id="1154712" url="https://pl.wikipedia.org/wiki?curid=1154712" title="Katarzyna Daab">
Katarzyna Daab

Katarzyna Berta Daab z.d Krückel (ur. 1896 w Kolonii, zm. 22 stycznia 1971 w Warszawie) – polska działaczka społeczna, ewangeliczka.
Podczas okupacji niemieckiej prowadziła działalność społeczną, działała w Radzie Głównej Opiekuńczej. Udzielała pomocy materialnej więźniom politycznym i ich rodzinom. Przygotowywała i wysyłała paczki żywnościowe i odzieżowe dla więźniów Pawiaka i jeńców Auschwitz-Birkenau, ponadto udostępniała swoje mieszkanie na zajęcia kompletów gimnazjalnych tajnego nauczania. 
Pochowana na Cmentarzu Ewangelicko-Augsburskim w Warszawie (aleja 60, grób 24).

</doc>
<doc id="1154715" url="https://pl.wikipedia.org/wiki?curid=1154715" title="Choroba Rendu-Webera-Oslera">
Choroba Rendu-Webera-Oslera



</doc>
<doc id="1154716" url="https://pl.wikipedia.org/wiki?curid=1154716" title="Ostrowska">
Ostrowska

Osoby noszące nazwisko Ostrowska:
Miejscowości o nazwie Ostrowska:
Inne:
Zobacz też:

</doc>
<doc id="1154718" url="https://pl.wikipedia.org/wiki?curid=1154718" title="Zbigniew Zemło">
Zbigniew Zemło

Zbigniew Zemło (ur. 7 listopada 1954 w Łukowie) – polityk, samorządowiec, radny Rady Narodowej w Łukowie w latach 1984-1988, wieloletni komendant hufca ZHP w Łukowie, radny III kadencji Rady Miasta Łuków, członek Zarządu Miasta Łuków w latach 1998-2002, członek Związku Miast Polskich od 2003, członek Sojuszu Lewicy Demokratycznej, od 19 listopada 2002 burmistrz miasta Łuków.
Posiada wykształcenie wyższe magisterskie, kierunek – zarządzanie i marketing. Jest absolwentem Technikum Mechanicznego w Łukowie.
Po krótkich okresach pracy w zlikwidowanym Liceum Medycznym w Łukowie oraz Spółdzielni Inwalidów „Łuksja” od 1979 związał się na długie lata ze Szkołą Podstawową nr 2 w Łukowie (w 1999 przekształcona na Gimnazjum nr 2 w Łukowie) jako nauczyciel muzyki, a później kierownik administracyjno-gospodarczy. Swoje zamiłowanie do muzyki rozwijał jako instruktor w Łukowskim Ośrodku Kultury oraz jako członek zespołu muzycznego „Łukband”. Przez długie lata pełnił także funkcję komendanta hufca ZHP w Łukowie.
W latach 1984-1988 był radnym Rady Narodowej w Łukowie. Sprawował funkcje radnego rady miasta oraz członka zarządu miasta w Łukowie w latach 1998-2002.
Jako kandydat z listy Koalicyjnego Komitetu Wyborczego Sojuszu Lewicy Demokratycznej – Unii Pracy został wybrany w wyborach samorządowych 2002 na stanowisko burmistrza miasta Łuków zdobywając w II turze 4150 głosów (55,30%) i pokonując poprzedniego burmistrza, Krzysztofa Tymoszuka. W 2006 roku startując z listy Komitetu Wyborczego Wyborców „Przymierze dla Ziemi Łukowskiej-Wspólna Polska” ponownie obejmuje urząd po zwycięstwie w II turze nad Grzegorzem Gomołą zdobywając 4502 głosów (53,67%). Dnia 5 grudnia 2010 roku Zbigniew Zemło przegrał w II turze Wyborów Samorządowych w mieście Łuków z Dariuszem Szustkiem stosunkiem głosów Dariusz Szustek – 5019 głosów (52,43%) Zbigniew Zemło – 4553 głosów (47,57%).
Zbigniew Zemło jest żonaty i ma czworo dzieci.

</doc>
<doc id="1154719" url="https://pl.wikipedia.org/wiki?curid=1154719" title="Ostrońska Góra">
Ostrońska Góra

Ostrońska Góra – zalesione wzgórze o wysokości 483 m n.p.m. Znajduje się na Wyżynie Olkuskiej w Pagórach Myślachowickich na zachód od centrum miejscowości Ostrężnica (na działce wsi nr 149), między przysiółkami Paryż Górny a Galman, w województwie małopolskim.
W pobliżu istniały małe kopalnie: galmanu Niwka, rudy cynku: Kopalnia Katarzyna. Z południowego zbocza wypływają strumienie Filipówki Górnej (zbocze południowo-zachodnie) i Filipówki Dolnej (zbocze południowo-wschodnie), które łączą się w potok Filipówka.

</doc>
<doc id="1154720" url="https://pl.wikipedia.org/wiki?curid=1154720" title="Pracownicy Hogwartu">
Pracownicy Hogwartu



</doc>
<doc id="1154721" url="https://pl.wikipedia.org/wiki?curid=1154721" title="Anyone">
Anyone

Anyone – singel szwedzkiego duetu Roxette. Został wydany w maju 1999 r. jako drugi singel promujący album "Have a Nice Day". Pierwotnie miał być pierwszym singlem promującym płytę jednak zdecydowano, że będzie nim "Wish I Could Fly". Do utworu został stworzony teledysk w reżyserii Jonasa Akerlunda. Został on zakazany w niektórych stacjach telewizyjnych ze względu na sceny w których Marie Fredriksson próbuje popełnić samobójstwo tonąc w morzu.
Duet nagrał także hiszpańskojęzyczną wersję utworu pt. "Alquien" która została umieszczona na południowoamerykańskim wydaniu "Have a Nice Day". Utwór w tej wersji był odtwarzany w stacjach radiowych w krajach Ameryki Łacińskiej.

</doc>
<doc id="1154723" url="https://pl.wikipedia.org/wiki?curid=1154723" title="Chir">
Chir



</doc>
<doc id="1154725" url="https://pl.wikipedia.org/wiki?curid=1154725" title="Zoltán Gyimesi">
Zoltán Gyimesi

Zoltán Gyimesi (ur. 31 marca 1977 w Kecskemét) – węgierski szachista, arcymistrz od 1996 roku.
Kariera szachowa.
Wielokrotnie reprezentował Węgry w rozgrywkach o mistrzostwo świata i Europy juniorów. W swoim dorobku posiada brązowy medal mistrzostw świata w kategorii do lat 20, który zdobył w roku 1996 w Medellín. Od końca lat 90. należy do podstawowych zawodników reprezentacji swojego kraju, pomiędzy 1998 a 2006 rokiem czterokrotnie uczestniczył w szachowych olimpiadach (w roku 2002 zdobył wraz z drużyną srebrny medal), natomiast w latach 1997 - 2007 czterokrotnie brał udział w drużynowych mistrzostwach Europy. Oprócz tego, w roku 2001 reprezentował narodowe barwy na drużynowych mistrzostwach świata, zdobywając brązowy medal za indywidualny wynik na II szachownicy. W roku 2001 uczestniczył w pucharowym turnieju o mistrzostwo świata, w I rundzie pokonując Stuarta Conquesta, ale w II przegrywając z Aleksiejem Szyrowem. Jest trzykrotnym medalistą indywidualnych mistrzostw Węgier: złotym (2005) oraz dwukrotnie srebrnym (2004 i 2006).
Odniósł wiele sukcesów w turniejach międzynarodowych, zwyciężając bądź dzieląc I miejsca m.in. w Balatonbereny (1994, wraz z Jewgienijem Kalieginem i Konstantinem Czernyszowem), Budapeszcie (1995, turniej "First Saturday" FS07 GM, wraz z Władimirem Małachowem), Kőszegu (1996), Peczu (1998, wraz z Zoltánem Vargą i Ivánem Faragó), Pardubicach (1998, wraz z Zbynkiem Hráčkiem, Mikulášem Maníkiem, Duško Pavasovičem, Milanem Zurkiem, Jiřím Štočkiem), Bolzano (2000, wraz z Gyulą Saxem), Bledzie (2002), Cappelle-la-Grande (2004, wraz z Jewgienijem Najerem, Kaido Kulaotsem, Artiomem Timofiejewem, Siergiejem Grigoriancem i Olegiem Korniejewem), Eppingen (2004) oraz w Cork (2005, mistrzostwa Unii Europejskiej, wraz z Mateuszem Bartelem).
Najwyższy ranking w dotychczasowej karierze osiągnął 1 lipca 2012 r., z wynikiem 2674 punktów zajmował wówczas 77. miejsce na światowej liście FIDE, jednocześnie zajmując 5. miejsce wśród węgierskich szachistów.
Życie prywatne.
Żoną Zoltána Gyimesiego jest węgierska arcymistrzyni Nóra Medvegy.

</doc>
<doc id="1154726" url="https://pl.wikipedia.org/wiki?curid=1154726" title="Zoltan Gyimesi">
Zoltan Gyimesi



</doc>
<doc id="1154728" url="https://pl.wikipedia.org/wiki?curid=1154728" title="Ghetto Fabolous">
Ghetto Fabolous

Ghetto Fabolous – debiutancki album amerykańskiego rapera Fabolousa wydany 11 września 2001 roku. Zadebiutował na #4 miejscu listy Billboard 200. Promowany przez trzy single, wszystkie znalazły się na listach Rhytmic Top 40 i Billboard Hot 100. Został zatwierdzony jako platyna 6 lutego 2003 roku.

</doc>
<doc id="1154730" url="https://pl.wikipedia.org/wiki?curid=1154730" title="William Devereux Byron">
William Devereux Byron

William Devereux Byron (15 maja 1895 w Danville, Wirginia, zm. 27 lutego 1941 w Jonesboro, Georgia) – amerykański polityk z Maryland związany z Partią Demokratyczną. Od 1939 roku do śmierci 27 lutego 1941 roku był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych. Zginął w wypadku lotniczym, gdy samolot, którym podróżował rozbił się w pobliżu Atlanty w stanie Georgia. Po śmierci, w Izbie Reprezentantów Stanów Zjednoczonych zastąpiła go wdowa po nim, Katharine Edgar Byron.
William Devereux Byron pochodzi z rodziny o tradycjach politycznych. Jego żona Katharine Edgar Byron oraz syn Goodloe Edgar Byron byli również przedstawicielami szóstego okręgu wyborczego w Maryland w Izbie Reprezentantów Stanów Zjednoczonych.

</doc>
<doc id="1154732" url="https://pl.wikipedia.org/wiki?curid=1154732" title="Liguniowa Góra">
Liguniowa Góra

Liguniowa Góra – wzgórze o wysokości 359 m n.p.m. Znajduje się na Garbie Tenczyńskim w miejscowości Zalas w województwie małopolskim. Północny stok został przecięty autostradą A4. Na zachodnim stoku znajduje się niewielki były kamieniołom. Na szczycie znajduje się maszt telefonii komórkowej.

</doc>
<doc id="1154733" url="https://pl.wikipedia.org/wiki?curid=1154733" title="Stars (singel Roxette)">
Stars (singel Roxette)

Stars – singel szwedzkiego duetu Roxette. Został wydany w lipcu 1999 r. jako trzeci promujący album "Have a Nice Day". Pierwotnie piosenka miała rockowe brzmienie jednak zmieniono je podczas nagrań w studiu. Wersja rockowa została umieszczona na albumie "Travelling" z 2012 roku.

</doc>
<doc id="1154734" url="https://pl.wikipedia.org/wiki?curid=1154734" title="Sylvester Terkay">
Sylvester Terkay

Sylvester Terkay (ur. 4 grudnia 1970 w Washington) – amerykański wrestler, zawodnik MMA, K-1 oraz aktor.
Kariera sportowa.
W latach 2006-2007 był związany z amerykańską organizacją wrestlerską World Wrestling Entertainment (WWE). W 2003 roku zadebiutował w formule MMA walcząc na galach K-1. W ciągu trzech lat stoczył cztery pojedynki, trzy wygrał oraz jeden przegrał. W 2005 roku na sylwestrowej gali "K-1 Dynamite 2005" zadebiutował w K-1. Przegrał wtedy z Holendrem Remy'm Bonjasky. Swoją drugą i jak dotąd ostatnią walkę w K-1 stoczył 29 kwietnia 2006 roku na gali "K-1 World Grand Prix 2006 in Las Vegas" którą przegrał z Koreańczykiem Choi Hong-manem

</doc>
<doc id="1154738" url="https://pl.wikipedia.org/wiki?curid=1154738" title="Sejm Rzeczypospolitej Polskiej V kadencji (2005–2007)">
Sejm Rzeczypospolitej Polskiej V kadencji (2005–2007)

Sejm V kadencji – skład Sejmu V kadencji wyłoniony został w wyborach do Sejmu i Senatu przeprowadzonych 25 IX 2005.
Kadencja Sejmu.
Kadencja Sejmu rozpoczęła się z dniem zwołania przez Prezydenta RP pierwszego posiedzenia Sejmu wyznaczonego na 19 października 2005, a upłynęła w przeddzień pierwszego posiedzenia następnej izby 4 listopada 2007.
Marszałek Senior.
Obowiązki Marszałka Seniora do chwili podjęcia uchwały o wyborze Marszałka Sejmu pełnił poseł Józef Zych (PSL) od 19 do 26 października 2005.

</doc>
<doc id="1154739" url="https://pl.wikipedia.org/wiki?curid=1154739" title="Maria Rumuńska (1870–1874)">
Maria Rumuńska (1870–1874)

Maria (ur. 8 września 1870 w Bukareszcie; zm. 9 kwietnia 1874 w zamku Peleş) – jedyne dziecko Karola I, króla Rumunii, i jego żony, Elisabeth zu Wied. Urodziła się w Bukareszcie, i zmarła na płonicę w zamku Peleş.

</doc>
<doc id="1154740" url="https://pl.wikipedia.org/wiki?curid=1154740" title="Salvation (singel Roxette)">
Salvation (singel Roxette)

Salvation – singel szwedzkiego duetu Roxette. Został wydany w listopadzie 1999 r. jako czwarty promujący album "Have a Nice Day". Duet nagrał także hiszpańskojęzyczną wersję utworu pt. "Lo siento" która została umieszczona na południowoamerykańskim wydaniu "Have a Nice Day". Utwór w tej wersji był odtwarzany w stacjach radiowych w krajach Ameryki Łacińskiej.

</doc>
<doc id="1154741" url="https://pl.wikipedia.org/wiki?curid=1154741" title="Krystyna Pawłowicz">
Krystyna Pawłowicz

Krystyna Pawłowicz (ur. 14 kwietnia 1952 w Wojcieszowie) – polska prawniczka specjalizująca się w zakresie prawa gospodarczego publicznego, nauczycielka akademicka, doktor habilitowany nauk prawnych, w latach 2007–2011 członek Trybunału Stanu, poseł na Sejm VII i VIII kadencji, członek Krajowej Rady Sądownictwa w latach 2011–2019, sędzia Trybunału Konstytucyjnego z kadencją od 5 grudnia 2019.
Życiorys.
W młodości uprawiała dyscypliny lekkoatletyczne, w tym biegi oraz rzuty oszczepem i dyskiem. W rzucie oszczepem zdobyła mistrzostwo Mazowsza młodzików. Osiągała dobre wyniki także w biegach sprinterskich.
W 1976 ukończyła studia prawnicze na Wydziale Prawa i Administracji Uniwersytetu Warszawskiego. Podczas studiów należała do Socjalistycznego Związku Studentów Polskich.
Następnie została nauczycielką akademicką na uczelni. Przez dwa lata pracowała w Zakładzie Prawa Rolnego, po czym przez ponad 30 lat była pracownikiem naukowo-dydaktycznym w Zakładzie Administracyjnego Prawa Gospodarczego i Bankowego Instytutu Nauk Administracyjno-Prawnych na WPiA UW. Przez kilka lat współpracowała w ramach Instytutu Nauk Prawnych PAN z Ludwikiem Barem. W 1979 ukończyła aplikację sędziowską. W 1986 uzyskała stopień doktora nauk prawnych w zakresie prawa administracyjnego, a w 2005 habilitowała się na podstawie dorobku naukowego oraz rozprawy zatytułowanej "Przedsiębiorca wobec Najwyższej Izby Kontroli. Studium publicznoprawne".
W latach 2007–2011 była zatrudniona na stanowisku profesora nadzwyczajnego Uniwersytetu Warszawskiego, zaś w latach 2011–2012 na stanowisku profesora nadzwyczajnego Uniwersytetu Kardynała Stefana Wyszyńskiego w Warszawie oraz kierownika Katedry Publicznego Prawa Gospodarczego na Wydziale Prawa i Administracji tej uczelni. W latach 2007–2018 była nauczycielem akademickim Wyższej Szkoły Administracji Publicznej w Ostrołęce.
Od 1980 do 1981 była członkiem Komisji Zakładowej NSZZ „Solidarność” na Wydziale Prawa i Administracji Uniwersytetu Warszawskiego. Brała udział w rozmowach Okrągłego Stołu po stronie solidarnościowej w ramach podzespołu ds. organizacji społecznych, zajmującego się projektem ustawy o zgromadzeniach, której była współautorką. Od 1989 była ekspertem Sejmu i Senatu w zakresie prac legislacyjnych. Współtworzyła działającą na zapleczu prezydenta Lecha Wałęsy Partię Victoria. W okresie rządu Jana Olszewskiego działała jako doradca prawny ministra i Biura Prasowego Rządu. Przygotowała ok. 50 opinii i ekspertyz prawnych na zlecenie Sejmu i Senatu, Kancelarii Prezydenta RP oraz centralnych i naczelnych organów państwowych. Jest autorką i współautorką ok. 90 publikacji naukowych, w tym książek i artykułów naukowych, a także współautorką podręcznika akademickiego "Prawo gospodarcze. Zagadnienia administracyjnoprawne". Wydała "Raport dla rządu o centralnych organach administracji rządowej", opublikowany przez Urząd Rady Ministrów w 10 zeszytach w latach 1995–1996.
Od kwietnia 2001 do czerwca 2002 zasiadała w radzie nadzorczej PZU Życie.
14 listopada 2007 Sejm wybrał ją na stanowisko członkini Trybunału Stanu na czteroletnią kadencję 2007–2011. Rekomendującym klubem parlamentarnym było Prawo i Sprawiedliwość. W 2008 publicznie zakwestionowała zgodność traktatu lizbońskiego z Konstytucją RP. Od września 2009 do marca 2010 zasiadała w radzie nadzorczej Telewizji Polskiej.
Publikowała artykuły prawne i publicystyczno-naukowe w „Rzeczpospolitej”, „Życiu Gospodarczym”. Została także publicystką „Naszego Dziennika”, Radia Maryja (m.in. w ramach audycji "Myśląc Ojczyzna") i „Rzeczy Wspólnych”.
W wyborach parlamentarnych w 2011 była kandydatką bezpartyjną i liderem listy PiS do Sejmu w okręgu siedleckim. Uzyskała mandat poselski, otrzymując 20 681 głosów. Została przedstawicielką Sejmu VII kadencji w Krajowej Radzie Sądownictwa. W toku kadencji zyskała rozgłos medialny, m.in. przedstawiając w styczniu 2013 stanowisko Klubu Parlamentarnego PiS w sprawie poselskich projektów ustaw dotyczących związków partnerskich. W 2015 z powodzeniem ubiegała się o poselską reelekcję (dostała 18 070 głosów). Zasiadła w prezydium klubu PiS, a także została przedstawicielką Sejmu VIII kadencji w Krajowej Radzie Sądownictwa.
Pod koniec 2018 ogłosiła na swoim profilu na Twitterze, że jesienią 2019 z końcem kadencji parlamentu wycofa się z życia politycznego, co było szeroko komentowane w mediach. Nie kandydowała w wyborach parlamentarnych w 2019. W październiku 2019 posłowie Prawa i Sprawiedliwości zgłosili jej kandydaturę na sędziego Trybunału Konstytucyjnego. Kandydaturę tę ponowiono w Sejmie IX kadencji. 21 listopada 2019 została wybrana głosami posłów klubu Prawa i Sprawiedliwości na stanowisko sędziego Trybunału Konstytucyjnego. 5 grudnia złożyła ślubowanie, rozpoczynając dziewięcioletnią kadencję.
22 października 2020 była w składzie orzekającym Trybunału Konstytucyjnego, w którym TK wydał wyrok o niezgodności z Konstytucją Rzeczypospolitej Polskiej wykonywania aborcji z powodu ciężkiego i nieodwracalnego upośledzenia płodu albo nieuleczalnej choroby zagrażającej jego życiu. Wyrok Trybunału doprowadził do licznych protestów przeciwko zmianie przepisów aborcyjnych na ogólnokrajową skalę.
Życie prywatne.
Córka Leona Pawłowicza i jego drugiej żony, Krystyny z d. Gawrońskiej. Jest niezamężna i bezdzietna. Przez wiele lat opiekowała się swoimi ciężko chorymi na nowotwory rodzicami. Mieszka w Warszawie.
Kontrowersje.
Krystyna Pawłowicz zyskała popularność ze względu na ekscentryczny wizerunek i kontrowersyjne wypowiedzi, które przez wielu komentatorów były uznawane za mowę nienawiści. W latach 2012–2018 Komisja Etyki Poselskiej wielokrotnie zwracała Pawłowicz uwagę, a także udzielała upomnienia oraz nagany za naruszenie zasady dbałości o dobre imię Sejmu.

</doc>
<doc id="1154744" url="https://pl.wikipedia.org/wiki?curid=1154744" title="Alexander Bülow">
Alexander Bülow

Alexander Bülow (ur. 28 kwietnia 1905, zm. ?) – SS-Rottenführer, członek załogi obozu koncentracyjnego Auschwitz-Birkenau.
Urodzony w Andriówce. Z zawodu był robotnikiem rolnym; nie potrafił czytać ani pisać. Do SS wstąpił w listopadzie 1941 i do stycznia 1945 należał do załogi obozu Auschwitz-Birkenau. Bülow pełnił funkcje strażnika i konwojenta drużyn roboczych, zwłaszcza na terenie podobozów w Rajsku, Babicach i Budach (Brzeszcze). Znęcał się nad podległymi mu więźniami.
W pierwszym procesie oświęcimskim przed Najwyższym Trybunałem Narodowym w Krakowie skazany został 22 grudnia 1947 na 15 lat pozbawienia wolności. Więzienie opuścił w latach pięćdziesiątych na mocy amnestii.

</doc>
<doc id="1154748" url="https://pl.wikipedia.org/wiki?curid=1154748" title="Street Dreams (album Fabolousa)">
Street Dreams (album Fabolousa)

Street Dreams – drugi studyjny album Fabolousa wydany 4 marca 2003 roku. Przed premierą krążek był promowany przez utwór "This Is My Party".

</doc>
<doc id="1154751" url="https://pl.wikipedia.org/wiki?curid=1154751" title="Ostra Góra (Karniowice)">
Ostra Góra (Karniowice)

Ostra Góra – wzgórze o wysokości 435.2 m n.p.m. Znajduje się na Wyżynie Olkuskiej na północno-zachód od miejscowości Karniowice w województwie małopolskim. Jest to drugie pod względem wysokości wzniesienie Pagórów Myślachowickich. Na zalesionej, grzbietowej partii wzgórza w 1959 roku utworzono Rezerwat przyrody Ostra Góra o powierzchni 7,59 ha.

</doc>
<doc id="1154758" url="https://pl.wikipedia.org/wiki?curid=1154758" title="Saman Khoda">
Saman Khoda



</doc>
<doc id="1154762" url="https://pl.wikipedia.org/wiki?curid=1154762" title="Jakub Heilpern">
Jakub Heilpern

Jakub Heilpern (ur. 3 lutego 1850 w Warszawie, zm. 28 listopada 1910 w Gardone Riviera) – polski inżynier mechanik, autor publikacji o tematyce technicznej, redaktor „Przeglądu Technicznego”, czołowy szachista amator warszawski.
Życiorys.
W 1869 ukończył III Gimnazjum Klasyczne w Warszawie. Pod wpływem niemieckiego inżyniera Karla Culmanna zainteresował się naukami technicznymi i wybrał studia politechniczne - najpierw w Zurychu (1870-1872), gdzie Culmann był profesorem, potem w Monachium. Tam w 1874 uzyskał dyplom inżyniera. Przez kilka lat pracował w Bawarii — w urzędzie budowlanym w Ambergu (do 1875), na kolejach bawarskich, wreszcie w Süddeutsche Brückenbau A.G., gdzie miał okazję pracować pod kierunkiem inżyniera Heinricha Gerbera, pioniera zastosowania w mostach dźwigarów (nazwanych później dźwigarami Gerbera). Od 1879 Heilpern był zatrudniony w sosnowieckim oddziale kolei warszawsko-wiedeńskiej. W styczniu 1881 osiadł w Warszawie, gdzie kontynuował pracę na tej kolei, kolejno jako referent, inżynier i od 1895 starszy inżynier biura wydziału drogowego.
Pracę zawodową łączył z aktywnością na polu piśmiennictwa technicznego. Był autorem szeregu prac z techniki i przyrody, głównie na łamach „Inżynierii i Budownictwa” i „Przeglądu Technicznego”. W tym ostatnim czasopiśmie pełnił w latach 1886-1888 obowiązki zastępcy redaktora, a od października 1900 do 1908 redaktora naczelnego. Należał do pierwszych polskich propagatorów poglądów Darwina, których bronił m.in. w artykule "Teoria Darwina i jej stanowisko wobec religii i moralności" (1869, w „Gazecie Polskiej”). Do najcenniejszych prac Heilperna można zaliczyć m.in. "Własności stali, służącej do wyrobu szyn" (1886), dwutomowy podręcznik "Nauka mularstwa" (część I "Wiadomości z nauk zasadniczych" 1894, część II "Materiały mularskie" 1896), artykuł racjonalizatorski odnośnie do oznaczeń w polskiej terminologii technicznej "W sprawie ujednostajnienia znakowania w naukach matematycznych i technicznych" (1885). W „Przeglądzie Technicznym” ogłosił m.in. "Nowe systemy parowozów bez palenisk, w szczególności parowozy systemów Francqua i Honigmana" (1884), "Nasycenie podkładów w państwie rosyjskim" (1886), "Podkłady drewniane poprzeczne w torach dróg żelaznych" (1887), "Kominy fabryczne murowane" (1887), "Kolejki wąskotorowe przenośne w Królestwie Polskim" (1887), "Pociągi omnibusowe na drogach żelaznych parowozowych" (1888), "Podkłady żelazne i stalowe" (1896), a w „Inżynierii i Budownictwie” "Siła wiatru ze szczególnym uwzględnieniem konstrukcji mostów i dachów" (1882), "Zasady budowy dróg wiejskich" (1884-1885). Tłumaczył również publikacje techniczne z języka niemieckiego. Wielokrotnie zasiadał w technicznych komisjach konkursowych.
Od lat 80. XIX wieku Jakub Heilpern należał do stałych bywalców warszawskich kawiarni szachowych, wynosząc to zainteresowanie prawdopodobnie z wcześniejszych studiów w Niemczech. Na przełomie 1883 i 1884 zajął dzielone V-VI miejsce w mistrzostwach Warszawy, zdobywając w 22 partiach 13,5 pkt. W 1887 rozegrał w Warszawie mecz z Janem Taubenhausem, znanym w Europie szachistą i mistrzem gry symultanicznej, i skazywany przez obserwatorów na porażkę odniósł niespodziewane zwycięstwo; rywal wycofał się ze spotkania, zaplanowanego pierwotnie do sześciu wygranych, po czterech przegranych partiach, trzech remisach i dwóch zwycięstwach. Sukces inżyniera Heilperna był tym większy, że przegrany Taubenhaus wyjechał niebawem do Paryża i wygrał tam silnie obsadzony turniej.
Był także stałym uczestnikiem konkursów szachowych na łamach „Kuriera Warszawskiego”, pisując pod pseudonimem K. Zob. Od drugiej połowy lat 90. ograniczył udział w życiu szachowym, zajęty pracą zawodową, być może także ze względów zdrowotnych. Od młodości cierpiał na głuchotę. Po dłuższej chorobie, którą kurował najpierw w Wiedniu, a potem we Włoszech, zmarł w listopadzie 1910. 

</doc>
<doc id="1154763" url="https://pl.wikipedia.org/wiki?curid=1154763" title="Graf Eulera">
Graf Eulera



</doc>
<doc id="1154765" url="https://pl.wikipedia.org/wiki?curid=1154765" title="Real Talk">
Real Talk

Real Talk – trzeci album studyjny amerykańskiego piosenkarza hip-hopowego Fabolousa wydany 9 listopada 2004 roku. Promuje go piosenka "Breathe".
Płyta znalazła się na 6. miejscu listy Billboard 200 z liczbą sprzedanych kopii 179 000 w pierwszym tygodniu. Tylko dwa single z albumu znalazły się na listach, a ich wyniki były najgorsze z dotychczasowej kariery Fabolousa. Te utwory to "Breathe" wyprodukwoany przez Justa Blaze'a oraz "Baby" wyprodukowany przez Flame Throwers i można na niej usłyszeć gościnnie Mike Shoreya. Teledyski zostały nakręcone do singli: "Breathe", "Baby", "Do the Damn Thing" i "Tit 4 Tat"/"Round &amp; Round".
Album otrzymał status złotej płyty nadany przez RIAA 13 grudnia 2004 roku.

</doc>
<doc id="1154766" url="https://pl.wikipedia.org/wiki?curid=1154766" title="HMS Eagle (lotniskowiec 1951)">
HMS Eagle (lotniskowiec 1951)



</doc>
<doc id="1154768" url="https://pl.wikipedia.org/wiki?curid=1154768" title="Low (singel Foo Fighters)">
Low (singel Foo Fighters)

Low - jest to trzeci singel zespołu rockowego Foo Fighters z ich czwartej studyjnej płyty One by One. Został wydany w różnych wersjach w 2003 roku.
Teledysk.
W teledysku występuje wokalista zespołu Dave Grohl i aktor Jack Black. Grają w nim dwóch mężczyzn, którzy spędzają noc w hotelowym pokoju przebrani w damskie ubrania. Video jest kręcony amatorską kamerą raz kręci Grohl a raz Black. Reżyserem wideoklipu jest Jesse Peretz, który reżyserował takie klipy Foo Fighters jak Big Me, Learn To Fly, The One, a w 2007 roku Long Road to Ruin.

</doc>
<doc id="1154769" url="https://pl.wikipedia.org/wiki?curid=1154769" title="Graf n-spójny">
Graf n-spójny



</doc>
<doc id="1154771" url="https://pl.wikipedia.org/wiki?curid=1154771" title="HMS Hermes (lotniskowiec 1959)">
HMS Hermes (lotniskowiec 1959)



</doc>
<doc id="1154772" url="https://pl.wikipedia.org/wiki?curid=1154772" title="Horst Buchholz">
Horst Buchholz

Horst Werner Buchholz (ur. 4 grudnia 1933 w Berlinie, zm. 3 marca 2003 w Berlinie) – niemiecki aktor filmowy, najbardziej znany w krajach anglojęzycznych dzięki roli Chico w "Siedmiu wspaniałych", "Fanny" i komedii Billy’ego Wildera "Raz, dwa, trzy". Od 1952 do 2002 roku pojawił się w ponad sześćdziesięciu filmach. W młodości był czasami nazywany „Niemieckim Jamesem Deanem”.
Życiorys.
Wczesne lata.
Urodził się w Berlinie jako syn Marii Hasenkamp. Nigdy nie znał swojego biologicznego ojca, a nazwisko przyjął od ojczyma Hugo Buchholza, z zawodu szewca, którego matka poślubiła w 1938 r. Jego przyrodnia siostra Heidi (ur. 1941) dała mu przydomek „Hotte”, którego używał przez resztę swojego życia.
W czasie II wojny światowej został ewakuowany na Śląsk, a na koniec wojny znalazł się w rodzinie zastępczej w Czechosłowacji. Powrócił potem do Berlina.
Kariera.
Ledwo skończył szkołę teatralną, szybko opuścił dom rodzinny w Berlinie Wschodnim. W 1949 roku w Berlinie Zachodnim pojawił się na scenie Schiller Theater, a także w radiu. Pierwszą ważniejszą filmową rolę zagrał w filmie francuskiego reżysera Juliena Duviviera "Marianna moich marzeń" ("Marianne, meine Jugendliebe", 1955).
W 1959 r. wystąpił w brytyjskiej produkcji J. Lee Thompsona "Nieletni świadek". Rok później trafił do Hollywood. W 1960 r. zagrał w legendarnym westernie "Siedmiu wspaniałych" u boku Yula Brynnera i Steve’a McQueena. Rola Chico, młodego i dumnego rewolwerowca przyniosła mu stałe miejsce w historii kina. W następnych latach stworzył kolejne udane kreacje w filmach słynnych reżyserów; zagrał w "Fanny" (1961) Joshua Logana, w "Raz, dwa, trzy" (1961) Billy’ego Wildera obok Jamesa Cagneya, w "Nine Hours to Rama" (1963) Marka Robsona. Jednak dobrze rozpoczęta kariera załamała się pod koniec lat 60. Buchholz nie zagrał już praktycznie żadniej znaczącej roli. W wielkim stylu udało mu się powrócić rolą w głośnym filmie "Życie jest piękne" (1997) w reżyserii Roberta Benigniego.
Życie prywatne.
W 1958 poślubił francuską aktorkę Myriam Bru. Pozostali małżeństwem do śmierci Horsta w 2003. Mieli dwoje dzieci; syna Christophera (ur. 4 lutego 1962 w Los Angeles) i córkę Beatrice.
W 2000 r. w wywiadzie dla niemieckiego magazynu „Bunte” Buchholz wyznał: - „Tak, też uwielbiam mężczyzn. Ostatecznie jestem biseksualny”.
Christopher również został aktorem; w 2005 zrealizował film dokumentalny pt. "Horst Buchholz - mój ojciec".
Buchholz zmarł w klinice Charité w Berlinie na zapalenie płuc, które rozwinąło się po operacji złamanej szyjki kości udowej. Miał 69 lat.

</doc>
<doc id="1154773" url="https://pl.wikipedia.org/wiki?curid=1154773" title="Melancholia Haruhi Suzumiyi">
Melancholia Haruhi Suzumiyi

 – seria powieści ilustrowanych, napisanych przez Nagaru Tanigawę i zilustrowanych przez Noizi Ito. Powieści opowiadają o dziewczynie, która nieświadomie posiada moc zmieniania otaczającego ją świata.
Seria powieści została zaadaptowana w formie mangi, której całość obejmuje dwadzieścia tomów. Oprócz tego powstały cztery serie mangi związane z franczyzą.
Na podstawie pierwszego tomu powieści powstała seria anime, które zostało wyreżyserowane przez Tatsuyę Ishiharę i wyprodukowane przez Kyoto Animation. Seria ta miała swoją premierę w Japonii w 2006 roku. Odcinki nie były emitowane w kolejności chronologicznej. W Polsce pierwsza seria anime została wydana bezpośrednio na DVD przez Anime Virtual. 7 lipca 2007 roku oficjalnie ogłoszono powstawanie drugiego sezonu serialu. Drugą serię wyemitowano w 2009 roku.
Oprócz tego w 2010 roku na podstawie czwartej powieści powstał film animowany, zatytułowany .
Fabuła.
Kyon jest zwykłym pierwszoklasistą, który swoje fantazje o esperach, podróżnikach w czasie i kosmitach pozostawił w gimnazjum. Kiedy decyduje się porozmawiać z Haruhi, nieświadomie rozpoczyna ciąg wydarzeń, który poprowadzi go do surrealistycznych sytuacji, a w którego centrum jest Haruhi.
Szukając grupy, która ją zainteresuje, Haruhi zapisuje się i wypisuje z każdego klubu w szkole, znajdując tam jedynie niezadowolenie. Kyon czyniąc jej niewielką uwagę przypadkowo inspiruje ją do stworzenia nowego klubu, który odpowiadałby jej upodobaniom. Haruhi siłą wciąga do niego Kyona, następnie udaje jej się znaleźć i zwerbować (prośbą lub groźbą) kolejnych członków – Yuki Nagato, Mikuru Asahinę oraz Itsukiego Koizumi.
Wkrótce okazuje się, że z wyjątkiem Kyona, członkowie są tajnymi agentami różnych organizacji, wysłanymi by obserwować Haruhi. Po kolei tłumaczą, że Haruhi ma nadnaturalne zdolności do kontrolowania każdego aspektu świata — możliwości, których nie jest świadoma. Zawsze, kiedy Haruhi staje się znudzona lub w inny sposób niezadowolona rzeczywistością, nieświadomie tworzy nowy świat — bardziej odpowiadający jej zachciankom — i stara się do niego przejść, niszcząc przy tym ten poprzedni. By temu zapobiec, członkowie klubu Haruhi spędzają swój czas na próbach dostarczenia rozrywki Haruhi, hamowania jej mocy, oraz utrzymywania pozorów zwykłego życia.
W serialu nigdy nie jest do końca wytłumaczone, czy członkowie zgromadzili się wokół Haruhi z wolnej woli, z jej podświadomości, czy zostali po prostu stworzeni dla rozrywki Haruhi. Pytanie o ich pochodzenie jest motywem często powtarzającym się w serialu.
Miejsce akcji.
Miejscem akcji jest miasto Nishinomiya w Japonii - siedziba Uniwersytetu Kwansei Gakuin, gdzie studiował Nagaru Tanigawa. Nazwy prawdziwych stacji metra, szkół i zespołów baseballowych zostały nieco zmodyfikowane w anime, jednak wciąż pozostają rozpoznawalne. Dodatkowo, niektóre sceny z anime zawierają wiernie oddane scenerie z Nishinomii i okolic.
Powieści ilustrowane.
Powieści zostały napisane przez Nagaru Tanigawę, a zilustrowane przez Noizi Ito. Powieści zostały wydane przez wydawnictwo Kadokawa Shoten.
Seria powieści osiągnęła komercyjny sukces – do czerwca 2007 roku została sprzedana łącznie w ponad 4,3 miliona egzemplarzy. W kwietniu 2011 roku suma ta wzrosła do 8 milionów sprzedanych egzemplarzy w Japonii, natomiast na całym świecie sprzedaż łącznie przekroczyła 16,5 miliona egzemplarzy. Ponadto, w maju 2011 roku, pierwsze wydanie ostatnich dwóch tomów zostało wydrukowane w 513 tysiącach egzemplarzy każdy, ustanawiając tym rekord wydrukowanych kopii jednego wydania dla powieści ilustrowanej. W grudniu 2017 roku liczba sprzedanych egzemplarzy powieści przekroczyła 20 milionów na całym świecie.
Manga.
Wydawnictwo Kadokawa Shoten opublikowało w swoim czasopiśmie "Shōnen Ace" serię mangi będącą adaptacją serii powieści, która została zilustrowana przez Gaku Tsugano. Publikowano ją od listopada 2005 roku do 26 września 2013 roku. Seria ta łącznie składa się z 20 tomów.
Oficjalna parodia serii, rysowana w formie "yonkomy" przez Puyo, została zatytułowana . Seria pojawia się w czasopiśmie "Shōnen Ace". Kolejne rozdziały zostały wydane w formie "tankōbonów". Pierwszy z nich wydano 22 maja 2008, ostatni, dwunasty tom wydano 1 maja 2019 roku.
Kolejną mangą w formacie "yonkomy", była rysowana w stylu "super deformed" parodia oryginalnej mangi, zatytułowana . Jej autorem jest Eretto (Utsura Uraraka). Pierwotnie było to "dōjinshi", którego główną bohaterką jest Tsuruya. Wydana została w trzech tomach sierpniu 2006, lutym 2007 oraz w październiku 2007 roku. Manga ta została później zatwierdzona i doczekała się wydania oficjalnego – od listopada 2008 roku ukazywała się w magazynie "Comp Ace".
Od lipca 2009 roku do 4 sierpnia 2016 powstawała kolejna seria mangi, zatytułowana . Manga była rysowana przez Puyo i wydawana w nowo-powstałym czasopiśmie "Young Ace" wydawnictwa Kadokawa Shoten. Akcja mangi rozgrywa się w alternatywnej linii czasowej znanej z czwartego tomu powieści pt.: "Haruhi Suzumiya no shōshitsu", gdzie Yuki Nagato jest cichą i nieśmiałą licealistką, a nie kosmitką. Pierwszy "tankōbon" wydano 2 lutego 2010 roku, a ostatni, dziesiąty, 4 lutego 2017 roku. Tom dziewiąty wydano także w edycji specjalnej, w zestawie z odcinkiem OVA.
Od 18 maja 2012 roku był wydawany kolejny spin-off serii, zatytułowany . Jego autorem również jest Puyo. Seria ta wydawana była w czasopiśmie "Altima Ace", które należało do wydawnictwa Kadokawa Shoten. Wydawanie tej mangi zakończyło się wraz z dyskontynuacją czasopisma "Altima Ace", 18 października 2012 roku.
Anime.
Animowana adaptacja powieści, zatytułowana została wyprodukowana przez Kyoto Animation. Reżyserem serii był Tatsuya Ishihara, natomiast muzykę do serii napisał Satoru Kōsaki. Pierwsza seria składa się z 14 odcinków, które zostały wyemitowane po raz pierwszy od 2 kwietnia do 2 lipca 2006 roku na kanale Teletama i kanałach powiązanych. Pierwotnie odcinki nie zostały wyemitowane w kolejności chronologicznej – prolog oraz siedem odcinków stanowiących adaptację pierwszego tomu serii powieści poprzeplatano z fragmentami historii z późniejszych tomów.
Według ankiety przeprowadzonej w Japonii w 2006 roku przez TV Asahi, "Melancholia Haruhi Suzumiyi" zajęła czwarte miejsce na liście ulubionych anime wszech czasów. Według amerykańskiego serwisu IGN anime zajęło piąte miejsce na liście najlepszych anime 2007 roku (wśród tych wydanych w Stanach Zjednoczonych).
W Japonii pierwsza seria została później wydana na siedmiu płytach DVD, zarówno w wersji zwykłej jak i limitowanej. Pierwsza płyta ukazała się 7 sierpnia 2006, siódma została wydana 5 lutego 2007 roku. Do sierpnia 2006 roku pierwsza płyta DVD została sprzedana w 70 tysiącach kopii, natomiast druga w 90 tysiącach kopii. Do końca 2007 roku limitowana edycja siódmej (ostatniej) płyty DVD została sprzedana w 45 tysiącach kopii, lądując na 16. miejscu najchętniej kupowanych płyt DVD w 2007 roku w Japonii.
W Polsce pierwszy sezon został wydany przez Anime Virtual na czterech płytach DVD.
Drugi sezon.
Pogłoski o powstawaniu drugiego sezonu anime zostały potwierdzone 7 lipca 2007 roku. Na początku 2009 roku w reklamie telewizyjnej marcowego numeru "Newtype" pojawiła się informacja, że druga seria będzie miała swoją premierę w kwietniu 2009 roku, co jednak później zostało zdementowane przez przedstawiciela Kadokawa Shoten Animation Group, który poinformował, że informacja zawarta w reklamie dotyczy ponownej emisji pierwszej serii anime. Na początku kwietnia 2009 roku, za pośrednictwem przedstawiciela stacji Teletama pojawiła się informacja, że rzekoma „reemisja” serii będzie składała się z 28 odcinków, co z kolei doprowadziło do spekulacji, że oprócz emisji pierwszej serii zostanie wyemitowany także nowy materiał. Ostatecznie odcinki pierwszej i drugiej serii zostały wmieszane między siebie i wyemitowane w fabularnej kolejności chronologicznej. Emisja rozpoczęła się 2 kwietnia 2009 roku. Pierwszym wyemitowanym odcinkiem tym razem był "Melancholia Haruhi Suzumiyi I", natomiast pierwszy odcinek drugiej serii, zatytułowany , został wyemitowany 22 maja 2009 roku, jako ósmy odcinek serialu.
Muzyka.
Pierwsza seria anime posiada dwie czołówki. Pierwszą z nich jest utwór , wykonywany przez Yūko Gotō (aktorkę głosową podkładającą głos Mikuru Asahinie), który został wykorzystany w odcinku . Utwór został wydany na płycie zatytułowanej , wydany 21 czerwca 2006 roku, który zajął 5. miejsce na liście sprzedaży Oriconu i utrzymał się na niej przez 133 tygodnie. Czołówką pozostałych odcinków serii jest utwór , wykonywany przez Ayę Hirano. „Bōken desho desho?” został wydany jako singiel 26 kwietnia 2006 roku, zajął 10. miejsce na liście sprzedaży Oriconu i utrzymał się na niej przez 28 tygodni.
Ending pierwszego sezonu serialu, zatytułowany , wykonywany przez Hirano, Minori Chiharę i Yūko Gotō pojawił się w pierwszych 13 odcinkach; odcinek czternasty kończyła długa wersja utworu „Bōken desho desho?”. „Hare hare yukai” został wydany jako singiel 10 maja 2006 roku, zajął 5. miejsce na liście sprzedaży Oriconu i utrzymał się na niej przez 92 tygodnie.
Ponadto w 12. odcinku pierwszego sezonu (zatytułowanym "Live Alive") pojawiły się także utwory zatytułowane „God Knows...” oraz „Lost My Music”, które wykonała Aya Hirano. Zostały wydane na tej samej płycie co utwór „Koi no Mikuru densetsu”. W odcinku jedenastym pojawiły się fragmenty IV symfonii f-moll (zw. „Fantastyczną” op. 36) autorstwa Piotra Czajkowskiego, VII symfonii C-dur (zw. „Leningradzką”, op. 60) Dmitrija Szostakowicza, a także baletu "Dafnis i Chloe" autorstwa Maurice Ravela. Z kolei w odcinku czternastym wykorzystano VIII symfonię Es-dur („Symfonia tysiąca”) Gustava Mahlera.
Odcinki drugiego sezonu rozpoczyna czołówka zatytułowana „Super Driver” wykonana przez Hirano. Został wydany jako singiel 22 lipca 2010 i uplasował się na 3. miejscu na liście sprzedaży Oriconu i utrzymał się na niej przez 13 tygodni. Endingiem do serii był utwór wykonywany przez Hirano, Chiharę i Goto. Został wydany jako singiel 26 sierpnia 2009 i uplasował się na 11. miejscu na liście sprzedaży Oriconu i utrzymał się na niej przez 8 tygodni.
Film pełnometrażowy.
Powstał pełnometrażowy film animowany zatytułowany , który jest adaptacją czwartej powieści z serii "Haruhi Suzumiya". Premiera filmu miała miejsce w japońskich kinach 6 lutego 2010 roku.
Czołówką filmu był utwór „Bōken desho desho?”, który służył wcześniej także jako czołówka pierwszego sezonu serialu. Napisy końcowe tego filmu zwieńczy utwór , śpiewany przez Minori Chiharę. Został on wydany jako singiel 24 lutego 2010 roku, uplasował się na 8. miejscu na liście sprzedaży Oriconu i utrzymał się na niej przez 10 tygodni.
Spin-offy.
W październiku 2008 roku ogłoszono w czasopiśmie "Shōnen Ace" powstanie animowanych wersji wcześniej wydanych mang: autorstwa Puyo oraz autorstwa Eretto. Te serie spin-off miały swoją premierę za pośrednictwem internetu, na kanale Kadokawa Anime Channel w serwisie YouTube od 13 lutego do 15 maja 2009 roku. Czołówką serii "Suzumiya Haruhi-chan no yūutsu" jest utwór , natomiast endingiem utwór zatytułowany . Oba wykonywane są przez aktorów głosowych: Hirano, Chiharę, Goto, Tomokazu Sugitę oraz Daisuke Ono. Utwory te zostały wydane na jednej płycie, która została wydana jako singiel 22 kwietnia 2009 roku.
Powstała 16-odcinkowa adaptacja mangi , którą wyprodukowała firma Satelight. Reżyserem serii został Jun'ichi Wada, a Touko Machida zajęła się adaptacją scenariusza. Anime to zostało wyemitowane między kwietniem a lipcem 2015 roku. Z serią tą związany jest także odcinek OVA, wydany w październiku 2015 roku.
Odcinki audio.
Wydawnictwo Lantis wydało trzy płyty ze słuchowiskami. Pierwszą płytę zatytułowano i wydano 5 lipca 2006 roku. Drugą, zatytułowaną wydano 21 września 2006 roku. Trzecią, zatytułowaną wydano 21 grudnia 2006 roku.
Oprócz tego Lantis wydał także jeszcze jeden odcinek audio, bezpośrednio na płytę CD, który został zatytułowany i wydany 24 stycznia 2007 roku.
Gry.
Z franczyzą związanych jest sześć gier. Firma Namco Bandai Games napisała grę na PSP z gatunku gra przygodowa, zatytułowana . Gra ta została wydana 27 grudnia 2007 roku. 31 stycznia 2008 roku firma Banpresto wydała także grę na konsolę PlayStation 2 z gatunku przygodowe, zatytułowaną . W 2008 roku znalazła się ona na 95. miejscu najchętniej kupowanych gier w Japonii; została sprzedana w ponad 139 tysiącach egzemplarzy. 22 stycznia 2009 roku Kadokawa Shoten wydało grę na konsolę Wii, zatytułowaną . Czwarta gra, wyprodukowana przez firmę Sega również na konsolę Wii, zatytułowana , została wydana 26 marca 2009 roku. 28 maja 2009 roku firma Sega wydała kolejną grę z serii, tym razem na konsolę Nintendo DS, która została zatytułowana . 12 maja 2011 roku Namco Bandai Games wydało grę na PlayStation 3 (PS3) i PSP, zatytułowaną . Gra ta jest bezpośrednim sequelem filmu pełnometrażowego "Suzumiya Haruhi no shōshitsu". Gra na obie konsole sprzedała się łącznie w ponad 33 tysiącach kopii przez pierwsze cztery dni od premiery.
Postaci z cyklu "Haruhi Suzumiya" pojawiły się także w crossoverowej grze na PSP, zatytułowanej "Nendoroid Generation", która została wyprodukowana we współpracy Namco Bandai Games, Good Smile Company i Banpresto.
Odbiór.
Anime stało się pewnego rodzaju fenomenem internetowym. Za pośrednictwem platformy YouTube pojawiło się ponad 2 tysiące klipów zawierających fanowskie przeróbki i parodie związane z serią, wpływając także na zwiększenie tego serwisu w Japonii.
W grudniu 2006 roku Bandai Entertainment zarejestrowało stronę internetową pod adresem "asosbrigade.com", który pojawia się w serialu. Haruhi, Yuki i Mikuru (którym głosy podłożyli oryginalni aktorzy głosowi) wspólnie z japońskim aktorem Tōmą Ikutą wystąpili w reklamie gumy Lotte Acuo w marcu 2010 roku.

</doc>
<doc id="1154774" url="https://pl.wikipedia.org/wiki?curid=1154774" title="Sue Ryder">
Sue Ryder

Sue Ryder, właśc. Margaret Susan Ryder, Baroness Ryder of Warsaw (ur. 3 lipca 1923 w Leeds, zm. 2 listopada 2000 w Bury St Edmunds w hrabstwie Suffolk) – brytyjska działaczka charytatywna. Podczas II wojny światowej wstąpiła do Korpusu Pierwszej Pomocy Pielęgniarskiej (FANY, ang. First Aid Nursing Yeomanry), następnie została przydzielona do polskiej sekcji tajnej brytyjskiej agencji rządowej Special Operations Executive (Kierownictwo Operacji Specjalnych) zajmującej się dywersją i wspieraniem ruchu oporu w okupowanej Europie . Opiekowała się ok. 300 cichociemnymi, wysyłanymi do Polski. Później do końca życia kierowała założoną przez siebie międzynarodową fundacją charytatywną swojego imienia. Miała tytuł para Wielkiej Brytanii. Nie licząc aktywności podczas wojny, pomogła co najmniej 500 tys. osób, ponad 50 narodowości.
Życiorys.
Ukończyła Benenden School. Po wybuchu II wojny światowej, w wieku 16 lat jako ochotniczka wstąpiła do pomocniczej służby wojskowej kobiet First Aid Nursing Yeomanry. Wkrótce została przeniesiona do polskiej sekcji w Kierownictwie Operacji Specjalnych, gdzie służyła do końca wojny. Jej zadaniem było zapewnienie opieki dla cichociemnych, odwoziła ich również na lotnisko, skąd wylatywali na swoje misje. W 1943 została wysłana do Tunezji, a później do Włoch.
Po wojnie podjęła się organizowania pomocy humanitarnej dla Polski, a także innej działalności charytatywnej, w tym pomocy byłym więźniom obozów nazistowskich oraz ratowania osób skazanych na śmierć w więzieniach alianckich.
W 1953 założyła Sue Ryder Foundation z siedzibą w domu swojej matki Mabel Ryder w Cavendish w hrabstwie Suffolk w Anglii. Fundacja miała się stać żywym pomnikiem ofiar wojny i często bezimiennych jej bohaterów, w tym przyjaciół Sue Ryder – cichociemnych. Fundacja zajęła się wznoszeniem tzw. Domów Sue Ryder, szpitali, hospicjów i domów opieki, które powstały na całym świecie, w tym 30 w Polsce.
Po upadku komunizmu nie zaprzestała działalności w Polsce. W 1989, po apelu opublikowanym w dzienniku The Daily Telegraph, zebrała 40 tys. funtów pomocy. W 1998 odeszła z funkcji powiernika "Fundacji Sue Ryder" w związku z konfliktem z innymi powiernikami i założyła "Fundację Bouverie" (obecnie Lady Ryder Memorial Fund). Do dziś działa w Wielkiej Brytanii fundacja Sue Ryder Care z siedzibą w Londynie, powstała z przekształconej Sue Ryder Foundation, jak również szereg organizacji charytatywnych w Europie i w Afryce, w Malawi, noszących imię Sue Ryder, działających wokół ufundowanych przez nią Domów Sue Ryder. W 1991 Ryder założyła niezależną Fundację Sue Ryder w Polsce. Obecnie wszystkie te instytucje charytatywne współpracują ze sobą w ramach nieformalnej organizacji Sue Ryder International.
Życie prywatne.
W 1959 wyszła za mąż za płk. Leonarda Cheshire'a, brytyjskiego bohatera wojennego i działacza charytatywnego. Oboje z mężem przeszli na katolicyzm. Trwają starania o wszczęcie procesu beatyfikacyjnego zarówno Sue Ryder, jak i lorda Cheshire.
Publikacje.
Napisała dwie autobiograficzne książki: "And the Morrow is Theirs" (1975), polski przekład "Jutro należy do nich" (1978) i "Child of My Love" (1986, drugie wydanie 1997). Jest honorowym obywatelem Warszawy, Konstancina-Jeziorny i Gdyni. Jej imię noszą skwery w Gdyni i Warszawie oraz ulica w Konstancinie.
Nagrody i odznaczenia.
W 1957 otrzymała Order Imperium Brytyjskiego, a w 1976 Order św. Michała i św. Jerzego. W 1978 otrzymała tytuł para Anglii, przyjmując za swoją siedzibę Warszawę. Zasiadając w Izbie Lordów, brała czynny udział w debatach o obronności, narkomanii, polityce mieszkaniowej, służbie zdrowia, bezrobociu i tolerancji rasowej. W 1996 została odznaczona Medalem Polonia Mater Nostra Est, w 1999 Orderem Ecce Homo.
Przyznano jej tytuł doktora honoris causa uniwersytetów w Liverpoolu, Exeter, Essex, Reading, Leeds, Kent, Londynie i Cambridge.

</doc>
<doc id="1154778" url="https://pl.wikipedia.org/wiki?curid=1154778" title="Sognefjorden">
Sognefjorden

Sognefjorden – drugi pod względem długości fiord na świecie, najdłuższy w Norwegii i Europie. Znajduje się w okręgu Sogn og Fjordane. Fiord zaczyna się około 72 km na północ od Bergen i ciągnie się 203 km w głąb lądu, aż do wsi Skjolden. Szerokość fiordu waha się od 1,5 do 6 km. Najgłębszy punkt fiordu znajduje się 1308 metrów poniżej poziomu morza. Fiord posiada liczne odgałęzienia.
Nad fiordem oraz nad jego odgałęzieniami znajdują się miejscowości takie jak Høyanger, Vik i Sogn, Sogndal, Lærdal, Årdal, Gaupne, Balestrand, Gudvangen oraz Flåm.

</doc>
<doc id="1154780" url="https://pl.wikipedia.org/wiki?curid=1154780" title="Graf zorientowany">
Graf zorientowany



</doc>
<doc id="1154782" url="https://pl.wikipedia.org/wiki?curid=1154782" title="Margaret Susan Cheshire">
Margaret Susan Cheshire



</doc>
<doc id="1154783" url="https://pl.wikipedia.org/wiki?curid=1154783" title="Word (geologia)">
Word (geologia)

Word (ang. "Wordian")

</doc>
<doc id="1154784" url="https://pl.wikipedia.org/wiki?curid=1154784" title="Test Saxona">
Test Saxona

Test Saxona – badanie, w którym ocenia się ilość wydzielanej śliny. 
Pacjent otrzymuje do żucia kompres złożony z czterech warstw gazy o wymiarach 5 × 5 cm. Po dwóch minutach kompres jest ważony. Przy prawidłowym wydzielaniu śliny masa gazy powinna się zwiększyć o co najmniej 2,75 grama.
Test Saxona wykonuje się w sjalopenii, zespole Sjögrena i innych stanach sugerujących zaburzenia wydzielania śliny.

</doc>
<doc id="1154791" url="https://pl.wikipedia.org/wiki?curid=1154791" title="Jezioro Ptuszowskie">
Jezioro Ptuszowskie

 
Jezioro Ptuszowskie – sztuczny zbiornik wodny położony na rzece Gwdzie powyżej elektrowni wodnej "Ptusza" w Ptuszy w woj. wielkopolskim, w pow. złotowskim, leżące w Dolinie Gwdy. W północnej części jeziora oś jeziora stanowi granicę pomiędzy gminą Jastrowie, a gminą Tarnówka, południowa część jeziora leży w gminie Tarnówka.
Jezioro położone jest ok. 1 km na wschód od drogi drodze krajowej nr 11.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Ptuszowskie". W różnych publikacjach jezioro to występuje pod nazwą "Zbiornik Wodny Ptusza"

</doc>
<doc id="1154794" url="https://pl.wikipedia.org/wiki?curid=1154794" title="From Nothin’ to Somethin’">
From Nothin’ to Somethin’

From Nothin' to Somethin' – czwarty album studyjny rapera Fabolousa wydany 12 czerwca 2007. Na albumie zagościły znane osobistości ostatnich lat, takie jak Ne-Yo, Young Jeezy, T-Pain czy Rihanna. Jest to jedyny album tego rapera, który zajął #1 miejsce na liście billboard oraz z którego wydano najwięcej singli czyli 5 (6).
Płyta zadebiutowała na 2. miejscu listy Billboard 200 i na 1. miejscu Top R&amp;B/Hip-Hop Albums i "Top Rap Albums charts", sprzedając się w nakładzie 159 000 kopii w pierwszym tygodniu i 500 000 na całym świecie. Otrzymała status złotej płyty z liczbą sprzedanych egzemplarzy 542 tys.
Wytwórnia Def Jam przekładała datę premiery pięć razy – pierwotnie zapowiedziana była na 19 września, następnie 27 lutego, 23 marca, 17 kwietnia, później 18 maja i ostatecznie odbyła się 12 czerwca.
Magazyn "XXL" określił album "From Nothin' to Somethin"' jako ósmy najbardziej oczekiwany album 2007 roku.

</doc>
<doc id="1154795" url="https://pl.wikipedia.org/wiki?curid=1154795" title="Fernando Fernán Gómez">
Fernando Fernán Gómez

Fernando Fernán Gómez (ur. 28 sierpnia 1921 w Limie; zm. 21 listopada 2007 w Madrycie) – hiszpański aktor i reżyser filmowy, także pisarz.
Zagrał w ponad 200 filmach. W Polsce znany był przede wszystkim z obrazów Carlosa Saury: "Anna i wilki" (1973) oraz "Mama ma sto lat" (1979). Zagrał też rolę ojca w nagrodzonej Oscarem głośnej komedii "Belle époque" (1992) Fernando Trueby.
Laureat Honorowego Złotego Niedźwiedzia za całokształt twórczości na 55. MFF w Berlinie w 2005.
Był także pisarzem i autorem dramatów. Jego pamiętniki, wspomnienia, opowiadania i sztuki teatralne stanowiły podstawę przyjęcia go w 2000, jako jedynego aktora, do Hiszpańskiej Akademii Królewskiej.

</doc>
<doc id="1154796" url="https://pl.wikipedia.org/wiki?curid=1154796" title="Road (geologia)">
Road (geologia)

Road (ang. "Roadian") 

</doc>
<doc id="1154799" url="https://pl.wikipedia.org/wiki?curid=1154799" title="Aleksander (rzeka)">
Aleksander (rzeka)

Aleksander (hebr. נחל אלכסנדר, arab. وادي الحوارات) – rzeka w Izraelu.
Bierze początek w górach Samarii, uchodzi do Morza Śródziemnego w okolicy miasta Natania. Długość rzeki wynosi około 45 km. Większość biegu rzeki znajduje się w dolinie Chefer.
Dopływami rzeki są strumienie: Schem, Taanim, Ometz, Bachan, Awichajl, Achzaw.
W parku narodowym występują żółwiaki afrykańskie.

</doc>
<doc id="1154800" url="https://pl.wikipedia.org/wiki?curid=1154800" title="Zbiornik Wodny Ptusza">
Zbiornik Wodny Ptusza



</doc>
<doc id="1154802" url="https://pl.wikipedia.org/wiki?curid=1154802" title="Socjalizm wolnościowy">
Socjalizm wolnościowy

Wolnościowy socjalizm – termin używany wobec różnych antyautorytarnych, antyetatystycznych oraz wolnościowych ideologii politycznych w łonie ruchu socjalistycznego, które odrzucają koncepcję socjalizmu zakładającą państwową kontrolę gospodarki, jednocześnie krytykując relacje pracy najemnej i postulując samorządność pracowniczą oraz stosowanie niehierarchicznych, zdecentralizowanych struktur organizacyjnych. 
Ogólna charakterystyka.
Wolnościowy socjalizm jest filozofią Zachodu o różnorodnych interpretacjach, choć w jego wielu wcieleniach można znaleźć pewne ogólne podobieństwa. Ideologia ta często odrzuca samą instytucję państwa podkreślając, że wolne i sprawiedliwe społeczeństwo można osiągnąć poprzez zniesienie autorytarnych instytucji kontrolujących pewne środki produkcji i podporządkujących większość społeczeństwa klasie posiadającej bądź elicie politycznej i gospodarczej. Wolnościowi socjaliści opowiadają się za zdecentralizowanymi strukturami opartymi na demokracji bezpośredniej oraz federacyjnych lub konfederacyjnych zrzeszeniach, takich jak panele obywatelskie, spółdzielnie (kooperatywy), wolnościowy municypalizm, związki zawodowe czy rady pracowników. Dążą do ustanowienia wolnościowych i dobrowolnych relacji między ludźmi poprzez identyfikację, krytykę oraz rzeczywiste zniesienie relacji autorytarnych we wszystkich aspektach życia ludzkiego. W związku z tym podkreślają swoją odrębność względem zarówno autorytarnego bolszewizmu i leninizmu, jak i reformistycznej socjaldemokracji i fabianizmu.
Jako środek do osiągnięcia celów, zwolennicy wolnościowego socjalizmu proponują decentralizację władzy politycznej i gospodarczej, zwykle obejmującą socjalizację prywatnej własności i przedsiębiorstw na dużą skalę (zachowując poszanowanie własności osobistej). Wolnościowy socjalizm zaprzecza zasadności większości form znaczącej ekonomicznie własności prywatnej, traktując relację własności w systemie kapitalistycznym jako formę dominacji, która jest antagonistyczna wobec wolności jednostki.
Do przeszłych i obecnych filozofii oraz ruchów politycznych wolnościowego socjalizmu najczęściej zalicza się anarchistyczne szkoły myślenia, zwłaszcza anarchizm społeczny i indywidualistyczny. Inne obejmują m.in. autonomizm, komunalizm, demokratyczny konfederalizm, rewolucyjny syndykalizm czy marksizm wolnościowy, a także w niektórych wersjach socjalizm utopijny.
Historia.
Określenie „wolnościowy socjalizm” wywodzi się od Josepha Déjacque, który w połowie XIX w. ukuł termin „wolnościowiec” (fr. "libertaire") w dyskusji z Pierre Josephem Proudhonem z uwagi na negatywne konotacje słowa „anarchista” i „anarchia” (rozumiana potocznie jako synonim chaosu).
Pierwszym dziennikiem anarchistycznym, który użył terminu wolnościowy, był "Le Libertaire, Journal du Mouforcement Social", publikowany w Nowym Jorku w latach 1858–1861 przez francuskiego anarchokomunistę Josepha Déjacque. Kolejne zarejestrowane użycie tego terminu miało miejsce w Europie, kiedy określenie "wolnościowy komunizm" zostało użyte podczas francuskiego regionalnego kongresu anarchistycznego w Hawrze (16–22 listopada 1880). W styczniu 1881 wydano francuski manifest dotyczący „komunizmu wolnościowego lub anarchistycznego”. Wreszcie w 1895 czołowi anarchiści, Sébastien Faure oraz Louise Michel opublikowali "La Libertaire" we Francji. Słowo to pochodzi od francuskiego słowa "libertaire", które było wykorzystywane do uniknięcia francuskiego zakazu publikacji anarchistycznych pod koniec XIX w. Tradycyjnie słowo „wolnościowy” w terminie „wolnościowy socjalizm” było używane jako synonim anarchizmu i według niektórych jest to pierwotne znaczenie tego terminu.
Przykładowy podział.
Nurty anarchistyczne:
Nurty marksistowskie lub marksistowsko-anarchistyczne:

</doc>
<doc id="1154810" url="https://pl.wikipedia.org/wiki?curid=1154810" title="Peron boczny">
Peron boczny

Peron boczny – peron umiejscowiony po zewnętrznych stronach torów linii dwutorowej, posiadający jedną krawędź peronową. 
Jego zaletą jest brak konieczności odsunięcia torów od siebie, jak to ma miejsce w przypadku peronów wyspowych. W związku z tym umożliwia to przejazd pociągom bez zatrzymywania się z maksymalną dopuszczalną prędkością. Perony boczne zapewniają także bezpieczne dojście dla pasażerów.

</doc>
<doc id="1154811" url="https://pl.wikipedia.org/wiki?curid=1154811" title="Jarema Trzebiński">
Jarema Trzebiński

Jarema Trzebiński (ur. 15 grudnia 1970 we Wrocławiu) – polski prawnik, pracownik naukowy Uniwersytetu Wrocławskiego, sędzia Trybunału Stanu (2005–2011).
W 1996 ukończył prawo na UWr. Następnie podjął studia doktoranckie na tej uczelni, zakończone uzyskaniem stopnia doktora nauk prawnych w 2002. Równocześnie w latach 1996–1998 odbywał aplikację sądową, a następnie do 2001 orzekał jako asesor w Sądzie Rejonowym dla Wrocławia. W 2001 powołano go na stanowisko sędziego Sądu Rejonowego dla Wrocławia-Fabrycznej. W 2006 został wybrany na wiceprzewodniczącego Trybunału Stanu. Przewodniczył składowi orzekającemu TS podczas procesu byłego ministra skarbu Emila Wąsacza. 14 listopada 2007 ponownie wybrano go w skład TS, tym razem na szeregowego członka. Rekomendującym klubem było Prawo i Sprawiedliwość.

</doc>
<doc id="1154817" url="https://pl.wikipedia.org/wiki?curid=1154817" title="Lillian Russell">
Lillian Russell

Lillian Russell, właśc. Helen Louise Leonard (ur. 4 grudnia 1860 w Clinton w stanie Iowa, zm. 6 czerwca 1922 w Pittsburghu w stanie Pensylwania) – amerykańska aktorka i piosenkarka.

</doc>
<doc id="1154818" url="https://pl.wikipedia.org/wiki?curid=1154818" title="Wucziaping">
Wucziaping

Wucziaping ()

</doc>
<doc id="1154821" url="https://pl.wikipedia.org/wiki?curid=1154821" title="Carlo Galli">
Carlo Galli

Carlo Galli (ur. 6 marca 1931 w Montecatini-Terme, zm. 6 listopada 2022 w Rzymie) – piłkarz włoski grający na pozycji napastnika.
Kariera klubowa.
Galli pochodzi z toskańskiej miejscowości Montecatini-Terme. Piłkarską karierę rozpoczął jednak na Sycylii w klubie US Palermo. 8 grudnia 1949 roku zadebiutował w Serie A meczem (0:2) z Pro Patria Calcio. Od początku sezonu 1949/1950 był podstawowym zawodnikiem klubu i jednym z najlepszych strzelców. Przez 2 lata zdobył 16 goli w rozgrywkach ekstraklasy włoskiej. W 1951 roku przeszedł do AS Roma, gdzie początkowo występował w ataku z Lorenzem Bettinim. Z 13 golami był najlepszym strzelcem zespołu i wygrał z nim Serie B przyczyniając się do awansu klubu do Serie A. W sezonie 1952/1953 także był najlepszym strzelcem „giallo-rossich” poprawiając swój dorobek bramkowy do 14 trafień. W kolejnych latach nadal był członkiem pierwszej jedenastki, a największy sukces to 3. miejsce w 1955 roku.
Latem 1956 Galli przeszedł do A.C. Milan. W swoim pierwszym sezonie w mediolańskiej drużynie wywalczył scudetto tworząc bramkostrzelny atak z Gastonem Beanem. Sam zdobył 14 goli, podczas gdy partner z ataku – 17. W 1959 roku po raz drugi w karierze został mistrzem Włoch, tym razem występując w pierwszej linii z Brazylijczykiem José Altafinim. W Milanie grał także w sezonach 1959/1960 i 1960/1961, w których zajął odpowiednio 3. i 2. miejsce.
W 1961 roku Galli został piłkarzem Udinese Calcio, jednak nie zaliczył pobytu w tym klubie do udanych. Wystąpił zaledwie w 8 spotkaniach i nie zdobył gola, a klub z Udine zajmując ostatnią pozycję spadł do Serie B. W sezonie 1962/1963 Galli był zawodnikiem Genoi, w której także wystąpił w małej liczbie meczów. Po sezonie zmienił barwy klubowe i wrócił do Rzymu, ale tym razem przeszedł do S.S. Lazio. W barwach „biancocelestich” grał przez dwa pełne sezony oraz zaliczył jedno spotkanie w sezonie 1965/1966, ale nie odniósł większych sukcesów. Karierę piłkarską zakończył w 1965 roku w wieku 34 lat.
Kariera reprezentacyjna.
W reprezentacji Włoch Galli zadebiutował 17 maja 1953 roku w przegranym 0:3 towarzyskim meczu z Węgrami. W 1954 roku w swoim drugim występie, przeciwko Francji (3:1), zdobył swojego premierowego gola w kadrze. W tym samym roku został powołany przez selekcjonera Lajosa Czeizlera do składu na mistrzostwa świata w Szwajcarii. Tam wystąpił w dwóch meczach: przegranym 1:2 ze Szwajcarią i wygranym 4:1 z Belgią, w którym zdobył jedną z bramek. Karierę reprezentacyjną zakończył w 1959 roku. W „Squadra Azzurra” wystąpił w 13 spotkaniach i strzelił 5 goli.

</doc>
<doc id="1154822" url="https://pl.wikipedia.org/wiki?curid=1154822" title="Magistrala (informatyka)">
Magistrala (informatyka)



</doc>
<doc id="1154826" url="https://pl.wikipedia.org/wiki?curid=1154826" title="Swędzik jesienny">
Swędzik jesienny

Swędzik jesienny ("Neotrombicula autumnalis") – gatunek roztocza rozpowszechniony w Europie, wschodniej i środkowej Azji oraz Ameryce Północnej. Żerujące larwy mogą wywołać u człowieka schorzenie dermatologiczne, określane jako trombikuloza.
Roztocza Neotrombicula autumnalis atakują także zwierzęta, w tym psy i koty. Narażone są zwłaszcza te, mające dostęp do mokrej roślinności.

</doc>
<doc id="1154827" url="https://pl.wikipedia.org/wiki?curid=1154827" title="Trombikuloza">
Trombikuloza



</doc>
<doc id="1154829" url="https://pl.wikipedia.org/wiki?curid=1154829" title="Neotrombicula autumnalis">
Neotrombicula autumnalis



</doc>
<doc id="1154831" url="https://pl.wikipedia.org/wiki?curid=1154831" title="Czangsing">
Czangsing

Czangsing ()
Nazwa piętra (wieku) pochodzi od powiatu Changxing w Chinach.

</doc>
<doc id="1154833" url="https://pl.wikipedia.org/wiki?curid=1154833" title="Martin Brundle">
Martin Brundle

Martin Brundle (ur. 1 czerwca 1959 w King’s Lynn) – były brytyjski kierowca wyścigowy, jeżdżący m.in. w Formule 1 (w latach 1984 – 1996, poza sezonem 1990). Zwycięzca wyścigu 24 godziny Le Mans w 1990 roku. Obecnie komentator brytyjskiej telewizji Sky.
Przebieg kariery.
Karierę w Formule 1 rozpoczął w roku 1984 w zespole Tyrrell. Swój pierwszy wyścig, o Grand Prix Brazylii, ukończył na piątym miejscu. Zajął również drugie miejsce w wyścigu o Grand Prix Stanów Zjednoczonych – Wschód. Jednakże mimo to był to fatalny sezon dla Anglika. Podczas treningu do Grand Prix Stanów Zjednoczonych miał wypadek, w wyniku którego złamał kostki, przez co nie mógł startować do końca sezonu. Co gorsza, jemu zespołowi za stosowanie niedozwolonego balastu odebrano wszystkie punkty w sezonie. Tak więc oficjalnie swój debiutancki sezon Brundle kończył z zerowym dorobkiem punktowym.
Mimo skandalu, jakim była dyskwalifikacja Tyrrella, oraz „niezdrowej atmosfery” w tym zespole, Brundle został w nim na sezon 1985. Nie był to jednak zbyt udany wybór – jako że najwyższa pozycja, jaką zajął Anglik w wyścigu, to siódma (w Grand Prix: Wielkiej Brytanii, Holandii i RPA), tak więc zakończył on ten sezon z zerowym dorobkiem punktowym. W następnym sezon Brytyjczyk jeździł jeszcze dla ekipy Kena Tyrrella. W czterech wyścigach zdobył łącznie 8 punktów, co spowodowało, iż sezon zakończył na jedenastej pozycji w klasyfikacji generalnej.
W sezonie 1987 Brundle jeździł dla zespołu Zakspeed. Mimo że ukończył tylko trzy wyścigi, zdobył 2 punkty za piąte miejsce w Grand Prix San Marino, dzięki czemu ukończył sezon na 18 miejscu w klasyfikacji generalnej. W kolejnym sezonie w Formule 1 wziął udział w zaledwie jednym wyścigu – Grand Prix Belgii, gdzie w barwach zespołu Williams wywalczył siódmą, niepunktowaną wówczas, pozycję. Mimo to rok 1988 Brundle może zaliczyć do udanych, albowiem został wtedy mistrzem serii Worlds Sportscar. Prawie cały sezon 1989 przejechał w barwach zespołu Brabham-Judd, przy czym dzięki czterem wywalczonym punktom zapewnił sobie 20 miejsce w klasyfikacji generalnej.
W roku 1990 Anglik nie startował w Formule 1. Mimo to był to najbardziej udany rok w jego wyścigowej karierze. Jadąc Jaguarem XJR-12 wspólnie z Duńczykiem Johnem Nielsenem oraz Brytyjczykiem Pricem Cobbem wygrał legendarny wyścig 24 godziny Le Mans.
Na sezon 1991 powrócił do Formuły 1, do zespołu Brabham. Zdobywając dwa punkty w Grand Prix Japonii, wywalczył piętnaste miejsce w klasyfikacji generalnej. W sezonie 1992 był kierowcą zespołu Benetton, w barwach którego jeździł wtedy również Niemiec Michael Schumacher. Dzięki dobrej, równej jeździe Brundle zdobył 38 punktów, co dało mu szóstą pozycję w klasyfikacji ogólnej. W następnym sezonie jeździł we francuskim teamie Ligier, który wówczas dysponował mocnymi i niezawodnymi silnikami Renault. Dzięki temu potrafił Brundle zdobyć 13 punktów i siódme miejsce na koniec sezonu. Sezon 1994 przejeździł w barwach przechodzącego wówczas kryzys zespołu McLaren, u boku Miki Häkkinena; zdobył 16 punktów, co dało mu ponownie siódmą pozycję w klasyfikacji generalnej. Nielubiany przez Rona Dennisa Brundle postanowił skorzystać z oferty Ligiera i wrócić do tego zespołu, by jeździć w nim w sezonie 1995. Zdobyte 7 punktów dało Brytyjczykowi 13 miejsce w klasyfikacji ogólnej. Ostatni sezon w Formule 1 (1996) Brundle spędził w barwach zespołu Jordan; z 8 punktami zdobył on jedenaste miejsce w klasyfikacji ogólnej. Mimo oferty Saubera na sezon 1997, Brundle postanowił zakończyć karierę kierowcy Formuły 1 i zostać komentatorem telewizji ITV wspólnie z Murrayem Walkerem. Brundle startował później również w wyścigu 24 godziny Le Mans w barwach Nissana, Toyoty i Bentleya. Po roku 2001 postanowił całkowicie zakończyć karierę kierowcy wyścigowego.
Brundle jest komentatorem wyścigów Formuły 1 w telewizji Sky.

</doc>
<doc id="1154837" url="https://pl.wikipedia.org/wiki?curid=1154837" title="Dolina Czernki">
Dolina Czernki

Dolina Czernki – niewielka dolina na Wyżynie Krakowsko-Częstochowskiej, w której płynie Czernka, nad nią położona jest miejscowość Czerna. Po lewej stronie doliny znajduje się las na wzgórzach sięgających 440 m n.p.m. i ponad 100 m ponad dno doliny. Rozpoczyna się koło ostatnich zabudowań wsi (na północy), kończąc po 5 km na południu przy krzeszowickim osiedlu Czatkowice Dolne, gdzie łączy się ze wschodnią Doliną Eliaszówki. W odgałęzieniach doliny znajdują się liczne wąwozy np. Wąwóz Krzyk, Wąwóz Zakopane, Wąwóz Wądole czy Wąwóz Buce.

</doc>
<doc id="1154839" url="https://pl.wikipedia.org/wiki?curid=1154839" title="David John Lewis">
David John Lewis

David John Lewis (ur. 1 maja 1869, zm. 12 sierpnia 1952 w Cumberland, Maryland) – amerykański polityk z Maryland związany z Partią Demokratyczną. Dwukrotnie, najpierw w latach 1911–1917 i ponownie w latach 1931–1939, był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.
Życiorys.
David John Lewis urodził się 1 maja 1869 w Nuttals Bank w pobliżu Osceola Mills w stanie Pensylwania. Za młodu, w latach 1878–1892, pracował w kopalni węgla studiując jednocześnie prawo i łacinę. W 1892 roku został przyjęty do adwokatury i zaczął pracować jako prawnik w Cumberland w stanie Maryland. W latach 1902–1906 zasiadał w stanowym senacie. W 1908 roku był kandydatem demokratów do Izby Reprezentantów Stanów Zjednoczonych, jednak przegrał w wyborach do 61. kadencji Kongresu Stanów Zjednoczonych. Udało mu się jednak wygrać wybory w kolejnej kadencji Kongresu Stanów Zjednoczonych i zasiadał tam w latach 1911–1917. Przez dwie kadencje przewodniczył komisji do spraw pracy.
Po trzech kadencjach w Izbie Reprezentantów nie ubiegał się o reelekcję na kolejną kadencję, lecz w wyborach 1916 roku został kandydatem demokratów w wyborach do Senatu Stanów Zjednoczonych, które przegrał. W 1922 roku ponownie chciał wystartować w wyborach do Senatu Stanów Zjednoczonych, jednak nie otrzymał partyjnej nominacji. Powrócił do praktyki adwokackiej w Cumberland.
W 1931 roku powrócił do polityki i ponownie został wybrany z szóstego okręgu wyborczego w stanie Maryland do Izby Reprezentantów Stanów Zjednoczonych, gdzie zasiadał przez cztery kolejne kadencje. W 1939 roku postanowił nie ubiegać się o reelekcję, lecz po raz kolejny spróbować swoich sił w wyborach do Senatu Stanów Zjednoczonych, jednak i tym razem nie udało mu się otrzymać partyjnej nominacji.
Zmarł 12 sierpnia 1952 w Cumberland w stanie Maryland.

</doc>
<doc id="1154841" url="https://pl.wikipedia.org/wiki?curid=1154841" title="Łagowski">
Łagowski

Osoby na nazwisku Łagowski:

</doc>
<doc id="1154842" url="https://pl.wikipedia.org/wiki?curid=1154842" title="Szachowy boks">
Szachowy boks

Szachowy boks, szachoboks (ang. "chess boxing") – dyscyplina sportowa, będąca połączeniem walki bokserskiej z partią szachową. Idea szachowego boksu została rozpowszechniona przez holenderskiego performera Iepe Rubingha. To, co początkowo uważano za sztukę, szybko przekształciło się we w pełni rozwinięty sport. Szachowy boks jest szczególnie popularny w Niemczech, Wielkiej Brytanii, Indiach i Rosji.
Zasady.
W pojedynku szachowego boksu zawodnicy rozgrywają 11 rund: 6 grając w szachy, zaś 5 boksując. W rundach nieparzystych rozgrywane są pojedynki szachowe, a w parzystych – bokserskie. Jedna runda szachowa trwa 4, natomiast bokserska 3 minuty. Obaj zawodnicy mają do dyspozycji po 12 minut na swoich szachowych zegarach. Pomiędzy rundami następują 1-minutowe przerwy, w których uczestnicy pojedynku zakładają (bądź zdejmują) rękawice bokserskie, a na ring wstawiany (bądź zdejmowany) jest stolik z szachownicą.
Pojedynek zakończyć się może poprzez: zamatowanie przeciwnika (szachy), przekroczenie dopuszczalnego czasu gry (szachy), poddanie się (boks lub szachy), nokaut (boks) bądź decyzję sędziego (boks). Jeśli partia szachowa zakończy się remisem, wygrywa zawodnik, który uzbiera więcej punktów w boksie, jeśli zaś w tej dyscyplinie sędziowie również wskażą remis, zwycięzcą zostaje gracz posiadający w partii szachowej czarne bierki.
Historia.
Koncepcję szachowego boksu stworzył w roku 1992 Enki Bilal, francuski twórca komiksów, który wykorzystał ją w swojej graficznej powieści "Zimny Równik".
W roku 2003 powstała Światowa Organizacja Szachowego Boksu (ang. "World Chess Boxing Organisation", WCBO), której motto brzmi „walki toczą się na ringu, wojny toczą się na planszy” (ang. "Fighting is done in the ring and wars are waged on the board"). Rozegrane w tym samym roku pierwsze mistrzostwa świata przyniosły zwycięstwo Holendrowi Iepe Rubinghowi, jednemu z założycieli WCBO. W roku 2005 odbyły się pierwsze mistrzostwa Europy, w których zwyciężył Tichomir Ticzko z Bułgarii, natomiast dwa lata później rozegrano kolejne mistrzostwa świata, zakończone triumfem Niemca Franka Stoldta, który swojego przeciwnika (Amerykanina Davida Depto) zamatował w VII rundzie. W lipcu 2008 r. w Berlinie Frank Stoldt stracił mistrzowski tytuł na rzecz Rosjanina Nikołaja Sażyna.
Do najlepszych polskich zawodników szachoboksu należy Paweł Dziubiński, który w 2006 r. pokonał w Nantes Franka Stoldta, ale pomimo tego nie został zaproszony do rozegranych w 2007 r. mistrzostw świata.
Szczegółowe wymagania i szkolenie.
Szachobokser musi posiadać duże umiejętności zarówno w szachach jak i boksie, aby móc konkurować w profesjonalnej walce o szachy. Obecne minimalne wymogi dotyczące walki w Chess Boxing Global zawierają ocenę Elo 1600 i zapis odbytych co najmniej 50 amatorskich turniejów w boksie lub innych podobnych sztukach walki. Jednym z decydujących czynników jest to, że zawodnicy muszą przede wszystkim trenować "szybkie" szachy, ponieważ wymagania w nich stawiane są inne niż w klasycznej grze szachowej. Szachoboks to nie tylko umiejętne opanowanie obu sportów, ale przede wszystkim umiejętność opanowania stałego przechodzenia z pełnego sportu kontaktowego do sportu stawiającego na myślenie, runda po rundzie. W celu wyszkolenia tych umiejętności, stosuje się specjalistyczne szkolenie w zakresie szachów i boksu, w którym treningi interwału fizycznego są łączone z grami w szachy typu "blitz" lub "speed". Dzięki temu gracze dostosowują rytm gry w szachy.
Dokument.
Pierwszy film dokumentalny o szachoboksie "„Szachoboks: Dyscyplina królów”" pokazuje rozwój dyscypliny w ciągu 3 lat. Organizatorzy w Berlinie, Londynie i Los Angeles starają się promować ich różne wizje sportu szerokiej publice. Film zawiera różne krytyki sportu, przedstawione przez członków szachowych i bokserskich społeczności; a jednocześnie stara się zrozumieć wpływ takiego sportu – splatającego dwie różne wizje sportów.
Projekt jest całkowicie niezależny, produkowany i reżyserowany przez kanadyjskiego reżysera Davida Bittona pod hasłem Anonymous Pineapple Productions. Kampania zakończona sukcesem rozpoczęła się w okresie od 12 czerwca do 17 lipca 2013 r. i w produkcji wyniosła 35 tys. USD.

</doc>
<doc id="1154844" url="https://pl.wikipedia.org/wiki?curid=1154844" title="Viral marketing">
Viral marketing



</doc>
<doc id="1154846" url="https://pl.wikipedia.org/wiki?curid=1154846" title="Apocalyptica (singel)">
Apocalyptica (singel)

Apocalyptica – pierwszy singel zespołu Apocalyptica. Zawiera dwie kolędy i poprzedza pierwszą płytę studyjną zespołu, "Plays Metallica by Four Cellos".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1154847" url="https://pl.wikipedia.org/wiki?curid=1154847" title="Druha Rika">
Druha Rika

Druha Rika () – ukraiński zespół rockowy, założony w 1996 roku.

</doc>
<doc id="1154849" url="https://pl.wikipedia.org/wiki?curid=1154849" title="Böri">
Böri

Böri (albo Böritigin) (tur. "böri" - wilk i "tigin" - książę) – władca Ghazny w latach 974/975 do 977.
Po śmierci w bitwie Bilgetigina w 974 lub 975 roku wojsko w Ghaznie na swojego przywódcę wybrało Böriego. Szybko jednak okazał on się niekompetentnym alkoholikiem i ludność Ghazny poprosiła o powrót jej dawnego, wygnanego przez Alptigina władcę, Abu Ali lub Abu Bakra Lawika lub Anuka. Został on pokonany w dolinie rzeki Logar na drodze do Kabulu przez Sebüktigina, innego z ghulamów Alptigina. Po tym wydarzeniu w 977 roku Böri został obalony przez Sebüktigina, właściwego założyciela dynastii Ghaznawidów.

</doc>
<doc id="1154850" url="https://pl.wikipedia.org/wiki?curid=1154850" title="Jezioro Dobrzyckie">
Jezioro Dobrzyckie

Jezioro Dobrzyckie "(Zbiornik Wodny Dobrzyca)" – sztuczny zbiornik wodny położony na rzece Gwdzie powyżej elektrowni wodnej "Dobrzyca" w Dobrzycy.
W jeziorze kończy swój bieg rzeka Piława – prawy dopływ Gwdy.
Jedna z zatok jeziora ciągnie się na zachód od drogi krajowej nr 11, wzdłuż której w wielu miejscach znajdują się parkingi dla wędkarzy.

</doc>
<doc id="1154851" url="https://pl.wikipedia.org/wiki?curid=1154851" title="Leopold René Nowak">
Leopold René Nowak

Leopold René Nowak (ur. 2 stycznia 1934 w Kolonii) – polski reżyser, scenarzysta, aktor, publicysta, działacz kulturalny i wydawca.
Życiorys.
Do Polski przyjechał w wieku 12 lat w roku 1946. Jako aktor występował w latach 1947–1957 w teatrach: Teatr Wesoła Gromadka, Teatr TUR, Stary Teatr, Teatr Młodego Widza, Cricot 2, Groteska. W 1949 roku zadebiutował jako aktor w filmie "Pierwszy start" Leonarda Buczkowskiego.
Jest absolwentem Uniwersytetu Jagiellońskiego, Wydziału Filozoficzno-Historycznego, gdzie w latach 1954–1958 studiował historię sztuki, a następnie w latach 1958–1960 psychologię.
W latach 1947–1954 był współpracownikiem Polskiego Radia w Krakowie.
W charakterze asystenta reżysera, drugiego reżysera i scenarzysty pracował w Zespołach Filmowych Iluzjon, Kadr i Syrena w Warszawie, Telewizji Polskiej oraz w Wytwórni Filmów Fabularnych „Se-Ma-For”. Pracował również dla Wytwórni Filmów Dokumentalnych – PKF.
Jego artykuły drukowane były od roku 1953 między innymi w czasopismach: „Dziennik Polski”, „Przekrój”, „Życie Literackie”, „Magazyn Filmowy”, „Magazyn Kulturalny”, „Przegląd Kulturalny”, „Gazeta Krakowska” oraz w języku niemieckim w „Bunte Illustrierte” i „Bild und Funk”.
W roku 1988 wydał tomik aforyzmów pt. "Myśli zaskoczone", drukowanych wcześniej w „Przekroju”.
Wydrukowane w roku 1990 pierwsze polskie wydanie „Konstytucji Stanów Zjednoczonych” () Nowak opatrzył wstępem.
Jest współautorem wydanej w 1995 roku przez Instytut Francuski w Krakowie książki o Romanie Polańskim ().
W 1971 był członkiem Narady Wawelskiej poświęconej sprawom kultury Krakowa, której efektem między innymi było podjęcie przez władze miasta decyzji o budowie przy Rondzie Mogilskim budynku Opery i Operetki.
Jest założycielem i właścicielem krakowskiej Oficyny Filmowej „Galicja” (1988) oraz od 1992 wydawcą czasopisma „Kryteria”. W 1995 roku złożył wniosek o przyznanie koncesji dla Telewizji Galicja mającej nadawać programy na obszar Krakowa i Zakopanego.
Zagrał w ok. 80 filmach fabularnych, między innymi w filmie "Stawka większa niż życie". Nagrał ok. 800 audycji radiowych.
W 1974 był przewodniczącym jury Ogólnopolskiego Festiwalu Filmów Studenckich.
Od 1969 jest członkiem Stowarzyszenia Filmowców Polskich, w latach 1979–1982 Stowarzyszenia Dziennikarzy Polskich następnie 1982–1990 Stowarzyszenia Dziennikarzy PRL i od 1990 Stowarzyszenia Dziennikarzy RP. W latach 1979–1989 członek Lewicowego Centrum Intelektualnego „Kuźnica”. Od 1981 członek Stowarzyszenia Autorów Polskich. Jest również członkiem Polskiej Akademii Filmowej.
Jest inicjatorem wmurowania w 2011 roku tablicy poświęconej reżyserowi Wojciechowi Jerzemu Hasowi na froncie kamienicy przy ul. św. Gertrudy 19 w Krakowie, w której artysta mieszkał i pracował przez 24 lata. Autorem tablicy jest Marian Konieczny.
W 2012 był inicjatorem wmurowania tablicy upamiętniającej łódzką kawiarnię „Honoratka”, w której spotykali się ludzie kina.
Od 2016 roku jest wydawcą i redaktorem naczelnym miesięcznika graficzno-literackiego Kawriolet.
Jest członkiem jury Międzynarodowego Festiwalu Filmów Historycznych i Wojskowych.
Rozwiedziony; ma córkę Dominikę (ur. 1982) oraz syna Kosmę Leopolda (ur. 1988).

</doc>
<doc id="1154852" url="https://pl.wikipedia.org/wiki?curid=1154852" title="Futurist">
Futurist

Futurist – album studyjny niemieckiego muzyka Aleca Empire wydany 28 marca 2005 roku przez Digital Hardcore Recordings. W przeciwieństwie do bardzo elektronicznego poprzedniego albumu "Intelligence and Sacrifice", "Futurist" ma czysto punkowo/metalowe brzmienie. Album promowały dwa single: „Gotta Get Out” i „Kiss of Death”. Nad albumem współpracowała wieloletnia kolaborantka Empire’a, Nic Endo.

</doc>
<doc id="1154853" url="https://pl.wikipedia.org/wiki?curid=1154853" title="Dolina Miękini">
Dolina Miękini

Dolina Miękini – niewielka dolina na Wyżynie Krakowsko-Częstochowskiej, w której płynie potok Miękinia, nad nią położona jest miejscowość Miękinia. Po zachodniej stronie doliny znajduje się wzniesienie – Miękińska Góra – sięgające 446 m n.p.m. i ponad 100 m ponad dno doliny. Dolina rozpoczyna się koło ostatnich zabudowań wsi (na północy), kończąc po 6 km na południowym wschodzie w krzeszowickim osiedlu Czatkowice Dolne w pobliżu południowego krańca Bartlowej Góry. W środkowej swej części, dolina, przecina na dwa oddzielne płaty, dużą płytę zastygłej lawy porfirowej, grubej na kilkadziesiąt metrów. Porfir jako skała magmowa, wydostała się z wulkanu z początku okresu permskiego, który znajdował się po zachodniej stronie doliny.

</doc>
<doc id="1154858" url="https://pl.wikipedia.org/wiki?curid=1154858" title="Braty Hadiukiny">
Braty Hadiukiny

Braty Hadiukiny (ukr. Брати Гадюкіни) – ukraiński zespół rockowy, założony w 1988 roku. Poza Ukrainą koncertował m.in. w Rosji, Belgii i Kanadzie. Dotychczas wydał pięć albumów studyjnych, cztery koncertowe i dwie składanki z największymi przebojami.
Historia.
Zespół został założony latem 1988 roku. W pierwszym składzie znaleźli się: wokalista i klawiszowiec Serhij „Kuzia” Kuźmińskij, gitarzysta Andrij Partyka, saksofonista Ołeksandr „Szulia” Jemieć, basista i wokalista Ołeksandr Hamburg i perkusista Mychajło Łundin. Zespół wystąpił na moskiewskim festiwalu Syrok-89, gdzie wykonał piosenki w języku rusińskim. W 1989 roku zespół wydał swój debiutancki album "Wsio czotko!".
W 1989 roku zespół wystąpił na festiwalu Czerwona Ruta, gdzie zajął drugie miejsce. Pod koniec 1989 roku zespół pracował nad rosyjskojęzycznym albumem "Gawarit Maskwa!", który nie został ukończony. W 1991 roku zespół wydał album "My – chłopci z Bandersztadtu". Na początku 1994 roku zespół pracował nad albumem "Buło ne lubyty". W nagraniach nie uczestniczył Serhij Kuźmińskij, wówczas leczący się w Belgii z uzależnienia od narkotyków. W 1995 roku zespół wydał reedycje debiutanckiego albumu na CD oraz rozpoczął pracę nad albumem "Szczasływoji dorohy! (Baj, baj, myła!)". "Szczasływoji dorohy!" ukazał się na rynku w 1999 roku.
W 1996 roku zespół zawiesił działalność. W 2006 roku zespół został reaktywowany, jednak jego działalność pozostała nieregularna. 3 czerwca 2009 roku zmarł Serhij Kuźmińskyj. Po jego śmierci zespół chwilowo zawiesił działalność. W 2011 roku odbył się koncert upamiętniający Kuźmińskyja, w którym wzięły udział najważniejsze zespoły rockowe z Ukrainy i goście z zagranicy. W 2013 roku Braty Hadiukiny ponownie reaktywowano. W 2014 roku ukazał się album "Made in Ukraine". Na przełomie 2014 i 2015 roku zespół zagrał ogólnoukraińską trasę koncertową. Dochód z koncertów trafił na rzecz osób przesiedlonych i rannych z strefy konfrontacji rosyjsko-ukraińskiej w Donbasie. W 2018 roku zespołowi została wręczona YUNA-2018 – coroczna nagroda przyznana zespołowi, który miał duży wpływ na rozwój ukraińskiej kultury.

</doc>
<doc id="1154859" url="https://pl.wikipedia.org/wiki?curid=1154859" title="Braty Hadyukiny">
Braty Hadyukiny



</doc>
<doc id="1154861" url="https://pl.wikipedia.org/wiki?curid=1154861" title="Open Up and Bleed">
Open Up and Bleed

Open Up and Bleed – szósty album amerykańskiej grupy The Stooges wydany w 1995. Płyta ukazała się na rynku w dwóch wersjach.

</doc>
<doc id="1154862" url="https://pl.wikipedia.org/wiki?curid=1154862" title="Krychitka Caches">
Krychitka Caches

Krychitka Caches (ukr. Крихітка Цахес) – ukraiński zespół rockowo-trip hopowy, założony w 1999 roku w Kijowie. W 2007 grupa zmieniła nazwę na Krychitka.

</doc>
<doc id="1154864" url="https://pl.wikipedia.org/wiki?curid=1154864" title="Frederick Nicholas Zihlman">
Frederick Nicholas Zihlman

Frederick Nicholas Zihlman (2 października 1879 w Carnegie, Pensylwania, zm. 22 kwietnia 1935 w Cumberland, Maryland) – polityk amerykański związany z Partią Republikańską. W latach 1917–1931 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1154865" url="https://pl.wikipedia.org/wiki?curid=1154865" title="Mandry">
Mandry

Mandry – ukraiński zespół muzyczny, grający reggae, bluesa, rocka. Powstał w 1997 roku w Kijowie.

</doc>
<doc id="1154868" url="https://pl.wikipedia.org/wiki?curid=1154868" title="Perkałaba">
Perkałaba

Perkałaba (ukr: Перкалаба) – ukraiński zespół muzyczny, grający reggae i folk, na początku działalności zbliżony do ska i punk rocka. Powstał w 1998 w Iwano-Frankiwsku. Dziś styl muzyczny „Perkalaba” jest jak najbardziej zbliżony do folk-rocka z motywem huculskim. Teksty są tak proste, jak to możliwe, a muzyka harmonijna, lekka, z humorem i ładunkiem pozytywności.
Nazwa zespołu nawiązuje do niewielkiej ukraińskiej miejscowości Perkałaba położonej w Karpatach, w której do lat 80. XX w. znajdował się duży szpital psychiatryczny, w którym przymusowo przetrzymywano osoby sprzeciwiające się systemowi panującemu w ZSRR.
Perkałaba to także nazwa górskiej rzeki w Karpatach, która po połączeniu się z rzeką Sarata daje początek Białemu Czeremoszowi.

</doc>
<doc id="1154870" url="https://pl.wikipedia.org/wiki?curid=1154870" title="Jawierzny">
Jawierzny

Jawierzny (799 m n.p.m., dawniej też "Jaworzny", obecnie czasem również: "Jaworzyna", 802 m) – niewybitne, płaskie i prawie w całości zalesione wzniesienie w grzbiecie pasemka Równicy w Beskidzie Śląskim, pierwsze na południowy zachód licząc od Przełęczy Salmopolskiej.
Przez Jawierzny biegnie szlak turystyczny z Przełęczy Salmopolskiej na Trzy Kopce Wiślańskie.

</doc>
<doc id="1154876" url="https://pl.wikipedia.org/wiki?curid=1154876" title="Elizabeth Perkins">
Elizabeth Perkins

Elizabeth Ann Perkins (ur. 18 listopada 1960 roku w Nowym Jorku) – amerykańska aktorka filmowa, telewizyjna i teatralna.
Życiorys.
Urodziła się jako najmłodsza z trzech córek Jamesa Perkinsa, farmera, pisarza i biznesmena, i Jo Williams, terapeutki konsultantki uzależnień od narkotyków i pianistki. Jej dziadkowie ze strony ojca byli greckimi emigrantami, którzy zmienili nazwisko Pisperikos na Perkins. Dorastała Vermont, zanim jej rodzice rozwiedli się w 1963 roku. Po ukończeniu szkoły średniej Northfield Mount Hermon School, w 1981 otrzymała dyplom ukończenia wydziału aktorstwa trzyletniej Goodman School of Drama przy DePaul University w Chicago. W 1984 roku zadebiutowała na scenie teatralnej Broadwayu w inscenizacji Neila Simona "Wspomnienia z Brighton Beach" ("Brighton Beach Memoirs"). Później związała się z grupą Playwrights Horizon, The Ensemble Studio Theatre, New York Shakespeare Festival oraz Steppenwolf Theater.
Po swojej debiutanckiej roli kinowej jako Joan w melodramacie komediowym "Ta ostatnia noc" ("About Last Night...", 1986), adaptacji sztuki Davida Mameta u boku Roba Lowe, Demi Moore i Jamesa Belushi, znalazła się na liście Obiecujących Nowych Aktorów Światowego Ekranu Johna Willis'a. Później zagrała w komediach "Strzał z biodra" ("From the Hip", 1987) i "Duży" ("Big", 1988) z Tomem Hanksem. W kolejnych latach grała m.in. Ann Kaye w dramacie obyczajowym Barry’ego Levinsona "Avalon" (1990) oraz postać pacjentki chorej na nowotwór złośliwy w dramacie "Doktor" ("The Doctor", 1991) z Williamem Hurtem.
Następnie zagrała w melodramacie komediowym "Jego zdaniem, jej zdaniem" ("He Said, She Said", 1991) z Kevinem Baconem, Anthony LaPaglią i Sharon Stone, filmie familijnym "Cud na 34. ulicy", dramacie "28 dni" ("28 Days", 2000) z Sandrą Bullock i Viggo Mortensenem, melodramacie telewizyjnym HBO "Gdyby ściany mogły mówić 2" ("If These Walls Could Talk 2", 2000) u boku Vanessy Redgrave.
Za rolę Celii Hodes w serialu "Trawka" ("Weeds", 2005–2009) zdobyła trzy nominacje do nagród Emmy i po dwie do Złotego Globu i Złotego Satelity.
Życie prywatne.
W 1984 roku wyszła za mąż za Terry’ego Kinneya, aktora z Chicago, lecz rozwiedli się w 1988. W 2000 poślubiła urodzonego w Argentynie operatora filmowego Julio Macata, ojca trzech synów: Maxmilliana, Alexandra i Andreasa.
Ma córkę, Hannah Jo, (ur. 1991), ze związku z Maurice’em Phillipsem.

</doc>
<doc id="1154878" url="https://pl.wikipedia.org/wiki?curid=1154878" title="Tlenek rtęci(II)">
Tlenek rtęci(II)

Tlenek rtęci(II), HgO – nieorganiczny związek chemiczny z grupy tlenków, w którym rtęć występuje na II stopniu utlenienia.
Związek ten w temperaturze pokojowej jest ciałem stałym. Preparaty handlowo dostępne mają barwę czerwoną lub żółtą zależnie od stopnia rozdrobnienia. Związek ten jest trudno rozpuszczalny w wodzie i etanolu. Ogrzewany powyżej 400 °C rozkłada się z wydzieleniem wolnej rtęci i tlenu. Związek wykazuje dużą toksyczność dla ustroju ludzkiego. Używany jest w syntezach organicznych.
Zastosowania medyczne.
Tlenek rtęciowy (żółty i czerwony) jest stosowany niekiedy (obecnie bardzo rzadko, częściej stosowany jest amidochlorek rtęci) jako lek przeciwbakteryjny i przeciwpasożytniczy w dermatologii (stężenia 1–5% dla odmiany żółtej oraz 10% dla odmiany czerwonej) oraz okulistyce (stężenia 1–2%). Jest znany pod farmaceutycznymi nazwami "Hydrargyrum oxydatum flavum" oraz "Hydrargyrum oxydatum rubrum". Stanowią składowe odpowiednio żółtej maści rtęciowej i czerwonej maści rtęciowej.

</doc>
<doc id="1154880" url="https://pl.wikipedia.org/wiki?curid=1154880" title="George Alexander Pearre">
George Alexander Pearre

George Alexander Pearre (ur. 16 lipca 1860 w Cumberland, Maryland, zm. 19 września 1923 w Cumberland, Maryland) – amerykański polityk związany z Partią Republikańską. W latach 1899–1911 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1154884" url="https://pl.wikipedia.org/wiki?curid=1154884" title="Drzewiarz czerwonodzioby">
Drzewiarz czerwonodzioby

Drzewiarz czerwonodzioby, tęgoster cienkodzioby ("Campylorhamphus trochilirostris") – gatunek ptaka z podrodziny tęgosterów w rodzinie tęgosterowatych (Dendrocolaptidae). Występuje w Ameryce Południowej oraz w Panamie (Ameryka Centralna).
Podgatunki i zasięg występowania.
Wyróżnia się kilkanaście podgatunków "C. trochilirostris":
Status.
IUCN uznaje drzewiarza czerwonodziobego za gatunek najmniejszej troski (LC, "Least Concern") nieprzerwanie od 1988 roku. Liczebność populacji, według szacunków organizacji Partners in Flight z 2019 roku, mieści się w przedziale 0,5–5,0 milionów dorosłych osobników. Ptak ten opisywany jest jako dość pospolity, ale rozmieszczony plamowo. Trend liczebności populacji uznawany jest za spadkowy.

</doc>
<doc id="1154885" url="https://pl.wikipedia.org/wiki?curid=1154885" title="Kolejarz Łódź">
Kolejarz Łódź

Kolejarz Łódź – klub piłkarski z siedzibą przy ul. Srebrzyńskiej 95 w Łodzi, posiadający sekcję męską i kobiecą.
Seniorzy.
Drużyna kobieca.
Zespół kobiecy w swej historii występował w najwyższej klasie rozgrywkowej – I lidze (sezon 1996/1997 i 1997/1998 – spadek).
W reprezentacji Polski, będąc zawodniczkami Kolejarza, występowały: Urszula Błaszczyk, Katarzyna Ekiel, Dorota Konefał, Klaudia Kowalska, Anastazja Kubiak, Izabela Popa oraz Jadwiga Wróblewska.
W sezonie 2006/2007 drużyna kobieca zajęła pierwsze miejsce w grupie mazowieckiej III ligi kobiet. W meczu barażowym o awans Kolejarz uległ Górnikowi Łęczna (tryumfatorowi grupy lubelskiej) i zmierzył się z Rolnikiem Biedrzychowice (zwycięzcą grupy opolskiej, pokonanym w pierwszym meczu barażowym przez Medyka II Konin), ale i tym razem łódzkie piłkarki przegrały.
Mimo to drużyna awansowała – zajęła w grupie południowej miejsce Sparty Lubliniec, która wycofała się przed rozpoczęciem rozgrywek nazywanych obecnie I ligą (najwyższą klasę rozgrywkową kobiet, dawną I ligę, przemianowano na ekstraligę).
Drużyna męska.
Do największych sukcesów piłkarzy należy gra w III lidze.
Młodzież.
Poza zespołami seniorskimi klub zajmuje się także pracą z dziećmi i młodzieżą. W sezonie 2006/2007 klub utrzymywał drużyny w łódzkiej okręgowej lidze juniorów oraz klasach Deyna i Górski.

</doc>
<doc id="1154887" url="https://pl.wikipedia.org/wiki?curid=1154887" title="Lee Iacocca">
Lee Iacocca

Lee Iacocca, właśc. Lido Anthony Iacocca (ur. 15 października 1924 w Allentown, zm. 2 lipca 2019 w Bel Air, dzielnicy Los Angeles) – amerykański menedżer przemysłu samochodowego, prezes Forda i Chryslera.
Życiorys.
Urodził się w rodzinie włoskich imigrantów; jego ojciec Nicola przybył do Ameryki w 1902 roku, mając 12 lat, a matka Antoinette w 1921 roku. Nicola Iacocca był człowiekiem interesu, prowadził m.in. jadłodajnię i kino. Rodzinie powodziło się dobrze aż do wielkiego kryzysu. Lee Iacocca przez cały okres edukacji uczył się bardzo dobrze, pełnił też funkcję przewodniczącego samorządu szkolnego. W 1939 roku zachorował na gościec stawowy, w wyniku czego został zakwalifikowany jako niezdolny do odbycia służby wojskowej. 
Ukończył studia na Uniwersytecie Lehigh w Bethlehem w Pensylwanii, specjalizując się początkowo w technologii budowy maszyn, a później zmieniając ją na projektowanie zakładów przemysłowych i organizację produkcji. Na tej samej uczelni przez cztery lata studiował też psychologię i psychopatologię. W czasie studiów pracował jako dziennikarz w uniwersyteckiej gazecie "The Brown and White". Następnie podjął studia magisterskie w Princeton. Jako przedmioty fakultatywne wybrał politologię i tworzywa sztuczne.
Od sierpnia 1946 roku rozpoczął pracę w Ford Motor Company. Miał znaczny udział we wprowadzeniu na rynek w 1964 Forda Mustanga. W 1970 roku został prezesem Forda. W 1978 roku został zwolniony przez Henry’ego Forda II.
Jeszcze w tym samym roku Iacocca został zatrudniony przez Chryslera, a od 1979 roku był jego prezesem. Za jego zarządu przedsiębiorstwo wybrnęło z grożącej bankructwem zapaści. Zdołał on uzyskać od Departamentu Skarbu gwarancje kredytów, które uratowały przedsiębiorstwo. Zostały one szybko spłacone, a rząd USA zyskał na sprzedaży akcji otrzymanych w wyniku planu ratunkowego. W Chryslerze wprowadził do produkcji minivana, a dzięki nowym modelom oszczędnych aut uczynił przedsiębiorstwo silnym i rentownym. Do jego sukcesów zalicza się również wprowadzenie modeli na platformie K – przednionapędowych samochodów z poprzecznie umieszczonym silnikiem, niezależnym zawieszeniem z przodu oraz półzależnym z tyłu. Iacocca pracował w Chryslerze do 1992 roku.
Kilka lat później, w 1995 roku pozwał Chryslera o blokowanie mu wykonywania opcji na akcje. W odpowiedzi został pozwany o przekazanie poufnych informacji Kirkowi Kerkorianowi, który wówczas planował przejąć przedsiębiorstwo. Pozwy zakończyły się ugodami.
Po śmierci żony (w 1984), chorej na cukrzycę, Iacocca wspierał badania nad tą chorobą, założył też własną fundację.
W 1984 roku wydał autobiografię (napisaną wspólnie z Williamem Novakiem), która do 2019 została wydana na całym świecie w nakładzie 6,5 mln egzemplarzy. W 2007 wydał książkę "Where Have All the Leaders Gone".
Zmarł z przyczyn naturalnych 2 lipca 2019.

</doc>
<doc id="1154890" url="https://pl.wikipedia.org/wiki?curid=1154890" title="Coup en passant">
Coup en passant

Coup en passant, manewr en passant ("w przelocie") – w brydżu manewr rozgrywkowy polegający na "ukradzeniu" lewy przebitkowej na atut niższy od atutu znajdującego się w ręce przeciwnika, na przykład:
Gracz na pozycji S rozgrywa kontrakt pikowy i musi wziąć dwie ostatnie lewy. Pozornie wygląda na to, że ma dwie lewy przegrywające (karo i pika), ale jeżeli zagra kiera do dziadka, a następnie trefla do ręki, to jedna z przegrywających "znika" - jeżeli gracz na E przebije trefle asem pik, to król pik rozgrywającego weźmie ostatnią lewę, a jeżeli przepuści trefla, to rozgrywający przebije tę lewę.
Praktyczny przykład tego zagrania demonstruje rozdanie 18 z Korespondencyjnych Mistrzostw Polski 2005. Rozgrywający E może zrealizować kontrakt 4♠, grając na obustronne przebitki, dwie przebitki karowe w stole oraz trzy przebitki treflowe w ręce, ostatnią w nich właśnie dzięki manewrowi "en passant". Dodatkowo rozgrywający bierze dwa asy oraz damę kier, która jest dojściem do stołu dla wykonania omawianego manewru. (Wcześniej należy oddać lewę na króla kier.)

</doc>
<doc id="1154891" url="https://pl.wikipedia.org/wiki?curid=1154891" title="Adam Wolanin">
Adam Wolanin

Adam Stefan Wolanin (ur. 13 listopada 1919 we Lwowie, zm. 26 października 1987 w Chicago) – polski i amerykański piłkarz. Członek National Soccer Hall of Fame. Na boisku występował jako środkowy napastnik.
Życiorys.
Uzyskał przygotowanie do zawodu mechanika. W latach 30. grał w Pogoni Lwów; był wychowankiem tego klubu i w latach 1937–1939 wystąpił w 29 meczach polskiej ekstraklasy, strzelając 14 bramek. Po wybuchu wojny był piłkarzem Spartaka Lwów (1939–1940) oraz Spartaka Moskwa (1940–1941), a następnie wraz z armią Andersa opuścił ZSRR i przez Indie, Bliski Wschód oraz Afrykę przedostał się do Wielkiej Brytanii. Tam trenował z rezerwami Blackpool F.C. Jako żołnierz polskich sił zbrojnych (mechanik pokładowy) zaliczył 709 godzin lotów bojowych i trzykrotnie został odznaczony Krzyżem Walecznych. W 1946 zamieszkał w Stanach Zjednoczonych. Grał w kilku klubach z Chicago: Maroons, polonijnych Eagles oraz Falcons.
Znalazł się w kadrze USA na MŚ 50 i zagrał w przegranym 1:3 meczu z Hiszpanią. Był to jego jedyny występ w pierwszej reprezentacji, ale grał również w kadrze olimpijskiej, żegnając się z drużyną narodową dopiero po eliminacjach do tokijskiej olimpiady 1964.
Przez kilkanaście lat był trenerem Chicago Eagles. W Chicago prowadził masarnię, a potem restaurację. W tym mieście też zmarł. Pochowany w Park Ridge.

</doc>
<doc id="1154895" url="https://pl.wikipedia.org/wiki?curid=1154895" title="Rüdiger Safranski">
Rüdiger Safranski

Rüdiger Safranski (ur. 1 stycznia 1945 w Rottweil) – niemiecki literaturoznawca, filozof i pisarz. Autor biografii Artura Schopenhauera i Martina Heideggera i Johanna Wolfganga von Goethego a także prac filozoficznych: "Nietzsche: Biografia myśli" i "Zło: Dramat Wolności".

</doc>
<doc id="1154901" url="https://pl.wikipedia.org/wiki?curid=1154901" title="Jadwiga Szklarska">
Jadwiga Szklarska

Jadwiga Maria Szklarska z domu Bonkowicz-Sittauer (ur. 5 sierpnia 1923, zm. 22 listopada 2007 w Warszawie) – polska uczona, doktor nauk rolniczych.
Córka Jerzego Bonkowicza-Sittauera (1893-1966, oficer Wojska Polskiego, starosta, działacz osadnictwa) i Marii z domu Dobieckiej (1896-1986, harcmistrz Polski Ludowej). Została absolwentką Uniwersytetu Jagiellońskiego. Była wieloletnim pracownikiem Instytutu Hodowli i Aklimatyzacji Roślin – Radzików oraz Instytutu Warzywnictwa w Skierniewicach.
Jej mężem został Andrzej Szklarski (1923-2002).
Pochowana 29 listopada 2007 w grobowcu rodzinnym na Wojskowych Powązkach w Warszawie (kwatera FIII-0-12).

</doc>
<doc id="1154902" url="https://pl.wikipedia.org/wiki?curid=1154902" title="Wasyl Ołeśkiw">
Wasyl Ołeśkiw

Wasyl Ołeśkiw (ukr. Василь Олеськів; ur. 12 października 1924 w Zborowie, zm. 17 grudnia 2016 w Londynie) – ukraiński działacz nacjonalistyczny.
Od 1944 na emigracji. W latach 1987-1991 przewodniczył frakcji banderowskiej Organizacji Ukraińskich Nacjonalistów.

</doc>
<doc id="1154904" url="https://pl.wikipedia.org/wiki?curid=1154904" title="Vojvoda">
Vojvoda

Vojvoda – najwyższy oficerski stopień wojskowy w Serbii. Odpowiadał stopniowi feldmarszałka w innych armiach.
Stopień ten przyznawany był w okresie I wojny bałkańskiej, II wojny bałkańskiej oraz I wojny światowej za wybitne zasługi na polu bitwy w Armii Serbskiej. W czasie II wojny światowej wielu czetników samozwańczo nadawało sobie ten tytuł.
Oficjalnie tylko 5 osób zostało awansowanych do stopnia "Vojvody":

</doc>
<doc id="1154905" url="https://pl.wikipedia.org/wiki?curid=1154905" title="John McDonald">
John McDonald

John McDonald (ur. 24 maja 1837 w An Daingean (Dingle), Irlandia, zm. 30 stycznia 1917 w Rockville, Maryland) – amerykański polityk związany z Partią Republikańską. W latach 1897–1899 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1154908" url="https://pl.wikipedia.org/wiki?curid=1154908" title="Półsłaby klucz">
Półsłaby klucz



</doc>
<doc id="1154910" url="https://pl.wikipedia.org/wiki?curid=1154910" title="Lennart Skoglund">
Lennart Skoglund

Lennart Skoglund (ur. 24 grudnia 1929 w Sztokholmie, zm. 8 lipca 1975 tamże) – szwedzki piłkarz, napastnik, skrzydłowy. Brązowy medalista MŚ 1950 i srebrny MŚ 1958.
W pierwszej lidze szwedzkiej grał w Hammarby IF oraz AIK Fotboll. W drugim z tych klubów rozegrał w 1950 tylko 5 spotkań, następnie wyjechał do Włoch i został piłkarzem Interu. W Mediolanie grał przez 9 sezonów, w 1953 i 1954 zdobył scudetto. Grał w Sampdorii (1959–1962) i US Palermo (1962–1963). W Serie A rozegrał ponad 300 spotkań i strzelił około 70 bramek. Po powrocie do ojczyzny występował m.in. w Hammarby.
W reprezentacji Szwecji w latach 1950–1964 zagrał 11 razy i strzelił 1 bramkę. Podczas finałów rozegrał 9 meczów, strzelił bramkę w półfinale z RFN w 1958.
W piłkę grali również jego synowie. W 1984 odsłonięto w Sztokholmie jego pomnik, autorstwa Olle Adrina.

</doc>
<doc id="1154912" url="https://pl.wikipedia.org/wiki?curid=1154912" title="Maciej Marczewski (działacz sportowy)">
Maciej Marczewski (działacz sportowy)

Maciej Stanisław Marczewski (ur. 10 listopada 1937 w Piaskach, zm. 18 listopada 2007) – polski działacz sportowy i społeczny, dyplomowany trener tenisa stołowego i trener-specjalista zajęć sportowo-rehabilitacyjnych dla osób niepełnosprawnych w Lublinie. Członek zarządu Lubelskiego Okręgowego Związku Tenisa Stołowego (LOZTS).
Ukończył szkołę podstawową w Piaskach oraz Gimnazjum i Liceum Biskupie w Lublinie. Karierę sportową rozpoczął jako biegacz na średnich i długich dystansach, następnie był zawodnikiem tenisa stołowego w Starcie, LZS Piaski i Piaskovii. W latach 1988-1989 pełnił funkcje przewodniczącego Rady Bezpartyjnych i zastępcy do spraw kultury i sportu w Radzie Gminnej w Piaskach. Wolontariusz w Ośrodku dla Uchodźców z Kosowa w Lublinie. Co roku obchodzone są turnieje ku jego pamięci.

</doc>
<doc id="1154921" url="https://pl.wikipedia.org/wiki?curid=1154921" title="Elżbieta Słodkowska">
Elżbieta Słodkowska

Elżbieta Słodkowska z d. Walewska (ur. 27 października 1927 w Kowali-Stępocinie, zm. 17 listopada 2007) – polska bibliotekarka, doktor nauk humanistycznych, autorka książek i publikacji naukowych, członkini NSZZ „Solidarność”. 
Życiorys.
Elżbieta Słodkowska, z d. Walewska, urodziła się 27 października 1927 w Kowali-Stępocinie jako trzecie z czworga dzieci Marii z Kuźnickich i Aleksandra Walewskich. Jako dziecko przeżyła II wojnę światową. W czasie okupacji niemieckiej Elżbieta Słodkowska uczyła się w domu i przerobiła program gimnazjum. Po wojnie, w 1947 ukończyła Liceum Humanistyczne w Radomiu. W tym samym roku rozpoczęła studia polonistyczne na Wydziale Humanistycznym (później Filologicznym) Uniwersytetu Warszawskiego. Absolwentka filologii polskiej na Uniwersytecie Warszawskim. Do 1948 harcerka, działaczka Bratniej Pomocy Studentów UW. W latach 1951–1999 pracowała w Bibliotece Narodowej w Warszawie. 
Po studiach rozpoczęła pracę w Bibliotece Narodowej. W czasie swej prawie pięćdziesięcioletniej pracy w tej instytucji pracowała w wielu działach m.in. w Zakładzie Bibliografii Retrospektywnej, w Zakładzie Teorii i Organizacji Bibliografii Instytutu Bibliograficznego, w Sekretariacie Naukowym BN, a od 1983 w Instytucie Książki i Czytelnictwa BN. W 1974 odbyła dwumiesięczne badania w bibliotekach Rzymu i Florencji, jako stypendystka rządu włoskiego. 
Pochowana 27 listopada 2007 na cmentarzu Stare Powązki (kwatera 270-2-23). Była żoną prof. Władysława Słodkowskiego.
Praca naukowa.
W trakcie pracy w Bibliotece Narodowej prowadziła samodzielne badania, których uwieńczeniem były wydane dwie książki. Pierwsza z nich – "Biblioteki w Królestwie Polskim 1815–1830" (Warszawa 1998), to publikacja zawierająca pionierską syntezę wiedzy o bibliotekach różnego typu funkcjonujących w Królestwie Polskim aż do powstania listopadowego i represji popowstaniowych, które dotkliwie ugodziły, a nawet zniszczyły niektóre polskie książnice. W drugiej książce, "Produkcja i rozprowadzanie wydawnictw w Królestwie Polskim w latach 1815–1830" (Warszawa 2003), autorka ujęła wszechstronnie problematykę obiegu książki w Królestwie Polskim. Przedstawiła typologię wydawców oraz ich ówczesny dorobek.

</doc>
<doc id="1154924" url="https://pl.wikipedia.org/wiki?curid=1154924" title="Deschapelles">
Deschapelles



</doc>
<doc id="1154925" url="https://pl.wikipedia.org/wiki?curid=1154925" title="Krzysztof Bień (aktor)">
Krzysztof Bień (aktor)

Krzysztof Bień (ur. 31 marca 1957 w Gnieźnie) – polski aktor.
Zadebiutował w 1977 rolą "Gladiatora" w spektaklu „Androkles i lew” George’a Bernarda Shawa w na scenie Teatru im. C.K. Norwida w Jeleniej Górze, z którym był związany do 1980. W 1984 ukończył studia PWST we Wrocławiu. Następnie występował w Teatrze im. Wandy Siemaszkowej w Rzeszowie (1984), w Teatrze im. Stefana Jaracza w Olsztynie (w latach 1984–85 i 1997–98) oraz w Teatrze Miejskim w Gdyni (1985–88). W latach 1988–97 przebywał za granicą. Po powrocie z Australii (1997) w Teatrze im. Stefana Jaracza w Olsztynie zagrał min. Hamma w „Końcówce” Samuela Becketta, a od 2000 współpracuje z Teatrem Polskim w Szczecinie. Ostatnio etatowo był związany z Teatrem Polskim w Bydgoszczy (2004–2007). W 2006 roku zagrał także w Teatrze Telewizji w „Śmierci rotmistrza Pileckiego” Ryszarda Bugajskiego w roli mecenasa Lecha Buszkowskiego.
Brał udział w filmie Marka Kondrata "Prawo ojca", jako inspektor Hoffman (1999)
Polskim widzom znany jest głównie z seriali telewizyjnych.

</doc>
<doc id="1154927" url="https://pl.wikipedia.org/wiki?curid=1154927" title="George Louis Wellington">
George Louis Wellington

George Louis Wellington (ur. 28 stycznia 1852 w Cumberland, Maryland, zm. 20 marca 1927 w Cumberland, Maryland) – amerykański polityk związany z Partią Republikańską. W latach 1895–1897 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych. W latach 1897–1903 był senatorem Stanów Zjednoczonych z Maryland.

</doc>
<doc id="1154929" url="https://pl.wikipedia.org/wiki?curid=1154929" title="William McMahon McKaig">
William McMahon McKaig

William McMahon McKaig (ur. 29 lipca 1845 w Cumberland, Maryland, zm. 6 czerwca 1907 w Cumberland, Maryland) – amerykański polityk związany z Partią Demokratyczną.
W 1890 roku był burmistrzem rodzinnego Cumberland. W latach 1891–1895 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1154931" url="https://pl.wikipedia.org/wiki?curid=1154931" title="Louis Emory McComas">
Louis Emory McComas

Louis Emory McComas (ur. 28 października 1846 w pobliżu Hagerstown, Maryland, zm. 10 listopada 1907 w Waszyngtonie) – amerykański polityk i prawnik związany z Partią Republikańską. W latach 1883–1891 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych. W latach 1899–1905 był senatorem Stanów Zjednoczonych z Maryland.
Jako prawnik Louis Emory McComas był wykładowcą prawa międzynarodowego na Uniwersytecie Georgetown. Został również mianowany sędzią sądu najwyższego Dystryktu Kolumbii przez prezydenta Stanów Zjednoczonych Benjamina Harrisona.
Do Izby Reprezentantów Stanów Zjednoczonych z szóstego okręgu wyborczego w Maryland zostali wybrani również jego wnuczka Katharine Edgar Byron oraz jej mąż William Devereux Byron, a także jego prawnuk Goodloe Edgar Byron i jego żona Beverly Barton Butcher Byron.

</doc>
<doc id="1154933" url="https://pl.wikipedia.org/wiki?curid=1154933" title="Ajax Erik Heinrichs">
Ajax Erik Heinrichs



</doc>
<doc id="1154935" url="https://pl.wikipedia.org/wiki?curid=1154935" title="Air Senegal International">
Air Senegal International



</doc>
<doc id="1154939" url="https://pl.wikipedia.org/wiki?curid=1154939" title="(7048) Chaussidon">
(7048) Chaussidon

(7048) Chaussidon (1981 EH34) – planetoida z grupy pasa głównego asteroid okrążająca Słońce w ciągu 4 lat i 350 dni w średniej odległości 2,90 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Marca Chaussidona" (ur. 1961), dyrektora "Centre de Recherches Petrographiques et Geochimiques" w Nancy.

</doc>
<doc id="1154940" url="https://pl.wikipedia.org/wiki?curid=1154940" title="Beta Arietis">
Beta Arietis

Beta Arietis ("Sheratan", "β Ari") – druga co do jasności, niebieskobiała, gwiazda w gwiazdozbiorze Barana (wielkość gwiazdowa: 2,65m), odległa od Słońca o około 59 lat świetlnych.
Nazwa.
Gwiazda ta ma tradycyjną nazwę Sheratan, która wywodzi się z języka arabskiego, wyrażenie oznacza „dwie rzeczy”. Nazwa ta utraciła swoje pierwotne znaczenie, oryginalnie odnosiła się do dwóch gwiazd, Beta Arietis i Gamma Arietis (Mesarthim). Grupa robocza Międzynarodowej Unii Astronomicznej do spraw uporządkowania nazewnictwa gwiazd zatwierdziła użycie nazwy Sheratan dla określenia tej gwiazdy.
Właściwości fizyczne.
Jest to układ spektroskopowo podwójny, w skład którego wchodzą Beta Arietis A i Beta Arietis B. Składniki te udało się rozdzielić za pomocą interferometrii. Towarzysz B okrąża większy w czasie 106,9973 dnia po bardzo wydłużonej orbicie o mimośrodzie 0,892. Cały układ świeci około 22 razy jaśniej od Słońca.
Większy składnik (Beta Arietis A) należy do typu widmowego A5. Temperatura jej powierzchni to około 8200 K. Masa tej gwiazdy jest dwa razy większa od masy Słońca. Wyświeca ona 95% promieniowania emitowanego przez układ. Jej towarzysz, Beta Arietis B to gwiazda o typie widmowym G i masie 1,02 masy Słońca. Ze względu na dużą ekscentryczność orbit gwiazdy zbliżają się na odległość 0,08 au i oddalają na 1,2 au.

</doc>
<doc id="1154941" url="https://pl.wikipedia.org/wiki?curid=1154941" title="(7049) Meibom">
(7049) Meibom

(7049) Meibom (1981 UV21) – planetoida z pasa głównego asteroid okrążająca Słońce w ciągu 3 lat i 131 dni w średniej odległości 2,24 j.a. Została odkryta 24 października 1981 roku w "Palomar Observatory" przez Schelte Busa. Nazwa planetoidy pochodzi od "Andersa Meiboma" (ur. 1970) pracującego w Narodowym Muzeum Historii Naturalnej w Paryżu a zajmującego się badaniami wczesnej historii Układu Słonecznego na podstawie badań meteorytów żelaznych i kamiennych.

</doc>
<doc id="1154943" url="https://pl.wikipedia.org/wiki?curid=1154943" title="Armata morska 381 mm Mark I">
Armata morska 381 mm Mark I

Armata morska 381 mm (BL 15 inch Mk I naval gun) – brytyjska armata morska, pierwsza angielska armata o kalibrze 381 mm (15 cali). Najdłużej używane działo w historii Floty Brytyjskiej (Royal Navy), było w służbie w latach 1913-1959. 
Długość lufy wynosiła 42 kalibry (15 cali x 42 = 630 cali). Z armat tego typu wystrzeliwano pociski o masie 871 kg z prędkością wylotową 785 m/s. Maksymalny kąt podniesienia lufy dział stosowanych na okrętach wynosił podczas I wojny światowej 20°, co dawało zasięg 21 702 m, a po modyfikacji przed II wojną światową – 30°, co dawało zasięg 29 720 m. Używane było także na stanowiskach artylerii nadbrzeżnej w Singapurze i Wanstone koło Dover, co pozwalało na większy kąt podniesienia lufy i stosowanie mocniejszych ładunków, co z kolei zwiększało donośność pocisków do ponad 40 km. Lufa z zamkiem ważyła 100 ton.
Użycie.
Armaty te były używane na kilku typach pancerników i monitorów od 1915 r. do ostatniego (zbudowanego) brytyjskiego pancernika HMS „Vanguard”. Razem były w nie uzbrojone 22 okręty.
Okręty uzbrojone w armaty 381 mm Mark I:
Produkcja.
W latach 1912-1918 wyprodukowano 184 działa (oraz 2 prototypowe) i 58 wież, niektóre z nich były zdejmowane z okrętów, odnawiane i montowane ponownie na okręty
Dwa działa, jedno dawniej z HMS „Ramillies” i jedno z HMS „Resolution” są wystawione na zewnątrz Imperial War Museum w Londynie

</doc>
<doc id="1154944" url="https://pl.wikipedia.org/wiki?curid=1154944" title="Stanisław Kardaś">
Stanisław Kardaś

Stanisław Kardaś (ur. 27 września 1926 w Rokicinach Podhalańskich, zm. 12 listopada 2007) – polski lekkoatleta, płotkarz.
Specjalizował się w biegu na 110 m przez płotki, choć startował także w biegach sprinterskich i na innych dystansach płotkarskich. Dwukrotnie był mistrzem Polski na 110 m przez płotki w 1951 i 1954. W tej samej konkurencji dwa razy zdobywał srebrne medale (w 1952 i 1953) a raz brązowy (w 1955). Był również wicemistrzem Polski w sztafecie 4 × 100 m w 1951.
Był halowym mistrzem Polski na 80 m przez płotki w 1955, wicemistrzem w 1956 i brązowym medalistą w 1954.
Był rekordzistą Polski w biegu na 200 m przez płotki. Jedenaście razy wystąpił w lekkoatletycznej reprezentacji Polski.
Rekordy życiowe:
Startował w klubach wojskowych Lubliniance i Legii Warszawa. Po zakończeniu kariery służył w Ludowym Wojsku Polskim, pracował także jako nauczyciel akademicki w warszawskiej AWF. W Ludowym Wojsku Polskim posiadał stopień pułkownika.

</doc>
<doc id="1154946" url="https://pl.wikipedia.org/wiki?curid=1154946" title="(100000) Astronautica">
(100000) Astronautica

(100000) Astronautica – planetoida z wewnętrznej części pasa głównego asteroid okrążająca Słońce w ciągu 2 lat i 230 dni w średniej odległości 1,90 j.a. Została odkryta 28 września 1982 roku w Obserwatorium Palomar przez Jamesa Gibsona. Nazwa planetoidy została nadana w 2007 roku z okazji 50. rocznicy rozpoczęcia ery kosmicznej startem pierwszego sztucznego satelity Sputnik 1 (liczba 100000 to umowna granica 100 000 m, od których zaczyna się przestrzeń kosmiczna). Przed nadaniem oficjalnej nazwy planetoida nosiła oznaczenie tymczasowe (100000) 1982 SH1.

</doc>
<doc id="1154948" url="https://pl.wikipedia.org/wiki?curid=1154948" title="Festiwal Kabaretu w Zielonej Górze">
Festiwal Kabaretu w Zielonej Górze

Festiwal Kabaretu w Zielonej Górze to coroczna grudniowa impreza odbywająca się od 2005 roku w Zielonej Górze. Festiwal trwa kilka dni i organizowany jest przez ludzi związanych z Zielonogórskim Zagłębiem Kabaretowym. Dyrektorem generalnym w latach 2005-2009 był Janusz Rewers z kabaretu Ciach.
W czasie festiwalu odbywają się występy zaproszonych kabaretów, którym przyznawana jest każdego dnia statuetka Ericha von Patisohna. Nagroda ta według regulaminu jest "wyrażeniem podziwu, szacunku lub zazdrości wobec obdarowanego". W jury, oprócz osób związanych z kabaretem, zasiadają również osoby wylosowane spośród publiczności.

</doc>
<doc id="1154952" url="https://pl.wikipedia.org/wiki?curid=1154952" title="Cmentarz żydowski w Świdnicy">
Cmentarz żydowski w Świdnicy

Cmentarz żydowski w Świdnicy – nieużytkowany cmentarz żydowski w Świdnicy przy ul. Esperantystów na skrzyżowaniu z ulicą Stęczyńskiego.
Kirkut o powierzchni 0,4 ha, położony na niewielkim wzniesieniu, został założony w 1815. Jego teren jest otoczony niekompletnym murem. Ostatnich pochówków dokonano w latach 50. XX wieku. W 1963 ustawiono przy głównej alei pomnik ku czci powstania w getcie warszawskim. W 2005 młodzież gimnazjalna uporządkowała teren cmentarza. Na terenie kirkutu zachowało się kilka nagrobków głównie z okresu powojennego. Nekropolia jest mocno zdewastowana.

</doc>
<doc id="1154956" url="https://pl.wikipedia.org/wiki?curid=1154956" title="Komunistyczna Partia Polski (2002)">
Komunistyczna Partia Polski (2002)

Komunistyczna Partia Polski (KPP) – radykalnie lewicowa partia polityczna założona 20 lipca 2002 (zarejestrowana sądownie została 9 października 2002), uważająca się za historyczną i ideową spadkobierczynię Komunistycznej Partii Polski, działającej w latach 1918–1938 oraz istniejącej wcześniej Socjaldemokracji Królestwa Polskiego i Litwy. Odwołuje się też do tradycji Polskiej Partii Robotniczej i częściowo Polskiej Zjednoczonej Partii Robotniczej.
Historia.
Komunistyczna Partia Polski została założona 20 lipca 2002 w Dąbrowie Górniczej przez działaczy wywodzących się w znacznej części ze Związku Komunistów Polskich „Proletariat” (powołanego przez skrajnie lewicowy nurt dawnej PZPR) po uprawomocnieniu się postanowienia sądu stawiającego tę partię w stan likwidacji. Założycielami partii byli Marcin Adam, Józef Łachut, Marian Indelak (który został sekretarzem krajowego komitetu wykonawczego ugrupowania), Mieczysław Pawela i Krystyna Kowalik. Później do ugrupowania przystąpił m.in. Zbigniew Wiktor (wcześniejszy lider ZKP „Proletariat”). Pierwszy zjazd partii odbył się 14 grudnia 2002, drugi – 9 grudnia 2006, trzeci – 11 grudnia 2010, czwarty – 28 marca 2015, a piąty 21 lipca 2019. Ostatni zjazd miał miejsce w Bytomiu, a wcześniejsze w Dąbrowie Górniczej.
W wyborach parlamentarnych w 2005 i 2007 członkowie KPP startowali z list Polskiej Partii Pracy. W wyborach prezydenckich w 2005 partia udzieliła poparcia Danielowi Podrzyckiemu z PPP (który na krótko przed wyborami zginął w wypadku drogowym). Przed wyborami prezydenckimi w 2010 przewodniczący partii Józef Łachut wyraził na Kongresie Porozumienia Lewicy (w ramach którego KPP podjęła w 2007 współpracę z innymi lewicowymi ugrupowaniami politycznymi, takimi jak PPP, ROG, Racja PL i PPS) poparcie dla kandydatury Grzegorza Napieralskiego z Sojuszu Lewicy Demokratycznej. W wyborach samorządowych w 2010 KPP współtworzyła KWW Czerwony Wrocław w wyborach do rady miejskiej Wrocławia.
W wyborach parlamentarnych w 2011 pojedynczy członkowie Komunistycznej Partii Polski startowali do Sejmu z ramienia SLD bądź PPP. KPP wezwała natomiast do bojkotu wyborów parlamentarnych w 2015. Nawiązała ponadto kontakty z Polską Lewicą. W wyborach parlamentarnych w 2019 jeden z członków KPP ponownie znajdował się na liście SLD (w ramach porozumienia Lewica) do Sejmu. W wyborach prezydenckich w 2020 KPP poparła kandydaturę Waldemara Witkowskiego, przewodniczącego Unii Pracy.
Program i ideologia.
Komunistyczna Partia Polski głosi hasła antykapitalistyczne i antyimperialistyczne. Dąży do wprowadzenia socjalizmu i przejęcia władzy politycznej oraz ekonomicznej przez proletariat. Postuluje również zastąpienie własności kapitalistycznej własnością społeczną poprzez nacjonalizację przemysłu, handlu i zasobów naturalnych. Opowiada się również za szerokimi prawami socjalnymi (m.in. bezpłatną i powszechną oświatą oraz bezpłatną służbą zdrowia). Partia jest za równouprawnieniem i pełnym rozdziałem Kościoła od państwa (m.in. niefinansowaniem przez państwo związków wyznaniowych oraz wycofaniem nauki religii ze szkół publicznych). Postuluje też m.in. zaprzestanie prywatyzacji i reprywatyzacji oraz reformę podatkową (progresywny system podatkowy, ograniczenie VAT), a także lustrację majątkową. Krytykuje likwidację PRL i transformację ustrojową. KPP jest także przeciwko uczestnictwu Polski w Unii Europejskiej i NATO. Ponadto partia stanowczo sprzeciwia się ustawom dekomunizacyjnym uchwalonym przez rząd PiS i polityce historycznej prowadzonej przez Instytut Pamięci Narodowej.
KPP gloryfikowała na swojej stronie internetowej Józefa Stalina jako „Wyzwoliciela Narodów” i Kim Dzong Ila jako „Wielkiego Przywódcę”, poparła reżim totalitarny w Korei Północnej, a także propagowała kłamstwo katyńskie.
Struktura i działacze.
Liczba członków Komunistycznej Partii Polski na przestrzeni lat wahała się od kilkuset do około tysiąca działaczy.
Organizacja.
Najwyższym organem wykonawczym KPP jest Krajowy Komitet Wykonawczy. Wybiera on spośród swoich członków Prezydium, w tym: przewodniczącego, sekretarza i skarbnika. Centralnym organem kontrolnym partii jest natomiast Krajowa Komisja Statutowo-Rewizyjna. Organem powołanym do rozpatrywania indywidualnych spraw członków partii wynikających z odwołań od uchwał organów, w tym uchwał o wykluczeniu z niej, jest Krajowy Sąd Koleżeński.
Organ prasowy.
Oficjalnym biuletynem partii jest miesięcznik „Brzask”, dostępny wyłącznie w prenumeracie oraz w internecie.
Sytuacja prawna i próby delegalizacji partii.
Istnienie partii komunistycznych w Polsce i ich działania są legalne, dopóki odnoszą się do ideologii ustroju komunistycznego, z pominięciem totalitarnych metod i praktyk. KPP odcina się od nich w swej deklaracji ideowo-programowej oraz statucie. Podobnie sama symbolika komunistyczna (np. używany przez KPP sierp i młot) nie jest w Polsce wprost zakazana (w przeciwieństwie do faszystowskiej, która jest jako taka wymieniona w kodeksie karnym), więc uznaje się ją za legalną.
W 2013 o delegalizację partii pod zarzutem publicznego propagowania totalitarnego ustroju państwa wystąpił poseł PiS Bartosz Kownacki. W wyniku śledztwa prokuratura nie dopatrzyła się znamion przestępstwa i umorzyła dochodzenie. Od 2015 toczy się proces dotyczący propagowania przez działaczy KPP na łamach „Brzasku” systemu totalitarnego. W 2017 czynności sprawdzające wobec partii ponadto podjęła Prokuratura Krajowa, która w sierpniu 2019 poinformowała, że jest na etapie przygotowywania wniosku do Trybunału Konstytucyjnego o stwierdzenie niezgodności celów i działalności KPP z Konstytucją. 18 stycznia 2019 Sąd Rejonowy w Dąbrowie Górniczej uznał redaktorów pisma „Brzask” za niewinnych zarzucanych im czynów, stwierdzając, że zarzuty sformułowane przez prokuraturę i zgromadzony w trakcie przewodu sądowego materiał dowodowy nie wskazują na popełnienie przestępstwa. W uzasadnieniu wyroku sąd zaznaczył, że należy odróżnić propagowanie totalitarnego ustroju państwa od propagowania komunistycznych poglądów jako takich. Prokurator w marcu 2019 złożył apelację od wyroku uniewinniającego redakcję „Brzasku”, motywując, że ideologia marksistowsko-leninowska, do której odwołuje się KPP, jest z samej swej natury ideologią totalitarną, gdyż głosi ona hasła rewolucji społecznej, będące bezpośrednim nawoływaniem do obalenia przemocą władzy państwowej. Zarzucił oskarżonym redaktorom także krytykę reformizmu oraz bezpośrednie odwoływanie się do tradycji przedwojennej partii politycznej o tej samej nazwie, natomiast sądowi – przekroczenie zasady swobodnej oceny przeprowadzonych dowodów oraz uznanie zeznań złożonych przez samych oskarżonych za wiarygodne. 10 lipca 2019 Sąd Okręgowy w Katowicach postanowił o przekazaniu sprawy do ponownego rozpatrzenia sądowi pierwszej instancji, przychylając się tym samym do wniosku prokuratora. Rozprawa z udziałem oskarżonych odbyła się 3 marca 2020, dwa tygodnie później ogłoszono wyrok. Sąd Rejonowy w Dąbrowie Górniczej zadecydował o warunkowym umorzeniu postępowania wobec redaktorów „Brzasku”, zobowiązując jednocześnie każdego z trójki oskarżonych do wpłacenia świadczenia pieniężnego w wysokości 1000 zł od osoby na rzecz Funduszu Pomocy Pokrzywdzonym oraz Pomocy Postpenitencjarnej i pokrycia części kosztów sądowych.
W ramach solidarności z KPP w związku z prowadzonymi wobec niej procesami, w 2018 i 2019 protesty pod polskimi ambasadami zorganizowały m.in. Komunistyczna Partia Grecji, Komunistyczna Partia Belgii i Komunistyczna Partia Brytanii. Wsparcie dla KPP zadeklarowało również szereg innych zagranicznych partii komunistycznych. W Polsce solidarność z KPP zadeklarowały Sojusz Lewicy Demokratycznej, Ruch Sprawiedliwości Społecznej czy Pracownicza Demokracja. Delegalizacji partii domaga się m.in. Porozumienie Organizacji Kombatanckich i Niepodległościowych w Krakowie.
6 grudnia 2020 minister sprawiedliwości i prokurator generalny Zbigniew Ziobro złożył do Trybunału Konstytucyjnego wniosek o delegalizację Komunistycznej Partii Polski, zarzucając jej gloryfikowanie ustroju politycznego panującego w ZSRR w okresie czerwonego terroru, wielkiego głodu i terroru stalinowskiego oraz nawoływanie do przeprowadzenia w Polsce rewolucji na wzór rewolucji październikowej w Rosji, w wyniku której władzę przejęli bolszewicy. Według analizy działalności KPP przeprowadzonej przez Prokuraturę Krajową, celem partii jest nie tylko siłowe przejęcie władzy, lecz także doprowadzenie do obalenia demokratycznego porządku prawnoustrojowego Polski oraz przymusowej kolektywizacji i nacjonalizacji.

</doc>
<doc id="1154958" url="https://pl.wikipedia.org/wiki?curid=1154958" title="Komunistyczna Partia Polski (1965–1996)">
Komunistyczna Partia Polski (1965–1996)

Komunistyczna Partia Polski (KPP) – nielegalna partia polityczna w PRL założona w 1965 roku przez Kazimierza Mijala, polskiego maoistę. Istniała też w epoce III RP, formalnie do 1996.
W dniu 4 grudnia 1965 w mieszkaniu Czesława Blicharskiego przy ulicy Krakowskie Przedmieście 21 w Warszawie odbyło się spotkanie założycielskie. Wśród członków założycieli KPP, obok Kazimierza Mijala, znaleźli się byli działacze PZPR i członkowie rządu odsunięci od władzy przez Władysława Gomułkę – między innymi Hilary Chełchowski i Władysław Dworakowski. Samo powstanie KPP było odwetem Kazimierza Mijala za proces tak zwanej grupy Mijala, który rozpoczął się 30 listopada 1964. 
KPP głosiła, że opiera się na ideach „Marksa, Lenina, Stalina i Mao Zedonga”. Domagała się „dyktatury proletariatu”, ściśle scentralizowanej gospodarki i kolektywizacji rolnictwa. Uważała, że Chruszczow zdradził komunizm, a centrum światowej rewolucji przeniosło się do Chin. Zdaniem mijalowców w Polsce rządziła „czerwona burżuazja” wyzyskująca robotników, a jej polityczną reprezentacją miała być PZPR – „socjaldemokratyczna partia typu burżuazyjnego”. „Głównego wroga” widziano w Kościele katolickim, ale przestrzegano też przed „syjonistyczną agenturą” wśród mniejszości żydowskiej. Według Radia Wolna Europa KPP kolportowała też mapę Polski z granicą wschodnią z 1772 i podpisem: "Zapewnimy Ci taką Polskę".
KPP nie rozwinęła szerszej działalności. Skupiała kilkadziesiąt osób działających konspiracyjnie. W 1966 Kazimierz Mijal opuścił nielegalnie kraj i udał się do Albanii. Radio Tirana nadawało programy po polsku, popularyzując KPP, a za pośrednictwem ambasady albańskiej w Warszawie lider ugrupowania nadal kierował swoimi zwolennikami. Służbie Bezpieczeństwa udało się jednak wprowadzić do KPP kilku agentów, co umożliwiło rozbicie partii w ciągu kilku lat. Wolności zostało pozbawionych kilka osób związanych z KPP: Stanisław Brodziński, Zbigniew Osten, Kazimierz Jarzębowski i Władysław Rowiński. W 1968 KPP potępiła zarówno „rewizjonizm” Dubčeka, jak inwazję państw Układu Warszawskiego na Czechosłowację. Działalność mijalowskiej Komunistycznej Partii Polski ożywiła się w grudniu 1970. Odnotowano pojawianie się ulotek "Wstawaj Stalinie, bo Polska ginie – towarzysze do broni", kolportowano pismo „Czerwony Sztandar”. Struktury KPP wydały także kilka odezw wzywających do strajków i rewolucji, rozsyłanych pocztą. Po wejściu w konflikt z Enverem Hodżą Kazimierz Mijal opuścił Albanię i wyjechał w 1978 do Chin. Do Polski powrócił nielegalnie w 1983 i nadal usiłował działać pod szyldem KPP, atakując rządy Wojciecha Jaruzelskiego. Był krótko aresztowany w 1984. Formalnie KPP istniała do 1996, praktycznie nie prowadząc działalności.

</doc>
<doc id="1154960" url="https://pl.wikipedia.org/wiki?curid=1154960" title="Allosteryczność">
Allosteryczność



</doc>
<doc id="1154961" url="https://pl.wikipedia.org/wiki?curid=1154961" title="Antioch XII Dionizos">
Antioch XII Dionizos

Antioch XII Dionizos Epifanes Filopator Kallinikos - władca państwa Seleucydów w latach od około 87 do 84 p.n.e., ostatni piąty syn Antiocha VIII Gryposa.
Życiorys.
Był następcą swojego brata Demetriusza III Filopatora jako samodzielny władca południowej części królestwa Seleucydów, które obejmowało Damaszek i przyległe tereny.
Antioch otrzymał początkowo wsparcie militarne ze strony Ptolemeuszy. Był ostatnim z Seleucydów, mającym znaczenie wojskowe, nawet jeśli było ono tylko regionalne. Odbył szereg kampanii na terytorium żydowskiego królestwa Hasmoneuszy. Szukał sposobności, by powstrzymać prężnych Nabatejczyków. Kampania przeciwko tym drugim, która początkowo wydawała się wygraną, obróciła się przeciwko Antiochowi Filadelfosowi - młody król został zabity w okolicach Morza Martwego. Po jego śmierci armia syryjska uległa rozproszeniu na pustyni. Wkrótce po tym wydarzeniu Nabatejczycy zdobyli Damaszek.
W czasie, gdy Antioch Filadelos walczył z południowymi wrogami swego królestwa, w Damaszku wystąpił przeciwko niemu jego własny brat Filip I Filadelfos.

</doc>
<doc id="1154966" url="https://pl.wikipedia.org/wiki?curid=1154966" title="Agnieszka Gąsienica-Daniel">
Agnieszka Gąsienica-Daniel

Agnieszka Gąsienica-Daniel (ur. 22 grudnia 1987 w Zakopanem) – polska narciarka alpejska, mistrzyni Polski w gigancie i wicemistrzyni w slalomie z 2006 roku.
Kariera.
Zaczynała uprawiać sport pod opieką trenerów Iwony i Macieja Jankowskich, potem jej rozwojem zajęli się trenerzy Jerzy Witowski i Janusz Starzyk. Po raz pierwszy na arenie międzynarodowej pojawiła się 2 grudnia 2002 roku podczas zawodów University Race w Kaunertal, gdzie zajęła 34. miejsce w slalomie. W 2003 roku wystartowała na mistrzostwach świata juniorów w Briançonnais, gdzie nie ukończyła żadnej konkurencji. Jeszcze czterokrotnie startowała na imprezach tego cyklu, najlepszy wynik osiągając podczas mistrzostw świata juniorów w Quebecu w 2006 roku, gdzie była jedenasta w slalomie.
W zawodach Pucharu Świata zadebiutowała 23 października 2004 roku w Sölden, gdzie nie zakwalifikowała się do drugiego przejazdu giganta. Pierwsze pucharowe punkty zdobyła 24 listopada 2007 roku w Panoramie, zajmując 26. pozycję w gigancie. Najwyższą lokatę w zawodach pucharowych osiągnęła 28 listopada 2009 roku w Aspen, gdzie była dwudziesta w gigancie. Najlepsze wyniki osiągnęła w sezonie 2009/2010, kiedy to w klasyfikacji generalnej zajęła 116. miejsce, a w klasyfikacji giganta zajęła 43. pozycję.
W 2010 roku wystartowała na igrzyskach olimpijskich w Vancouver, gdzie jej najlepszym wynikiem było 23. miejsce w supergigancie. Była też między innymi osiemnasta w superkombinacji podczas mistrzostw świata w Garmisch-Partenkirchen w 2011 roku. W 2015 roku zakończyła karierę.
Pochodzi z rodziny Gąsieniców-Danielów z Krzeptówek; wywodzi się z niej pięcioro olimpijczyków: skoczek narciarski Andrzej, alpejka Maria, biegaczka narciarska Helena, dwubiosta klasyczny Józef i jej młodsza siostra, Maryna, również alpejka.

</doc>
<doc id="1154967" url="https://pl.wikipedia.org/wiki?curid=1154967" title="Filip Nereusz Meciszewski">
Filip Nereusz Meciszewski

Filip Nereusz Meciszewski herbu Prawdzic (ur. przed 9 lipca 1786 w Krakowie, zm. 29 listopada 1830 w Warszawie) – pułkownik inżynier Wojska Polskiego Królestwa Kongresowego, syn Kacpra, pułkownika, i jego pierwszej żony Marianny, starszy, przyrodni brat publicysty i wydawcy Hilarego Walentego Meciszewskiego.
Życiorys.
Odebrawszy wykształcenie najpierw na wydziale filozoficznym Akademii Krakowskiej, a następnie (1803-1807) w akademii inżynierów w Wiedniu, Filip Meciszewski wszedł do służby austriackiej, gdzie w 1808 mianowany został podporucznikiem ("Leutnant"), a rok później awansował na porucznika ("Oberleutnant"). Jako "Oberleutnant" w służbie cesarskiej armii uczestniczył w wojnie polsko-austriackiej, m.in. w walkach o Sandomierz. Uzyskawszy zwolnienie z wojska austriackiego, w stopniu kapitana artylerii przeniósł się w 1810 do wojska Księstwa Warszawskiego, gdzie przydzielono go do wojsk inżynieryjnych; uczestniczył w pracach fortyfikacyjnych twierdz w Toruniu, Modlinie i Zamościu, a w Toruniu przez pewien czas był komendantem. W 1813 bronił Modlina, a po jego kapitulacji wrócił do Krakowa, gdzie 26 sierpnia 1814 mianowany został zastępcą profesora geometrii wykreślnej, mechaniki i matematyki stosowanej przy Uniwersytecie Jagiellońskim. Wobec decyzji Wydziału Oświecenia Narodowego, który odrzucił wniosek uniwersytetu o mianowanie Meciszewskiego profesorem zwyczajnym powrócił on do służby wojskowej Królestwa Polskiego; był wykładowcą w Zimowej Szkole Artylerii i w Korpusie kadetów w Kaliszu; w 1821 awansował do stopnia pułkownika. Jako wykładowca technik fortyfikacyjnych i matematyki był bardzo wymagający, stosował się też ściśle do reguł wprowadzonych w wojsku przez Wielkiego Księcia Konstantego, co skutkowało tym, że nie był lubiany przez podchorążych. W 1830 roku został nagrodzony Znakiem Honorowym za 20 lat służby.
Zginął w czasie powstania listopadowego, zastrzelony na Krakowskim Przedmieściu koło Pałacu Namiestnikowskiego przez spiskujących podchorążych, wraz z m.in. gen. Maurycym Hauke i gen. Stanisławem Trębickim. Władze rosyjskie nakazały umieścić nazwisko pułkownika Meciszewskiego (obok nazwisk sześciu generałów, którzy zginęli z rąk spiskowców tej nocy) na pomniku wystawionym w 1841 na Placu Saskim.
Odznaczony był Krzyżem Złotym Virtuti Militari, Orderem Świętego Stanisława II klasy (1829) i Orderem Świętej Anny II klasy z brylantami. Jego żoną była Józefa Łęska (córka Józefa Łęskiego, po śmierci Filipa Meciszewskiego powtórnie zamężna z G. Suskim; zmarła w 1853), z którą miał dwóch synów i trzy córki: Feliksa, Karola, Paulinę, Honoratę i Eufemię; Feliks był właścicielem Ochodzy, a Honorata została żoną Macieja Wojewódzkiego.
Wydał:

</doc>
<doc id="1154972" url="https://pl.wikipedia.org/wiki?curid=1154972" title="Filip II Philoromaeus">
Filip II Philoromaeus

Filip II Philoromaeus (Przyjaciel-Rzymu) lub Barypos (Ciężkostopy) – władca hellenistycznego państwa Seleucydów, syn króla Filipa I Filadelfosa.
Panował krótko nad częścią Syrii w latach 60. I w. p.n.e. Rywalizował ze swym kuzynem Antiochem XIII o względy rzymskiego generała Pompejusza. ten ostatni nie wybrał jednak żadnego z nich, zabijając nawet Antiocha. Zdjęty z tronu Filip przeżył. Jego imię wymieniane było jako przypuszczalny kandydat na męża egipskiej królowej Bereniki IV, siostry Kleopatry w 56 p.n.e. Do małżeństwa nie doszło, Filip został najprawdopodobniej zamordowany przez rzymskiego gubernatora Syrii Aulusa Gabiniusa.
Filip II był tylko nieznaczącym pionkiem w grze rzymskich zdobywców. Na nim zakończyło się jedenaście generacji seleukidzkich królów, bezsprzecznie jednej z najbardziej wpływowych linii władców hellenistycznego świata.

</doc>
<doc id="1154973" url="https://pl.wikipedia.org/wiki?curid=1154973" title="Deanna Durbin">
Deanna Durbin

Deanna Durbin, właśc. Edna Mae Durbin (ur. 4 grudnia 1921 w Winnipeg, zm. 17 kwietnia 2013 w Neauphle-le-Château) – kanadyjska aktorka i piosenkarka.

</doc>
<doc id="1154974" url="https://pl.wikipedia.org/wiki?curid=1154974" title="Marco Sullivan">
Marco Sullivan

Marco Sullivan (ur. 27 kwietnia 1980 w Truckee) – amerykański narciarz alpejski.
Specjalizuje się w konkurencjach szybkościowych. Zajął 9. miejsce w zjeździe w igrzyskach olimpijskich w 2002 w Salt Lake City. Brązowy medalista mistrzostw świata juniorów w slalomie (2000). Najlepsze wyniki w pucharze świata osiągnął w sezonie 2007/2008, kiedy to zajął 28. miejsce w klasyfikacji generalnej, a w klasyfikacji zjazdu był 4.

</doc>
<doc id="1154975" url="https://pl.wikipedia.org/wiki?curid=1154975" title="Guajira (półwysep)">
Guajira (półwysep)

Península de la Guajira – półwysep położony na granicy Kolumbii i Wenezueli, w prowincji Zulia. Większa część leży w Kolumbii, w prowincji Guajira. Znajduje się w pobliżu Oceanu Atlantyckiego; ma powierzchnię 14,6 tys. km².
Jest największym półwyspem Ameryki Południowej. Pokrywają go półpustynie. Na zachodnim wybrzeżu wydobywa się sól kamienną, półwysep zawiera także złoża węgla kamiennego. Głównym miastem jest miasto portowe Ríohacha.

</doc>
<doc id="1154976" url="https://pl.wikipedia.org/wiki?curid=1154976" title="Trynitaryzm">
Trynitaryzm



</doc>
<doc id="1154980" url="https://pl.wikipedia.org/wiki?curid=1154980" title="Teodor Roosevelt">
Teodor Roosevelt



</doc>
<doc id="1154982" url="https://pl.wikipedia.org/wiki?curid=1154982" title="Charles de Bonnet">
Charles de Bonnet



</doc>
<doc id="1154988" url="https://pl.wikipedia.org/wiki?curid=1154988" title="Digital asset management">
Digital asset management

Digital asset management (DAM) − system i oprogramowanie służące do zarządzania zasobami cyfrowymi (m.in. dokumentami, grafiką, plikami audio i wideo), umożliwiające ich przechowywanie, organizowanie, pobieranie i udostępnianie.

</doc>
<doc id="1154991" url="https://pl.wikipedia.org/wiki?curid=1154991" title="E-RDS">
E-RDS

E-RDS – nazwa usługi dostępnej w internetowym przesyłaniu strumienia dźwiękowego.
Usługa polega na wysyłaniu informacji tekstowych wraz ze strumieniem dźwięku do odtwarzacza odbiorcy, który wyświetla je zazwyczaj w miejscu nazwy utworu i autora. Zazwyczaj wykorzystywana do emisji krótkich reklam czy dostarczania drobnych informacji, takich jak data, imieniny, konkursy czy informacje o stacji.

</doc>
<doc id="1154993" url="https://pl.wikipedia.org/wiki?curid=1154993" title="Sandra Dee">
Sandra Dee

Sandra Dee, właśc. Alexandra Zuck (ur. 23 kwietnia 1942 w Bayonne, zm. 20 lutego 2005 w Thousand Oaks) – amerykańska aktorka. Karierę zaczęła pracując w reklamach jako dziecięca modelka, a jako nastolatka przeszła do przemysłu filmowego. Najbardziej znana z ról „pierwszych naiwnych”, Dee zdobyła nagrodę Złotego Globa, jako jedna z najbardziej obiecujących nowych aktorek roku, za występ w filmie "Zanim dopłyną" (reż. Robert Wise, 1957). Stała się powszechnie rozpoznawalna dzięki rolom w produkcjach "Zwierciadło życia" i "Gidget" (oba 1959).
W późnych latach 60. jej kariera zaczęła podupadać, a szeroko nagłośnione małżeństwo z piosenkarzem Bobbym Darinem (1960–1967) zakończyło się rozwodem. W późniejszym czasie rzadko występowała, a w ostatnich lata życia chorowała (jadłowstręt psychiczny, depresja, alkoholizm). Zmarła w 2005 roku (w wieku 62 lat) z powodu powikłań związanych z nefropatią.
Młodość.
Dee urodziła się jako jedyne dziecko Marii ("née" Cymboliak) i Johna Zuck, którzy spotkali się jako nastolatkowie podczas kościelnych tańców Rosyjskiego Kościoła Prawosławnego, niedługo potem wzięli ślub, jednak rozwiedli się zanim Sandra ukończyła 5 lat. Miała pochodzenie łemkowsko-karpatorusińskie.
Jej syn, Dodd Darin, napisał w biografii o rodzicach, "Dream Lovers", że Mary, matka Dee, i jej ciotka Olga „były pierwszą generacją córek rosyjsko-ortodoksyjnej pary z klasy robotniczej”. Dee napisała: „należeliśmy do Rosyjskiego Kościoła Prawosławnego, a tam, podczas spotkań towarzyskich, odbywały się tańce”. Po zmianie nazwiska na Sandra Dee, w wieku 12 lat rozpoczęła karierę jako modelka, pracując dla czołowej nowojorskiej agencji.
W związku z rokiem urodzenia Dee pojawiły się nieścisłości, gdzie dowody wskazywały zarówno na 1942 jak i 1944 rok. Rejestry prawne, m.in. jej kalifornijski dokument rozwodowy (Bobby Darin), Social Security Death Index (SSDI) oraz napisy na jej nagrobku potwierdzają rok jej urodzenia jako 1942. W wywiadzie udzielonym w 1967 roku dla „Oxnard Press-Courier” przyznała, że w 1960 roku, kiedy pierwszy raz spotkała Darina, miała 18 lat, a trzy miesiące później wzięli ślub. Według książki autorstwa jej syna, Dee miała się urodzić w 1944 roku. Jednak, zaczynając karierę modelki i aktorki w młodym wieku, wraz z matką fałszywie odmłodziły Dee, dzięki czemu miała do wyboru więcej ofert pracy. Zgodnie z tym, zrozumiałe jest dlaczego w oficjalnych informacjach prasowych przy jej dacie urodzenia wpisano 1942 rok. Nie wiadomo jednak dlaczego na jej grobie, który miał być zamówiony przez jej syna (jedyne dziecko), napisano 1942 jako rok urodzenia Dee. Rodzice Dee rozwiedli się w 1950 roku, a jej matka powtórnie wyszła za mąż za mężczyznę, który miał dopuścić się seksualnego wykorzystania wobec Dee.
Kariera.
Modelka.
Amerykański filmowiec Ross Hunter stwierdził, że odkrył Dee na nowojorskiej Park Avenue, która była tam wraz z matką; miała ona wówczas 12 lat. W wywiadzie udzielonym w 1959 roku, Dee powiedziała, że „szybko dorosła”, będąc otoczoną głównie przez starsze od niej osoby, i „w niczym, co chciała zrobić, nigdy nie była powstrzymywana”. W trakcie kariery modelki, Dee usiłowała zrzucić wagę by „być tak chuda jak modelki "haute couture"”, chociaż niewłaściwa dieta „zniszczyła jej skórę, włosy, paznokcie – wszystko”. Po odchudzeniu się, jej organizm nie był w stanie strawić żadnego pokarmu, co wymagało pomocy lekarza by wrócić do zdrowia. Stwierdziła, że „mogła się zabić” i „musiała uczyć się jeść na nowo”. Mimo wyniszczającej zdrowie diety, Dee przez rok pracy jako nastoletnia modelka w Nowym Jorku zarobiła aż USD, które przeznaczyła na siebie i matkę po tym jak zmarł jej ojczym. Sowite wynagrodzenie Dee za modeling było większe niż to co później zarabiała jako aktorka.
Aktorka.
Po zakończeniu kariery modelki, w 1957 roku Dee przeprowadziła się z Nowego Jorku do Hollywood. Po nauce w prywatnej szkole Hollywood Professional School, w czerwcu 1958 roku ukończyła University High School w Los Angeles. Filmowy debiut Dee miał miejsce w 1957 roku w produkcji "Zanim dopłyną" (reż. Robert Wise), gdzie wystąpiła obok Joan Fontaine i Piper Laurie. W celu promocji obrazu Dee pojawiła się w grudniowym wydaniu czasopisma „Modern Screen” w rubryce Louelli Parsons, która chwaliła młodą dziewczynę i porównała jej wygląd oraz talent do Shirley Temple. Za filmową kreację Dee została wyróżniona Złotym Globem dla Nowej Gwiazdy Roku, razem z Carolyn Jones i Diane Varsi. Mimo nowego sukcesu, Dee nadal walczyła z psychicznym jadłowstrętem, co spowodowało, że jej nerki tymczasowo przestały działać.
W 1958 roku Dee podpisała umowę z Universal Pictures, będąc jednym z ostatnich zakontraktowanych aktorów przedsiębiorstwa przed rozwiązaniem starego systemu studyjnego. W 1958 roku ukazał się film "The Restless Years", w którym zagrała główną rolę; w tym samym roku premierę miał obraz "The Reluctant Debutante", w którym wcieliła się w córkę postaci granej przez Reksa Harrisona. W późniejszym czasie Dee została obsadzona w produkcji "Zwierciadło życia" (1959), obok Lany Turner. Film stał się wielkim sukcesem komercyjnym, a w tamtym czasie była to najlepiej zarabiająca produkcja filmowa w historii wytwórni Universal Pictures, co przyczyniło się do znacznego wzrostu popularności Dee.
Jej występ w roli tytułowej w komedii dla nastolatków, "Gidget" (1959), spowodował, że Dee była uznawana aktorką właściwą dla ról "ingénue". Wystąpiła ona także w dramacie romantycznym "A Summer Place" (1959) i w komedii romantycznej "Kiedy nadejdzie wrzesień" (1961), obok Rocka Hudsona i Giny Lollobrigidy oraz Bobby’ego Darina, którego Dee poznała na planie filmu. Pobrali się 1 grudnia 1960 roku, po zakończeniu zdjęć do filmu. Nowożeńcy pojawili się razem w komedii romantycznej "If a Man Answers" (1962), a Dee wcieliła się w postać Tammy w dwóch sequelach filmu "Tammy and the Bachelor" Universalu – "Tammy Tell Me True" (1961) i "Tammy and the Doctor" (1963), gdzie zagrała obok Petera Fondy. Ponownie na kinowym ekranie Dee pojawiła się z Darinem w "That Funny Feeling" (1965). Rok później aktorka zagrała w komedii przygodowej "A Man Could Get Killed" (1966). 
Schyłek kariery.
Przed końcem lat 60., kariera Dee znacznie zwolniła, kiedy wytwórnia Universal Pictures zrezygnowała z aktorki. Po rozwodzie z Darinem w 1967 roku Dee rzadko występowała. W wywiadzie przeprowadzonym w 1967 roku przez Rogera Eberta, Dee opowiadała o jej doświadczeniu ze studyjnym systemem oraz o wizerunku naiwnej dziewczyny ("ingénue"), który został jej narzucony, co uznała za ograniczające:
Przez kilka lat Dee była nieaktywna w przemyśle filmowym zanim pojawiła się w okultystycznym filmie grozy "Horror w Dunwich" (1970, American International Pictures), gdzie wcieliła się w postać studentki, która w pewnym momencie orientuje się, że znalazła się w centrum satanistycznej intrygi. Fabuła filmu oparta została na opowiadaniu autorstwa H.P. Lovecrafta. W latach 70., Dee sporadycznie angażowała się w produkcje telewizyjne, pojawiając się w serialach "Night Gallery", "Fantasy Island" i "Sierżant Anderson". Ostatnim filmem, w jakim zagrała był dramat "Lost" (1983). W latach późniejszych Dee stwierdziła w jednej z gazet, że „czuła się jak ktoś kogo nigdy nie było” ("felt like a has-been that never was").
Choroba i śmierć.
W kolejnych latach Dee była w słabej kondycji zdrowotnej i stała się, jak sama siebie określała, samotnikiem. Przez wiele lat zmagała się z psychicznym jadłowstrętem, depresją i alkoholizmem. Przestała całkowicie pić po tym jak w 2000 roku zdiagnozowano u niej nowotwór gardła oraz niewydolność nerek, co było spowodowane nadmiernym i wieloletnim paleniem papierosów i piciem alkoholu.
W 2005 roku z powodu powikłań związanych z chorobą nerek Dee zmarła, mając 62 lata. Jej szczątki spoczywają na cmentarzu Forest Lawn Memorial Park w Hollywood Hills. Dee pozostawiła syna oraz dwie wnuczki.
Życie prywatne.
Małżeństwo Dee z Bobbym Darinem (1960–67) powodowało, że przez większość dekady media były jej osobą zainteresowane. Para spotkała się podczas realizacji zdjęć do filmu "Kiedy nadejdzie wrzesień", który trafił na ekrany kin w 1961 roku. Miała podpisaną umowę z wytwórnią Universal Studios, która starała się przekształcić Dee w aktorkę dojrzałą, a filmy, w których już jako dorosła wystąpiła przyniosły umiarkowany sukces. 16 grudnia 1961 roku urodził im się syn, Dodd Mitchell Darin. Bobby Darin zmarł w 1973 roku w wieku 37 lat.
W 1994 roku opublikowana została książka, napisana przez Dodda Darina, o jego rodzicach, "Dream Lovers: The Magnificent Shattered Lives of Bobby Darin and Sandra Dee", w której przedstawił historię jego matki walczącej z anoreksją oraz uzależnieniem od narkotyków i alkoholu, a także o jej zapewnieniu o tym, że jako dziecko została wykorzystana seksualnie przez jej ojczyma, Eugene’a Douvana.

</doc>
<doc id="1154995" url="https://pl.wikipedia.org/wiki?curid=1154995" title="Renata Putzlacher-Buchtová">
Renata Putzlacher-Buchtová

Renata Putzlacher-Buchtová (ur. 15 czerwca 1966 w Karwinie, Czechosłowacja) – polska poetka, autorka opowiadań, tłumaczka, publicystka, autorka tekstów piosenek, adaptacji i sztuk teatralnych, polonistka.
Edukacja i przebieg kariery.
Ukończyła gimnazjum polskie w Czeskim Cieszynie. W 1990 r. ukończyła studia z zakresu filologii polskiej Uniwersytetu Jagiellońskiego w Krakowie. W latach 1989-2001 była kierownikiem literackim Sceny Polskiej Těšínského divadla w Czeskim Cieszynie. W 2009 r. obroniła doktorat z literatury polskiej w Instytucie Slawistyki na Wydziale Filozoficznym Uniwersytetu Masaryka w Brnie. Od 2005 r. prowadzi tam zajęcia z literatury polskiej i translatoryki.
Działalność.
Tłumaczy z języka czeskiego i słowackiego, przede wszystkim poezję, dramaty i teksty pieśni. Jej twórczość była tłumaczona na język czeski, słowacki, niemiecki i angielski. 
Jest współzałożycielką kawiarni literackiej AVION, dla której przygotowała i poprowadziła ponad 60 programów poetycko-muzycznych w latach 1996-2012. Jest również współzałożycielką oraz od 2000 r. prezeską polsko-czeskiego stowarzyszenia artystycznego Spolek-Towarzystwo AVION w Czeskim Cieszynie. Była kierownikiem literackim polskiego Miesiąca Spotkań Autorskich 2011 w Brnie, w którym udział wzięło 32 polskich pisarzy.
Od roku 1997 pełni funkcję sekretarza Klubu Polskiego POLONUS w Brnie.
Życie prywatne.
Po mężu Buchtová, od urodzenia mieszkała w Czeskim Cieszynie, od 1997 roku w Brnie. Jej córką jest tłumaczka Agnieszka Buchtová.
Odznaczenia i nagrody.
Putzlacher zdobyła nagrody w wielu konkursach poetyckich w Polsce i Czechach.

</doc>
<doc id="1154996" url="https://pl.wikipedia.org/wiki?curid=1154996" title="Théodore-Adrien Sarr">
Théodore-Adrien Sarr

Théodore-Adrien Sarr (ur. 28 listopada 1936 w Fadiouth) – emerytowany arcybiskup Dakaru, od 24 listopada 2007 kardynał.
Życiorys.
Naukę na poziomie podstawowym pobierał w Fadiouth, w proseminarium w Ngasobil (1946-1951); uczęszczał do Niższego Seminarium Matki Bożej w Hann (1951-1957) i do wyższego seminarium Libermanna w Sébikhotane (1957-1964).
Święcenia kapłańskie przyjął 28 maja 1964 Studiował na wydziale literatury klasycznej uniwersytetu w Dakarze (1964-1967), gdzie uzyskał magisterium. Od 1967 do 1974 pełnił posługę duszpasterską w kilku parafiach jako asystent wspólnot Akcji Katolickiej. Uczył literatury klasycznej (łaciny i greki) w niższym seminarium św. Józefa w Ngasobil, a w 1970 został jego dyrektorem.
1 lipca 1974 został mianowany ordynariuszem Kaolack. Był pierwszym afrykańskim biskupem tej diecezji. 24 listopada 1974 przyjął sakrę biskupią. Głównym konsekrującym był kard. Hyacinthe Thiandoum, arcybiskup Dakaru.
2 czerwca 2000 został podniesiony do godności metropolity Dakaru, gdzie odbył ingres 19 sierpnia 2000.
W ramach Konferencji Episkopatu Senegalu, Mauretanii, Wysp Zielonego Przylądka i Gwinei Bissau sprawował różne funkcje, m.in. przewodniczącego Komisji ds. Duchowieństwa, Seminariów i Zakonników oraz Krajowego Międzydiecezjalnego Komitetu Pielgrzymek Katolickich (Cinpec). Od 1980 do chwili obecnej jest przewodniczącym Komisji ds. Edukacji. Od 1987 do listopada 2005 był przewodniczącym tej Konferencji, a w latach 1994-1998 przewodniczącym Światowej Rady Międzynarodowego Biura Wychowania Katolickiego (OIEC).
W ramach Regionalnej Konferencji Episkopatu Afryki Zachodniej (CERAO/RECOWA) sprawował funkcję wiceprzewodniczącego i przewodniczącego (od 2003). W latach 2003-2006 był drugim wiceprzewodniczącym Sympozjum Konferencji Episkopatu Afryki i Madagaskaru (SECAM), zaś od 2007 r. pełni funkcję pierwszego wiceprzewodniczącego.
Na konsystorzu 24 listopada 2007 papież Benedykt XVI kreował go kardynałem z tytułem prezbitera Santa Lucia a Piazza d’Armi.
Brał udział w konklawe 2013, które wybrało papieża Franciszka. 28 listopada 2016 roku ukończył 80 lat i stracił prawo do udziału w konklawe.
22 grudnia 2014 przeszedł na emeryturę, ustępując z rządów w archidiecezji dakarskiej.

</doc>
<doc id="1154998" url="https://pl.wikipedia.org/wiki?curid=1154998" title="Xawery Pusłowski">
Xawery Pusłowski

Franciszek Xawery Pusłowski (ur. 16 czerwca 1875 w Sévres Ville d’Avray pod Paryżem, zm. 8 lipca 1968 w Krakowie) – hrabia, tłumacz, kolekcjoner, dyplomata, poeta i wojskowy.
Życiorys.
Dziadkiem Xawerego był Władysław Pusłowski (1801–1859), zakupił dla rodziny majątek Czarkowy w 1849 roku, upaństwowiony w 1945 roku. Ojciec Zygmunt (1848–1913) urodził się we Francji, nabył w 1880 roku dla rodzinnej kolekcji pałacyk w Krakowie przy ul. Kolejowej 10 (obecnie ul. Westerplatte), matką była Maria z Moszyńskich Pusłowska (1845–1926). Xawery miał dwóch braci: starszego Władysława Emanuela (ur. 1871), uzdolnionego matematyka, który zginął pod Samborem jako oficer armii austriackiej w 1915 roku, oraz młodszego Włodzimierza (ur. 1877), który popełnił samobójstwo w wieku 22 lat w czasie odbywania służby wojskowej w Staszowie w 1899 roku.
Xawery Pusłowski ukończył gimnazjum im. Jana III Sobieskiego i podjął studia prawnicze na UJ od 1894 roku, w trakcie ich trwania odbył także służbę wojskową, a wykształcenie uzupełnił w latach 1907–1910, studiując w Berlinie filozofię oraz historię sztuki. Władał biegle sześcioma językami.
W czasie I wojny światowej internowany w Moskwie, w 1919 roku powołany do służby wojskowej na terenie Śląska Cieszyńskiego, oddelegowany jako tłumacz towarzyszył premierowi Ignacemu Janowi Paderewskiemu w czasie konferencji pokojowej w Paryżu. Do bliskich znajomych hr. Pusłowskiego należał wówczas gen. Tadeusz Rozwadowski. Po śmierci generała w 1928 roku Pusłowski poświęcił mu jeden ze swych wierszy. W II RP zweryfikowany do stopnia porucznika kawalerii. W służbie dyplomatycznej pozostawał do 1923 roku, od momentu zwolnienia był już osobą prywatną udzielającą się w życiu towarzyskim Krakowa.
Pomagał gromadzić fundusze na budowę Muzeum Narodowego, na prośbę prezydentów Krakowa w swoim pałacu przyjmował najznakomitszych gości, w celach wystawienniczych pokazywał kolekcję obrazów, porcelany, tkanin szerszej publiczności w latach 1936 i 1938. Po raz ostatni kolekcja pokazywana była w 1998 roku w 30. rocznicę śmierci Xawerego Pusłowskiego.
W latach 1922–1939 był Naczelnikiem Oddziału Wioślarskiego „Sokoła” Krakowskiego.
W okresie II wojny światowej pilnował owej kolekcji w Krakowie, odwiedzając również majątek w Czarkowach. Po wojnie w latach 1945–1950 był wiceprezesem Towarzystwa Przyjaciół Sztuk Pięknych. Pracował jako tłumacz przysięgły przy Sądzie Okręgowym w Krakowie oraz jako lektor na AGH, UJ i Politechnice Krakowskiej. Nachodzony przez ówczesne władze zainteresowane upaństwowieniem jego kolekcji zdecydował się przekazać ją jako dar na Zamek Wawelski, a za namową Karola Estreichera pozostałą część kolekcji (ok. 100 obrazów) oraz pałac przekazał Uniwersytetowi Jagiellońskiemu. Mieści się w nim obecnie Instytut Muzykologii UJ. Zmarł w 1968 roku w Krakowie jako kawaler. Używał zdrobnienia „Sawa” podobnie jak jego stryjeczny krewny z Londynu.
Inne informacje.
W 1962 roku hr. Franciszek Xawery Pusłowski wystąpił w filmie pt. "Dziewczyna z dobrego domu" (reż. A. Bohdziewicz).

</doc>
<doc id="1155000" url="https://pl.wikipedia.org/wiki?curid=1155000" title="Odilo Scherer">
Odilo Scherer

Odilo Pedro Scherer (ur. 21 września 1949 w Cerro Largo) – brazylijski duchowny rzymskokatolicki, biskup pomocniczy w archidiecezji São Paulo w latach 2001–2007, arcybiskup São Paulo od 2007, kardynał prezbiter od 2007.
Życiorys.
Uczył się w Niższym Seminarium Duchownym św. Józefa w Kurytybie. W tym samym mieście w Seminarium Królowej Apostołów studiował filozofię, a teologię w studium teologicznym. W latach 1970–1975 studiował na Wydziale Pedagogicznym Uniwersytetu Passo Fundo.
Święcenia kapłańskie otrzymał 7 grudnia 1976 w Quatro Pontes i został inkardynowany do diecezji Toledo. W latach 1977–1978 był rektorem Niższego Seminarium św. Józefa w Cascavel, a następnie w latach 1979–1982 i 1993 rektorem Seminarium Diecezjalnego "Maria Mãe da Igreja" w Toledo. Od 1980 do 1985 wykładał filozofię na Wydziale Nauk Humanistycznych Arnalda Busatta w Toledo, a w latach 1985–1994 był profesorem na Universidade Estadual do Oeste do Paraná w Toledo. W 1985 wykładał teologię w Instytucie Teologicznym Pawła VI w Londrinie. W latach 1985–1988 był wikariuszem, a następnie proboszczem w parafii katedralnej Chrystusa Króla w Toledo i członkiem Krajowej Komisji ds. Duchowieństwa przy Konferencji Episkopatu Brazylii. W latach 1991–1992 był rektorem seminarium teologicznego w Cascavel, a od 1991 do 1993 dyrektorem Międzydiecezjalnego Ośrodka Teologicznego w tym mieście.
Uzyskał doktorat w dziedzinie teologii na Papieskim Uniwersytecie Gregoriańskim (1988–1996), tam też studiował filozofię (1994–1996). W latach 1994–2001 był konsultorem Kongregacji ds. Biskupów.
28 listopada 2001 został mianowany biskupem pomocniczym w archidiecezji São Paulo oaz biskupem tytularnym Novi. Sakrę biskupią przyjął 2 lutego 2002 w Toledo. W latach 2003–2007 był sekretarzem generalnym Konferencji Episkopatu Brazylii.
21 marca 2007 został mianowany arcybiskupem São Paulo. W tym samym roku pełnił funkcję drugiego sekretarza generalnego V Konferencji Ogólnej Rady Episkopatów Ameryki Łacińskiej i Karaibów, która odbywała się w Aparecidzie w Brazylii.
Na konsystorzu z dnia 24 listopada 2007, z nominacji Benedykta XVI, został włączony do grona kolegium kardynalskiego z tytułem prezbitera SantˈAndrea al Quirinale.
Był wymieniany jako jeden z poważniejszych kandydatów do objęcia papiestwa (tzw. papabile) po abdykacji Benedykta XVI w lutym 2013 roku.

</doc>
<doc id="1155002" url="https://pl.wikipedia.org/wiki?curid=1155002" title="Brygada Żydowska">
Brygada Żydowska

Brygada Żydowska (, ) – brytyjska formacja zbrojna złożona z Żydów podczas II wojny światowej.
Geneza.
Po wybuchu II wojny światowej, już we wrześniu 1939, przewodniczący Agencji Żydowskiej, Dawid Ben-Gurion, zadeklarował chęć walki w tym konflikcie zbrojnym. Z kolei prezydent Światowej Organizacji Syjonistycznej Chaim Weizman zaoferował rządowi brytyjskiemu pełną współpracę żydowskiej społeczności w Palestynie i rozpoczął negocjować utworzenie żydowskiej jednostki wojskowej w ramach brytyjskiej armii, która walczyłaby pod żydowskimi sztandarami. Jego propozycja została wprawdzie odrzucona, ale Brytyjczycy w maju 1940 w Palestynie sformowali trzy samodzielne kompanie piechoty złożone z miejscowych Żydów. Jednocześnie kilka tysięcy Żydów wstąpiło do brytyjskiej armii, spośród których we wrześniu 1940 r. zorganizowano piętnaście batalionów. Wzięły one udział w walkach z Niemcami w Grecji w kwietniu 1941 r.
6 sierpnia 1942 Brytyjczycy sformowali Palestinian Regiment złożony z trzech żydowskich batalionów piechoty i jednego arabskiego. 28 września został on przydzielony do Królewskiego Pułku East Kent (The Buffs). Palestinian Regiment został użyty do służby ochronnej i wartowniczej na obszarze Egiptu, a następnie w Cyrenajce. Żołnierze domagali się jednak udziału w walce z Niemcami pod własną flagą.
Brygada Żydowska.
Po ujawnieniu przez aliantów wstępnych raportów dotyczących niemieckich zbrodni na ludności żydowskiej podbitych krajów (Holocaust), brytyjski premier Winston Churchill wysłał osobisty telegram do prezydenta USA Franklina Delano Roosevelta, w którym stwierdził, że Żydzi mają prawo walczyć z Niemcami. Amerykański prezydent zgodził się z tą sugestią. W rezultacie 3 lipca 1944 brytyjski rząd ogłosił sformowanie brygady żydowskiej złożonej z Żydów i brytyjskich oficerów. Tworzenie formacji rozpoczęło się 20 września tego roku. Ostatecznie w listopadzie zorganizowano Samodzielną Żydowską Grupę Brygadową w składzie trzech batalionów piechoty oraz pododdziałów wsparcia i służb. Liczyła ona 5-5,5 tys. żołnierzy pochodzenia żydowskiego, pochodzących z kilkudziesięciu krajów z całego świata, w tym uciekinierów z krajów podbitych przez Niemców. Na jej czele stanął brygadier Ernest Benjamin, który był kanadyjskim Żydem. Żołnierze na prawym ramieniu munduru nosili plakietkę z flagą żydowską. Do hymnu jednostki wykorzystano melodię „Marsza Pierwszej Brygady”. Po początkowym szkoleniu w Egipcie formacja została przerzucona do południowych Włoch, gdzie przeszła bardziej intensywne ćwiczenia. Żydzi 5 marca 1945 weszli do walki z Niemcami w ramach brytyjskiej 8 Armii. Objęli pozycje obronne nad rzeką Senio w rejonie miejscowości Alfonsine. Walki ograniczały się do starć patroli i dokonywania zasadzek w celu brania jeńców. Od 14 do 21 kwietnia tego roku uczestniczyli w walkach o Bolonię jako rezerwa X Korpusu. Po zakończeniu wojny stacjonowali w Tarvisio, leżącym przy zbiegu granic włoskiej, austriackiej i jugosłowiańskiej. Zajmowali się wówczas przede wszystkim w ramach Bricha pomocą Żydom ocalałym z Holocaustu, którzy chcieli przedostać się do Palestyny. Ponadto objęli opieką grupę ok. 800 ocalałych dzieci żydowskich, zgrupowanych w alpejskiej miejscowości Selvino. Wiadomo też, że spośród żołnierzy Brygady były tworzone oddziały egzekucyjne, poszukujące byłych esesmanów zaangażowanych w Holocaust. W lipcu 1945 r. Brygada została przeniesiona do Belgii i Holandii. W Antwerpii uczestniczyła w paradzie zwycięstwa. Ostatecznie rozwiązano ją w sierpniu 1946.
Wielu żołnierzy służących podczas II wojny światowej w różnych żydowskich jednostkach wojskowych, a na końcu w Brygadzie Żydowskiej zajęło później wysokie stanowiska w siłach zbrojnych niepodległego Izraela.

</doc>
<doc id="1155003" url="https://pl.wikipedia.org/wiki?curid=1155003" title="550 Dywizja Grenadierów">
550 Dywizja Grenadierów



</doc>
<doc id="1155004" url="https://pl.wikipedia.org/wiki?curid=1155004" title="The Infinity Project">
The Infinity Project

The Infinity Project - brytyjski zespół muzyczny grający muzykę goa trance, w dużym stopniu odpowiedzialny za wprowadzenie gatunku trance na londyńską scenę muzyczną. W skład zespołu wchodzili: Raja Ram, Graham Wood i Anjee Sian. Z projektem współpracowali także: Simon Posford, Martin Freeland ("Man With No Name") i Nick Barber ("Doof"). Zespół został w późniejszym czasie przekształcony w wytwórnię płytową TIP Records.

</doc>
<doc id="1155005" url="https://pl.wikipedia.org/wiki?curid=1155005" title="Lluís Martínez Sistach">
Lluís Martínez Sistach

Lluís Martínez Sistach (ur. 29 kwietnia 1937 w Barcelonie) – hiszpański duchowny katolicki, arcybiskup Barcelony w latach 2004–2015, kardynał.
Życiorys.
Po maturze wstąpił w 1954 do wyższego seminarium diecezjalnego. Święcenia kapłańskie przyjął 17 września 1961. Od 1962 studiował prawo kanoniczne w Rzymie. W 1967 uzyskał tytuł doktora "in utroque iure" na Papieskim Uniwersytecie Laterańskim na podstawie pracy na temat prawa o stowarzyszeniach w Kościele.
Po powrocie do Barcelony pracował jako sekretarz trybunału kościelnego, a w 1973 został mianowany sędzią tegoż trybunału. Był też wykładowcą prawa kanonicznego na Wydziale Teologii w Barcelonie, następnie w salezjańskim Instytucie Teologii im. Martina Codolara.
W 1979 kard. Jubany mianował go wikariuszem generalnym Barcelony, powierzając mu specjalną funkcję koordynatora wszystkich instytucji kurii diecezjalnej. W 1987 powierzono mu koordynację trzech rad diecezjalnych – biskupiej, kapłańskiej i duszpasterskiej – oraz przewodniczenie komisji doradzającej w sprawach nominacji parafialnych. Został także mianowany członkiem rady konsultorów.
13 listopada 1987 otrzymał nominację na biskupa pomocniczego Barcelony (tyt. "Aliezira"); sakrę biskupią przyjął 27 grudnia tego samego roku w katedrze barcelońskiej.
W 1983 został prezesem hiszpańskiego stowarzyszenia kanonistów. 17 maja 1991 został mianowany biskupem Tortosy. Godność arcybiskupa Tarragony otrzymał 20 lutego 1997, zaś urząd objął 13 kwietnia 1997.
W 1996 został konsultorem Papieskiej Rady ds. Świeckich. Od 1990 do 2002 był przewodniczącym Komisji Prawnej Konferencji Episkopatu Hiszpanii. 16 grudnia 2002 został członkiem Papieskiej Rady ds. Tekstów Prawnych.
15 czerwca 2004 otrzymał nominację na arcybiskupią stolicę metropolitarną w Barcelonie, zaś 18 lipca 2004 kanonicznie objął urząd metropolity. Wybrany 8 marca 2005 na członka komitetu wykonawczego Konferencji Episkopatu Hiszpanii, był także członkiem Komisji Stałej tejże Konferencji. Jest wielkim kanclerzem Wydziału Filozofii i Wydziału Teologii Katalonii, a 8 lipca 2006 został członkiem Najwyższego Trybunału Sygnatury Apostolskiej.
Na konsystorzu, z nominacji Benedykta XVI, w dniu 24 listopada 2007 został włączony do grona kardynałów.
Brał udział w konklawe 2013, które wybrało papieża Franciszka. 6 listopada 2015 papież Franciszek przyjął jego rezygnację z pełnionego urzędu złożoną ze względu na wiek.
29 kwietnia 2017 roku skończył 80 lat i stracił prawo do udziału w konklawe.
Jest autorem licznych studiów prawniczych i opracowań.

</doc>
<doc id="1155007" url="https://pl.wikipedia.org/wiki?curid=1155007" title="31 Dywizja Grenadierów">
31 Dywizja Grenadierów

31 Dywizja Grenadierów (niem. "31. Grenadierdivision") – jedna z niemieckich dywizji grenadierów z okresu II wojny światowej. 
Utworzona w lipcu 1944 roku ze znajdującej się w stadium formowania 550 Dywizji Grenadierów i resztek 31 Dywizji Piechoty. W składzie XXVIII Korpusu Armijnego 18 Armii Grupy Armii Północ walczyła na terenie Łotwy. W październiku 1944 roku przekształcona w 31 Dywizję Grenadierów Ludowych. 

</doc>
<doc id="1155008" url="https://pl.wikipedia.org/wiki?curid=1155008" title="Efraim Sonnenschein">
Efraim Sonnenschein

Efraim Sonnenschein (ur. 15 grudnia 1890 r. w Czortkowie – zm. 1943 r. w Warszawie) – ostatni rabin gminy żydowskiej w Bydgoszczy, doktor filozofii.
Stanowisko rabina w Bydgoszczy objął 12 grudnia 1921 r. Był rabinem gminy żydowskiej w Bydgoszczy w latach 1921-1939 i w Inowrocławiu w latach 1933-1935. Miał duże wpływy w miejscowych organizacjach żydowskich. Przez lata był w konflikcie z zarządem gminy. Kwestionowano jego zaangażowanie religijne, wytykano mu skłonność do konfliktów i zawyżone wymagania finansowe. Rabin Sonnenschein pisał artykuły do gazet żydowskich. Zginął w warszawskim getcie.
Bibliografia.
 

</doc>
<doc id="1155009" url="https://pl.wikipedia.org/wiki?curid=1155009" title="Ludzie stamtąd">
Ludzie stamtąd

Ludzie stamtąd – zbiór opowiadań Marii Dąbrowskiej z 1926.
Zbiór składa się z 8 opowiadań, określanych też jako nowele. Akcja opowiadań rozgrywa się w tym samym czasie i miejscu (majątek ziemski pod Kaliszem na początku XX wieku) na wsi wśród ludzi z niższych warstw (służba folwarczna, robotnicy roli). Opowiadania należą do nurtu prozy psychologicznej. Bohaterowie ukazani są w sposób zindywidualizowany. Język utworów jest lekko stylizowany z elementami gwary ludowej.
W skład cyklu wchodzą opowiadania:

</doc>
<doc id="1155013" url="https://pl.wikipedia.org/wiki?curid=1155013" title="(9667) Amastrinc">
(9667) Amastrinc

(9667) Amastrinc – planetoida z pasa głównego asteroid okrążająca Słońce w ciągu 3 lat i 296 dni w średniej odległości 3,95 j.a. Została odkryta 29 kwietnia 1997 roku w "Kitt Peak Observatory" w programie Spacewatch. Nazwa planetoidy jest skrótem od "Amateur Astronomers, Inc.", stowarzyszenia astronomów amatorów mieszczącego się w Union College w Cranford. Przed nadaniem nazwy planetoida nosiła oznaczenie tymczasowe (9667) 1997 HC16.

</doc>
<doc id="1155018" url="https://pl.wikipedia.org/wiki?curid=1155018" title="Lista gwiazd w poszczególnych gwiazdozbiorach">
Lista gwiazd w poszczególnych gwiazdozbiorach

Lista gwiazd w poszczególnych gwiazdozbiorach – zestawienie gwiazd we wszystkich gwiazdozbiorach, w którym uwzględniono gwiazdy widoczne gołym okiem (do jasności widomej 6,5 magnitudo), gwiazdy podwójne, wielokrotne i zmienne oraz inne znaczniejsze obiekty gwiazdowe występujące w danych gwiazdozbiorach.

</doc>
<doc id="1155022" url="https://pl.wikipedia.org/wiki?curid=1155022" title="Biblioteka Miejska w Pradze">
Biblioteka Miejska w Pradze

Biblioteka Miejska w Pradze ("Městská knihovna v Praze", "MKP") – publiczna biblioteka, której organem założycielskim jest miasto stołeczne Praga. Powołana do życia w 1891 decyzją rady miejskiej jako "Publiczna biblioteka gminna królewskiego miasta stołecznego Pragi" ("Veřejná obecní knihovna královského hlavního města Prahy").
Od roku 1903 jej główny gmach znajduje się na placu Mariackim, ale obecny budynek zbudowano dopiero w połowie lat dwudziestych XX wieku. W latach 1996–1998 miał miejsce gruntowny remont.
W 2007 roku MKP posiadała 46 filii oraz trzy biblioteki objazdowe (tzw. "bibliobusy"). Na początku roku 2006 w zasobach było ponad 2,2 mln pozycji.

</doc>
<doc id="1155032" url="https://pl.wikipedia.org/wiki?curid=1155032" title="Antioch XI Epifanes Filadelfos">
Antioch XI Epifanes Filadelfos

Antioch XI Epifanes Filadelfos – władca państwa Seleucydów w latach od około 93 do 92 p.n.e., syn Antiocha VIII Gryposa, brat Seleukosa VI Epifanesa.
Był jednym z uczestników wewnętrznych potyczek, które spowiły ostatnie lata niegdyś potężnego królestwa Seleucydów, w czasach Antiocha XI zredukowanego do niewielkich terytoriów wokół Damaszku. Po klęsce rodzonego brata w 93 p.n.e. wraz z Filipem Filadelfosem podjął się ryzykownej próby zajęcia Antiochii, którą kontrolował przez krótki czas. Utonął w Orontesie, podczas przekraczania go na koniu w roku 92 p.n.e., kiedy uciekał przed Antiochem X po przegranej bitwie.

</doc>
<doc id="1155035" url="https://pl.wikipedia.org/wiki?curid=1155035" title="Nadieżda Mountbatten">
Nadieżda Mountbatten

Nadieżda Michajłowna Mountbatten z d. de Torby, zw. Nadą, ros. "Надежда Михайловна де Торби" (ur. 28 maja 1896 w Cannes, zm. 22 stycznia 1963 tamże) – brytyjska arystokratka pochodzenia rosyjskiego, hrabianka, hrabina Mediny i markiza Milford Haven jako żona George'a Mountbattena.
Urodziła się jako drugie dziecko Michała Michajłowicza Romanowa (1861–1929) i Zofii von Merenberg (1868–1927). Miała dwoje rodzeństwa, starszą siostrę Anastazję (1892–1977) i młodszego brata Michaiła (1898–1959). W 1899 jej rodzina przeniosła się do Wielkiej Brytanii, zamieszkując w Keele, następnie w Londynie (od 1909). Była osobą o orientacji biseksualnej, mając w młodości romans m.in. z Glorią Morgan Vanderbilt.
15 listopada 1916 w Londynie wyszła za mąż za George'a Montbattena (1892–1938), hrabiego Mediny i markiza Milford Haven, syna Louisa (1854–1921) i Wiktorii Heskiej (1863–1950). Z małżeństwa pochodzi dwoje dzieci: 

</doc>
<doc id="1155036" url="https://pl.wikipedia.org/wiki?curid=1155036" title="(9668) Tianyahaijiao">
(9668) Tianyahaijiao

(9668) Tianyahaijiao – planetoida z pasa głównego asteroid okrążająca Słońce w ciągu 4 lat i 245 dni w średniej odległości 2,79 j.a. Została odkryta 29 kwietnia 1997 roku w programie BSCAP. Nazwa planetoidy pochodzi od zwrotu "Tianya Haijiao" oznaczającego dosłownie "ostrze z nieba otaczające morze" a będącego nazwą słynnej skały o historycznym znaczeniu na południowym wybrzeżu wyspy Hajnan. Przed nadaniem nazwy planetoida nosiła oznaczenie tymczasowe (9668) 1997 LN.

</doc>
<doc id="1155038" url="https://pl.wikipedia.org/wiki?curid=1155038" title="Rogoźno (jezioro)">
Rogoźno (jezioro)

 
Rogoźno – jezioro w woj. wielkopolskim, w pow. obornickim, w granicach miasta Rogoźno, leżące na terenie Pojezierza Chodzieskiego. 
Przy zachodnim brzegu jeziora ciągnie się miejscowość Rogoźno w której zlokalizowane są plaża, promenada i przystań żeglarska.
Dane morfometryczne.
Powierzchnia zwierciadła wody według różnych źródeł wynosi od 125,8 ha przez 131,0 ha do 148,20 ha. 
Zwierciadło wody położone jest na wysokości 69,2 m n.p.m. lub 69,5 bądź 69,7 m n.p.m. Średnia głębokość jeziora wynosi 3,0 m, natomiast głębokość maksymalna 5,8 m.
W oparciu o badania przeprowadzone w 1997 i 2003 roku wody jeziora zaliczono do wód pozaklasowych i poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Rogoźno". W różnych publikacjach występuje ono pod nazwą "Jezioro Rogozińskie".
Przyroda.
Jest to stosunkowo mocno rybny akwen typu sandaczowego, o charakterystycznej zielonkawej barwie wody. Występują tu głównie płocie, krąpie, leszcze, okonie i sandacze. Jezioro zarybiano węgorzem, który występuje tu, w związku z tym, dość obficie.
Roślinność wynurzona nie jest tutaj zbyt liczna. Reprezentowana jest przede wszystkim przez pałkę wąskolistną, trzcinę pospolitą oraz mannę mielec. Roślinność zanurzoną dominują wywłócznik, rdestnica przeszyta i moczarka kanadyjska. Roślinność bagienna wytworzyła się w rejonie wpływu Małej Wełny.
Miejsca pamięci narodowej.
Na zachodnim brzegu jeziora znajdują się dwa miejsca pamięci narodowej ofiar niemieckiego Selbstschutzu z września 1939.

</doc>
<doc id="1155040" url="https://pl.wikipedia.org/wiki?curid=1155040" title="Jezioro Rogozińskie">
Jezioro Rogozińskie



</doc>
<doc id="1155042" url="https://pl.wikipedia.org/wiki?curid=1155042" title="Piotr Bańka">
Piotr Bańka

Piotr Bańka (ur. 1972 w Łodzi) – polski kompozytor muzyki instrumentalnej i filmowej, producent muzyczny, twórca muzyki do spektakli teatralnych i słuchowisk radiowych.
Do najważniejszych prac należą realizacje dźwiękowe muzyki do filmów „Wiedźmin”, „Wyjazd integracyjny”, „Dancing 4 U”, “Moja Polska – ostatnia opowieść Ryszarda Kaczorowskiego”, seriali telewizyjnych „M jak Miłość”, „Samo życie”. Bańka jest również autorem czołówek radiowych Polskiego Radia, „Trójki”, Radia Freee, Polskiego Radia Chicago oraz czołówek telewizyjnych m.in. TVP2, a także piosenek, które śpiewali m.in. Olga Bończyk, Krzysztof Cugowski, Marek Torzewski.
Obecnie zawodowo związany ze Sky Media Polska w Lublinie.
Zamówienia kompozytorskie.
Ekstaza do świętego z feretronu.
Utwór o charakterze litanii, inspirowany męczeńską śmiercią o. Maksymiliana Kolbe, zamówiony przez Filharmonię Lubelską do cyklu „Genocyd. Tryptyk o kanonie nadziei”. W przeciwieństwie do klasycznych litanii znanych z liturgii kościołów chrześcijańskich, Ekstaza nie jest skierowana do osoby świętej, ale stanowi w zamyśle kompozytora ostatnie wołanie o pomoc, ostatnią modlitwę człowieka idącego na śmierć. Kompozycja ma formę poematu symfonicznego, w którym na równych prawach – obok orkiestry, chóru i solisty, występują partie instrumentów elektronicznych i dźwięków generowanych w pamięci komputera. Widowisko zostało zarejestrowane w Lublinie w Sali Operowej Centrum Spotkań w grudniu 2017 r. i wyemitowane w paśmie premierowym przez TVP2 i TVP Kultura.
Unia Narodów.
Multimedialny spektakl, powstały w ramach obchodów 450-lecia zawarcia Unii Lubelskiej. Narracja pokazu oparta jest na „Oksfordzkiej historii unii polsko-litewskiej” napisanej przez prof. Roberta Frosta. W warstwie muzycznej, oprócz sekwencji ilustrujących konkretne sceny, wybrzmiewa również kompozycja „Incantation” – finalistka Film Music Contest w Koszycach w kategorii Muzyka Filmowa, a także zaaranżowany na instrumenty elektroniczne XVI wieczny taniec polski „Wesoły”.

</doc>
<doc id="1155046" url="https://pl.wikipedia.org/wiki?curid=1155046" title="Zory">
Zory



</doc>
<doc id="1155058" url="https://pl.wikipedia.org/wiki?curid=1155058" title="Jezioro Budziszewskie">
Jezioro Budziszewskie

Jezioro Budziszewskie – jezioro polodowcowe położone na Pojezierzu Gnieźnieńskim (powiat obornicki, województwo wielkopolskie).
Przez jezioro przepływa rzeka Mała Wełna, która łączy je z jeziorem Rogoźno od północy i jeziorem Rościńskim od południa.
W południowej części zachodniego brzegu jeziora zlokalizowane są ośrodki wypoczynkowe i strzeżona plaża.

</doc>
<doc id="1155059" url="https://pl.wikipedia.org/wiki?curid=1155059" title="Mundżak żółty">
Mundżak żółty

Mundżak żółty ("Muntiacus atherodes") – gatunek ssaka z rodziny jeleniowatych, podobny do mundżaka indyjskiego (do niedawna uważany za jego podgatunek). Gatunek słabo poznany.
Występowanie i biotop.
Borneo.
Charakterystyka ogólna.
Ubarwienie żółtopomarańczowe, z ciemnobrązowym pasem wzdłuż grzbietu i górnej części ogona, spodem jaśniejsze. U młodych występuje cętkowanie. Samce mają poroże krótsze niż mundżak.
Gatunek roślinożerny. Dorosłe osobniki, poza okresem godowym, prowadzą samotniczy tryb życia.
Zagrożenia i ochrona.
"Muntiacus atherodes" jest poławiany dla mięsa i skór. Liczebność populacji szacowana jest na 5000-6000 osobników. Nie jest objęty konwencją waszyngtońską. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT.

</doc>
<doc id="1155083" url="https://pl.wikipedia.org/wiki?curid=1155083" title="Erg na sekundę">
Erg na sekundę

Erg na sekundę – jednostka mocy w układzie CGS. Jest to praca, jaką wykonuje w ciągu 1 sekundy siła 1 dyny na drodze 1 cm, przebytej w kierunku działania siły.
1 erg = 1 dyna x 1 cm = (1 g x 1 cm / s²) x 1 cm = 1 g x 1 cm² / 1 s²

</doc>
<doc id="1155084" url="https://pl.wikipedia.org/wiki?curid=1155084" title="Mundżak samotny">
Mundżak samotny

Mundżak samotny ("Muntiacus feae") – gatunek ssaka z rodziny jeleniowatych, podobny do mundżaka. Gatunek rzadki i słabo poznany.
Występowanie i biotop.
Chiny, Laos, Mjanma, Tajlandia i Wietnam.
Podgatunki.
Zespół Deer Specialist Group z IUCN wyodrębnia podgatunki:
Zagrożenia i ochrona.
"Muntiacus feae" jest poławiany dla mięsa i skór. Uznawany jest za gatunek zagrożony wyginięciem z powodu polowań i utraty siedlisk. Nie jest objęty konwencją waszyngtońską. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (brak wystarczających danych).

</doc>
<doc id="1155087" url="https://pl.wikipedia.org/wiki?curid=1155087" title="Albert Isaac Bezzerides">
Albert Isaac Bezzerides



</doc>
<doc id="1155092" url="https://pl.wikipedia.org/wiki?curid=1155092" title="Puchar Świata w Biathlonie 2007/2008 – Kontiolahti 2007">
Puchar Świata w Biathlonie 2007/2008 – Kontiolahti 2007

Puchar Świata w Biathlonie w fińskim Kontiolahti – zawody odbyły się w dniach 29 listopada – 2 grudnia 2007 roku. Była to pierwsza seria zawodów w sezonie 2007/2008. Była to też jedyna seria w tym państwie w tym sezonie.
Biathloniści liderzy.
Ponieważ była to pierwsza seria zawodów biathlonowych w sezonie to koszulki lidera wszystkich klasyfikacji nosił zawodnik, który wygrał poprzednią edycję Pucharu Świata w danej klasyfikacji
Arena zmagań.
Trasa w odległym od Helsinek o 438 kilometrów Kontiolahti znajduje się na nizinnym terenie. Najwyższy punkt ma 129 m n.p.m., a najniższy 89 m n.p.m. czyni to najniższą trasą w sezonie biathlonowym. Trybuny przy strzelnicy mogą pomieścić około 10 000 osób. W okolicy znajduje się 20 kilometrów trasy treningowych o łatwym poziomie trudności. Do kompleksu oprócz stadionu biathlonowego zaliczają się: restauracja, sklepy z pamiątkami oraz centrum telewizyjne, z którego transmitują zagraniczne stacje telewizyjne.
Relacje z konkursów.
Kobiety.
Bieg indywidualny.
Relacja
Pierwszy start zawodniczek w Pucharze Świata rozpoczął się o godzinie 11:30 czasu fińskiego (10:30 czasu polskiego) podczas opadów śniegu, które zanikły podczas konkursu. Na starcie stanęło 105 zawodniczki, które walczyły o prawo startów w kolejnej serii, która odbędzie się w Hochfilzen Jako pierwsza na trasę ruszyła Agnieszka Grzybek, która do połowy dystansu strzelała bezbłędnie, ale ostatnie dwa podejścia dodały Polce trzy minuty karne, co dało dopiero 62. pozycję, choć z porównaniu do swoich koleżanek z drużyny wypadłą przyzwoicie (Paulina Bobak była 74., a Magdalena Nykiel 80.), a sama Grzybek jest młoda i mało doświadczoną zawodniczką, więc można jej usprawiedliwić jest występ.
Przez długi czas na czele zawodów prowadziła Mołdawianka Natalia Lewczenkowa, która zajmowała czołową pozycję, aż do startu najlepszych zawodniczek. Jako pierwsza zrobiła to Zdeňka Vejnarová, a zaraz po niej Krystyna Pałka, która do trzeciego strzelania była w ścisłej czołówce zawodów. Jednak ostatnie strzelanie pozbawiło Polkę nawet na miejsce w czołowej dziesiątce. Również Magdalena Gwizdoń znalazła się tuż za pierwszą dziesiątką, choć do Pałki straciła ponad dwadzieścia sekund.
Polki długo były w czołówce, ale to nie one walczyły o zwycięstwo. Właśnie o nie rywalizowały Rosjanki, Szwedki i Niemki. Najgorsze z nich były Skandynawki, które zajęły miejsca tuż za podium. trzecia była Niemka Simone Denkinger. O najwyższą pozycję walczyły ramię w ramię Tatjana Moisiejewa i Martina Glagow. Ostatecznie lepsza Niemka, która wygrała o jedynie 6,7 sekundy.
Glagow została pierwszą liderką Pucharu Świata w sezonie 2007/2008. Pozostałe zawodniczki są na tych samych miejscach co podczas konkursu, ponieważ były to inauguracyjne zawody.
Wyniki
Sprint.
Relacja
Sprint w Kontiolahti rozpoczął się podczas śnieżnego piątkowego popołudnia. Do startu przystąpiło 106 zawodniczek. Z najlepszych utworzono listę startową na niedzielny bieg pościgowy. Jako pierwsza z Polek ruszyła Agnieszka Grzybek, która ostatecznie zajęła 52. miejsce tracą do zwyciężczyni minutę i czterdzieści siedem sekund. Będąc ponownie trzecią w zespole. Wyprzedziła Magdalenę Nykiel (73. lokata) i Paulinę Bobak (66. pozycja) i m.in. Magdę Rezlerovą, która dzień wcześniej podczas bieg indywidualnego była na 14. miejscu.
Największą niespodzianką konkursu była Finka Kaisa Varis (startowała z numerem 18), którą wyprzedziły dopiero liderka Pucharu Świata Martina Glagow. Jednak ostatecznie Varis nie stanęła na podium. Do tryumfatorki straciła ponad 16 sekund.
Na dobre rozpoczęły walkę Niemki, które po słabym występie w biegu indywidualnym praktycznie między sobą ustalały, która wygra zawody. Ostatecznie zrobiła to Martina Glagow wyprzedzając o zaledwie trzy dziesiąte sekundy Kati Wilhelm. Na najniższym stopniu podium stanęła Norweżka Tora Berger. tuż za podium była następna Niemka Andrea Henkel. Dzięki małym różnicom w czołówce (Henkel straciła 6 sekund do Glagow) bieg pościgowy powinien być bardzo interesujący.
Po raz drugi w tym sezonie punktowała Magdalena Gwizdoń, która na mecie zanotowała 16 wynik. Krystyna Pałka ukończyła bieg na 42. pozycji, choć gdyby strzelała bezbłędnie to mogła być na podobnym miejscu co Gwizdoń.
Martina Glagow umocniła się na pozycji lidera Pucharu Świata w sezonie 2007/2008. Druga jest również Niemka Simone Denkinger, która traci już 29 punktów. Trzecia jest Szwedka Anna Carin Zidek z dorobkiem 60 oczek. Najlepsza z Polek Magdalena Gwizdoń jest na 15 pozycji z 35 punktami.
Wyniki
Bieg pościgowy.
Relacja
Bieg pościgowy kobiet rozpoczął się przy dobrej pogodzie i słabym wietrze, jednak nie pomogło to w strzelaniu biathlonistkom. Wręcz przeciwnie. Żadna nie strzelała bezbłędnie, a zaledwie cztery jeden raz spudłowały.
Pierwsza wystartowała zwyciężczyni sprintu i liderka Pucharu Świata Martina Glagow, lecz małe różnice ze sprintu spowodowały, iż tuż za nią wystartowały jeszcze trzy zawodniczki, które długo między sobą walczyły o przodownictwo w konkursie. Szesnasta wystartowała Magdalena Gwizdoń, czterdziesta druga Krystyna Pałka, a jako pięćdziesiąta druga debiutantka w tej konkurencji podczas zawodów tej rangi Agnieszka Grzybek.
Jak wyżej napisano przez długi czas cztery zawodniczki prowadziły tempo w zawodach. Podczas drugiego strzelania wypadłą z rywalizacji Kati Wilhelm, która nie trafiła w czarną tarczę. Swój wynik jeszcze pogorszyła jeszcze po ostatnim pobycie na strzelnicy pudłując dwa razy. Następna eliminacja powstałą w trzecim strzelaniu. Jedyną bezbłędną została Norweżka Tora Berger i to ona objęła prowadzenie. Niecelny strzał w ostatnim podchodzeniu do strzelania nie przeszkodził w odniesionym zwycięstwie, które było pierwszym w historii tej zawodniczki. Polki słabo strzelały. Gwizdoń, aż siedem razy nie trafiała w tarczę. Ostatecznie jednak zdobyła punkty będąc 27 zawodniczką na mecie. Po trzech sekundach przybiegła następna polska reprezentantka. Krystyna Pałka uzyskała 29 czas. Agnieszka Grzybek uzyskała minimalny awans z 52. na 50. miejsce.
Liderką pozostała Martina Glagow. Pozostałe miejsca na podium zajmują również Niemki: Simone Denkinger, która traci już 42 punktów i Andrea Henkel 45 oczek. Magdalena Gwizdoń jest na 18. miejscu z 39 punktami, a Krystyna Pałka 25. z 26 oczkami.
Wyniki
Mężczyźni.
Bieg indywidualny.
Relacja
Pierwszym startem wśród panów w nowym sezonie biathlonowym był bieg indywidualny, który zaczął się o godzinie 15:30 czasu fińskiego (14:30 czasu polskiego), czyli już w czasie zmierzchu słońca. Na starcie stanęło 120 zawodników. Nawet z tak państw jak Australia (Mark Daymond), czy Holandia (Herbert Cool) w których zimy nie są aż tak śnieżne i zimne, alby można było uprawiać sporty zimowe. Jako pierwszy z polskich zawodników wystartował Adam Kwak, który jednak nie zaliczył choćby dobrego startu pudłując cztery razy, będąc na 94. miejscu. Drugi, również mało doświadczony Polski reprezentant, słabo rozpoczął sezon będąc na 89. lokacie. Za to, aż dwóch Polaków zdobyło punkty. Szesnasty wynik uzyskał Krzysztof Pływaczyk dwa razy pudłując. Tomasz Sikora zajął miejsce na ostatnim miejscu czołowej dziesiątki również pudłując dwa razy.
Do czołowej trzydziestki oprócz Pływaczyka z niższych numerów awansował też Włoch Christian Martinelli, dla którego był to najlepszy występ w karierze. Zaskakujący jest start Amerykanina Jay Hakkinen, który zaliczył minimalnie lepszy start od naszego srebrnego medalisty igrzysk olimpijskich.
Najważniejsze role w konkursie grali zawodnicy z najlepszych nacji biathlonowych tj. Rosji, Norwegii, Niemiec i Francji. Wygrał zawodnik znad kraju Sekwany – Vincent Defrasne, który wyprzedził Skandynawa Hanevolda o 23,6 sekundy i Rosjanina Maksima Czudowa.
Defrasne został pierwszy liderem Pucharu Świata w sezonie 2007/2008. Pozostali zawodnicy są na tych samych miejscach co podczas konkursu, ponieważ były to inauguracyjne zawody.
Wyniki
Sprint.
Relacja
Sprint w Kontiolahti rozpoczął się przy lekkich opadach śniegu, lecz to nie przeszkodziło zawodnikom w oddawaniu celnych strzałów. Na starcie zjawiło się 120 zawodników. Jako jeden z pierwszych ruszył Adam Kwak, który dzielnie trzymał się do połowy dystansu. Ostatecznie zajął 80. miejsce, dwa razy pudłując (obywa w drugi strzelaniu). Drugi z młodych Polaków Sebastian Witek zajął dopiero 106. miejsce nie trafiając w tarczę 4 razy. Za to do biegu pościgowego awansował Krzysztof Pływaczyk, który dojechał do mety na 51. miejscu. Najlepiej z reprezentantów Polski wystartował Tomasz Sikora, który ponownie ukończył wyścig na 10. pozycji.
Najdłużej prowadzącym zawodnikiem zawodów został tym razem Włoch Markus Windisch, który ostatecznie zajął 17 lokatę. Lider Pucharu Świata Vincent Defrasne wystartował jako jeden z pierwszych w najmocniejszej trzeciej grupie przez co nie wiedział jaki czas musi uzyskać, aby minimum stanąć na podium. Późniejszy start wykorzystali Rosjanin Dmitrij Jaroszenko i Norweg Ole Einar Bjørndalen, którzy między sobą walczyli o zwycięstwo. Ostatecznie wygrał Skandynaw, który wyprzedził zawodnika z reprezentacji Sbornej o 12,7 sekundy. Trzeci nieoczekiwanie był młody Niemiec Carsten Pump.
Wyniki biegu sprinterskiego przetasowali tabelę klasyfikacji generalnej, choć Defrasne pozostał liderem to za jego plecami znalazły się takie sławy jak Ole Einar Bjørndalen, czy Iwan Czeriezow. Tomasz Sikora awansował na piątą pozycję, którą okupuje razem z Chińczykiem Zhang Chengye.
Wyniki
Bieg pościgowy.
Relacja
Bieg pościgowy mężczyzn rozpoczął się wieczorem. Biathlonistom to chyba przeszkadzało ponieważ dużo było niecelnych strzałów. Jeden z Rosjan spudłował połowę strzałów (10 z 20).
Pierwszy wystartował zwycięzca sprintu Ole Einar Bjørndalen, a następnie Rosjanin Dmitrij Jaroszenko, a potem następni zawodnicy w kolejności wywalczonej w sprincie. Jako jedenasty zaczął bieg Tomasz Sikora, a pięćdziesiąty piąty Krzysztof Pływaczyk.
Do pierwszego podejścia na strzelnicy Norweg przyjechał na pierwszym miejscu z wyraźną przewagą nad Jaroszenko. Jednak po pudle miał już minimalna przewagę, którą stracił po drugim podejściu, ponownie raz pudłując. Na przód wyszło dwóch Rosjan. Do Jaroszenki dołączył Czeriezow. Taka kolejność utrzymywała się do ostatniego strzelania. Wtedy to stojący przez szansa pierwszej wygranej w Pucharze Świata Dmitrij, aż trzy razy nie trafił do tarczy i musiał biec trzy karne rundy co spowodowało spadek na trzecie miejsce. Bjørndalen, który tracił przed ostatnim przymierzaniem do tarczy tracił ponad dziesięć sekund, więc miał szansę ponownie wyjść na prowadzenie. Nie udało mu się to. Dwa niecelne strzały spowodowały, iż Iwan Czeriezow na linii mety mógł się cieszyć ze zwycięstwa. Tomasz Sikora z trzeba nietrafnymi strzałami zajął jedenastą lokatę. Pływaczyk stracił 51 pozycję na starcie i spadł na 55. miejsce.
Vincent Defrasne znowu nie wszedł do czołowej dziesiątki stracił koszulkę lidera na miano zwycięzcy konkursu. Rosjanin ma 102 punkty. Tuż za nim jest Ole Einar Bjørndalen, który ma tylko 4 mniej punktów. Trzeci jest Austriak Friedrich Pinter. Najlepszy z Polaków - Tomasz Sikora zajmuje dziesiątą lokatę z 74 oczkami. Krzysztof Pływaczyk spadł na 32. miejsce.
Wyniki
Gwiazda serii.
Najbardziej widoczną zawodniczką serii była Martina Glagow. Niemka zwyciężyła 2 razy, a ponadto raz była trzecia. Zawodniczka popisała się bardzo dużą skutecznością strzelania. Na 50 wystrzelonych pocisków tylko jeden nie trafił w czarną tarczę (skuteczność 98%). Właśnie dzięki celnemu oku „biegaczka w niebieskiej czapeczce” objęła przodownictwo w Pucharze Świata i już po trzech konkursach ma 42 punkty przewagi nad drugą zawodniczką. Również pod względem biegu Niemka nie odstawała. Na trasie wszystkich startów była 100 minut i 35,1 sekundy (1 godzina 40 minut 35,1 sekundy).
więcej o Martinie Glagow
Ostatnia seria w ....
Ostatni raz w Kontiolahti zawodnicy startowali w sezonie olimpijskim 2005/2006. Była to przedostatnia seria w sezonie. Odbyła się w dniach 16 – 19 marca 2006 roku. Były to bardzo dobre zawody dla Szwedów, którzy wygrali trzy z sześciu zaplanowanych konkursów. Carl Johan Bergman wygrał bieg sprinterski, a Anna Carin Zidek wygrała sprint i bieg pościgowy. My zapamiętamy tę serię ze świetnych startów Polaków, a przede wszystkim Tomasza Sikory, który dwa razy stanął na podium wygrywając nawet bieg masowy. Inni Polacy startowali przeciętnie i tylko Magdalena Gwizdoń zdobyła punkty.

</doc>
<doc id="1155097" url="https://pl.wikipedia.org/wiki?curid=1155097" title="Całka Duhamela">
Całka Duhamela



</doc>
<doc id="1155100" url="https://pl.wikipedia.org/wiki?curid=1155100" title="Dreamworks Animation">
Dreamworks Animation



</doc>
<doc id="1155101" url="https://pl.wikipedia.org/wiki?curid=1155101" title="Szymon Jakubowski (reżyser)">
Szymon Jakubowski (reżyser)

Szymon Jakubowski (ur. 17 stycznia 1978) – polski reżyser, scenarzysta, absolwent reżyserii Wydział Radia i Telewizji Uniwersytetu Śląskiego oraz Wydziału Kulturoznawstwa ze specjalnością: Filmoznawstwo Uniwersytetu Jagiellońskiego.
Od 2011 roku wykładowca na Akademii Krakowskiej im. Andrzeja Frycza Modrzewskiego w Krakowie gdzie również mieszka.
Filmografia.
Etiudy fabularne
Dokument
Filmy krótkometrażowe
Filmy fabularne
Telewizja

</doc>
<doc id="1155103" url="https://pl.wikipedia.org/wiki?curid=1155103" title="Giovanni dos Santos">
Giovanni dos Santos



</doc>
<doc id="1155106" url="https://pl.wikipedia.org/wiki?curid=1155106" title="Werchrata (stacja kolejowa)">
Werchrata (stacja kolejowa)

Werchrata – stacja kolejowa w Werchracie, w województwie podkarpackim, w Polsce.
W roku 2017 stacja obsługiwała 0–9 pasażerów na dobę.

</doc>
<doc id="1155108" url="https://pl.wikipedia.org/wiki?curid=1155108" title="Serwer FTP">
Serwer FTP

Serwer FTP – serwer umożliwiający wymianę plików z komputerami za pomocą protokołu komunikacyjnego FTP.
Przykładowe implementacje.
Serwer FTP może być również elementem pakietu programów i wtedy stanowi jedną z oferowanych usług. Przykładem takiego rozwiązania jest IIS (Internet Information Services) firmy Microsoft.

</doc>
<doc id="1155109" url="https://pl.wikipedia.org/wiki?curid=1155109" title="Pirjo Manninen">
Pirjo Manninen



</doc>
<doc id="1155111" url="https://pl.wikipedia.org/wiki?curid=1155111" title="Telluric Chaos">
Telluric Chaos

Telluric Chaos – dziewiąty album amerykańskiej grupy The Stooges wydany w 2005. Utwory nagrano 22 marca 2004 na koncercie w Shibuya-AX w Tokio (Japonia).

</doc>
<doc id="1155112" url="https://pl.wikipedia.org/wiki?curid=1155112" title="Kacper Meciszewski">
Kacper Meciszewski

Kacper Meciszewski (ur. 1763 w Krakowie, zm. 28 września 1803 tamże) – pułkownik wojsk polskich, prawnik i dramatopisarz. 
Życiorys.
Urodzony w rodzinie mieszczańskiej, syn Wawrzyńca Meciszewskiego (późniejszego wójta III Cyrkułu Garbarskiego) i Gertrudy ze Smolińskich. Od 1774 do 1780 pobierał nauki w Szkołach Przygłównych Krakowskich, potem w Szkole Głównej studiował prawo. Został subdelegatem grodzkim siewierskim oraz prokuratorem prawa magdeburskiego, od 1785 – sekretarzem królewskim.
W tym czasie wydał komedię "Rywale czyli Capstrzyk w Krakowie" (Kraków, w piśmie "Nowy Korbut", 1786) i przekład dzieła prawniczego J. Ch. Heinecciusa pt. "Ustanowienie prawa cywilnego w sposobie łatwym zebrane, wielą przystosowaniami pomnożone i na język ojczysty przełożone" (2 tomy, Kraków, 1785-1786). Zabiegał w tym okresie o przyjęcie do adwokatury krakowskiej, co powiodło się dopiero pod koniec 1788 dzięki poparciu Filipa Nereusza Lichockiego, ówczesnego syndyka miejskiego, a wbrew skonfliktowanym z Meciszewskim innym patronom palestry.
1 lipca 1790 Sejm nobilitował Meciszewskiego, nadając mu herb Prawdzic. Pracował on potem w magistracie krakowskim; 8 sierpnia 1791 uczestniczył zgromadzeniu wydziałowym deklarując w swym przemówieniu swoje poparcie dla Konstytucji 3 maja. Podczas insurekcji kościuszkowskiej, 25 marca 1794 został sekretarzem Komisji Porządkowej Województwa Krakowskiego, a miesiąc później generalnym audytorem w stopniu kapitana. Zanotowano jego darowiznę na rzecz powstania: 24 kwietnia ofiarował konia do ciągnięcia armat oraz 12 pałaszy dla kawalerzystów. Uciekając z Krakowa po upadku powstania zabrał ze sobą archiwum Komisji, które jednak nie zachowało się.
Później wrócił do Krakowa i otrzymawszy 27 marca 1797 tytuł doktora obojga praw został adwokatem, specjalizującym się w skomplikowanych sprawach. Oskarżony o krzywoprzysięstwo popełnił samobójstwo.
Pierwszą żoną Kacpra Meciszewskiego była zmarła w 1801 Marianna z Piklewiczów (vel Pisklewicz); miał z nią synów Filipa Nereusza i Kazimierza oraz córkę Emilię Honoratę. Drugą żoną Meciszewskiego była Barbara Fogtówna, matka Hilarego Walentego Meciszewskiego, krakowskiego publicysty.

</doc>
<doc id="1155123" url="https://pl.wikipedia.org/wiki?curid=1155123" title="Silbury Hill">
Silbury Hill

Silbury Hill – liczący ponad 4500 lat kopiec w południowej Anglii, w hrabstwie Wiltshire. Jest to najwyższy wykonany przez człowieka kopiec w Europie i jeden z największych na świecie, ma 40 m wysokości i 167 m średnicy. Istnieje kilka teorii dotyczących sposobu powstania kopca, dwie z nich to:
Obiekt w roku 1986 wpisany na listę światowego dziedzictwa UNESCO razem ze Stonehenge i podobnymi obiektami w Anglii.

</doc>
<doc id="1155125" url="https://pl.wikipedia.org/wiki?curid=1155125" title="Calamitaceae">
Calamitaceae



</doc>
<doc id="1155126" url="https://pl.wikipedia.org/wiki?curid=1155126" title="Jezioro Proboszczowskie">
Jezioro Proboszczowskie

6 jezior w Polsce:

</doc>
<doc id="1155129" url="https://pl.wikipedia.org/wiki?curid=1155129" title="Port lotniczy Ałmaty">
Port lotniczy Ałmaty

Port lotniczy Ałmaty – międzynarodowy port lotniczy położony 18 km na północny wschód od centrum Ałmaty. Jest największym portem lotniczym w Kazachstanie.

</doc>
<doc id="1155139" url="https://pl.wikipedia.org/wiki?curid=1155139" title="Biegunecznikowate">
Biegunecznikowate

Biegunecznikowate ("Simaroubaceae" DC.) – rodzina roślin należąca do rzędu mydleńcowców "Sapindales" (lub rutowców "Rutales" w niektórych ujęciach systematycznych). Należy tu ok. 20 rodzajów ze 110 gatunkami występującymi głównie w obszarach tropikalnych. Strefy klimatu umiarkowanego sięgają nieliczne gatunki w południowo-wschodniej części Ameryki Północnej, na Bliskim i na Dalekim Wschodzie.
Rośliny z tej rodziny zawierają quassinoidy, substancje gorzkie działające przeciwwirusowo, antymalarycznie, przeciworobaczo dlatego od dawna stosowane są w medycynie. Wykazują także działanie owadobójcze. Bardzo lekkie drewno gatunku "Leitneria floridana" używane jest do wyrobu pływaków mocowanych przy sieciach rybackich. Kilka gatunków sadzi się jako ozdobne, m.in. gorzklę właściwą "Quassia amara", "Simarouba glauca" i bożodrzew gruczołowaty "Ailanthus altissima", który okazał się jednak gatunkiem inwazyjnym. Także w Polsce gatunek ten został rozpowszechniony i obecnie podlega zwalczaniu. Liście "Ailanthus vilmoriniana" są wykorzystywane w Chinach jako roślina pokarmowa jedwabnika "Attacus cynthia". Z kory "Ailanthus triphysa" uzyskuje się żywice wykorzystywane w kadzidłach w świątyniach hinduistycznych.
Systematyka.
Rodzina z rzędu mydleńcowców "Sapindales" w obrębie kladu różowych roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rutanae" Takht, rząd rutowce ("Rutales" Perleb), rodzina biegunecznikowate ("Simaroubaceae" DC.).

</doc>
<doc id="1155140" url="https://pl.wikipedia.org/wiki?curid=1155140" title="Simaroubaceae">
Simaroubaceae



</doc>
<doc id="1155141" url="https://pl.wikipedia.org/wiki?curid=1155141" title="Dramat historyczny">
Dramat historyczny

Dramat historyczny – gatunek twórczości literackiej i filmowej obejmujący utwory, które czerpią materiał tematyczny z zasobu wiedzy o dziejach danego narodu lub dziejach powszechnych.
Odmianą dramatu historycznego jest elżbietańska kronika dramatyczna, występująca między innymi w twórczości Christophera Marlowe'a ("Edward II") i Williama Szekspira ("Henryk IV", "Henryk V", "Henryk VI", "Ryszard III"). Do tradycji kroniki dramatycznej nawiązał George Bernard Shaw, tworząc sztukę Święta Joanna.
Przykładem dramatu historycznego w literaturze polskiej jest "Kiejstut" (1878) Adama Asnyka.

</doc>
<doc id="1155143" url="https://pl.wikipedia.org/wiki?curid=1155143" title="Eduard Lorenz">
Eduard Lorenz

Eduard Lorenz (ur. 12 lutego 1921 w Neudorf, zm.?) – zbrodniarz hitlerowski, członek załogi obozu koncentracyjnego Auschwitz-Birkenau i SS-Unterscharführer.
Urodził się w Neudorf (Kraj Sudetów) i był obywatelem czechosłowackim, narodowości niemieckiej. Z zawodu był rolnikiem. Po inwazji III Rzeszy na Czechosłowację wstąpił do SS i skierowany został na front. Na skutek odniesionych ran został uznany za niezdolnego do dalszej służby frontowej i pod koniec stycznia 1942 przydzielny do załogi obozu oświęcimiskiego. Do sierpnia 1942 Lorenz pełnił służę wartowniczą, a następnie zatrudniony był jako szofer rozwożący żywność w obozie. 
W pierwszym procesie oświęcimskim skazany został przez Najwyższy Trybunał Narodowy w Krakowie na karę 15 lat pozbawienia wolności za znęcanie się nad więźniami. Od zarzutu udziału w zabójstwach został on uniewinniony. Lorenz opuścił polskie więzienie na mocy amnestii w połowie lat pięćdziesiątych.

</doc>
<doc id="1155146" url="https://pl.wikipedia.org/wiki?curid=1155146" title="Jezioro Dobre">
Jezioro Dobre

4 jeziora w Polsce:

</doc>
<doc id="1155148" url="https://pl.wikipedia.org/wiki?curid=1155148" title="Ailanthus altissima">
Ailanthus altissima



</doc>
<doc id="1155150" url="https://pl.wikipedia.org/wiki?curid=1155150" title="Bożodrzew chiński">
Bożodrzew chiński



</doc>
<doc id="1155155" url="https://pl.wikipedia.org/wiki?curid=1155155" title="AirTran Airways">
AirTran Airways

AirTran Airways – amerykańska tania linia lotnicza z siedzibą w Orlando na Florydzie funkcjonująca w latach 1993–2014. Głównym węzłem był Port lotniczy Atlanta – Hartsfield-Jackson. W 2011 roku linia została przejęta przez Southwest Airlines i zaprzestała działalności w 2014.

</doc>
<doc id="1155156" url="https://pl.wikipedia.org/wiki?curid=1155156" title="Skaftáfell">
Skaftáfell



</doc>
<doc id="1155157" url="https://pl.wikipedia.org/wiki?curid=1155157" title="Instytut Archeologii Uniwersytetu Wrocławskiego">
Instytut Archeologii Uniwersytetu Wrocławskiego

Instytut Archeologii Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Historycznych i Pedagogicznych Uniwersytetu Wrocławskiego. Dzieli się na 5 zakładów i 2 pracownie naukowe. Ma uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną ze społecznościami ludzkimi i ich przeobrażeniami kulturowymi w epoce kamienia, w starożytności i w średniowieczu na terenie Europy. Instytut oferuje studia na kierunku archeologia. 
W roku 2011 w instytucie kształciło się ponad 200 studentów w trybie dziennym i zaocznym. Instytut wydaje 2 czasopisma i 2 serie wydawnicze. Dysponuje też samodzielną biblioteką instytutową z ok. 13 tys. książek i 6 tys. czasopism. Siedzibą instytutu jest Pałac Hornesów we Wrocławiu, mieszczący się przy ul. Szewskiej 48.
Instytut powstał jako jedna z ostatnich jednostek Uniwersytetu Wrocławskiego w 2000 roku poprzez przekształcenie dotychczasowej Katedry Archeologii i podniesienie jej do rangi instytutu w ramach Wydziału Nauk Historycznych i Pedagogicznych UWr. Warto jednak zauważyć, że początki wrocławskiej (polskiej) archeologii sięgają znacznie dalej, czyli początków polskiego Uniwersytetu Wrocławskiego. Pracownicy naukowi instytutu zajmowali też często najważniejsze stanowiska w hierarchii uniwersyteckiej - prorektora: Jan Burdukiewicz (2016-2020), dziekanów na swoich wydziałach: Włodzimierz Wojciechowski (1988–1990), Krzysztof Wachowski (1996–2002) i Artur Błażejewski (od 2020).
Dzieje instytutu.
Początki archeologii na Uniwersytecie Wrocławskim związane są z działalnością na początku XIX wieku prof. Johannesa Gustava Gottlieba Büschinga, który przybył do Wrocławia w 1810 roku. Sklasyfikował on i uporządkował znajdujące się w mieście zbiory archeologiczne dając początek założonemu w 1818 roku Muzeum Archeologicznemu mieszczącemu się w zabudowaniach dawnego klasztoru kanoników regularnych św. Augustyna na Wyspie Piasek. Poza wykładaniem pradziejów na uczelni założył pierwsze stowarzyszenie miłośników przeszłości Śląska - "Der Verein für Schlesische Geschichte, Kunst und Altertümer". W 2 połowie XIX wieku nastąpiło znaczące powiększenie kolekcji archeologicznej muzeum, a latach 80. tego stulecia nastąpił podział archeologii klasycznej i
prehistorycznej na dwa odrębne seminaria. W okresie dwudzistolecia międzywojenngo za sprawą prof. Hansa Segera doszło do powołania na Uniwersytecie Wrocławskim osobnego Instytutu Pre- i Protohistorii. W 1932 roku za sprawą prof. Martina Jahna cała wrocławska archeologia zorganizowano w trzy Instytuty: Archeologiczny (Archäologisches Institut), Archeologii Chrześcijańskiej (Institut für Christliche Archäologie) oraz Pre i Protohistorii (Institut für Ur- und Frühgeschichte) przeniosły się do nowej siedziby zajmowanej wcześniej przez Akademię Sztuki i Rzemiosła Artystycznego przy placu Cesarzowej Augusty (obecnie plac Polski).
Po zakończeniu II wojny światowej i przyłączeniu Śląska do Polski odtworzeniem archeologii we Wrocławiu zajął się krakowski archeolog Rudolf Jamka, który w maju 1945 r. przybył do Wrocławia i zajął się ratowaniem zbiorów archeologicznych po zniszczeniach wojennych. Powołał on na Uniwersytecie Wrocławskim Zakład Archeologii, przekształcony w 1947 roku w katedrę. Początkowo siedzibą katedry był budynek należący do książąt piastowskich we Wrocławiu, mieszczący się przy ul. Szewskiej 36. W 1947 roku przeniosła się ona do dawnego pałacu Hornesów przy ul. Szewskiej 48. W 1950 roku prof. Jamka przeniósł się na Uniwersytet Jagielloński w Krakowie, a jego dzieło kontynuowali profesorowie: Edmund Mulanda i Kazimierz Majewski. W latach 50. XX wieku nastąpiła stabilizacja i dalsza rozbudowa wrocławskiej archeologii za sprawą działalności naukowo-dydaktycznej małżeństwa Hołubowiczów, której ukoronowaniem było przekształcenie blisko 50 lat później w 2000 roku katedry w Instytut Archeologii.
Poczet dyrektorów.
Kierownik Zakładu Archeologii
Kierownicy Katedry Prehistorii
Kierownicy Katedry Archeologii
Dyrektorzy Instytutu Archeologii
Kierunki kształcenia.
Na stronie internetowej Instytutu są informacje dla kandydatów na studia i studentów o programie studiów, kadrze, programach badawczych oraz bieżące dotyczące dydaktyki. Instytut kształci studentów na kierunku archeologia na studiach licencjackich (pierwszego stopnia) i magisterskich uzupełniających (drugiego stopnia), podczas których można wybrać następujące specjalizacje:
Siedziba.
Główną siedzibą Instytutu Archeologii Uniwersytetu Wrocławskiego jest od 1947 roku barokowy pałac, który w 1721 roku Dionizy hrabia von Hornes zakupił od rodziny von Sternbach. Przebudowę obiektu w formie zbliżonej do współczesnej ukończono w latach 30. XVIII wieku według planów Jana B. Peintnera. Pałac wzniesiony został w stylu baroku austriacko-włoskiego i jest on budowlą trójskrzydłową, trójkondygnacyjną, z wewnętrznym dziedzińcem zamkniętym obecnie ścianą sąsiedniej kamienicy i powtarza kształt wcześniejszej zabudowy sięgającej średniowiecza, której relikty widoczne są w przyziemu i piwnicach budynku. Siedmioosiowa fasada zlokalizowana jest od strony ulicy
Szewskiej, zdobi ją balkonowy portal osi środkowej. Reprezentacyjna kondygnacja (piano nobile) podkreślona jest bogatszą formą kamieniarki okiennej. Obiekt zwieńczony jest mansardowym dachem z jednym rzędem okien. Pierwotne wnętrze amiladowe wyposażone było w sztukaterie, ozdobne gzymsy i plafony (częściowo zachowane) oraz dekoracyjne kominki.

</doc>
<doc id="1155164" url="https://pl.wikipedia.org/wiki?curid=1155164" title="Kigelia africana">
Kigelia africana



</doc>
<doc id="1155165" url="https://pl.wikipedia.org/wiki?curid=1155165" title="Kandahar (prowincja)">
Kandahar (prowincja)

Kandahar (per: قندهار, pasztuński: کندھار) – jest największą spośród 34 afgańskich prowincji. Położona w południowej części kraju, ze stolicą w Kandaharze między granicą zachodnią z Pakistanem aż po rzekę Helmand na wschodzie. Ludność prowincji w 2021 roku wynosiła około 1,43 mln mieszkańców, z tego 300 tys. zamieszkuje w stolicy prowincji. Obok Peszawaru, Kandahar jest głównym miastem Pasztunów.
Powiaty.
Prowincja składa się z 16 powiatów:

</doc>
<doc id="1155167" url="https://pl.wikipedia.org/wiki?curid=1155167" title="Instytut Historyczny Uniwersytetu Wrocławskiego">
Instytut Historyczny Uniwersytetu Wrocławskiego

Instytut Historyczny Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Historycznych i Pedagogicznych Uniwersytetu Wrocławskiego. Dzieli się na 12 zakładów i 8 pracowni naukowych. Ponadto w skład instytutu wchodzi samodzielna biblioteka naukowa. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora.
Profil naukowo-dydaktyczny.
Instytut Historyczny Uniwersytetu Wrocławskiego prowadzi działalność dydaktyczną i badawczą związaną z historią polityczną, społeczną i gospodarczą w jej poszczególnych epokach i różnych aspektach. Główne aspekty działalności naukowo-badawczej instytutu dotyczącą problematyki związanej z: dziejami zachodnich i wschodnich prowincji rzymskich, epigrafią grecką i łacińską, historią filozofii i religii, demografią historyczną Słowiańszczyzny Zachodniej, dziejopisarstwem średniowiecznej wsi polskiej, przemysłem i demografią Śląska, historią miast śląskich, Niemiec i stosunków polsko-niemieckich, parlamentaryzmem polskim, kulturą staropolską, polską myślą polityczną XIX i XX wieku, problemami mniejszości narodowych w Europie, dziejami emigracji polskiej, historią w programach szkolnych, naukami pomocniczymi historii, genealogią polską, historią Śląska i Prus Wschodnich, dziejami Afryki Północnej w starożytności, dziejami Grecji i Rzymu, historią wojskowości, dziejami Galicji i polskich kresów wschodnich oraz dziejami Litwy i Ukrainy.
Dzieje Instytutu.
Instytut powstał jako jedna z pierwszych jednostek Uniwersytetu Wrocławskiego w 1945, którego twórcami byli naukowcy przybyli w znacznej części z Uniwersytetu Jana Kazimierza we Lwowie. Związanych z nim było wielu wybitnych badaczy, m.in.: Władysław Czapliński, Stefan Inglot, Tadeusz Kotula i Henryk Zieliński. Pracownicy naukowi instytutu zajmowali też często najważniejsze stanowiska w hierarchii uniwersyteckiej – rektorów: Marian Orzechowski (1971–1975), Wojciech Wrzesiński (1990–1995), Romuald Gelles (1999–2002), Przemysław Wiszewski (od 2020) oraz prorektorów: Jerzy Maroń (2002–2005), Rościsław Żerelik (1999–2002), Krzysztof Nawotka (2005–2008) i Grzegorz Hryciuk (2012–2016), wielokrotnie obejmowali też funkcję dziekanów na swoich wydziałach. Instytut początkowo afiliowany był przy Wydziale Filozoficzno-Historycznym, od reorganizacji struktur uniwersyteckich w 1988 przy Wydziale Nauk Historycznych i Pedagogicznych.
Kierunki kształcenia.
Instytut Historyczny Uniwersytetu Wrocławskiego oferuje studia na następujących kierunkach i specjalnościach w ramach studiów pierwszego trwających 3 lata i kończących się uzyskaniem tytułu zawodowego licencjata w ramach studiów stacjonarnych (dziennych) i niestacjonarnych (zaocznych):
Po ukończeniu studiów I stopnia ich absolwenci mogą kontynuować dalsze kształcenie w ramach studiów drugiego stopnia (magisterskich uzupełniających), kończących się uzyskaniem tytułu magistra, które trwają 2 lata. Do wyboru są następujące kierunki i specjalności w ramach studiów dziennych i zaocznych:
W roku akademickim 2020/2021 w instytucie nie są prowadzone żadne studia podyplomowe. Przy instytucie działa Kolegium Doktorskie Historii należące do Wydziału Nauk Historycznych i Pedagogicznych Uniwersytetu Wrocławskiego. Kształcenie w nim trwa 4 lata i kończy się uzyskaniem stopnia naukowego doktora nauk humanistycznych. W 2008 roku w instytucie kształciło się 1357 studentów w trybie dziennym i zaocznym.
Struktura organizacyjna.
Zakład Antropologii Historycznej.
Zakład Antropologii Historycznej realizuje w ramach programu studiów historycznych zajęcia z metodologii badań historycznych, historii historiografii, podstawy socjologii, informatyki dla historyków. Zakład prowadzi specjalizację przedmiotową: Jednostka, grupa, społeczeństwo w poznaniu historycznym, poświęconą dziejom kultury i społeczeństwa od końca średniowiecza do początku XX w. Ponadto Zakład prowadzi seminaria doktorskie, magisterskie i licencjackie, a także wykłady i konwersatoria problemowe: Miłość staropolska, Elity w Polsce od średniowiecza do początku XX w., Rodzina i gospodarstwo domowe w Polsce nowożytnej, Rodzina w społeczeństwie polskim XVI-XIX w., Przestępczość w Polsce XVI–XVIII w., Wspólne dzieje Polski, Czech i Węgier.
Zakład Dydaktyki Historii i Wiedzy o Społeczeństwie.
Zakład Dydaktyki Historii i WOS UWr powstał 28 grudnia 1972 r. decyzją rektora, prof. dra hab. Mariana Orzechowskiego, która weszła w życie 1 stycznia 1973 r. Inicjatorem jego powstania i pierwszym kierownikiem był doc. Karol Fiedor. Zakład Dydaktyki Historii i wiedzy o społeczeństwie koncentruje się na badaniach nad historią nauczania historii, historią wychowania na przestrzeni dziejów, wychowaniem obywatelskim oraz problematyką regionalizmu w dydaktyce historii i WOS oraz problematyki kształcenia nauczycieli. Dotyczą one także skuteczności metod i środków dydaktycznych, sposobów ewaluacji oraz stosowania współczesnych mediów w edukacji. Zakład współpracuje z Uniwersytetem Masaryka w Brnie i Międzynarodowym Stowarzyszeniem Dydaktyków Historii oraz Międzynarodowym Instytutem Badań nad Podręcznikiem Szkolnym w Brunszwiku.
Zakład Historii Gospodarczej, Demografii i Statystyki.
Zakład Historii Gospodarczej, Demografii i Statystyki został założony w 1946 r. jako Katedra Historii Gospodarczej i Społecznej przez prof. dra hab. Stefana Inglota. Jego pracownicy naukowi prowadzą badania z zakresu: migracji ze szczególnym uwzględnieniem migracji powojennych, dziejów miast śląskich od poł. XVIII w., historii kobiet śląskich w XIX i XX w., przemian demograficznych i społeczno-zawodowych na Śląsku w XIX i XX w., sprzedaży nieruchomości gruntowych i mieszkalnych w miastach wojewódzkich ziem zachodnich i północnych Polski w latach 1990–2008, tworzenia się rynku nieruchomości, migracji powojennych na ziemiach polskich, epoki staropolskiej (XVI–XVIII w.), historii mentalności, społecznej roli Kościoła, dziejów podróży oraz oświaty, wychowania, historii medycyny, polskiej myśli ekonomicznej w okresie staropolskim, literatury rolniczej, pieniądza i bankowości emisyjnej w XX w. i biografistyki historii gospodarczej.
Zakład Historii Kultury Materialnej.
Zakład Historii Kultury Materialnej powstał w październiku 2004 r. Od początku swego istnienia kieruje nim dr hab. Jan Kęsik, prof. UWr. Jest to interdyscyplinarny zespół składający się z historyków, historyków sztuki, prawników oraz architektów, specjalizujących się w zakresie historii architektury i rewitalizacji zabytków. Badania nad kulturą materialną obejmują sferę aktywności materialnej człowieka. Utworzenie Zakładu umożliwiło stworzenie zespołu zajmującego się historią kultury materialnej od średniowiecza aż po epokę industrialną i postindustrialną. Działalność Zakładu jest ściśle powiązana z realizowaną na studiach historycznych specjalnością zawodową – dokumentalistyka konserwatorska. W jej ramach przygotowywani są specjaliści w zakresie ochrony dóbr kultury materialnej.
Zakład Historii Polski i Powszechnej do XV w..
Zakład Historii polski i Powszechnej do XV w. powstał w 1945 r. jako jeden z pierwszych na terenie Instytutu Historycznego. Jego twórcami była para mediewistów: Ewa Maleczyńska i Karol Maleczyński.
Zakład Historii Śląska.
Zakład Historii Śląska został założony w 1953 r. w Instytucie Historii Polskiej Akademii Nauk, co związane było z pracami nad wielotomową "Historią Śląska". W 1965 r. Instytut Historii PAN zlikwidował swoje struktury we Wrocławiu, na mocy porozumienia zawartego między Polską Akademią Nauk a Uniwersytetem Wrocławskim Zakład został przeniesiony do tego ostatniego i włączony w struktury Instytutu Historycznego. Realizacja kolejnych tomów "Historii Śląska" była do 1989 r. największym osiągnięciem naukowo-wydawniczym zakładu, decydowała również przez szereg lat o jego charakterze; dysponował m.in. etatami „niedydaktycznymi”. W latach 90. XX w. największym osiągnięciem zakładu były trzy tomy dzieła Mieczysława Patera o polskich postawach i dążeniach narodowych na Śląsku. W 2002 r. ukazała się nowa, jednotomowa "Historia Śląska" pod redakcją Marka Czaplińskiego.
Pracownia Komputerowa.
Pracownia powstała w 1996 r. Jej kierownikiem od początku jest dr hab. Marek Górny, prof. UWr.
Wydawnictwa.
Instytut wydaje własny kwartalnik historyczny „Sobótka”, który stanowi podstawowe czasopismo dla wszystkich badaczy przeszłości tego regionu.
Biblioteka.
Instytut posiada własną bibliotekę z ok. 133 tys. jednostek inwentarzowych, w tym m.in. 32 tys. woluminami czasopism i 92 tys. woluminami druków zwartych. Zbiór czasopism liczy 1489 tytułów, w tym 69 tytułów bieżących polskich i 38 tytułów bieżących zagranicznych. Biblioteka mieści się na I piętrze budynku instytutu przy ul. Szewskiej 49. W styczniu 2014 roku na mocy uchwały Senatu Uniwersytetu Wrocławskiego otrzymała ona imię Profesora Adama Galosa.
Siedziba.
Od początku swojego istnienia Instytut mieści się w Pałacu Książąt Legnicko-Brzeskich we Wrocławiu, mieszczącym się przy ulicy Szewskiej 49. Budynek powstał w średniowieczu jako miejska rezydencja Piastów legnicko-brzeskich. W 1709 r. od potomków Piastów budynek przeszedł w ręce sióstr urszulanek. W 1811 r. budynki przy Szewskiej 49 po urszulankach przejęła Policja Państwowa. W latach 1896–1898 budynek został przebudowany (dobudowano dodatkowe skrzydła), mimo to zachowując sklepienia gotyckie, renesansowe detale, sklepienia ze sztukatorską dekoracją barokową. Od jesieni 2016 roku rozpoczął się kapitalny remont siedziby instytutu rozłożony na trzy etapy. Przewidywany zakres prac przewiduje się na koniec 2021 roku.
Opis wnętrz budynku jako siedziby policji znajdziemy w powieściach Marka Krajewskiego o Eberhardzie Mocku. Po przeniesieniu siedziby policji na ul. Podwale, dokonano adaptacji budynku przy ul. Szewskiej 49 na potrzeby Uniwersytetu. Budynek Instytutu Historycznego jest także jednym z miejsc akcji kryminału z czasów PRL-u "Sztylet Wenecki" Zbigniewa Kubikowskiego (pod pseudonimem Jacek Joachim).
Doktoraty "honoris causa" UWr przyznane z inicjatywy instytutu.
Instytut Historyczny UWr był inicjatorem przyznania siedemnastu godności doktora "honoris causa" uczelni:

</doc>
<doc id="1155168" url="https://pl.wikipedia.org/wiki?curid=1155168" title="Seleukos VI Epifanes">
Seleukos VI Epifanes

Seleukos VI Epifanes - władca państwa Seleucydów od około 96 do 95 p.n.e., najstarszy syn Antiocha VIII Gryposa.
W roku 96 p.n.e. Seleukos pokonał swojego krewnego Antiocha IX Kyzikenosa, mszcząc się tym samym za zamordowanie swojego ojca. Panował jednakże bardzo krótko. Antioch X Eusebes zmusił Seleukosa Epifanesa do ucieczki do Mopsuestii. Seleukos osadził tam swój bogaty dwór.
Mieszkańcy Mopsuestii, którzy w tym czasie niepokojeni byli przez piratów, nie byli w stanie zaspokoić potrzeb jego dworu. Próba stworzenia nowej armii spotkała się z silnym oporem. Nagle wybuchł bunt i Seleukos był uwięziony na miejskim hipodromie. Buntownicy zostali jednak pokonani przez króla i jego ludzi.
Trzech braci Seleukos Epifanesa, Antioch XI Epifanes Filadelfos, Filip I Filadelfos oraz Demetriusz III Filopator kontynuowało walkę z inną gałęzią rodu Seleucydów o dominację nad krajem. Z czasem zaczęli również walczyć między sobą.

</doc>
<doc id="1155171" url="https://pl.wikipedia.org/wiki?curid=1155171" title="Hadal (geografia)">
Hadal (geografia)

Hadal (od Hades) lub ultraabisal – najgłębsza strefa występująca w oceanach. Zaczyna się od głębokości 6000 metrów, obejmuje głównie rowy oceaniczne. 
Znane są 33 rowy oceaniczne i 13 głębokich niecek zaliczanych do hadalu (stan na grudzień 2017 r.). W strefie hadalu występują liczne drobnoustroje, a także niektóre rodzaje gąbek, parzydełkowców (głównie meduz i ukwiałów), wieloszczetów, ślimaków, skorupiaków (przede wszystkim równonogów i krewetek) oraz szkarłupni (najczęściej strzykw). W osadach dna oceanu strefy hadalu występują drobnoustroje (w tym bakterie i wirusy) oraz grzyby.

</doc>
<doc id="1155172" url="https://pl.wikipedia.org/wiki?curid=1155172" title="Puchar UEFA (1983/1984)">
Puchar UEFA (1983/1984)

Puchar UEFA 1983/1984 () – 13. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 14 września 1983 – 23 maja 1984. W rozgrywkach zwyciężyła drużyna Tottenham Hotspur.

</doc>
<doc id="1155173" url="https://pl.wikipedia.org/wiki?curid=1155173" title="Kōfu (stacja kolejowa)">
Kōfu (stacja kolejowa)

 – stacja kolejowa w Kōfu, w prefekturze Yamanashi, w Japonii. Stacja posiada 2 perony.

</doc>
<doc id="1155177" url="https://pl.wikipedia.org/wiki?curid=1155177" title="Instytut Historii Sztuki Uniwersytetu Wrocławskiego">
Instytut Historii Sztuki Uniwersytetu Wrocławskiego

Instytut Historii Sztuki Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Historycznych i Pedagogicznych 
Uniwersytetu Wrocławskiego. Dzieli się na 4 zakłady i 2 pracownie naukowe. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z naukami o sztukach pięknych, a w szczególności z historią sztuki Śląska i Polski od wczesnego średniowiecza do współczesności, związkami sztuki śląskiej i polskiej ze sztuką europejską, sztuką Europy Zachodniej, metodologią i teorią historii sztuki oraz konserwatorstwem i ochroną zabytków.
Instytut oferuje studia na kierunku historia sztuki. Aktualnie na instytucie kształci się 368 studentów w trybie dziennym i zaocznym. Instytut wydaje własny kwartalnik – „Quart”, będący podstawowym czasopismem dla wszystkich badaczy historii sztuki tego regionu. Dysponuje też samodzielną biblioteką instytutową, liczącą blisko 46 tysięcy woluminów. Siedzibą instytutu jest budynek należący do książąt piastowskich we Wrocławiu, mieszczący się przy ul. Szewskiej 36.
Tradycje instytutu sięgają końca II wojny światowej, kiedy na odnowionym polskim Uniwersytecie Wrocławskim utworzono w 1946 roku Katedrę Historii Sztuki, która w 1994 roku została przekształcona w instytut.
Adres.
Instytut Historii Sztuki
Uniwersytetu Wrocławskiego
ul. Szewska 36
50-139 Wrocław
Kierunki kształcenia.
Instytut Historii Sztuki Uniwersytetu Wrocławskiego kształci studentów na kierunku historia sztuki w trybie dziennym i wieczorowym, na studiach licencjackich (pierwszego stopnia) i magisterskich uzupełniających (drugiego stopnia).
Instytut prowadzi również studia podyplomowe z zakresu wiedzy o kulturze i sztuce, trwające 2 (studia doskonalące) lub 3 semestry (studia kwalifikacyjne).
Siedziba.
Siedzibą instytutu jest budynek należący do książąt piastowskich we Wrocławiu, mieszczący się przy ul. Szewskiej 36, który w 2003 roku przeszedł gruntowny remont i modernizację. Budynek ten jest w pełni przystosowany do potrzeb osób niepełnosprawnych. Oprócz nowoczesnych sal wykładowych oraz seminaryjnych mieści także wszechstronnie wyposażoną pracownię komputerową i otwartą w 2005 roku galerię sztuki „Szewska 36”, a w jego podziemiach znajduje się bufet dla studentów..
Doktoraty "honoris causa" UWr przyznane z inicjatywy instytutu.
Instytut Historii Sztuki UWr był inicjatorem przyznania siedemnastu godności doktora honoris causa uczelni:
Działania.
Dzięki zaangażowaniu studentów historii sztuki, od stycznia 2005 roku działa w podziemiu Instytutu Galeria Szewska 36. Od początku działalności organizowane są tu wystawy malarstwa, fotografii, rysunku oraz pokazy video. Celem inicjatywy jest propagowanie młodej sztuki, przede wszystkim absolwentów państwowych uczelni artystycznych w Polsce. Swoje prezentacje mieli tu tacy artyści, jak Basia Bańda, Magda Bielesz, Anna Sieradzka-Kubacka, Maciek Rudnicki, Rafał Wilk, Agata Janicka, Patrycja Mastej, Magdalena Hotloś, Mirosław Rajkowski, Marek Straszak i wielu innych. Podczas wernisaży grali tu m.in. Skalpel, Sitka Boyzz, Kunstbande.

</doc>
<doc id="1155178" url="https://pl.wikipedia.org/wiki?curid=1155178" title="Międzynarodowa Unia Geograficzna">
Międzynarodowa Unia Geograficzna

Międzynarodowa Unia Geograficzna, MUG (ang. "International Geographical Union", fr. "Union géographique internationale") – międzynarodowa organizacja naukowa utworzona 22 lipca 1922 w Brukseli. Polska jest jej członkiem od 1925.
Historia.
MUG powołuje specjalne komisje zajmujące się określonym tematem. Działają przez 4 lata, a ich liczba jest zmienna. Każda komisja składa się z 8 reprezentantów różnych krajów. Instytucja wydaje kwartalnik "IGU Newsletter".
Najwyższą władzą Międzynarodowej Unii Geograficznej jest Zgromadzenie Ogólne. Do jego zadań należy ustalanie statutu organizacji, wybór władz, powoływanie komisji. Na czele MUG stoi prezes, wybierany na cztery lata.
W latach 1968–1972 prezesem był Polak, Stanisław Leszczycki; w latach 1964–1968 oraz 1972–1976 był on wiceprezesem. Oprócz niego funkcję wiceprezesa pełnili Eugeniusz Romer (1928–1938 i 1946–1949) oraz Stanisław Pawłowski (1938–1939).

</doc>
<doc id="1155179" url="https://pl.wikipedia.org/wiki?curid=1155179" title="Faʾik">
Faʾik

Faʾik (albo Faik) (właściwie Abu al-Hasan Faʾik Chassa) (? - zm. 999) - turecki eunuch i dowódca ghulamów w armii Samanidów podczas ostatnich lat ich rządów.
Poza tym że był członkiem gwardii emira nic nie wiadomo o wczesnych latach życia Faʾika, lecz już na początku panowania Nuha Ibn Mansura (976 - 997) był on najważniejszym obok Tae dowódcą armii Samanidów. W roku 982 lub 983 Faʾik i Abu al-Hasan Simdżuri przekonali grupę ghulamów by zamordowali oni Abu al-Husajna Kutbiego, ostatniego wybitnego wezyra Samanidów. Następnie Faʾik uzyskał dla siebie stanowiska gubernatora Balchu i Termezu. Kiedy w roku 992 na Samanidów uderzył władca Karachanidów Hasan Bughra-chan, działający w porozumieniu z zarządzającym Chorasanem synem Abu al-Hasana Abu Alim Simdżurim Faʾik przeszedł na jego stronę, co walnie przyczyniło się do zdobycia przez Turków Buchary. Wkrótce jednak Bughra-chan zmarł, a armia Karachanidów odeszła. Faʾik i Simdżuri stanęli do samodzielnej walki z Nuhem, który wezwał na pomoc przeciwko nim swojego nominalnego wasala, Sebüktigina z Ghazny. Ten bez trudu pokonał buntowników w roku 993 i znowu w 996, zaś Simdżuri i Faʾik musieli szukać schronienia w Gurganie. Simdżuri wkrótce zginął, natomiast Faʾik uciekł do Karachanidów, i kiedy w roku 997 Arslan Ilek Nasr zdobył ziemie Samanidów w basenie Syr-darii, został z ich nadania gubernatorem Samarkandy. Niemniej kiedy w tym samym roku zmarł zarówno Nuh II, jak i Sebüktigin, Faʾik znowu zaczął odgrywać znaczącą rolę w państwie Samanidów i w roku 999, działając w porozumieniu z innym dowódcą, Begtuzunem, oraz Karachanidami, oślepił następcę Nuha, Mansura (997 - 999), który wkrótce potem zmarł. W tym momencie syn Sebüktigina Mahmud ogłosił się mścicielem Abd al-Malika i pokonał Faʾika i Begtuzuna w bitwie w pobliżu Marwu, po którym to wydarzeniu Faʾik zmarł.

</doc>
<doc id="1155181" url="https://pl.wikipedia.org/wiki?curid=1155181" title="Phoenix Union Station">
Phoenix Union Station

Phoenix Union Station – stacja kolejowa w Phoenix, w stanie Arizona, w Stanach Zjednoczonych.

</doc>
<doc id="1155183" url="https://pl.wikipedia.org/wiki?curid=1155183" title="Dobra inwestycyjne">
Dobra inwestycyjne

Dobra inwestycyjne (dobra produkcyjne, środki produkcji) – elementy czynników produkcji wchodzące w skład kapitału. Są to elementy rzeczowe wykorzystywane w procesie produkcji do wytworzenia dóbr konsumpcyjnych lub innych dóbr inwestycyjnych.
Dobra inwestycyjne podzielić możemy na:
Zdarza się, że to samo dobro możemy zaliczyć do dóbr konsumpcyjnych oraz dóbr inwestycyjnych – w zależności od sposobu użycia (np. mleko może zostać bezpośrednio skonsumowane – wtedy zaliczane jest do dóbr konsumpcyjnych, lub wykorzystane do wytworzenia produktów mlecznych – wtedy zaliczone zostaje do grupy dóbr produkcyjnych – przedmiotów pracy).

</doc>
<doc id="1155189" url="https://pl.wikipedia.org/wiki?curid=1155189" title="Kineograf">
Kineograf

Kineograf, Flipbook – rodzaj animacji, najczęściej wykonywany na rogu książki, gdzie wraz z szybkim jej przekartkowaniem oczom oglądającego ukazuje się krótki film rysunkowy.

</doc>
<doc id="1155195" url="https://pl.wikipedia.org/wiki?curid=1155195" title="Winnipeg Union Station">
Winnipeg Union Station

Winnipeg Union Station – stacja kolejowa w Winnipeg, w prowincji Manitoba, w Kanadzie.

</doc>
<doc id="1155203" url="https://pl.wikipedia.org/wiki?curid=1155203" title="Księga Przemian">
Księga Przemian



</doc>
<doc id="1155205" url="https://pl.wikipedia.org/wiki?curid=1155205" title="Ēriks Pētersons">
Ēriks Pētersons

Ēriks Pētersons (ur. 7 października 1909 w Rydze, zm. 29 czerwca 1989 w Stanach Zjednoczonych) – łotewski piłkarz i hokeista, reprezentant Łotwy w obu tych dyscyplinach.
Piłka nożna.
Całą karierę spędził w klubie Rīgas FK. W latach 1929–1939 rozegrał w reprezentacji 63 mecze i zdobył 24 bramki. Jest najlepszym strzelcem w historii reprezentacji Łotwy (stan na marzec 2009).
Hokej na lodzie.
Pētersons występował również w reprezentacji Łotwy w hokeju na lodzie – zaliczył w niej 8 występów i zdobył 2 gole.

</doc>
<doc id="1155209" url="https://pl.wikipedia.org/wiki?curid=1155209" title="Eric Lloyd">
Eric Lloyd

Eric Lloyd (ur. 19 maja 1986 w Glendale, Kalifornia) – amerykański aktor filmowy i telewizyjny.
Eric Lloyd rozpoczął swoją karierę jako aktor w reklamówkach telewizyjnych. Wystąpił w serialu "Cudowne lata" jako mały Fred Savage. W wieku pięciu lat zagrał u boku DeLane Matthews i Ellen DeGeneres w sitcomie "Laurie Hill". Można go było także zobaczyć w serialu "Jej cały świat" – jego filmową mamą była Christina Applegate. Zagrał w wielu produkcjach telewizyjnych, takich jak: "W gniewie", "Abandoned and Deceived" czy "Sercowe rozterki". W 1997 wystąpił w "Gwiazdkowym wspomnieniu" z Patty Duke. Aktor podkłada głos do kreskówek oraz gier.

</doc>
<doc id="1155212" url="https://pl.wikipedia.org/wiki?curid=1155212" title="Całkowite przełożenie wielkich pni tętniczych">
Całkowite przełożenie wielkich pni tętniczych

Całkowite przełożenie wielkich pni tętniczych (ang. transposition of the great arteries, dTGA) – częsta, potencjalnie śmiertelna wrodzona wada serca, polegająca na odejściu aorty z anatomicznie prawej komory i pnia płucnego z anatomicznie lewej komory. W wadzie tej nieutlenowana krew z prawej komory trafia do krążenia systemowego, a tętnica płucna przenosi utlenowaną krew do płuc, skąd znowu ją otrzymuje. Dla przeżycia noworodka z wadą niezbędne jest połączenie między dużym a małym krążeniem, takie jak otwór owalny, przetrwały przewód tętniczy lub ubytek międzykomorowy bądź ubytek międzyprzedsionkowy.
Epidemiologia.
TGA stanowi około 8-10% wszystkich wad wrodzonych serca. Częstsza jest u chłopców.
Objawy i przebieg.
Większość noworodków rodzi się donoszonych, z prawidłową urodzeniową masą ciała i bez objawów niewydolności krążenia; wada ujawnia się w późniejszym okresie życia. Podstawowymi objawami klinicznymi są sinica i objawy niewydolności serca, których wystąpienie jest uzależnione od stopnia wady i mechanizmów kompensacyjnego krążenia przez połączenie między krążeniem dużym i małym. Tlenoterapia nie wpływa na saturację, która cały czas jest niska.
Diagnostyka.
Badanie echokardiograficzne prawie zawsze potwierdza wstępne Rozpoznanie i jest wystarczającym badaniem diagnostycznym. Cewnikowanie serca jest wykonywane tylko w przypadku potrzeby wyjaśnienia innych towarzyszących anomalii.
Leczenie.
W chwili rozpoznania wady należy włączyć wlew dożylny prostaglandyny E1 i przekazać dziecko do oddziału kardiochirurgicznego. Jeżeli mimo drożnego przewodu tętniczego, lub jego zamknięcia, utlenowanie krwi jest niedostateczne, to wykonujemy tzw. zabieg Rashkinda (atrioseptostomię balonową). Przez sztucznie wytworzony otwór w przegrodzie międzyprzedsionkowej krew utlenowana lepiej miesza się z krwią żylną. Następnie w pierwszych dniach życia, po przygotowaniu dziecka do operacji wykonuje się właściwą korekcję anatomiczną metodą Jatene’a (). Polega ona na przecięciu aorty i pnia tętnicy płucnej tuż nad zastawkami i po zamianie ponownym ich zespoleniu z lub bez tzw. manewru Lecompte. Jednocześnie muszą być przeszczepione tętnice wieńcowe. W ten sposób aorta odchodząca teraz z lewej komory serca prowadzi utlenowaną krew do układu systemowego, a przez tętnicę płucną krew żylna z prawej komory serca trafia do płuc. Jeżeli współistnieje ubytek międzykomorowy, musi być on także zamknięty. W ten sposób krążenie ponownie jest anatomicznie prawidłowe. W przebiegu pooperacyjnym obserwowano często nadzastawkowe zwężenie tętnicy płucnej. Rezygnacja z łaty osierdziowej używanej do plastyki połączenia tętnicy płucnej i zastosowanie bezpośredniego połączenia zmniejszyło częstość występowania tego powikłania. Dzieci po tych zabiegach operacyjnych rozwijają się prawidłowo, bez powikłań.
Jeżeli z różnych powodów operacja korekcji anatomicznej nie jest możliwa do 14 dnia życia, to w późniejszym okresie operację naprawczą wykonuje się dwuetapowo.

</doc>
<doc id="1155213" url="https://pl.wikipedia.org/wiki?curid=1155213" title="Przełożenie głównych naczyń">
Przełożenie głównych naczyń



</doc>
<doc id="1155216" url="https://pl.wikipedia.org/wiki?curid=1155216" title="Do Androids Dream of Electric Sheep?">
Do Androids Dream of Electric Sheep?



</doc>
<doc id="1155220" url="https://pl.wikipedia.org/wiki?curid=1155220" title="Palermo Centrale">
Palermo Centrale

Palermo Centrale (włoski: "Stazione di Palermo Centrale") – największa stacja kolejowa w Palermo, na Sycylii, we Włoszech. Stacja posiada 5 peronów.
Stacja obsługuje około 52 000 pasażerów dziennie. Od 2001 roku, za pośrednictwem odnogi stacji Piraineto na linii Palermo-Trapani, pociągami firmy Trinacria Express obsługuje lotnisko „Falcone-Borsellino” (codzienne, cykliczne odjazdy z Punta Raisi i Palermo Centrale z czasem przejazdu 45 minut i przystankami w Vespri, Palazzo Reale-Orleans, Notarbartolo, Francia i Piraineto). Palermo Centrale obsługuje również podróżnych z kierunku Trapani.

</doc>
<doc id="1155225" url="https://pl.wikipedia.org/wiki?curid=1155225" title="Helmand (prowincja)">
Helmand (prowincja)

Helmand (pasztuński هلمند) – jest jedną z 34 prowincji Afganistanu. Położona na południowym zachodzie kraju. Stolica prowincji mieści się w Laszkar Gah. Rzeka Helmand dostarcza wilgoci temu wyjątkowo pustynnemu regionowi.
Prowincje zamieszkuje ponad 1,47 mln osób na powierzchni 58 584 km2. W większości ludność składa się z przedstawicieli ludu Pasztunów, natomiast mniejszość ludności wywodzi się z Beludżów.
USAID program pomocowy.
Helmand stanowił centrum amerykańskiego programu pomocowego w latach 1960. Funkcjonowała wówczas nawet nazwa "little America" dla tego obszaru. W ramach programu wybudowano infrastrukturę drogową w Lashkar Gah, jak również sieć kanałów irygacyjnych (nawadniających) oraz tamę elektrowni wodnej. Kontynuacja programu została zarzucona w 1978 roku.
Obecnie prowincja jest objęta szczególnym nadzorem brytyjskiego kontyngentu wojskowego.
W maju 2007, w wyniku amerykańskiego ostrzału zginęło od 21 do 40 cywilnych obywateli na terenie dystryktu Sangin.

</doc>
<doc id="1155227" url="https://pl.wikipedia.org/wiki?curid=1155227" title="Sejm Rzeczypospolitej Polskiej IV kadencji (2001–2005)">
Sejm Rzeczypospolitej Polskiej IV kadencji (2001–2005)

Sejm IV kadencji – skład Sejmu IV kadencji wyłoniony został w wyborach do Sejmu i Senatu przeprowadzonych 23 IX 2001.
Kadencja Sejmu.
Kadencja Sejmu rozpoczęła się z dniem zwołania przez Prezydenta RP pierwszego posiedzenia Sejmu wyznaczonego na 19 X 2001 i upłynęła w przeddzień pierwszego posiedzenia następnej izby 18 X 2005.

</doc>
<doc id="1155232" url="https://pl.wikipedia.org/wiki?curid=1155232" title="A. I. Bezzerides">
A. I. Bezzerides



</doc>
<doc id="1155233" url="https://pl.wikipedia.org/wiki?curid=1155233" title="Instytut Kulturoznawstwa Uniwersytetu Wrocławskiego">
Instytut Kulturoznawstwa Uniwersytetu Wrocławskiego

Instytut Kulturoznawstwa Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Historycznych i Pedagogicznych
Uniwersytetu Wrocławskiego. Dzieli się na 3 zakłady, 4 pracownie naukowe i laboratorium. Posiada uprawnienia do nadawania stopnia naukowego doktora. Prowadzi działalność dydaktyczną i badawczą związaną z historią refleksji nad kulturą, filozoficznymi i teoretycznymi podstawy tej refleksji oraz współczesnymi nurtami filozofii i teorii kultury. Prace badawcze Instytutu obejmują także wybrane problemy historii kultury (zwłaszcza najnowszej) oraz kultury współczesnej i jej wyspecjalizowanych dziedzin (komunikacji, sztuki, religii, obyczaju).
Instytut oferuje studia na kierunku kulturoznawstwo. Instytut wydaje czasopisma "Prace Kulturoznawcze" oraz "Kultura-Historia-Globalizacja". Dysponuje też samodzielną biblioteką – Biblioteka Kulturoznawstwa i Muzykologii, liczącą ponad 10 tysięcy woluminów książek i blisko 100 tytułów czasopism. Siedzibą instytutu jest secesyjna kamienica oraz znajdująca się na jej tyłach oficyna, mieszczące się przy ul. Szewskiej 50-51.
Instytut Kulturoznawstwa jest pierwszą tego rodzaju jednostką naukowo-dydaktyczną otwartą w Polsce. Kierunek kulturoznawstwo uruchomiono na Uniwersytecie Wrocławskim w 1972 roku z inicjatywy Stanisława Pietraszki. Początkowo miał on charakter studiów międzywydziałowych, a następnie utworzono katedrę kulturoznawstwa. Do roku 1977 były to jedyne studia kulturoznawcze w Polsce, więc jako kierunek unikatowy cieszyły się znaczną autonomią programową, co wyrażało się m.in. marginalizacją teorii marksistowskich w programie studiów. Z czasem Katedra Kulturoznawstwa przekształcona następnie w samodzielny instytut działała w ramach Wydziału Filologicznego UWr, a w 1979 roku znalazła się w strukturze Wydziału Filozoficzno-Historycznego. Po jego podziale w 1988 roku instytut ten afiliowany jest do Wydziału Nauk Historycznych i Pedagogicznych UWr.
Adres.
Instytut KulturoznawstwaUniwersytetu Wrocławskiegoul. Szewska 50/5150-139 Wrocław
Kierunki kształcenia.
Instytut Kulturoznawstwa Uniwersytetu Wrocławskiego kształci studentów na kierunku kulturoznawstwo na studiach stacjonarnych i niestacjonarnych w ramach studiów pierwszego stopnia (licencjackich), które trwają 3 lata. Do wyboru są następujące specjalności:
Po ukończeniu studiów licencjackich, ich absolwenci mogą kontynuować dalsze kształcenie w ramach studiów drugiego stopnia (magisterskich uzupełniających), trwających 2 lata. Do wyboru są następujące specjalności:

</doc>
<doc id="1155234" url="https://pl.wikipedia.org/wiki?curid=1155234" title="Bent Hamer">
Bent Hamer

Bent Hamer (ur. 18 grudnia 1956 w Sandefjord) – norweski reżyser, scenarzysta i producent filmowy.
Życiorys.
Studiował teorię filmu i literaturę na Uniwersytecie Sztokholmskim oraz w tamtejszej szkole filmowej. W 1994 w Oslo założył Stowarzyszenie Filmowe BulBul.
Jego pierwszym filmem były "Jajka" (1995), które miały swoją premierę w sekcji "Quinzaine des Réalisateurs" na 48. MFF w Cannes. Film zdobył nagrodę za najlepszy debiut na MFF w Moskwie; otrzymał również Nagrodę FIPRESCI na MFF w Toronto.
Hamer odniósł swój największy sukces filmem "Historie kuchenne" (2003), który był norweskim kandydatem do Oscara dla najlepszego filmu nieanglojęzycznego. Jego następnym projektem i zarazem anglojęzycznym debiutem było "Factotum" (2005). Film powstał na podstawie powieści amerykańskiego poety i pisarza Charlesa Bukowskiego, którego alter ego w filmie zagrał Matt Dillon. Obraz zaprezentowano na 58. MFF w Cannes.

</doc>
<doc id="1155236" url="https://pl.wikipedia.org/wiki?curid=1155236" title="Bazylika San Lorenzo">
Bazylika San Lorenzo

Bazylika San Lorenzo – bazylika we Florencji budowana od roku 1419 do lat 80. XV wieku. Zaprojektował ją florencki architekt Filippo Brunelleschi. Bazylika powstała na miejscu świątyni z okresu romańskiego, założonej w 393 roku.
Bazylika jest trójnawowa, została założona na planie krzyża łacińskiego. Nawa główna przykryta jest drewnianym stropem kasetonowym, nawy boczne sklepione są żaglasto. Na skrzyżowaniu naw umiejscowiona jest kopuła bez bębna. Po lewej stronie do jednego z ramion krzyża przylega "stara zakrystia" (1) sklepiona charakterystycznym sklepieniem (kopuła podzielona na 16 korytek, poprzez żebrowanie). Drugą zakrystię przylegającą z prawej strony do nawy poprzecznej (transeptu), tzw. "nową" (2) projektował Michał Anioł. Oddzielenie poszczególnych naw następuje za pomocą dwóch rzędów korynckich kolumn, na których spoczywa belkowanie, a później archiwolty. Na osi bazyliki dobudowano ośmioboczną kaplicę książęcą Medyceuszy (3) (Cappella dei Principi) o bogatym wystroju Pietra dura. Kopuła tej kaplicy dominuje nad bryłą bazyliki. Po lewej stronie znajduje się też biblioteka (6) oraz dwa dziedzińce arkadowe (4 i 5). Fasada frontowa jest surowa, pozbawiona okien, z trzema portalami wejściowymi. Zachował się drewniany model niezrealizowanej fasady bazyliki projektu Michała Anioła. Artysta zerwał podpisany już kontrakt na budowę fasady, bo władze Florencji nie zgodziły się na użycie marmuru z Carrary.

</doc>
<doc id="1155237" url="https://pl.wikipedia.org/wiki?curid=1155237" title="Sejm Rzeczypospolitej Polskiej III kadencji (1997–2001)">
Sejm Rzeczypospolitej Polskiej III kadencji (1997–2001)

Sejm III kadencji – skład Sejmu III kadencji wyłoniony został w wyborach do Sejmu i Senatu przeprowadzonych 21 IX 1997.
Kadencja Sejmu.
Kadencja Sejmu rozpoczęła się z dniem zwołania przez Prezydenta RP pierwszego posiedzenia Sejmu wyznaczonego na 20 X 1997 i upłynęła w przeddzień pierwszego posiedzenia Sejmu IV kadencji 18 X 2001.
Marszałek Sejmu.
Urząd marszałka przez całą kadencję Sejmu pełnił poseł Maciej Płażyński.

</doc>
<doc id="1155238" url="https://pl.wikipedia.org/wiki?curid=1155238" title="Ríkharður Jónsson">
Ríkharður Jónsson

Ríkharður Jónsson (ur. 12 listopada 1929, zm. 14 lutego 2017) – islandzki piłkarz i trener piłkarski, reprezentant kraju.
W reprezentacji występował w latach 1947-1965, zaliczając 33 mecze i zdobywając 17 bramek. Do momentu pobicia tego rekordu przez Eiðura Guðjohnsena w 2006 roku, był najlepszym strzelcem w historii islandzkiej drużyny narodowej. W 1955 został królem strzelców ligi islandzkiej. W latach 1969–1971 pełnił rolę selekcjonera Islandii.

</doc>
<doc id="1155239" url="https://pl.wikipedia.org/wiki?curid=1155239" title="Szklana pułapka 2">
Szklana pułapka 2

Szklana pułapka 2 (ang. "Die Hard 2: Die Harder" lub "Die Hard 2") – amerykański film akcji w reżyserii Renny’ego Harlina z 1990 roku, sequel filmu "Szklana pułapka". Scenariusz powstał na podstawie powieści Waltera Wagera pod tytułem "58 Minutes." W bożonarodzeniowy wieczór grupa terrorystów przejmuje kontrolę nad systemami lotniska, przez co samoloty nie mogą lądować. Jedyną osobą, która może ich powstrzymać jest John McClane, w którego wcielił się Bruce Willis.
Fabuła.
W Wigilię na terenie lotniska Waszyngton-Dulles policjant John McClane (Bruce Willis) oczekuje na przylot żony, Holly (Bonnie Bedelia). Na to samo lotnisko innym samolotem leci kolumbijski zbrodniarz wojenny Ramon Esperanza (Franco Nero), którego chce uwolnić pułkownik Stuart (William Sadler), opanowując lotnisko oraz kierujące się doń samoloty i szantażując władze. Gdy McClane na lotnisku spotyka jego dwóch ludzi, w samoobronie zabija jednego z nich, podczas gdy drugiemu udaje się uciec do pobliskiego kościoła, z którego Stuart steruje całą łącznością.
Szef ochrony lotniska, Carmine Lorenzo (Dennis Franz) nie chce współpracować z McClane’em, więc gdy Stuart kontaktuje się z Lorenzem i informuje go o zaistniałej sytuacji, McClane postanawia działać samodzielnie. W podziemiu spotyka pracownika lotniska, który posiada plan budynku i całego terenu. W wyniku strzelaniny McClane zabija kilku ludzi Stuarta, a niedługo po tym Stuart rozbija jeden z samolotów, celowo wprowadzając pilotów w błąd przy lądowaniu. Na pomoc Lorenzowi przybywają agenci specjalni na czele z dawnym przełożonym Stuarta, majorem Grantem (John Amos). Tymczasem Esperanza zabija strażników i pilotów, a następnie przejmuje kontrolę nad samolotem i samodzielnie ląduje na płycie lotniska, skąd odbierają go Stuart i jego ludzie.
Na miejscu pojawia się McClane, który po potyczce zostaje uwięziony w samolocie, do którego Stuart wrzuca kilkanaście granatów. Policjantowi w ostatniej chwili udaje się katapultować. McClane i Grant ze swoimi ludźmi docierają pod kościół, z którego Stuart wraz z Esperanzą i swoimi ludźmi uciekają na skuterach śnieżnych. McClane ich goni, ale jego pościg zostaje udaremniony przez ludzi Stuarta.
Tymczasem okazuje się, że Grant nadal współpracuje ze Stuartem i dołącza do niego, uprowadzając samolot z zamiarem ucieczki z USA. McClane wskakuje na skrzydło rozpędzającego się samolotu. Tam walczy z Grantem, którego wrzuca do turbiny silnika P&amp;W JT9D, a następnie ze Stuartem, który zrzuca policjanta ze skrzydła. Spadając McClane otwiera zawór zbiornika z paliwem, które wylewa się z kołującego samolotu. McClane zapalniczką podpala paliwo, płomienie docierają do samolotu i maszyna z hukiem eksploduje tuż przed oderwaniem się od pasa startowego. Widząc płonący ślad na płycie lotniska, piloci wszystkich uwięzionych w powietrzu samolotów bezpiecznie lądują, w tym samolot pasażerski z żoną McClane’a.
Odbiór filmu.
W agregatorze recenzji Metacritic średnia ocena filmu z 17 recenzji wyniosła 67/100 punktów, a w serwisie Rotten Tomatoes otrzymał 69%.

</doc>
<doc id="1155241" url="https://pl.wikipedia.org/wiki?curid=1155241" title="Tamara Karsawina">
Tamara Karsawina

Tamara Płatonowna Karsawina (; ur. 9 marca 1885 w Sankt-Petersburgu, zm. 26 maja 1978 w Amersham k. Beaconsfield) – tancerka rosyjska, siostra Lwa Karsawina.
Primabalerina Teatru Maryjskiego w Petersburgu i zespołu Les Ballets Russes; wykonawczyni głównej partii w baletach klasycznych ("Giselle" Adolfa Adama) i w baletach z choreografią Michaiła Fokina.
Życiorys.
Córka Platona Karsawina i Anny Josifownej Chomiakowej. Razem z bratem Lwem dorastała w rodzinie artystycznej (ojciec był tancerzem, mimem i nauczycielem baletu) w mieszkaniu wychodzącym na rzekę Fontanka. Zainteresowanie tańcem wpoiła jej matka, która zauważyła podniecenie córki oglądającej Sylfidę, gdy unosiła się na krześle, by mieć lepszy widok. Ojciec, z początku niechętny poddawaniu córki wyczerpującemu tanecznemu treningowi, zmienił zdanie widząc jej naturalne uzdolnienia do baletu. Zaczął ją sam uczyć i 26 sierpnia 1894 została przyjęta do Teatru Maryjskiego.
Karsawina po ukończeniu nauki zadebiutowała oficjalnie 1 maja 1902 r. w "The Fisherman and the Pearl", lecz pierwszą główną rolę zagrała pięć lat później w balecie Mariusa Petipa "Le corsaire". W Teatrze Maryjskim zagrała też Odettę i Odylię w "Jeziorze łabędzim" (1908), tytułową rolę w "Rajmondzie", Nikiyę w "La Bayadère" (1910), Aurorę w "Śpiącej królewnie" (1911), tytułową rolę w "Paquita" (1912) i Lise w "Córka źle strzeżona" (1915). Ogromny wpływ na karierę Karsawiny miał Michaił Fokin. Tancerze wspierali się wzajemnie podczas rewolucji rosyjskiej 1905 roku prowadząc kampanię na rzecz poprawy warunków bytowych. Tamara stała się muzą Fokina do układanych przez niego choreografii. Dzięki tańcowi u Fokina Karsawinę zaproszono do Les Ballets Russes Siergieja Diagilewa i z dnia na dzień stała się gwiazdą w Paryżu. Po występie pas de trois w premierze grupy teatralnej "Le Pavillon d'Armide" 18 maja 1909 została nazwana "La Karsavina".
Jej wczesne małżeństwo z Vasily Mukhin’em zakończyło się rozwodem. W 1917 r. poślubiła brytyjskiego dyplomatę Henry’ego Jamesa Bruce’a (1880–1951). Ostatni raz wystąpiła w Rosji 15 maja 1918 r. w balecie "La Bayadère". Potem z mężem i synem Nikitą wyjechała do Anglii.
Karsawina kreowała role dla Wacława Niżyńskiego, Léonide Massine i Bronisławy Niżyńskiej, jednak nie zrezygnowała z tańczenia ról, które tworzył dla niej Michaił Fokin. Fokin zawsze chętnie omawiał z nią swoje plany i liczył się z jej zdaniem. U Fokina Karsawina grała eteryczną Sylfidę w "Les sylphides" (1909), potężnego ptaka w "Ognistym ptaku" (1910), dojrzewającą dziewczynę w "Le Spectre de la Rose", bezmyślną lalkę w "Pietruszce" (1911), władczynię w "Thamar" (1912) i orientalną królową w "Le Coq d’Or" (1914). Grała też tytułową rolę w "Giselle" (1910).
Prześladowana niekończącymi się telegramami Siergieja Diagilewa domagającego się jej udziału w ponownym formowaniu grupy teatralnej, zatańczyła w Coliseum Theatre w Londynie. W 1920 ruszyła w trasę do centralnej Europy (między innymi w dniach 22–23 września 1924 występowała w Łodzi), a w końcu 1924 r. wyjechała do Ameryki. Planując występy radziła się Edwina Evansa i Erica Wollheima (agenta Diagilewa).
Karsawina wspierała rozwój brytyjskiego baletu. Brała udział w pracach The Camargo Society i zespołu Marie Rambert – Rambert Dance Company. Tańczyła również w choreografiach Susan Salaman i Fredericka Ashtona. W latach 1930–1955 była wiceprzewodniczącą Royal Academy of Dancing w Londynie. W 1954 r. brała udział w ułożeniu kursu dla nauczycieli The Royal Academy of Dance, który zawierał najlepsze elementy baletu od przełomu wieku. Uczyła tancerzy do ról, które wcześniej kreowała. Pomagała także w The Royal Ballet przy produkcji "Giselle".
Karsawina dużo pisała. Jej autobiografia "Theatre Street" (1930) skupia się głównie na jej karierze w Teatrze Maryjskim, późniejsze treningi i występy opisała w serii artykułów dla "Dancing Times" (1964–1965), w których relacjonuje swoje nauki u kolejnych wielkich nauczycieli, m.in. Pavela Gerdt’a (jej ojciec chrzestny) miał wpływ na rozwój jej stylu, gdyż Tamara była znana raczej z artyzmu niż poprawnej techniki tańca, Jewgienija Sokolova, który rozwinął u Karsawiny prędkość i precyzję ruchu, czy Catheriny Beretta, która wzmocniła jej technikę i wytrzymałość.
Po śmierci męża 1951 r. Karsawina mieszkała nadal w Hampstead do 1974 roku, kiedy stan zdrowia zmusił ją do zamieszkania w domu opieki w Amersham w pobliżu Beaconsfield, gdzie zmarła 26 maja 1978 r. Pochowana została na cmentarzu w Hampstead.
Znaczenie.
Taniec Karsawiny został sfilmowany, lecz nagrania były rejestrowane pod koniec jej kariery i nie oddawały prawdziwego charakteru jej tańca. Niefortunnie także zagubiły się obszerne reportaże. Choć jej kariera obejmowała Teatr Maryjski i balet brytyjski, najbardziej zapamiętana jest z pracy w Les Ballets Russes Siergieja Diagilewa. Według francuskiego krytyka Roberta Brussela Karsawina połączyła tradycję rosyjskiego baletu z artystyczną rewolucją Diagilewa na początku XX wieku. Arnold Haskell w nekrologu w "Dance Gazette" opisał ją jako „pierwszą nowoczesną balerinę”.

</doc>
<doc id="1155246" url="https://pl.wikipedia.org/wiki?curid=1155246" title="Tariq Ramadan">
Tariq Ramadan

Tariq Said Ramadan (ur. 26 sierpnia 1962 w Genewie) – muzułmański teolog, filozof i pisarz polityczny. Szwajcar pochodzenia egipskiego. Wnuk Hasana al-Banny, twórcy Bractwa Muzułmańskiego. Propagator idei umiarkowanego, reformistycznego "euroislamu". Określa się sam jako "salaficki reformista". Wykładał m.in. na Uniwersytecie Oksfordzkim i Uniwersytecie we Fryburgu.
Od listopada 2017 przebywał na bezterminowym urlopie w pracy wykładowcy na uniwersytecie w Oksfordzie z powodu licznych oskarżeń o molestowanie seksualne. W lutym 2018 oficjalnie postawiono mu zarzut zgwałcenia dwóch kobiet i umieszczono w więzieniu we Fresnes pod Paryżem w oczekiwaniu na proces. Ramadan zaprzeczał stawianym mu zarzutom i oskarżył kobiety o zniesławienie. Opuścił więzienie w listopadzie 2018 po wpłaceniu kaucji w wysokości 300 tys. euro i przekazaniu swojego paszportu.

</doc>
<doc id="1155247" url="https://pl.wikipedia.org/wiki?curid=1155247" title="Instytut Pedagogiki Uniwersytetu Wrocławskiego">
Instytut Pedagogiki Uniwersytetu Wrocławskiego

Instytut Pedagogiki Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Historycznych i Pedagogicznych Uniwersytetu Wrocławskiego. Dzieli się na 9 zakładów. Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną z modernizacją oświaty i szkolnictwa polskiego XIX i XX wieku, procesami przystosowania i nieprzystosowania społecznego, poradnictwem i poradoznawstwem, teorią animacji kulturalnej, oświatą dorosłych i aktywnością, edukacją wielokulturową i międzykulturową, regionalizmem, edukacją obywatelską, dysfunkcjami rozwojowymi oraz pedagogiką opiekuńczą z terapią. Instytut oferuje studia na kierunku Pedagogika specjalna na specjalności Edukacja i rehabilitacja osób z niepełnosprawnością intelektualną oraz na kierunku Pedagogika o specjalnościach:
Ponadto Instytut oferuje studia podyplomowe oraz studia doktoranckie.
Aktualnie na instytucie kształci się studentów w trybie dziennym i zaocznym. Instytut wydaje własne "Prace Pedagogiczne". Dysponuje też samodzielną biblioteką instytutową, liczącą 39 451 woluminów druków zwartych oraz 2859 woluminów czasopism krajowych i zagranicznych. Aktualnie biblioteka prenumeruje 59 tytułów czasopism. Siedzibą instytutu jest jeden z gmachów po dawnym Gimnazjum św. Elżbiety, mieszczący się przy ul. Jana Władysława Dawida 1 we Wrocławiu.
Instytut powstał 1 września 1972 roku na podstawie ministerialnej decyzji przekształcającej Katedrę Pedagogiki w Instytut. Pracownicy naukowi instytutu zajmowali często najważniejsze stanowiska w hierarchii uniwersyteckiej – dziekanów i prodziekanów na swoich wydziałach. Instytut początkowo afiliowany był przy Wydziale Filozoficzno-Historycznym, od reorganizacji struktur uniwersyteckich w 1988 roku przy Wydziale Nauk Historycznych i Pedagogicznych.
Historia.
Historia ówczesnego Instytutu Pedagogiki sięga 1946 roku, kiedy to na Wydziale Humanistycznym Uniwersytetu Wrocławskiego powołano do życia Katedrę Pedagogiki. W 1951 roku dokonano podziału Wydziału Humanistycznego na Wydział Filozoficzno-Historyczny oraz Wydział Filologiczny. Tym samym Katedra Pedagogiki została podporządkowana Wydziałowi Filozoficzno-Historycznemu. 1 września 1972 roku Katedra ta została przekształcona w Instytut Pedagogiki, który stał się jednostką organizacyjną Wydziału Filozoficzno-Historycznego, a następnie od 1988 roku Wydziału Nauk Historycznych i Pedagogicznych.
Kierunki kształcenia.
Instytut kształci studentów na kierunku pedagogika na studiach pierwszego stopnia (licencjackich, 3-letnich), a po ich ukończeniu studiach drugiego stopnia (magisterskich uzupełniających, 2-letnich) o następujących specjalnościach:
Siedziba.
Budynek mieszczący obecnie Instytuty Pedagogiki Uniwersytetu Wrocławskiego został zbudowany w latach 1901–1903 z przeznaczeniem na nową siedzibę Gimnazjum Św. Elżbiety, szkoły założonej przy kościele św. Elżbiety w 1293 roku. Projekt nowego gmachu wykonał znany wrocławski architekt Karl Klimm według idei nakreślonej przez Richarda Plüddemanna.
Koła naukowe (2017–2018).
W Instytucie Pedagogiki działają koła naukowe, w których studenci mogą rozwijać swoje pasje i zainteresowania.

</doc>
<doc id="1155248" url="https://pl.wikipedia.org/wiki?curid=1155248" title="Bohorok">
Bohorok



</doc>
<doc id="1155249" url="https://pl.wikipedia.org/wiki?curid=1155249" title="This Is a Call">
This Is a Call

This Is a Call – debiutancki singel rockowego zespołu Foo Fighters z ich pierwszej studyjnej płyty, "Foo Fighters". Został wydany 19 czerwca 1995.
Utwór jest dostępny do ściągnięcia w muzycznej grze komputerowej .

</doc>
<doc id="1155253" url="https://pl.wikipedia.org/wiki?curid=1155253" title="Bror Mellberg">
Bror Mellberg

Bror Lars Astley Mellberg (ur. 9 grudnia 1923 w Ambjörby, zm. 8 września 2004), szwedzki piłkarz, napastnik. Brązowy medalista MŚ 1950 i srebrny MŚ 1958. Obdarzany przydomkiem "Vilde Jägaren".
Grał w Ambjörby IK (1936-40), Viking Hagfors (1941-47) i Karlstads BIK (1947-48), zanim w 1949 zadebiutował w AIK Fotboll. W 1950 - po udanych dla Szwedów mistrzostwach świata w Brazylii - wyjechał do Włoch i podpisał kontrakt z Genuą. W 1952 przeniósł się do francuskiego Toulouse FC (1952-53), we Francji grał także w Red Star 93 (1953-56) oraz FC Sochaux (1956-57). W 1957 wrócił do ojczyzny i AIK, gdzie zakończył karierę w 1961.
W reprezentacji Szwecji w latach 1949-1958 zagrał 6 razy. Podczas finałów rozegrał 4 mecze, strzelił bramkę w meczu z Hiszpanią w 1950.

</doc>
<doc id="1155254" url="https://pl.wikipedia.org/wiki?curid=1155254" title="Breva">
Breva



</doc>
<doc id="1155257" url="https://pl.wikipedia.org/wiki?curid=1155257" title="Historie kuchenne">
Historie kuchenne

Historie kuchenne (nor. "Salmer fra Kjøkkenet") – norwesko-szwedzka komedia obyczajowa z 2003 roku w reżyserii Benta Hamera. Film został zgłoszony jako norweski kandydat do nagrody Amerykańskiej Akademii Filmowej w kategorii najlepszego filmu nieanglojęzycznego, ale nie uzyskał nominacji.
Fabuła.
W powojennej Szwecji naukowcy odkrywają, że przeciętna gospodyni domowa podczas przygotowywania posiłków w ciągu roku pokonuje dystans równy odległości od Sztokholmu do Kongo. Na tej podstawie szwedzki Instytut Badań Domowych zleca swoim pracownikom zbadanie zachowań norweskich samotnych mężczyzn. Folke Nilsson (Tomas Norström) zostaje wyznaczony do badania nawyków Isaka Bjørvika (Joachim Calmeyer). Zgodnie z zasadami instytutu badacz powinien w milczeniu obserwować przedmiot swoich badań siedząc na podwyższonym krześle w jego kuchni. Isak jednak przestaje używać kuchni i obserwuje Folkego przez dziurę w suficie.

</doc>
<doc id="1155258" url="https://pl.wikipedia.org/wiki?curid=1155258" title="Brickfielder">
Brickfielder



</doc>
<doc id="1155259" url="https://pl.wikipedia.org/wiki?curid=1155259" title="Hanka Pachale">
Hanka Pachale

Hanka Pachale (ur. 12 września 1976 roku w Schwerinie) – niemiecka siatkarka, reprezentantka kraju. Gra na pozycji przyjmującej. Znana jest także z występów w siatkówce plażowej.
W 2012 r, zakończyła karierę zawodniczą.
Jej siostrą jest inna siatkarka, reprezentantka Niemiec Maja Pachale.

</doc>
<doc id="1155261" url="https://pl.wikipedia.org/wiki?curid=1155261" title="BL 15 inch /42 naval gun">
BL 15 inch /42 naval gun



</doc>
<doc id="1155263" url="https://pl.wikipedia.org/wiki?curid=1155263" title="Nortes">
Nortes



</doc>
<doc id="1155265" url="https://pl.wikipedia.org/wiki?curid=1155265" title="Gibli">
Gibli



</doc>
<doc id="1155266" url="https://pl.wikipedia.org/wiki?curid=1155266" title="Okres podwójnego obiegu pieniądza">
Okres podwójnego obiegu pieniądza

Okres podwójnego obiegu pieniądza – okres przejściowy pomiędzy datą wprowadzenia euro w danym państwie członkowskim przystępującym do strefy euro oraz ostatnią datą, w której dotychczasowa waluta krajowa może być używana jako prawny środek płatniczy równolegle do waluty euro. W tym czasie waluta krajowa określana jest mianem podjednostki euro. W okresie podwójnego obiegu pieniądza do obiegu wprowadzane są jednocześnie banknoty i monety euro oraz są wycofywane z niego banknoty i monety waluty krajowej. 
W okresie podwójnego obiegu pieniądza oraz w okresie poprzedzającym wprowadzenie euro w postaci gotówkowej sprzedawcy mają obowiązek podawać ceny swoich produktów zarówno w walutach narodowych, jak i w euro.
Wybrane przykłady wymiany walut.
1 stycznia 2002 euro stało się pełnoprawnym środkiem płatniczym w 12 krajach Unii Europejskiej. Okres podwójnego obiegu powinien wówczas trwać nie dłużej niż do 28 lutego 2002, jednak cztery państwa skróciły ten okres:
Okres podwójnego obiegu pieniądza w wybranych z 12 państw przyjętych do Unii Europejskiej w 2004 wynosił:

</doc>
<doc id="1155269" url="https://pl.wikipedia.org/wiki?curid=1155269" title="Konstantin Asiejew">
Konstantin Asiejew

Konstantin Asiejew, ros. Константин Николаевич Асеев (ur. 20 października 1960 w Nowokuźniecku, zm. 22 sierpnia 2004 w Sankt Petersburgu) – rosyjski szachista i trener szachowy, arcymistrz od 1992 roku.
Życiorys.
Pomiędzy 1984 a 1991 rokiem czterokrotnie uczestniczył w finałach indywidualnych mistrzostw Związku Radzieckiego, najlepszy wynik osiągając w 1989 roku w Odessie, gdzie zajął IX miejsce. W roku 2000 zdobył w Samarze brązowy medal na indywidualnych mistrzostwach Rosji. Dzięki temu sukcesowi, rok później wystąpił w Moskwie w pucharowym turnieju o mistrzostwo świata, w I rundzie przegrywając z Michaiłem Kobaliją.
Wielokrotnie startował w turniejach międzynarodowych, zwyciężając bądź dzieląc I miejsca m.in. w Leningradzie (1989, wraz z Leonidem Judasinem), Monachium (1990/91), Altensteinie (1991), Kolonii (1991, wraz z Rafaelem Waganianem, Rustemem Dautowem i Jewgienijem Ragozinem), Kecskemet (1992, wraz z Attilą Groszpeterem), Berlinie (1992), Soczi (1993), Sankt Petersburgu (1997, mistrzostwa miasta, wraz z Aleksandrem Chalifmanem i Konstantinem Sakajewem) i Jyväskyli (2003, wraz z Tomi Nybackiem). Do sukcesów zaliczyć również mógł dzielone II miejsce w memoriale Aleksandra Alechina w Moskwie (1992, za Siergiejem Tiwiakowem, wraz z Władimirem Jepiszynem, Jaanem Ehlvestem, Władimirem Małaniukiem, Grigorijem Serperem, Maksimem Nowikiem i Aszotem Anastasianem, a m.in. przed Władimirem Kramnikiem i Aleksiejem Driejewem).
Najwyższy ranking osiągnął 1 lipca 2001 r., z wynikiem 2591 punktów zajmował wówczas 28. miejsce wśród rosyjskich szachistów.
Od 1982 r. prowadził zajęcia szkoleniowe. Był trenerem drużyny "Królowie Sankt-Petersburga", drużynowego mistrza Rosji w latach 2000 i 2001 oraz wicemistrza Europy drużyn klubowych z 2000 roku. Do jego podopiecznych należały wybitne arcymistrzynie Maia Cziburdanidze i Nana Aleksandrija, jak również Nino Churcidze, Andriej Charłow, Jewgienij Aleksiejew oraz Tejas Bakre.
Zmarł w 2004 r. w Sankt Petersburgu w wyniku przewlekłej choroby. Jeszcze w tym samym roku rozegrano pierwszy turniej poświęcony jego pamięci, w którym triumfowali Jewgienij Aleksiejew i Piotr Swidler. Drugi memoriał Konstantina Asiejewa odbył się w roku 2005 i zakończył się zwycięstwem Nikity Witiugowa.

</doc>
<doc id="1155270" url="https://pl.wikipedia.org/wiki?curid=1155270" title="Front Ukraiński (1919)">
Front Ukraiński (1919)

Front Ukraiński – front Armii Czerwonej, utworzony 4 stycznia 1919, w początkowej fazie interwencji Rosji Radzieckiej na Ukrainie, na podstawie rozkazu dowódcy Sztabu Polowego Armii Czerwonej Kostiajewa i szefa Rady Rewizyjnej Ukraińskiej Republiki Radzieckiej Arałowa.
Formalnie Front Ukraiński podlegał Nikołajowi Podwojskiemu – republikańskiemu komisarzowi spraw wojskowych Ukrainy. Dowódcą Frontu został mianowany Władimir Antonow-Owsiejenko, członkami Rady Wojskowej – Wyszneweckyj (zmieniony pod koniec kwietnia przez Andrieja Bubnowa) i Juchym Szczadenko, szefem sztabu – Wasilij Głagolew. 
W połowie czerwca 1919, w obliczu klęski w bitwie o Donbas przeciwko Armii Ochotniczej, Front Ukraiński został zlikwidowany: z 1 i 3 Ukraińskiej Armii Radzieckiej utworzono 12 Armię, a 2 Ukraińska Armia Radziecka weszła w skład 14 Armii (obie w składzie Frontu Południowego).

</doc>
<doc id="1155272" url="https://pl.wikipedia.org/wiki?curid=1155272" title="Instytut Psychologii Uniwersytetu Wrocławskiego">
Instytut Psychologii Uniwersytetu Wrocławskiego

Instytut Psychologii Uniwersytetu Wrocławskiego – jednostka dydaktyczno-naukowa należąca do struktur Wydziału Nauk Historycznych i Pedagogicznych Uniwersytetu Wrocławskiego.
Historia.
Historia Instytutu Psychologii sięga 1946 roku, kiedy to na Wydziale Humanistycznym Uniwersytetu Wrocławskiego powołano do życia Katedrę Psychologii. W 1951 roku dokonano podziału Wydziału Humanistycznego na Wydział Filozoficzno-Historyczny oraz Wydział Filologiczny. Tym samym Katedra Psychologii została podporządkowana Wydziałowi Filozoficzno-Historycznemu. 1 września 1972 roku Katedra ta została przekształcona w Instytut Psychologii, który stał się jednostką organizacyjną Wydziału Filozoficzno-Historycznego, a następnie od 1988 roku Wydziału Nauk Historycznych i Pedagogicznych.
Instytut powstał 4 stycznia 1972 roku na podstawie ministerialnej decyzji przekształcającej Katedrę Psychologii w instytut. Pracownicy naukowi instytutu zajmowali często najważniejsze stanowiska w hierarchii uniwersyteckiej – dziekanów i prodziekanów na swoich wydziałach. Instytut początkowo afiliowany był przy Wydziale Filozoficzno-Historycznym, od reorganizacji struktur uniwersyteckich w 1988 roku przy Wydziale Nauk Historycznych i Pedagogicznych.
Program dydaktyczny.
Posiada uprawnienia do nadawania stopni naukowych doktora i doktora habilitowanego oraz wnioskowania o nadanie tytułu naukowego profesora. Prowadzi działalność dydaktyczną i badawczą związaną ze strukturą, determinantami i funkcjami regulacyjnymi umysłu, kształtowaniem psychicznej autonomii jednostki, przeżywaniem zdarzeń własnego życia w kontekście systemu osobistych znaczeń, funkcjonowaniem dzieci i młodzieży z punktu widzenia otwartości wobec otoczenia, zdolności do współdziałania, angażowania się w działanie, problematyką psychologiczną życia współczesnego człowieka w ujęciu klinicznym, psychospołecznymi mechanizmami regulacyjnymi działania młodzieży i dorosłych, psychologicznymi wyznacznikami efektywności funkcjonowania człowieka w organizacjach, filozoficznymi koncepcjami człowieka jako podstawą teorii psychologicznych, samowiedzą, samopoznaniem a regulacją zachowań społecznych, istotą, przebiegiem i sposobomami radzenia sobie z kryzysem osobowości w okresie dorastania, prognozowaniem efektywności kierowania.
Instytut oferuje studia na kierunku psychologia oraz studia podyplomowe, a także studia doktoranckie. Aktualnie w Instytucie kształci się studentów w trybie dziennym i wieczorowym. Instytut dysponuje też samodzielną biblioteką instytutową, liczącą 20 903 woluminów książek i 135 tytuły czasopism, w tym prenumerowanych na bieżąco w formie drukowanej 34 tytułów: polskich – 30, zagranicznych – 4. Siedzibą Instytutu jest jeden z gmachów po dawnym Gimnazjum św. Elżbiety, mieszczący się przy ul. Jana Władysława Dawida 1 we Wrocławiu.
Struktura organizacyjna.
Instytut dzieli się na 8 zakładów, 3 pracownie naukowe i laboratorium:
Siedziba.
Budynek mieszczący obecnie Instytuty Pedagogiki i Psychologii Uniwersytetu Wrocławskiego został zbudowany w latach 1901–1903 z przeznaczeniem na nową siedzibę Gimnazjum Św. Elżbiety, szkoły założonej przy kościele św. Elżbiety w 1293 roku. Projekt nowego gmachu wykonał znany wrocławski architekt Karl Klimm według idei nakreślonej przez Richarda Plüddemanna.

</doc>
<doc id="1155275" url="https://pl.wikipedia.org/wiki?curid=1155275" title="Songs for Genpo">
Songs for Genpo

Songs for Genpo – pierwszy album zespołu Trupy, założonego przez Ryszarda Tymona Tymańskiego z 1996.
Spis utworów.
Teksty i muzyka – Ryszard Tymon Tymański, oprócz:

</doc>
<doc id="1155278" url="https://pl.wikipedia.org/wiki?curid=1155278" title="3 Ukraińska Armia Radziecka">
3 Ukraińska Armia Radziecka

3 Ukraińska Armia Radziecka () – wielka jednostka Armii Czerwonej, utworzona 15 kwietnia 1919 na podstawie rozkazu dowództwa Frontu Ukraińskiego z dnia 24 marca 1919, z oddziałów grupy wojsk kierunku odeskiego.
W skład 3 Armii weszły:
W maju 1919 do 3 Armii dołączono również:
W czerwcu 1919 weszła w skład 12 Armii Frontu Zachodniego.

</doc>
<doc id="1155279" url="https://pl.wikipedia.org/wiki?curid=1155279" title="Szklana pułapka 3">
Szklana pułapka 3

Szklana pułapka 3 (ang. "Die Hard with a Vengeance" lub "Die Hard 3") – amerykański film akcji w reżyserii Johna McTiernana z roku 1995, będący sequelem "Szklanej pułapki" (1988) i "Szklanej pułapki 2" (1990).
Fabuła.
W Nowym Jorku wybucha bomba. Z policją komunikuje się człowiek, który przedstawia się jako Simon i grozi, że zdetonuje kolejne bomby, jeśli John McClane (Bruce Willis) nie zabawi się z nim w grę „Simon mówi” – ma ona polegać na tym, że McClane będzie wykonywać polecenia Simona i rozwiązywać jego zagadki. McClane ma za zadanie stanąć na ulicy Harlemu z rasistowską tablicą. Zostaje tam zaatakowany przez rozwścieczonych mieszkańców, lecz ratuje go czarnoskóry sprzedawca Zeus Carver (Samuel L. Jackson). Tajemniczy Simon, który stale ich obserwuje, mówi policjantom na komendzie, że od teraz Carver (którego na znak uratowania McClane’a nazywa samarytaninem) ma współpracować z McClane’em. Simon podkłada bombę w kolejnym miejscu publicznym i grozi jej zdetonowaniem, jeśli McClane i Carver, którzy coraz bardziej się kłócą, nie rozwiążą podchwytliwej zagadki matematycznej w ciągu 30 sekund. Zeusowi udaje się ją rozwiązać na sekundę przed upłynięciem czasu.
Następna bomba znajduje się w wagonie metra i zostanie zdetonowana jeśli McClane i Carver nie zdążą dotrzeć do budki telefonicznej na jednej ze stacji. Uciekają się do podstępu – policjant szuka bomby w pociągu, a sprzedawca spieszy do budki, do której udaje mu się zdążyć na czas. Terrorysta uznaje jednak nieobecność McClane’a przy telefonie za nieposłuszeństwo i detonuje bombę, która rani kilku pasażerów. McClane i Carver spotykają się z agentami federalnymi, którzy wyjawiają im tożsamość terrorysty – jest to Niemiec Simon Gruber (Jeremy Irons), brat terrorysty Hansa Grubera, którego McClane zabił w pierwszej części serii filmów. Gruber informuje agentów, że następna bomba podłożona jest w jednej z nowojorskich szkół, nie mówi jednak w której i zabrania ewakuować uczniów. Cała nowojorska policja rusza więc na poszukiwania bomby, a Gruber i jego ludzie w przebraniach agentów federalnych przybywają do Banku Rezerw Federalnych, z którego kradną złoto. To właśnie pod budynkiem banku wybuchła druga bomba.
W tym czasie McClane i Carver rozbrajają kolejną bombę, podłożoną w parku przy fontannie, po czym docierają do Banku Rezerw, gdzie jednak nie ma już Grubera i jego ludzi. Terrorysta zadaje im kolejną zagadkę – mają odgadnąć co jest 21. z 42. Tymczasem agenci wbrew zakazowi Grubera zaczynają ewakuować uczniów, wśród których są dwaj siostrzeńcy Carvera. Jeden z agentów usiłuje rozbroić znalezioną w jednej ze szkół bombę. McClane’owi i Carverowi udaje się rozszyfrować zagadkę Grubera, któremu chodziło o 21. prezydenta USA (Chester Arthur), który jest patronem szkoły, gdzie podłożono bombę. Gruber i jego ludzie próbują uciec z miasta kontenerowcem, na który z mostu wskakują McClane i Carver, jednak zostają schwytani. Terroryści podkładają na statku bombę, przywiązują McClane’a i rannego w nogę Carvera do słupa i uciekają łodzią. W tym samym czasie bomba w szkole okazuje się fałszywa i całkowicie niegroźna. McClane uwalnia się z kajdanek i wraz z Carverem w ostatniej chwili uciekają z eksplodującego statku i zostają wyłowieni z wody przez agentów.
Na brzegu za namową Carvera McClane dzwoni do żony, z którą jest w separacji, ale podczas rozmowy na opakowaniu aspiryny otrzymanej wcześniej od Grubera zauważa napis z nazwą miasta, w którym – jak się domyśla – są Gruber i jego ludzie. Rzuca więc słuchawkę i wraz z Carverem i agentami dociera do starej opuszczonej fabryki, gdzie Gruber świętuje swój sukces. Po przybyciu agentów Gruber próbuje uciec helikopterem, do którego strzela McClane i maszyna eksploduje. Przed strzałem policjant mówi: „Pozdrów brata”.
W ostatniej scenie filmu widzimy Carvera siedzącego z nogą w gipsie na chodniku, a obok niego McClane dzwoni ponownie do żony.

</doc>
<doc id="1155281" url="https://pl.wikipedia.org/wiki?curid=1155281" title="Wałentyna Szewczenko">
Wałentyna Szewczenko

Wałentyna Jewheniwna Szewczenko (ukr. Валентина Євгенівна Шевченко, ur. 2 października 1975 r. w Czernichowie) – ukraińska biegaczka narciarska, brązowa medalistka mistrzostw świata.
Życie prywatne.
Wałentyna Szewczenko urodziła się w Czernihowie, ale obecnie mieszka w Kijowie. Jest mężatką i wychowuje jedno dziecko. Zna trzy języki: ukraiński, rosyjski i niemiecki. Z zawodu jest policjantką.
Kariera.
Zdecydowanie lepiej biega na długich dystansach niż w sprintach. Jej olimpijskim debiutem były igrzyska w Nagano w 1998 roku. W swoim najlepszym starcie, w biegu na 15 km techniką klasyczną zajęła 11. miejsce. Cztery lata później, podczas igrzysk olimpijskich w Salt Lake City osiągnęła swój najlepszy wynik olimpijski zajmując piąte miejsce w biegu na 30 km stylem klasycznym. Na igrzyskach olimpijskich w Turynie w 2006 roku na tym samym dystansie zajęła siódme miejsce, a wraz z koleżankami z reprezentacji zajęła ósme miejsce w sztafecie. Startowała także na igrzyskach w Vancouver, gdzie jej najlepszym wynikiem było 9. miejsce w biegu na 10 km techniką dowolną.
W 1995 roku wystartowała na mistrzostwach świata w Thunder Bay, gdzie jej najlepszym wynikiem było 54. miejsce w biegu łączonym na 15 km. Dwa lata później, podczas mistrzostw świata w Trondheim w swoim najlepszym starcie, w biegu na 30 km techniką klasyczną zajęła 15. miejsce. Na mistrzostwach w Ramsau i mistrzostwach w Val di Fiemme jej najlepszym wynikiem było szóste miejsce odpowiednio w biegu na 5 km oraz w biegu na 10 km stylem klasycznym. Podczas mistrzostw świta w Oberstdorfie plasowała się w drugiej dziesiątce. Swój największy sukces osiągnęła na mistrzostwach świata w Libercu, gdzie zdobyła brązowy medal w biegu na 30 km stylem dowolnym. Na tych samych mistrzostwach zajęła piąte miejsce w biegu na 10 km stylem klasycznym oraz w biegu łączonym na 15 km. W 2011 roku wzięła udział w mistrzostwach świata w Oslo, gdzie jej najlepszym wynikiem było 12. miejsce w sztafecie. W swoim najlepszym indywidualnym starcie, w biegu na 30 km stylem dowolnym zajęła 14. miejsce.
Najlepsze wyniki w Pucharze Świata osiągnęła w sezonie 2003/2004, kiedy to zajęła 3. miejsce w klasyfikacji generalnej, a w klasyfikacji biegów dystansowych wywalczyła małą kryształową kulę.

</doc>
<doc id="1155282" url="https://pl.wikipedia.org/wiki?curid=1155282" title="2 Ukraińska Armia Radziecka">
2 Ukraińska Armia Radziecka

2 Ukraińska Armia Radziecka ( - wielka jednostka Armii Czerwonej, utworzona 15 kwietnia 1919 na podstawie rozkazu dowództwa Frontu Ukraińskiego z dnia 24 marca 1919, z oddziałów grupy wojsk kierunku charkowskiego.
W skład 2 Armii weszły:
W połowie czerwca 1919 weszła w skład 14 Armii Frontu Południowego.

</doc>
<doc id="1155285" url="https://pl.wikipedia.org/wiki?curid=1155285" title="Walory">
Walory

Walory – potoczne i często używane w informacjach finansowych i literaturze ekonomicznej określenie papierów wartościowych, w szczególności tych, które są notowane na giełdzie papierów wartościowych.

</doc>
<doc id="1155294" url="https://pl.wikipedia.org/wiki?curid=1155294" title="Antioch X Eusebes">
Antioch X Eusebes

Antioch X Eusebes Filopator – władca państwa Seleucydów w latach od około 95 do 83 p.n.e., syn Antiocha IX.
Był jednym z uczestników ostrej walki o przejęcie władzy u kresu państwa Seleucydów. Pierwszym jego osiągnięciem było pokonanie swego kuzyna Seleukosa VI Epifanesa. Był to akt zemsty za zabicie ojca Antiocha Kyzikenosa. Oba przydomki "Eusebes" (noszony również przez Antiocha Kyzikenosa) oraz "Filopator" (kochający ojca) odnosiły się do tego sukcesu politycznego. Były również chęcią uczczenia własnego ojca. Antioch Eusebes panował nad Antiochią i terenami jej przyległymi (fragmentami Syrii i Cylicji), prowadząc wojny z czterema synami Antiocha VIII, Nabatejczykami i Partami.
Nie jest znana data zakończenia jego panowania. Józef Flawiusz wyznaczył datę jego śmierci na rok 90 p.n.e. Według tego starożytnego autora Antioch X Eusebes zginął w walce z Partami. Jego domenę przejął Filip I Filadelfos. Appian z Aleksandrii w swojej "Historii rzymskiej" napisał, iż Antioch Eusebes został pokonany, gdy ormiański król Tigranes II najechał Syrię w 83 p.n.e. W tym jednak przypadku nic nie wiadomo o jego późniejszych losach. Jego syn Antioch XIII był całkowicie zależny od rzymskiego wodza Pompejusza, który pokonał Tigranesa.

</doc>
<doc id="1155295" url="https://pl.wikipedia.org/wiki?curid=1155295" title="Sonnenschein">
Sonnenschein



</doc>
<doc id="1155296" url="https://pl.wikipedia.org/wiki?curid=1155296" title="1 Ukraińska Armia Radziecka">
1 Ukraińska Armia Radziecka

1 Ukraińska Armia Radziecka () – wielka jednostka Armii Czerwonej, utworzona 15 kwietnia 1919 na podstawie rozkazu dowództwa Frontu Ukraińskiego z dnia 24 marca 1919, z oddziałów grupy wojsk kierunku kijowskiego.
W skład 1 Armii weszły:
Dowódcą Armii mianowano Serhija Macyłeckiego (zmienionego 27 maja przez Dubowego), członkami RewWijskRady – Władymirowa i Kuszczakowa (którego 27 maja zmienił P. Tkałun), szefem sztabu – Iwan Dubowoj (zmieniony 27 maja przez W. Kuprejanowa).
25 czerwca 1919 weszła w skład 12 Armii Frontu Zachodniego.

</doc>
<doc id="1155298" url="https://pl.wikipedia.org/wiki?curid=1155298" title="Katarzyna Romanowa">
Katarzyna Romanowa



</doc>
<doc id="1155308" url="https://pl.wikipedia.org/wiki?curid=1155308" title="Kalle Svensson">
Kalle Svensson

Karl-Oskar „Kalle” Svensson (ur. 11 listopada 1925 w Västerlöv, zm. 15 lipca 2000 w Helsingborgu) – szwedzki piłkarz, bramkarz. Brązowy medalista MŚ 1950 i srebrny MŚ 1958. Obdarzany przydomkiem "Rio-Kalle".
Karierę zaczynał w Kullavägens BK, w pierwszej lidze grał jednak wyłącznie w barwach Helsingborgs IF. Pierwszy raz zagrał jako osiemnastolatek w 1944, ostatni w 1962. W latach 1959-1961 występował w amatorskim Gunnarstorps IF. W 1952 otrzymał nagrodę Guldbollen dla najlepszego szwedzkiego piłkarza. Choć Helsingborgs należał do szwedzkiej czołówki, nigdy nie wywalczył tytułu mistrza kraju.
W reprezentacji Szwecji zagrał 73 razy. Debiutował 13 maja 1949 w spotkaniu z Anglią, ostatnim jego meczem był finał MŚ 58. Znajdował się w kadrze złotych medalistów igrzysk w Londynie w 1948, cztery lata później wraz z kolegami sięgnął po brązowe medale w Helsinkach.

</doc>
<doc id="1155310" url="https://pl.wikipedia.org/wiki?curid=1155310" title="Karl-Oskar Svensson">
Karl-Oskar Svensson



</doc>
<doc id="1155312" url="https://pl.wikipedia.org/wiki?curid=1155312" title="Hymn Serbołużyczan">
Hymn Serbołużyczan

Hymnem Serbołużyczan jest pieśń Piękne Łużyce (górnołuż. "Rjana Łužica", dolnołuż. "Rědna Łužyca").
Historia.
Autorem pieśni jest łużycki poeta Handrij Zejler. Tekst został po raz pierwszy opublikowany 24 sierpnia 1827 w ukazującej się w Lipsku gazecie Serbska Nowina.
Na początku 1845 muzykę do pieśni skomponował Korla Awgust Kocor. 17 października 1845 w Budziszynie odbyło się jej pierwsze publiczne wykonanie.

</doc>
<doc id="1155313" url="https://pl.wikipedia.org/wiki?curid=1155313" title="Przedsiębiorstwo Komunikacji Samochodowej w Mińsku Mazowieckim">
Przedsiębiorstwo Komunikacji Samochodowej w Mińsku Mazowieckim

Przedsiębiorstwo Komunikacji Samochodowej w Mińsku Mazowieckim Spółka Akcyjna – przedsiębiorstwo w Mińsku Mazowieckim, świadczące usługi transportowe w zakresie autobusowej komunikacji podmiejskiej i międzynarodowej.
Większościowym udziałowcem jest Mobilis.
Należy do niego stacja PKS na ulicy Kazikowskiego/Kościuszki.
Siedzibą PKS-u jest budynek na ulicy Warszawskiej 222. Kursy PKS-u odbywają się w obszarach powiatu mińskiego i innych np. wołomińskiego, warszawskiego, otwockiego, siedleckiego i garwolińskiego.
Historia.
W 1957 PKS w Siedlcach utworzyło oddział w Mińsku Mazowieckim. Przedsiębiorstwo zajmowało się głównie transportem towarów. Od 1961 był to XV oddział Wojewódzkiego Przedsiębiorstwa PKS w Warszawie.
W 1990 r. przedsiębiorstwo usamodzielniło się. W 1994 zakończono przewozy towarowe.
1 sierpnia 1998 powstało Przedsiębiorstwo Komunikacji Samochodowej w Mińsku Mazowieckim Spółka Akcyjna.
8 marca 2018 roku przedsiębiorstwo Mobilis Polska podjęło decyzję o likwidacji oddziału w Mińsku Mazowieckim z dniem 30 czerwca 2018 roku
O firmie.
Siedziba spółki oraz baza techniczno-postojowa mieszczą się przy ul. Warszawskiej 222 w Mińsku Mazowieckim. Spółka posiada też dworzec autobusowy na pl. Dworcowym (kompleks dworca kolejowego).
Połączenia.
Wiele kursów po powiecie jest połączonych z kursami Mińsk – Warszawa.

</doc>
<doc id="1155314" url="https://pl.wikipedia.org/wiki?curid=1155314" title="Richard Schröder">
Richard Schröder

Richard Schröder (ur. 14 kwietnia 1921 w Wandsbeku, zm.?) – SS-Unterscharführer, członek załogi obozu koncentracyjnego Auschwitz-Birkenau.
Ukończył szkołę handlową uzyskując zawód spedytora. 1 października 1933 wstąpił do Hitlerjugend, 1 grudnia 1939 do NSDAP, a 30 maja 1940 do SS. W grudniu 1940 Schröder został przydzielony do obozu w Oświęcimiu, gdzie pełnił funkcję urzędnika rachunkowego aż do stycznia 1945. Miał obowiązki wyłącznie kancelaryjne, w związku z czym nie miał styku z więźniami.
22 grudnia 1947 skazany za udział w organizacjach przestępczych (tj. SS i załodze obozu Auschwitz-Birkenau) przez Najwyższy Trybunał Narodowy w Krakowie w pierwszym procesie oświęcimskim na 10 lat więzienia. Richard Schröder zwolniony został z więzienia w połowie lat pięćdziesiątych na mocy amnestii.

</doc>
<doc id="1155315" url="https://pl.wikipedia.org/wiki?curid=1155315" title="PKS Mińsk Mazowiecki">
PKS Mińsk Mazowiecki



</doc>
<doc id="1155317" url="https://pl.wikipedia.org/wiki?curid=1155317" title="Wspólnota administracyjna Engen">
Wspólnota administracyjna Engen

Wspólnota administracyjna Engen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja. Siedziba wspólnoty znajduje się w Engen.
Wspólnota administracyjna zrzesza dwa miasta i jedną gminę:

</doc>
<doc id="1155323" url="https://pl.wikipedia.org/wiki?curid=1155323" title="Storm Boy">
Storm Boy



</doc>
<doc id="1155328" url="https://pl.wikipedia.org/wiki?curid=1155328" title="Asthmatic">
Asthmatic

Asthmatic – album yassowej grupy Miłość, wydany w 1996 roku.
Recenzje.
Płyta spotkała się z dobrym przyjęciem krytyki i słuchaczy. Stanisław Bogusz z „Jazz Forum” pisał, że muzyka "(...) zarejestrowana na tej płycie zaskakuje różnorodnością, świeżością, bogactwem, w końcu klimatem".

</doc>
<doc id="1155330" url="https://pl.wikipedia.org/wiki?curid=1155330" title="Proces załogi Flossenbürga">
Proces załogi Flossenbürga



</doc>
<doc id="1155332" url="https://pl.wikipedia.org/wiki?curid=1155332" title="Mój kuzyn Vinny">
Mój kuzyn Vinny

Mój kuzyn Vinny (ang. My Cousin Vinny) – amerykańska komedia z 1992 w reżyserii Jonathana Lynna.
Opis fabuły.
Akcja rozgrywa się w fikcyjnym Beechum County w Alabamie. Dwóch młodych mężczyzn zostaje uznanych za winnych zabójstwa sprzedawcy. Jeden z nich decyduje się na skorzystanie z usług jąkającego się adwokata z urzędu, drugi postanawia skorzystać z usług swojego kuzyna Vinniego (Joe Pesci), świeżo upieczonego adwokata po studiach wieczorowych, które udało mu się zakończyć za szóstym podejściem. Niekonwencjonalnie zdobyte wykształcenie idzie w parze z niekonwencjonalnym działaniem, zwłaszcza jak na małe miasteczko na południu Stanów. Vinniemu w pracy i życiu towarzyszy Mona Lisa Vito (nagrodzona Oscarem Marisa Tomei), z którą ma się ożenić, gdy tylko uda się mu wygrać pierwszą sprawę.

</doc>
<doc id="1155333" url="https://pl.wikipedia.org/wiki?curid=1155333" title="Anima (zbroja)">
Anima (zbroja)

Anima - rodzaj półzbroi, najprawdopodobniej przeznaczonej dla oficerów floty wojennej w XVI w.
Posiadała charakterystyczną konstrukcję w całości złożoną z zachodzących na siebie folg, zapewniając tym samym dużą swobodę ruchów. Jej głównym elementem był folgowany kirys, jako elementy dodatkowe stosowano również fartuch, taszki i naramienniki. Powstała we Włoszech ok. 1530 r. szczególną popularność zdobywając w Wenecji i Francji. Wywarła również znaczny wpływ na kształtowanie się w Polsce zbroi husarskiej oraz analogicznych pancerzy na Węgrzech i w Austrii. 

</doc>
<doc id="1155336" url="https://pl.wikipedia.org/wiki?curid=1155336" title="Shimano Deore XT">
Shimano Deore XT

Shimano Deore XT - grupa osprzętu przeznaczona dla rowerów górskich. Shimano wprowadziło ją w 1982 roku jako pierwszą, kompletną grupę tego typu. Przez 10 lat Deore XT znajdowała się najwyżej w hierarchii aż do czasu zaprezentowania grupy XTR w 1992 roku. Od początku aż do dziś, części Deore XT noszą oznaczenia xx-M7xx. W 2008 roku grupa świętowała 25-lecie. Z tej okazji Shimano wprowadziło nową, historycznie siódmą generację Deore XT 2008. W 2015 roku Shimano wprowadziło na rynek nową generację Deore XT oznaczoną xx-M8xxx, która cechowała się zastosowaniem napędu 11-biegowego w kombinacjach 3x11, 2x11, 1x11, oraz elektroniczną odmianę osprzętu - Deore XT Di2.

</doc>
<doc id="1155337" url="https://pl.wikipedia.org/wiki?curid=1155337" title="Palnik Mékera">
Palnik Mékera

Palnik Mékera (znany też jako palnik Mekera-Fishera, Mecera lub Meckera) – rodzaj gazowego palnika laboratoryjnego, odmiana palnika Bunsena, którego głównym zastosowaniem jest prażenie próbek do analizy wagowej.
Palnik Mékera różni się od typowego palnika Bunsena szerokim wylotem dyszy u szczytu której jest zamocowana siatka. Siatka ta powoduje rozbicie płomienia na szereg drobnych płomyków, które palą się bardziej równomiernie od jednego, dużego płomienia, dzięki czemu można uzyskać wyższą i bardziej jednolitą temperaturę płomienia – do 1750 °C w przypadku gazu ziemnego i powietrza, przy różnicy temperatur w różnych miejscach płomienia wynoszącej 135 °C (dla porównania, płomień palnika Bunsena ma w różnych miejscach temperaturę od 300 do 1260 °C). Przy zastosowaniu tlenu zamiast powietrza można osiągnąć temperaturę 2200 °C. Jednocześnie palnik ten ma większą powierzchnię ogrzewania w stosunku do palnika Bunsena.
Wynalazcą palnika jest francuski inżynier chemik Georges Méker. Opisał go w 1905 r.

</doc>
<doc id="1155338" url="https://pl.wikipedia.org/wiki?curid=1155338" title="Alicja Wołyńczyk">
Alicja Wołyńczyk

Alicja Wołyńczyk – saksofonistka. Koncertowała we Francji, Niemczech, Danii, Bułgarii. Współpracuje z Filharmonią Narodową – Estrada Kameralna dla Dzieci i Młodzieży oraz udział w koncertach symfonicznych, i Sinfonią Varsovią – muzyk doangażowywany (saksofon nie ma stałej pracy w orkiestrze).
Z wyróżnieniem ukończyła studia na Akademii Muzycznej im. F. Chopina w Warszawie w klasie Pawła Gusnara. Jest też absolwentką Uniwersytetu Warszawskiego. Studiowała również w Hogeschool IJselland (stypendium Socrates-Erasmus).
Jest stypendystką Ministra Kultury i Dziedzictwa Narodowego. Laureatka licznych konkursów. Wraz z Jarosławem Gałuszką zajęła I miejsce i otrzymała nagrodę specjalną na prestiżowym 43. Międzynarodowym Konkursie Akordeonowym w Klingenthal
Występowała w zespole muzycznym Transmisja (grupa muzyczna), Easy Band All Stars.
Współpracowała z wieloma kwartetami saksofonowymi m.in.: Saksmisja, SaxSound, A4, kwartet Ryszarda Borowskiego, czy Akademia. Współtworzy duet CyjaSax (wraz z akordeonistą Jarosławem Gałuszką) i Modern Sax Duo (z saksofonistką Dorotą Samsel).
Nagrania z udziałem Alicji Wołyńczyk, to m.in.: obie płyty Transmisji – "Lekkie uderzenie, Lekkie odurzenie"; płyta "Nowa idea fortepianu?" (kwartet saksofonowy) – płyta dnia (3 czerwca 2009 r.) Polskiego Centrum Informacji Muzycznej
"III Symfonia" płyta z utworami Henryka Mikołaja Góreckiego w wykonaniu Sinfonii Varsovii, płyta z pieśniami powstańczymi z chórem chłopięcym "Pueri Cantant" (kwartet saksofonowy). Ostatnio brała udział w nagraniu "Jutrzni" Krzysztofa Pendereckiego przez Filharmonię Narodową pod batutą Antoniego Wita.
Obecnie pracuje nad multimedialnym projektem Modern Sax Duo.

</doc>
<doc id="1155343" url="https://pl.wikipedia.org/wiki?curid=1155343" title="Sejm Rzeczypospolitej Polskiej II kadencji (1993–1997)">
Sejm Rzeczypospolitej Polskiej II kadencji (1993–1997)

Sejm II kadencji – skład Sejmu II kadencji wyłoniony został w wyborach do Sejmu i Senatu przeprowadzonych 19 IX 1993.
Kadencja Sejmu.
Kadencja Sejmu rozpoczęła się z dniem wyborów tj. 19 IX 1993, a upłynęła w przeddzień pierwszego posiedzenia następnej izby 19 X 1997.
Marszałek Sejmu.
Urząd marszałka pełnili posłowie Józef Oleksy (1993-1995) i Józef Zych (1995-1997).

</doc>
<doc id="1155344" url="https://pl.wikipedia.org/wiki?curid=1155344" title="Pikowanie tkanin">
Pikowanie tkanin

Pikowanie (fr. "piqué", czyli ukłucie) tkanin polega na zszywaniu dwóch tkanin, przedzielonych dla ocieplenia, miękką, grubą wełną, bawełną lub innym materiałem. Ma to głównie na celu równomierne rozłożenie materiału ocieplającego, daje też pewne możliwości dla artystycznego projektowania i wykonania tkaniny.

</doc>
<doc id="1155346" url="https://pl.wikipedia.org/wiki?curid=1155346" title="Hasbani">
Hasbani

Hasbani (arab. نهر الحاصباني, "Nahr al-Hasbani", hebr. נחל שניר, "Nachal Snir") – rzeka w Libanie i Izraelu, jedna z głównych tworzących rzekę Jordan.
Wypływa ze źródła Wazzani pod szczytem Hermonu.

</doc>
<doc id="1155350" url="https://pl.wikipedia.org/wiki?curid=1155350" title="Reshabar">
Reshabar



</doc>
<doc id="1155353" url="https://pl.wikipedia.org/wiki?curid=1155353" title="Al-Biruni">
Al-Biruni



</doc>
<doc id="1155354" url="https://pl.wikipedia.org/wiki?curid=1155354" title="Cordonazo">
Cordonazo



</doc>
<doc id="1155358" url="https://pl.wikipedia.org/wiki?curid=1155358" title="TurboGrafx-16">
TurboGrafx-16

TurboGrafx-16 – 8-bitowa konsola z 16-bitowym układem graficznym, wydana po raz pierwszy 30 października 1987 roku w Japonii, gdzie znana jest pod nazwą PC Engine. Swoją premierę w Ameryce Północnej konsola miała 29 sierpnia 1989. TurboGrafx-16 nie miał oficjalnej premiery w regionie PAL, ale bardzo ograniczona liczba konsol trafiła głównie na rynek Wielkiej Brytanii.
Konsola powstała dzięki współpracy pomiędzy Hudson Soft (odpowiedzialny głównie za produkcję chipów) oraz NEC. Charakterystyczną cechą konsoli był jej niewielki rozmiar, osiągnięty głównie dzięki zastosowaniu tylko trzech układów scalonych oraz używania niewielkich, przypominających karty płatnicze nośników danych, znanych pod nazwą „HuCard” (od Hudson Card; w wersji Amerykańskiej znana bardziej jako „TurboChip”). TurboGrafx-16 był pierwszą konsolą, używającą jako nośnika danych płyty CD-ROM.
Początkowo PC Engine osiągnął znaczny sukces w Japonii, gdzie cieszył się lepszymi wynikami sprzedaży niż nawet Nintendo Famicom. Japońska popularność konsoli nie przekładała się jednak na zainteresowanie w Ameryce Północnej, gdzie konsola nie sprzedawała się tak dobrze, głównie z powodu słabego wsparcia twórców oraz wydawców gier.

</doc>
<doc id="1155362" url="https://pl.wikipedia.org/wiki?curid=1155362" title="Lipooksygenaza">
Lipooksygenaza

Lipooksygenaza (EC 1.13.11.-) – enzym z klasy oksygenaz katalizujący przyłączenie tlenu do jednego z wiązań podwójnych wielonienasyconych kwasów tłuszczowych, np. kwasu arachidonowego, linolowego lub oleinowego, powodując powstawanie reaktywnych wodoronadtlenków lub epitlenków. Np. ludzka 5-lipooksygenaza arachidonianu (EC 1.13.11.34) wytwarza leukotrien A4. 
Lipooksygenazy ludzkie, działając poprzez leukotrieny i lipoksyny, wywołują takie procesy jak:

</doc>
<doc id="1155363" url="https://pl.wikipedia.org/wiki?curid=1155363" title="Gregale">
Gregale

Gregale, "Grigal" – silny, gwałtowny wiatr wiejący z północnego wschodu m.in. na Malcie.

</doc>
<doc id="1155365" url="https://pl.wikipedia.org/wiki?curid=1155365" title="Pietro della Valle">
Pietro della Valle

Pietro della Valle (ur. 2 kwietnia 1586, zm. 21 kwietnia 1652) – włoski podróżnik.
Życiorys.
Urodził się w Rzymie w zamożnej szlacheckiej rodzinie. W młodości kształcił się w zakresie literatury i wojskowości. Ze względów osobistych (nieszczęśliwa miłość) w roku 1614 zamieszkał w Konstantynopolu, gdzie uczył się tureckiego i arabskiego. 25 września 1615 opuścił Konstantynopol i udał się w towarzystwie 9 osób do Aleksandrii. Następnie przeniósł się do Kairu, z którego po wycieczce na górę Synaj udał się do Jerozolimy. W latach późniejszych odwiedził Mezopotamię (m.in. był pierwszym Europejczykiem, który dotarł w 1625 do Tall al-Mukajjar, gdzie w 1854 odkryte zostały ruiny zigguratu w Ur), Indii. W roku 1626 powrócił do Rzymu, gdzie pozostał do końca życia.

</doc>
<doc id="1155367" url="https://pl.wikipedia.org/wiki?curid=1155367" title="For All the Cows">
For All the Cows

For All the Cows – trzeci singel rockowego zespołu Foo Fighters z ich debiutanckiej płyty "Foo Fighters". Został wydany 20 listopada 1995.

</doc>
<doc id="1155369" url="https://pl.wikipedia.org/wiki?curid=1155369" title="Sejm Rzeczypospolitej Polskiej I kadencji (1991–1993)">
Sejm Rzeczypospolitej Polskiej I kadencji (1991–1993)

Sejm I kadencji – skład Sejmu I kadencji wyłoniony został w wyborach do Sejmu i Senatu przeprowadzonych 27 października 1991.
Kadencja Sejmu.
Kadencja Sejmu rozpoczęła się 25 listopada 1991, a upłynęła 30 maja 1993.
Marszałek Sejmu.
Urząd marszałka w trakcie kadencji i w okresie rozwiązania obu izb pełnił poseł ZChN Wiesław Chrzanowski.
Posiedzenia Sejmu.
Terminarz posiedzeń Sejmu
Lista komisji.
Stan w dniu 30 XI 1992
Rozwiązanie Sejmu i Senatu.
Konsekwencją polityczną udzielenia przez Sejm wotum nieufności rządowi Suchockiej było rozwiązanie obu izb przez prezydenta Lecha Wałęsę. Oznaczało to brak władzy ustawodawczej w okresie od 31 maja 1993 do 18 września 1993 ("de iure"), a "de facto" do 14 października 1993, czyli do momentu zebrania się nowej izby pochodzącej z wyborów z 19 września 1993.
W związku z art. 10 Małej Konstytucji z 17 października 1992 urzędy Marszałka Sejmu i Marszałka Senatu zachowywali dotychczasowi marszałkowie. Wiązało się to z ciągłością władzy wynikającej z przepisów ustrojowych dotyczących pełnienia obowiązków głowy państwa w razie opróżnienia urzędu Prezydenta RP.

</doc>
<doc id="1155370" url="https://pl.wikipedia.org/wiki?curid=1155370" title="Jauk">
Jauk



</doc>
<doc id="1155371" url="https://pl.wikipedia.org/wiki?curid=1155371" title="Lachisz (rzeka)">
Lachisz (rzeka)

Lachisz (heb. נחל לכיש) – rzeka w Izraelu, posiadająca źródła w Judei, a wpływająca do Morza Śródziemnego koło miasta Aszdod w Izraelu.
Jej długość wynosi około 70 km, a powierzchnia dorzecza 1020 km². Znana również pod arabskimi nazwami: "Wadi Kabiba" (w górnym biegu) i "Wadi Sukhrir" (w pobliżu ujścia).

</doc>
<doc id="1155374" url="https://pl.wikipedia.org/wiki?curid=1155374" title="Queen of Chinatown">
Queen of Chinatown

Queen of Chinatown – singel Amandy Lear, wydany w 1977 roku.
Ogólne informacje.
Piosenka została skomponowana przez Amandę i Anthony’ego Monna. Wydano ją na drugiej edycji debiutanckiego albumu piosenkarki, "I Am a Photograph". Utwór jest utrzymany w stylu disco.
Jest to jeden z największych hitów Amandy Lear. Singel ten dotarł do top 5 list przebojów we Włoszech, Niemczech i Szwajcarii. W 2006 roku DJenetix zremiksował piosenkę – wersja ta została wydana na singlu.
Teledysk.
Piosenkarka nagrała teledysk „Queen of Chinatown” dla niemieckiego programu "Musikladen". Amandzie towarzyszą w nim dwie tancerki. Wideoklip został nagrany przy zastosowaniu blue boxu. W 1982 roku powstał kolejny wideoklip do tego utworu, specjalnie dla włoskiej telewizji.

</doc>
<doc id="1155375" url="https://pl.wikipedia.org/wiki?curid=1155375" title="Karif">
Karif



</doc>
<doc id="1155382" url="https://pl.wikipedia.org/wiki?curid=1155382" title="Przepowiednia (opowiadania fantastyczne)">
Przepowiednia (opowiadania fantastyczne)



</doc>
<doc id="1155390" url="https://pl.wikipedia.org/wiki?curid=1155390" title="Most św. Wojciecha w Kaliszu">
Most św. Wojciecha w Kaliszu

Most św. Wojciecha – most drogowy na Prośnie w Kaliszu w ciągu Szlaku Bursztynowego (Trasy Bursztynowej). Łączy on osiedla Rypinek i Rajsków. Wybudowany został w latach 2002–2003, a oddany do użytku 16 września 2005 wraz z pierwszym odcinkiem Szlaku Bursztynowego.
Dane techniczne.
Długość mostu św. Wojciecha wynosi 100,3 metra co sprawia, że jest najdłuższym mostem drogowym w Kaliszu i drugim w ogóle (najdłuższy jest most kolejowy mierzący 125 metrów). Składa się z jednej jezdni o standardowej szerokości 7 metrów i jednego chodnika znajdującego się po stronie północnej. Ograniczenie prędkości wynosi 70 km/h. Most ma konstrukcję wolnostojącą i wsparty jest dwoma podwójnymi, okrągłymi podporami. Przy obu podporach i obu przyczółkach znajdują się podesty przeznaczone dla obsługi technicznej.
Cel budowy.
Głównym celem budowy mostu św. Wojciecha było usprawnienie komunikacji między prawobrzeżną i lewobrzeżną częścią miasta. Przed jego powstaniem najbliższą przeprawą w dół rzeki był most Trybunalski w Śródmieściu, zaś w górę rzeki odległy most Księżnej Jolanty w Piwonicach. Znaczenie mostu wzrosło w 2010 po oddaniu do użytku drugiego odcinka Szlaku Bursztynowego, na który kierowany jest tranzyt samochodów osobowych i lekkich ciężarowych (ograniczenie do 15 ton na odcinku od ulicy Częstochowskiej do Dworcowej) z Ostrowa Wielkopolskiego do Łodzi. Jest ono jednak niewielkie w przypadku komunikacji publicznej, gdyż przez most poprowadzono tylko dwie linie autobusowe KLA (9 i S2).

</doc>
<doc id="1155392" url="https://pl.wikipedia.org/wiki?curid=1155392" title="Ponente">
Ponente

Ponente lub Poniente – silny, ciepły i suchy wiatr wiejący z zachodu lub północnego zachodu na Morzu Śródziemnym.
Ponente (Poniente) to wiatr wiejący w Cieśninie Gibraltarskiej i wzdłuż wybrzeży północno-zachodniej części Morza Śródziemnego, przynoszący gorącą, czystą i przeważnie suchą pogodę. W tym czasie wzrasta przejrzystość powietrza, a z Gibraltaru widać brzegi Afryki.

</doc>
<doc id="1155395" url="https://pl.wikipedia.org/wiki?curid=1155395" title="Solano (meteorologia)">
Solano (meteorologia)



</doc>
<doc id="1155401" url="https://pl.wikipedia.org/wiki?curid=1155401" title="Sejm kontraktowy">
Sejm kontraktowy



</doc>
<doc id="1155403" url="https://pl.wikipedia.org/wiki?curid=1155403" title="Sudestada">
Sudestada

Sudestada (zachodnie uderzenie) – wiatr w obszarze Río de la Plata z kierunków południowo-wschodnich przynoszący zamiast zimnego powietrza gwałtowny przypły wilgotnego powietrza znad Atlantyku.
Najczęściej powstaje na jesieni i w zimę na Półkuli Południowej. Często powoduje powodzie i gwałtowne opady. Około 90% wiatrów z południowego wschodu jest obserwowane pomiędzy kwietniem i październikiem.
Sudestada jest związana z wyżem zlokalizowanym na wysokości centralnej Patagonii i niżem zlokalizowanym w zachodnium Urugwaju. Trwają zazwyczaj od 1–3 dni.

</doc>
<doc id="1155405" url="https://pl.wikipedia.org/wiki?curid=1155405" title="Milton George Urner">
Milton George Urner

Milton George Urner (ur. 29 lipca 1839, zm. 9 lutego 1926 we Frederick, Maryland) – amerykański polityk związany z Partią Republikańską. W latach 1879–1883 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1155411" url="https://pl.wikipedia.org/wiki?curid=1155411" title="Surazo">
Surazo



</doc>
<doc id="1155415" url="https://pl.wikipedia.org/wiki?curid=1155415" title="Aurelijus Skarbalius">
Aurelijus Skarbalius

Aurelijus Skarbalius (ur. 12 maja 1973 w Wilnie) – litewski piłkarz i trener piłkarski. W latach 1991–2005 reprezentant Litwy.
Kariera klubowa.
Aurelijus Skarbalius rozpoczynał karierę w lidze litewskiej (Žalgiris Wilno i Inkaras Kowno), ale większość kariery spędził w lidze duńskiej w zespole Brøndby IF. W trakcie występów w tym zespole grał m.in. w Lidze Mistrzów w sezonie 1998/99 (Brøndby IF występowało w grupie z Bayernem Monachium, FC Barcelona i Manchesterem United).
Po sezonie 2004/2005 Skarbalius przeniósł się do Herfølge BK.

</doc>
<doc id="1155417" url="https://pl.wikipedia.org/wiki?curid=1155417" title="Wyższa Szkoła Rolnicza im. Haliny w Żabikowie">
Wyższa Szkoła Rolnicza im. Haliny w Żabikowie

Wyższa Szkoła Rolnicza im. Haliny – dawna szkoła wyższa, założona przez Augusta Cieszkowskiego we wsi Żabikowo, która rozpoczęła swoją działalność 21 listopada 1870 i była wówczas jedyną szkołą wyższą w zaborze pruskim. 
Dzięki kadrze oraz dorobkowi naukowemu i dydaktycznemu Wyższej Szkoły Rolniczej w Żabikowie powołany został Wydział Rolniczo-Leśny - jeden z pierwszych wydziałów, utworzonej w 1919 roku w Poznaniu, Wszechnicy Piastowskiej, przemianowanej rok później na Uniwersytet Poznański. Oprócz Augusta Cieszkowskiego - inicjatora i fundatora szkoły, związani byli z nią między innymi: Władysław Niegolewski i Roman May.
Zabytkowy budynek dawnej uczelni leży na terenie miasta Luboń, w części zwanej Starym Luboniem.
Historia.
Starania o utworzenie szkoły rolniczej na ziemiach polskich Cieszkowski rozpoczął w podpoznańskiej Wierzenicy, gdzie posiadał liczne majątki ziemskie. Gdy nie uzyskał zgody od władz pruskich na utworzenie szkoły, przeniósł swoją inicjatywę do Żabikowa, oddając w bezpłatną dzierżawę posiadane tam grunty na potrzebę powołania szkoły rolniczej. Zastrzegł, że ma ona nosić imię Haliny, jego zmarłej żony. Szkoła rozpoczęła pracę 21 listopada 1870 roku i poprzez siedmioletnią działalność przyczyniła się do podwyższenia poziomu rolnictwa w Poznańskiem, a także wykształciła absolwentów przygotowanych do prowadzenia nowoczesnych gospodarstw rolnych.

</doc>
<doc id="1155418" url="https://pl.wikipedia.org/wiki?curid=1155418" title="Wyższa Szkoła Rolnicza w Żabikowie">
Wyższa Szkoła Rolnicza w Żabikowie



</doc>
<doc id="1155423" url="https://pl.wikipedia.org/wiki?curid=1155423" title="Obrazki (album)">
Obrazki (album)

Obrazki – szósty album studyjny polskiej grupy muzycznej Wilki. Wydawnictwo ukazało się 13 listopada 2006 roku nakładem wytwórni muzycznej EMI Music Poland.
Nagrania dotarły do 11. miejsca listy OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1155424" url="https://pl.wikipedia.org/wiki?curid=1155424" title="Bomba odłamkowa 12 kg FA wz. 35">
Bomba odłamkowa 12 kg FA wz. 35

Bomba odłamkowa 12 kg FA wz. 35 – polska bomba odłamkowa wagomiaru 12 kg. 
Pod koniec lat 20. uruchomiono w Polsce produkcję bomb wz. 27 wagomiaru 12 kg. Nowe bomby miały konstrukcję zbliżona do niemieckiej bomby 12,5 kg PuW wprowadzonej do uzbrojenia w czasie I wojny światowej. Na początku lat 30. wprowadzono do uzbrojenia zmodernizowaną wersję bomby wz. 27 oznaczoną jako wz. 33, ale nadal była to konstrukcja sięgająca swoimi korzeniami do poprzedniej wojny światowej. W 1935 w Fabryce Amunicji nr 1 rozpoczęto produkcję nowej bomby odłamkowej 12 kg FA wz. 35. Miała ona podobny do poprzedniczek kroplowy kształt, ale zupełnie nowy był zapalnik wiatraczkowy i statecznik z czterema brzechwami usztywnionymi blaszanymi rozpórkami. Bomba wz. 35 była produkowana do 1939 roku. Powstała także jej eksportowa wersja wz. 36 przeznaczona dla lotnictwa bułgarskiego. Bomba wz. 36 miała brzechwy o mniejszej rozpiętości i zaczep umożliwiający podwieszanie na wyrzutnikach pionowych.
Bomba wz. 35 miała kroplowy korpus zakończony statecznikiem. Elaborowana była trotylem lub kwasem pikrynowym. Bomba była uzbrajana zapalnikiem głowicowym wtłoczeniowym, wiatraczkowym 48/60 FA wz. 35. Zapalnik był zabezpieczony zawleczką połączoną linką z wyrzutnikiem bombowym. Po zrzucie zawleczka była wyciągana, dzięki czemu możliwe było odblokowanie wiatraczka który po wykonaniu odpowiedniej liczby obrotów wypadał z bomby i odbezpieczał zapalnik. Bomba była podwieszana na wyrzutnikach w pozycji poziomej na pojedynczym wieszaku.

</doc>
<doc id="1155427" url="https://pl.wikipedia.org/wiki?curid=1155427" title="Sea Cat">
Sea Cat

Sea Cat – brytyjski morski kierowany przeciwlotniczy pocisk rakietowy (klasy woda-powietrze), krótkiego zasięgu, z możliwością wykorzystania go do zwalczania celów nawodnych w zasięgu widzialności. Istniała również wersja lądowa zestawu nazwana "Tigercat".
Zestaw Sea Cat był pierwszym wprowadzonym do służby morskim zestawem przeciwlotniczym krótkiego zasięgu - obrony bezpośredniej okrętów. Powstał w celu zastąpienia na okrętach działek przeciwlotniczych kalibru 40 mm Boforsa, przy minimalnych zmianach w konstrukcji okrętów. 
Historia.
System został zaprojektowany pod koniec lat 50. przez firmę Short Brothers z Belfastu na bazie australijskiego kierowanego pocisku przeciwpancernego Malkara. Pierwszym rozwinięciem Malkary był prototypowy pocisk Green Light. Pierwsze odpalenia kierowane miały miejsce w 1960 roku, a próby na niszczycielu HMS „Decoy” typu "Daring" prowadzono w 1961 roku. Sea Cat w pierwszej wersji GWS-20 (Guided Weapon System Mk 20) został przyjęty na uzbrojenie Royal Navy w 1962 roku.
Główną częścią systemu jest poddźwiękowy pocisk rakietowy, niewielkich rozmiarów, napędzany dwustopniowym silnikiem rakietowym na paliwo stałe. Pocisk posiada cztery skośne skrzydła w układzie krzyżowym i cztery prostokątne stateczniki na końcu. Kierowany jest zdalnie komendami radiowymi przez operatora. Głowica posiada zapalnik kontaktowy i zbliżeniowy, składała się z połączonych prętów. Pocisk wystrzeliwany jest z czteroprowadnicowej obrotowej wyrzutni przeładowywanej ręcznie. Pomiędzy parami prowadnic znajduje się antena kierowania, w wydłużonej osłonie (prowadnice i antena umieszczone są na wspólnym łożu, ruchomym w zakresie podniesienia). Dzięki małej ilości miejsca zajmowanej przez system i prostocie instalacji, był on montowany na wielu okrętach podczas modernizacji. System Sea Cat używany był z kilkoma wariantami systemu kierowania ogniem, oprócz wersji brytyjskich, opisanych poniżej, istniały inne warianty eksportowe. Na eksport stosowano także lżejsze wyrzutnie trzyprowadnicowe. 
Wersje brytyjskie.
GWS-20.
Pierwsza wersja systemu, z wykrywaniem celów i naprowadzaniem wizualnym. Wyposażona była w prosty celownik tachometryczny STD ("Simple Tachymetric Director"). Pocisk kierowany był przez operatora posługującego się joystickiem, który obserwował przez lornetkę celownika cel i pocisk, wyposażony w flary na skrzydłach w celu lepszej jego widoczności.
Próby GWS-20 prowadzono na niszczycielu typu "Daring". System następnie montowano m.in. na okrętach desantowych typu "Fearless", fregatach typu "Tribal" (Type 81), niszczycielach rakietowych typu "County", modernizowanych fregatach typu "Whitby" (Type 12) i "Rothesay". Początkowo zamierzano uzbroić w nie modernizowane niszczyciele typu C, ostatecznie otrzymały je w 1966 tylko HMS "Cavalier" i "Caprice".
GWS-21.
System GWS-21 wyposażony był w aparaturę naprowadzania CRBF ("Close Range Blind Fire") z radarem Type 262 do automatycznego śledzenia celu. Dawał on możliwość ręcznego naprowadzania pocisku wspomaganego wskazaniami radaru, naprowadzania wizualnego lub przy użyciu kamery telewizyjnej. 
W system GWS-21 wyposażone były fregaty typu "Leander" i "Tribal" oraz zmodernizowane krążowniki śmigłowcowe typu "Tiger": HMS "Tiger" i "Blake".
GWS-22.
System GWS-22 wyposażony był w pełny system kierowania ogniem MRS-3 ("Medium Range System") z radarem Type 904, bazujący na amerykańskim systemie Mk.56. Umożliwiał on automatyczne naprowadzanie pocisku (ACLOS - "Automatic, Command Line-Of-Sight"). Poza tym, mógł operować w trybie ręcznego naprowadzania wspieranego radarem lub kamerą TV, ewentualnie wizualnego. 
Instalowano go od 1972 w zamian za dotychczasowe systemy na większości fregat typów "Leander" i "Rothesay" i niszczycieli typu "County" w ramach modernizacji w latach 70., a także na lotniskowcu HMS "Hermes". 
GWS-24.
Ostatnia brytyjska wersja systemu, używała systemu kierowania ogiem WSA-4 z radarem Type 912.
System ten przenosiły tylko fregaty Typu 21 ("Amazon").
Tigercat.
Tigercat był lądową adaptacją systemu Sea Cat, zbudowaną w oparciu o trzypociskową wyrzutnię na przyczepie, holowaną przez samochód Land Rover. Druga przyczepa przewoziła urządzenia kierowania. 
Tigercat używany był w Wielkiej Brytanii jedynie przez 48. Dywizjon osłony lotnisk RAF w latach 1967-1978. Ponadto, system był eksportowany do Argentyny, Indii, Iranu, Jordanii i Kataru.
Służba.
System Sea Cat był montowany na wymienionych typach okrętów brytyjskich, a ponadto eksportowany do kilkunastu krajów. Szybko jednak stał się przestarzały z powodu rosnących prędkości samolotów i wprowadzenia naddźwiękowych pocisków przeciwokrętowych, latających na małej wysokości. Modernizacje systemu kierowania ogniem jedynie częściowo poprawiły sytuację. 
Pomimo przestarzałości, Sea Cat był nadal szeroko używany na okrętach brytyjskich podczas wojny o Falklandy/Malwiny w 1982, będąc jedynym uzbrojeniem przeciwlotniczym części użytych okrętów. Podczas tej wojny został po raz pierwszy zastosowany bojowo. Będąc prostszy, cechował się jednak większą sprawnością operacyjną od nowszych systemów Sea Dart i Sea Wolf oraz zdolny był do większej gęstości ognia. Używany był głównie system w wersji GWS-22 i GWS-24 (na fregatach Type 21), a także starszy GWS-20 na okrętach desantowych typu "Fearless". Na ok. 80 wystrzeleń prawdopodobnie zestrzelono za jego pomocą jeden samolot argentyński IAI Dagger (21 maja 1982, z fregat „Argonaut” lub „Plymouth”). Wystrzeliwane pociski jednak zmniejszały efektywność lotnictwa. Wkrótce po wojnie Sea Cat został wycofany ze służby brytyjskiej i zastąpiony przez zestawy artyleryjskie obrony bezpośredniej Phalanx i Goalkeeper.
Oprócz okrętów brytyjskich, Sea Cat był montowany m.in. na szwedzkich niszczycielach typu "Östergötland" w miejsce działek 40 mm, australijskich niszczycielach eskortowych typu "River" (GWS-21) i argentyńskim krążowniku "General Belgrano". Ogółem używało go 16 państw: Wielka Brytania, Argentyna, Australia, Brazylia, Chile, Holandia, Indie, Iran, Libia, Malezja, Nowa Zelandia, Nigeria, RFN, Szwecja, Tajlandia, Wenezuela.

</doc>
<doc id="1155435" url="https://pl.wikipedia.org/wiki?curid=1155435" title="Zygmunt Nowicki">
Zygmunt Nowicki



</doc>
<doc id="1155441" url="https://pl.wikipedia.org/wiki?curid=1155441" title="Procesy załogi Flossenbürga przed Trybunałem Wojskowym w Dachau">
Procesy załogi Flossenbürga przed Trybunałem Wojskowym w Dachau

Procesy załogi Flossenbürga przed Trybunałem Wojskowym w Dachau – procesy członków personelu byłego hitlerowskiego obozu koncentracyjnego Flossenbürg, które odbyły się w latach 1946–1947 przed amerykańskim Trybunałem Wojskowym w Dachau. Wszystkim oskarżonym zarzucano popełnienie zbrodni wojennych i przeciw ludzkości, a zwłaszcza mordowanie, katowanie, torturowanie i głodzenie więźniów obozu.
Proces załogi Flossenbürga (US vs. Friedrich Becker i inni) w dniach 12 czerwca 1946 – 22 stycznia 1947 roku.
Był to największy i najważniejszy powojenny proces członków personelu obozu we Flossenbürgu. Na ławie zasiadło 34 esesmanów (w tym komendanci podobozów, członkowie Wydziału Politycznego obozu i członkowie plutonu egzekucyjnego) oraz 12 więźniów funkcyjnych. Zarzuty oskarżenia obejmowały nieludzkie traktowanie więźniów obozu, przede wszystkim ich masową eksterminację, głodzenie, bicie i maltretowanie przez niewolniczą pracę (co dotyczyło zwłaszcza okolicznego kamieniołomu, który był prawdziwą „mordownią” więźniów). Po stosunkowo długim, trwającym ponad 6 miesięcy procesie, 41 oskarżonych uznano za winnych (z tego 15 skazano na karę śmierci przez powieszenie, 12 na dożywotnie pozbawienie wolności, a 14 na terminowe kary pozbawienia wolności). 5 oskarżonych uniewinniono. Z 15 wyroków śmierci wykonano 12 (pozostałe trzy kary śmierci zamieniono na dożywotnie pozbawienie wolności). Skazańców powieszono w więzieniu Landsberg.
Proces załogi Flossenbürga (US vs. Wilhelm Loh i inni) w dniach 5–12 listopada 1947 roku.
Na ławie oskarżonych zasiadło trzech członków załogi Flossenbürga (w tym dwóch kapo). Wszyscy skazani zostali na karę śmierci przez powieszenie, ale wyroki te zamieniono w akcie łaski na dożywotnie pozbawienie wolności.
Wyrok amerykańskiego Trybunału Wojskowego w procesie załogi Flossenbürga (USA vs. Wilhelm Loh i inni):
Proces załogi Flossenbürga (US vs. Max Fischer i inni) w dniach 6–19 listopada 1947 roku.
Tym razem na ławie oskarżonych zasiadło 5 osób. Wszyscy zostali uznani za winnych. Dwóch oskarżonych skazano na dożywotnie pozbawienie wolności, a pozostałych trzech na terminowe kary pozbawienia wolności od 17 do 2 lat.
Wyrok amerykańskiego Trybunału Wojskowego w procesie załogi Flossenbürga (USA vs. Wilhelm Loh i inni):
Proces załogi Flossenbürga (US vs. Ewald Heerde i inni) w dniach 10 listopada – 12 grudnia 1947 roku.
Na ławie oskarżonych zasiadło 6 osób. Jeden oskarżony skazany został na śmierć (wyrok wykonano), dwóch na dożywotnie pozbawienie wolności, dwóch na krótkoterminowe kary pozbawienia wolności i jeden uniewinniony.
Wyrok amerykańskiego Trybunału Wojskowego w procesie załogi Flossenbürga (USA vs. Ewald Heerde i inni):
Proces załogi Flossenbürga (US vs. Karl Mayer i inni) w dniach 10–28 listopada 1947 roku.
Na ławie oskarżonych zasiadło 6 osób. Czterech oskarżonych skazanych zostało na dożywotnie pozbawienie wolności i dwóch na terminowe kary pozbawienia wolności.
Wyrok amerykańskiego Trybunału Wojskowego w procesie załogi Flossenbürga (USA vs. Karl Mayer i inni):
Proces załogi Flossenbürga (US vs. Ferdinand Wilhelm i inni) w dniach 12–21 listopada 1947 roku.
Na ławie oskarżonych zasiadły 4 osoby. Wszyscy zostali uznani za winnych i skazani na terminowe kary pozbawienia wolności od 10 do 2 lat.
Wyrok amerykańskiego Trybunału Wojskowego w procesie załogi Flossenbürga (USA vs. Ferdinand Wilhelm i inni):
Proces załogi Flossenbürga (US vs. Ottokar Tuma i inni) w dniach 28 listopada – 12 grudnia] 1947 roku.
Na ławie oskarżonych zasiadło 5 osoby. Trzech oskarżonych skazano na krótkoterminowe kary pozbawienia wolności od 5 lat do 4 miesięcy, a dwóch uniewinniono.
Wyrok amerykańskiego Trybunału Wojskowego w procesie załogi Flossenbürga (USA vs. Ottokar Tuma i inni):
Pozostałe procesy członków załogi Flossenbürga przed amerykańskim Trybunałem Wojskowym w Dachau.
Przed Trybunałem w Dachau odbyło się również dwanaście indywidualnych procesów byłych członków personelu Flossenbürga.
Wyrok amerykańskiego Trybunału Wojskowego w pozostałych procesach załogi Flossenbürga

</doc>
<doc id="1155442" url="https://pl.wikipedia.org/wiki?curid=1155442" title="Bomba lotnicza 50 kg wz. 29">
Bomba lotnicza 50 kg wz. 29

Bomba lotnicza 50 kg wz. 29 – polska bomba burząca wagomiaru 50 kg.
Bomba wz. 29 miała kroplowy korpus zakończony statecznikiem. Korpusy były początkowo tłoczone z bloków stalowych, później wykonywano je z grubościennych rur stalowych bez szwu. Elaborowana była trotylem lub kwasem pikrynowym. Bomba była uzbrajana zapalnikiem głowicowym wtłoczeniowym, wiatraczkowym 48/60 FA wz. 35. Zapalnik był zabezpieczony zawleczką połączoną linką z wyrzutnikiem bombowym. Po zrzucie zawleczka była wyciągana, dzięki czemu możliwe było odblokowanie wiatraczka, który po wykonaniu odpowiedniej liczby obrotów wypadał z bomby i odbezpieczał zapalnik. Bomba była podwieszana na wyrzutnikach w pozycji poziomej na pojedynczym wieszaku.
Udoskonaloną wersją bomby wz. 29 była bomba lotnicza 50 kg T wz. 32 skonstruowana przez Mikołaja Tarnowskiego.

</doc>
<doc id="1155445" url="https://pl.wikipedia.org/wiki?curid=1155445" title="Bomba lotnicza 50 kg T wz. 32">
Bomba lotnicza 50 kg T wz. 32



</doc>
<doc id="1155446" url="https://pl.wikipedia.org/wiki?curid=1155446" title="Jerzy Wolff">
Jerzy Wolff

Jerzy Wolff (ur. 4 marca 1902 w Pokrzywnicy, zm. 8 grudnia 1985 w Laskach) – ksiądz rzymskokatolicki, malarz, grafik, krytyk sztuki.
Życiorys.
Urodził się 4 marca 1902 roku w Pokrzywnicy, w rodzinie Ludwika Roberta (1868–1905) i Władysławy ze Świeżyńskich h. Korczak (1874–1943). Pochodził z rodziny warszawskich księgarzy - jego dziad August Robert Wolff był współzałożycielem wydawnictwa Gebethner i Wolff.
Wcześnie osierocony przez ojca wychowywał się pod opieką matki. Dzieciństwo i młodość spędził pod Sandomierzem i w Warszawie. Ukończył gimnazjum Ziemi Mazowieckiej w Warszawie. Absolwent krakowskiej Akademii Sztuk Pięknych, gdzie studiował malarstwo i grafikę. Uczeń Felicjana Szczęsnego Kowarskiego, Ignacego Pieńkowskiego i Jana Wojnarowskiego. W latach 1927 i 1929–1933 przebywał w Paryżu. Był współzałożycielem Komitetu Paryskiego.
W okresie międzywojennym swoje prace wystawiał na różnych wystawach w kraju i za granicą, m.in. od 1934 roku w Instytucie Propagandy Sztuki, Poznaniu, Lublinie. Od 1930 roku należał do Zrzeszenia Polskich Artystów Plastyków „Zwornik”. Był krytykiem sztuki, jednym z odkrywców talentu Nikifora i kolekcjonerem jego malarstwa. Współpracował też jako publicysta i krytyk z czasopismami „Głos Plastyków”, „Prosto z Mostu”, „Pion”. 
W czasie II wojny światowej mieszkał w Wilczycach k. Sandomierza, w rodzinnym majątku matki. W 1945 roku przez krótki okres przebywał na Lubelszczyźnie. Zajmował się inwentaryzacją zbiorów dzieł sztuki zgromadzonych w pałacu w Kozłówce. Później powrócił do Warszawy. W latach 1945–1948 był wiceprezesem ZPAP. 
W 1948 roku poczuł powołanie do życia duchownego. Wstąpił do seminarium. W 1952 roku przyjął święcenia kapłańskie. Był wikariuszem w kilku parafiach archidiecezji warszawskiej: Anin (1952–1954), Otwock, Warszawa. Od 1958 roku do śmierci związany był z Zakładem dla Niewidomych w Laskach. Łączył tam posługę duszpasterską z pracą malarską. Pochowany na cmentarzu leśnym w Laskach (kwatera A-IX-10).
Twórczość.
Tworzył w dziedzinie malarstwa i grafiki, zajmował się publicystyką artystyczną, wykonywał temperowe dekoracje ścian kościołów. Wypracował własny styl operowania światłem i kolorem.
Większość jego prac znajduje się w zbiorach Muzeum Narodowego w Warszawie.

</doc>
<doc id="1155448" url="https://pl.wikipedia.org/wiki?curid=1155448" title="William Walsh">
William Walsh

William Walsh (ur. 11 maja 1828 w pobliżu Tullamore, Irlandia, zm. 17 maja 1892 w Cumberland, Maryland) – amerykański polityk związany z Partią Demokratyczną. W latach 1875–1879 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1155449" url="https://pl.wikipedia.org/wiki?curid=1155449" title="Arbeitslager Fünfteichen">
Arbeitslager Fünfteichen

AL Fünfteichen – niemiecki obóz pracy (Arbeitslager; AL), największa z filii KL Groß-Rosen, działający w Fünfteichen (dzisiaj Miłoszyce w gminie Jelcz-Laskowice) od 1 października 1943 roku do 21 stycznia 1945.
Historia.
Męski obóz pracy powstał 1 X 1943 z inicjatywy koncernu Kruppa jako filia obozu koncentracyjnego Groß-Rosen. Jego zadaniem było dostarczać niewolniczej siły roboczej dla należącej do Kruppa fabryki zbrojeniowej Berthawerk w 
Markstädt (Laskowice Oławskie). Za więźniów Krupp płacił comiesięcznie SS, której podlegał Gross-Rosen i która utrzymywała w obozie swoich strażników. Obóz wznosili od sierpnia 1943 głównie więźniowie żydowscy z obozu pracy Markstädt (Laskowice Oławskie), a rozbudowę po otwarciu prowadzono siłami własnych więźniów.
Obóz ulokowany został na obszarze 42 ha, przy linii kolejowej, która prowadziła do Wrocławia Głównego. Wzdłuż torów od strony Jelcza stało rzędem 6 bunkrów wartowniczych. Dookoła, w regularnych odstępach, stały na przemian drewniane wieże strażnicze i murowane bunkry wartownicze, w których załoga obozowego SS chowała się w trakcie nalotów. Obóz otoczony był dwoma rzędami płotów z siatki drucianej. Wewnętrzny płot był podłączony pod wysokie napięcie. Od środka ogrodzenie było wzmocnione zasiekami z drutu, a od zewnątrz rozwieszone były na siatce maty maskujące, które zakrywały obóz od środka. Do obozu można było dostać się dwiema bramami: jedną główną i drugą tą, którą więźniowie wychodzili do pracy. Między nimi ustawiono wartownie, a dalej 2 bloki dla esesmanów oraz większy dla komendanta obozu, którym był Otto Stoppel.
Po zakończeniu rozbudowy były w obozie 32 baraki mieszkalne dla więźniów. Każdy barak więzienny miał 40 m długości i 8 m szerokości. Były to parterowe budynki przeznaczone dla 200 więźniów każdy. Pośrodku każdego było miejsce na jadalnię. Po bokach znajdowały się sypialnie dla 100 osób każda. Liczbę więźniów ocenia się na minimum 7 tysięcy, głównie Polaków, ale byli także Żydzi i przedstawiciele innych narodów.
Obozu pod koniec istnienia pilnowało ponad 400 esesmanów i 30 blokowych. Na rewir przeznaczono najpierw 4 bloki a potem dodatkowo 2.
21 stycznia 1945 zwołano w obozie ostatni apel więźniów. Rozdano im po kawałku chleba i kiełbasy. Trzystu więźniów pozostawiono w szpitalu, a 6 tysięcy więźniów zmuszono do wymarszu do obozu Groß-Rosen. W trakcie tzw. "marszu śmierci" Niemcy zamordowali około tysiąca więźniów, a ogólną liczbę śmiertelnych ofiar obozu szacuje się na 2000.
Arbeitslager Fünfteichen został wyzwolony 23 stycznia 1945 r. około godz. 11 przez grupę zwiadu Armii Radzieckiej. Po ewakuacji grupy chorych byłych więźniów został on zamieniony przez Rosjan na obóz dla niemieckich jeńców wojennych, który funkcjonował do 1948 r. Ze względu na niedostępność jego terenu dla polskich mieszkańców, bliższych informacji na ten temat brak.
Teren obozu obecnie.
Dzisiaj niewiele zachowało się z tego obozu. Blok komendantury obozu przy torach zamieniono na mieszkania, pozostałości baraku SS pełnią rolę budynku gospodarczego dla mieszkańców. Resztki żelbetowych bunkrów pozostały w polach, ale są mocno zniszczone. Widoczne jest 6 murowanych piętrowych baraków (ruiny siódmego są trudno dostrzegalne – został on wysadzony niewypałem bomby lotniczej przez miłoszycką młodzież w końcu lat 50.), zrujnowane 2 baseny przeciwpożarowe i ledwo widoczne ruiny kuchni obozowej. W niektórych miejscach widoczne są pozostałości żużlowych dróg obozowych.

</doc>
<doc id="1155450" url="https://pl.wikipedia.org/wiki?curid=1155450" title="Janusz Sent">
Janusz Sent

Janusz Sent, wł. Janusz Michał Salamon (ur. 4 stycznia 1936 w Świętochłowicach, zm. 10 grudnia 2018 w Wołominie) – polski kompozytor, pianista i aranżer.
Życiorys.
Ukończył VI Liceum Ogólnokształcące im. Tadeusza Reytana w Warszawie (1953) i średnią szkołę muzyczną w Warszawie w klasie fortepianu. Absolwent Wydziału Teorii i Kompozycji Państwowej Wyższej Szkoły Muzycznej w Warszawie w klasie Tadeusza Szeligowskiego. Zadebiutował w 1956 jako pianista i akompaniator w radiowej audycji "Muzyka i Aktualności". Akompaniował także wykonawcom stołecznych kabaretów „U Lopka”, „U Kierdziołka” i Karuzela Warszawska oraz w "Podwieczorku przy mikrofonie". Pełnił funkcję kierownika muzycznego w warszawskich teatrach „Komedia” (w latach 1955–1957) i „Buffo” (w latach 1957–1960). Występował w duecie fortepianowym z Wiktorem Osieckim oraz jako akompaniator m.in. z Igą Cembrzyńską, Stefanią Górską, Lodą Halamą, Bohdanem Łazuką, Wojciechem Młynarskim, Jerzym Połomskim, Sławą Przybylską, Ireną Santor, Ludwikiem Sempolińskim, Hanną Skarżanką, Violettą Villas i Mieczysławem Wojnickim.
Spoczywa na Wojskowych Powązkach (kwatera B2-tuje-5).

</doc>
<doc id="1155460" url="https://pl.wikipedia.org/wiki?curid=1155460" title="Wapno hydratyzowane">
Wapno hydratyzowane



</doc>
<doc id="1155464" url="https://pl.wikipedia.org/wiki?curid=1155464" title="Pc engine">
Pc engine



</doc>
<doc id="1155465" url="https://pl.wikipedia.org/wiki?curid=1155465" title="Elizabethtown (film)">
Elizabethtown (film)

Elizabethtown – amerykański film fabularny (komedia romantyczna) z 2005 roku w reż. Camerona Crowe’a, z Orlando Bloomem i Kirsten Dunst w rolach głównych.
Fabuła.
Drew Baylor jest projektantem sportowych butów. Jego projekt okazuje się być fiaskiem, a Drew zostaje zwolniony. Tego samego dnia dowiaduje się, że jego ojciec zmarł w swoim rodzinnym mieście Elizabethtown. On jako najstarszy i najbardziej odpowiedzialny z rodzeństwa musi sprowadzić zwłoki ojca do domu. W samolocie poznaje on Claire, która objaśnia mu drogę do Elizabethtown. Tam poznaje swoją rodzinę, która odnosi się do niego niezwykle ciepło.
Historia jest inspirowana prawdziwymi wydarzeniami z życia Camerona Crowe’a (scenarzysta i reżyser).

</doc>
<doc id="1155474" url="https://pl.wikipedia.org/wiki?curid=1155474" title="Turan (Rosja)">
Turan (Rosja)

Turan (ros. "Туран") – miasto (ponownie od 1945) w Federacji Rosyjskiej, w Republice Tuwy. Centrum administracyjne kożuunu pij-chiemskiego.
Założone w 1885 roku przez rosyjskich osadników. Pierwsze miasto Tuwy. Liczba mieszkańców 5,3 tys. (2006).

</doc>
<doc id="1155476" url="https://pl.wikipedia.org/wiki?curid=1155476" title="Turbografx">
Turbografx



</doc>
<doc id="1155479" url="https://pl.wikipedia.org/wiki?curid=1155479" title="Turbo-grafx">
Turbo-grafx



</doc>
<doc id="1155482" url="https://pl.wikipedia.org/wiki?curid=1155482" title="Fly Eyes">
Fly Eyes

Fly Eyes - trzeci album niemieckiej grupy H-Blockx wydany 1998 roku.
Twórcy.
Henning Wehland-śpiew, gitara
Tim Tenambergen-gitara
Marco Minnemann-perkusja
Dave Gappa-wokal
Fabio Trentini-Bas

</doc>
<doc id="1155485" url="https://pl.wikipedia.org/wiki?curid=1155485" title="TurboGrafx16">
TurboGrafx16



</doc>
<doc id="1155494" url="https://pl.wikipedia.org/wiki?curid=1155494" title="Apolinary Żebrowski">
Apolinary Żebrowski

Apolinary Żebrowski (ur. 20 grudnia 1892 w Barbarowie, zm. 7 marca 1973) – inżynier, konstruktor uzbrojenia lotniczego, podpułkownik uzbrojenia Wojska Polskiego.
Życiorys.
Syn Antoniego i Leokadii ze Szpiganowiczów, urodził się w Barbarowie n. Prypecią, w powiecie mozyrskim. W 1911 roku ukończył gimnazjum w Homlu, w 1915 roku Konstantynowską Szkołę Artylerii w Petersburgu. Od grudnia 1914 do grudnia 1917 roku w wojsku rosyjskim, a od stycznia 1919 roku w Wojsku Polskim. W czasie wojny z bolszewikami walczył jako dowódca plutonu w 8 baterii 3 pułku artylerii polowej Legionów. 1 czerwca 1921 roku, w stopniu porucznika, nadal pełnił służbę w 3 pułku artylerii polowej Legionów. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 455. lokatą w korpusie oficerów artylerii, a jego oddziałem macierzystym był wciąż 3 pap Leg.
W latach 1923–1924 był odkomenderowany na Politechnikę Warszawską, pozostając oficerem 3 pap Leg. w Zamościu. Po ukończeniu w 1926 roku studiów na wydziale mechanicznym pełnił służbę w Instytucie Badań Materiałów Uzbrojenia w Warszawie. Przeniesiony z korpusu oficerów artylerii do korpusu oficerów uzbrojenia. 18 lutego 1928 roku awansował na majora ze starszeństwem z dniem 1 stycznia 1928 roku i 14. lokatą w korpusie oficerów uzbrojenia. We wrześniu 1933 roku został przeniesiony do Centrali Odbiorczej Materiałów Uzbrojenia Kierownictwa Zaopatrzenia Uzbrojenia w Warszawie na stanowisko głównego rzeczoznawcy. 1 października 1934 roku został przydzielony do Departamentu Uzbrojenia Ministerstwa Spraw Wojskowych na stanowisko pełniącego obowiązki zastępcy szefa departamentu. 27 czerwca 1935 roku został mianowany podpułkownikiem ze starszeństwem z dniem 1 stycznia 1935 roku i 3. lokatą w korpusie oficerów uzbrojenia. Jesienią 1936 roku został wyznaczony na stanowisko I zastępcy szefa Departamentu Uzbrojenia MSWojsk. i pozostał na tym stanowisku do września 1939 roku. Od 1931 roku obowiązki służbowe łączył z pracą dydaktyczną na Politechnice Warszawskiej, w której prowadził wykłady i kierował Katedrą Konstrukcji Amunicji Wydziału Mechanicznego. 18 września 1939 roku w Śniatynie przekroczył granicę z Rumunią.
26 września 1946 roku został pozbawiony obywatelstwa polskiego razem z 75 oficerami, którzy wstąpili do Polskiego Korpusu Przysposobienia i Rozmieszczenia.
Po II wojnie światowej pozostał na emigracji, mieszkał w Argentynie i pracował w tamtejszym przemyśle zbrojeniowym
Pułkownik Żebrowski był konstruktorem bomby lotniczej wz. 31 i bomby ślepej wz. 31.
Apolinary Żebrowski od 1921 roku był żonaty z Aliną Wirpsz, miał dwoje dzieci. Jego szwagrem był pułkownik Henryk Picheta.

</doc>
<doc id="1155502" url="https://pl.wikipedia.org/wiki?curid=1155502" title="Phalanx">
Phalanx



</doc>
<doc id="1155504" url="https://pl.wikipedia.org/wiki?curid=1155504" title="Seacat">
Seacat



</doc>
<doc id="1155512" url="https://pl.wikipedia.org/wiki?curid=1155512" title="Mistrzostwa Świata w Piłce Nożnej 2010 (eliminacje strefy UEFA)/Grupa 1">
Mistrzostwa Świata w Piłce Nożnej 2010 (eliminacje strefy UEFA)/Grupa 1

W Grupie 1 eliminacji do MŚ 2010 brały udział następujące zespoły:

</doc>
<doc id="1155517" url="https://pl.wikipedia.org/wiki?curid=1155517" title="Napijmy się oleju">
Napijmy się oleju

Napijmy się oleju – EPka zespołu Kury, wydana w 2000 roku przez Biodro Records. Tytuł płyty ma (według Tymańskiego) pochodzić ze snu Piotra Pawlaka, który miał śnić „iż w środku nocy pędzi przez ciemne mieszkanie, by otworzyć lodówkę i z błogością na twarzy wychylić butelkę oleju”. Nagrane utwory znalazły się na ścieżce dźwiękowej gry "Rezerwowe psy".
Spis utworów.
źródło:.
Twórcy.
źródło:.
Zespół Kury w składzie:

</doc>
<doc id="1155522" url="https://pl.wikipedia.org/wiki?curid=1155522" title="BS-310">
BS-310

BS-310 – polska, prototypowa bomba burząca skonstruowana w 1938 roku w Biurze Studiów Spółki Akcyjnej Wielkich Pieców i Zakładów Ostrowieckich. W odróżnieniu od starszej bomby wz. 29 była to bomba cylindryczna, przeznaczona do przenoszenia w komorze bombowej.

</doc>
<doc id="1155523" url="https://pl.wikipedia.org/wiki?curid=1155523" title="Mejszagoła">
Mejszagoła

Mejszagoła, lit. "Maišiagala" – miasteczko na Litwie, zlokalizowane w rejonie wileńskim, liczące 1636 mieszkańców, siedziba gminy Mejszagoła.
Opis.
Mejszagoła to stolica gminy (starostwa) liczącej 3 150 mieszkańców. Na terytorium gminy jest 41 wsi, większe z nich: Korwie (346 mieszkańców), Gudulin (189 mieszkańców), Klamiele (177 mieszkańców).
Powierzchnia terenu: 10 085 ha, z tego – 5 568 ha stanowią użytki rolne, 1 344 ha- lasy, 3 173 ha - zbiorniki wodne oraz grunty o innym przeznaczeniu. 
Na terytorium gminy znajdują się: poczta, 2 szkoły średnie, 2 szkoły podstawowe, przedszkole, 2 biblioteki, 2 Domy Kultury, posterunek policji, posterunek straży pożarnej, ambulatorium, 6 sklepów, 2 kościoły, cmentarz, 2 zagrody agroturystyczne, grodzisko w Mejszagole, pozostałości dworu w Korwiu.
Przedsiębiorczość lokalna: rolnictwo i leśnictwo, usługi świadczone dla mieszkańców.
Historia.
Na południowo-zachodnich obrzeżach miasteczka, na prawym brzegu Dukszty znajduje się grodzisko nazywane również Zamkiem Bony.
Mejszagoła jest podobno jedną z najdawniejszych osad na Litwie. Po raz pierwszy wspomniano o niej w 1254 r. w kronikach pruskich. W czasach pogańskich był tu podobno drewniany zamek i dwór wiejski wielkich książąt litewskich. Zdaniem kronikarza Jana Długosza po ustąpieniu tronu Władysławowi Jagielle miał tutaj mieszkać aż do śmierci i zostać pochowany Olgierd.
W 1365 r. Mejszagoła została zniszczona najazdem krzyżackim. Wiosną 1390 r. podczas kolejnego najazdu Krzyżacy pod wodzą Konrada Wallenroda całkowicie spalili należący niegdyś do księcia Olgierda zamek. W XIV wieku Mejszagoła była już sporym miasteczkiem. W 1387 r. został tu zbudowany jeden z siedmiu pierwszych na Litwie kościołów (z fundacji Władysława Jagiełły, na pamiątkę przyjęcia religii katolickiej). W 1528 r. Mejszagoła jest wspominana jako miasto. Było tu 39 karczm, duży rynek. Wkrótce w roku 1575 otrzymała przywileje miasta handlowego. Mejszagoła była następnie dzierżawiona przez królową Bonę. W XVI w. pożar kilkakrotnie niszczył kościół, zostaje on odbudowany przez króla Zygmunta II Augusta. W 1760 r. zbudowany zostaje przez ks. Bejnarta (wspomożonego przez starostę Eperyesza) nowy drewniany kościół. W 1771 Mejszagoła była starostwem niegrodowym, dzierżawił ją starosta wiłkomierski Eperyesz. W 1782 r. działała szkoła parafialna. Do lat 80 XVIII wieku Mejszagoła była własnością Narbutowiczów, Sapiehów i Tyzenhauzów, następnie Wołowiczów, a od 1802 Houwaltów. Prawa miejskie i herb nadał Stanisław August Poniatowski w 1792 roku na mocy dokumentu, w którym "Mejszagoła wykazała, iż była miastem jeszcze przed unią". - wizerunek św. Antoniego z Dzieciątkiem na ręku, ale wkrótce Imperium Rosyjskie te prawa zlikwidowało. Podczas powstania listopadowego w okolicach Mejszagoły powstańcy pod dowództwem Emilii Platerówny walczyli z wojskiem rosyjskim. W latach 1862-1865 na miejscu kilku wcześniejszych - ks. Urbanowicz wznióśł obecny kościół parafialny. W grudniu 1905 roku w czasie rewolucji w carskiej Rosji, w Mejszagole usunięto rosyjską administrację. 
W latach 1919-1920 w rejonie Mejszagoły toczyły się walki polsko-litewskie, tzw. spór o Wilno. W latach 1920-1922 Mejszagoła była włączona do tak zwanej Litwy Środkowej, a od 1922 roku była w składzie II RP. Za II RP siedziba wiejskiej gminy Mejszagoła. W czasie kampanii wrześniowej 19 września 1939 roku Armia Czerwona wkroczyła do miasteczka. 29 października według umowy litewsko-radzieckiej o przekazaniu Wilna oraz o wzajemnej współpracy wojsko litewskie wkroczyło do Mejszagoły. Po aneksji Litwy do ZSRR w Mejszagole Sowieci wysadzili pomnik z Orłem Białym upamiętniający bohaterów wojny z bolszewikami w 1920 roku (obecnie ten pomnik nie istnieje). W czasie hitlerowskiej okupacji w lipcu-sierpniu 1941 roku hitlerowcy zamordowali 300 mejszagolskich Żydów. W czasie trzydniowych walk pod Mejszagołą, miasteczko zostało wyzwolone 11 lipca 1944 przez 2 Zgrupowanie AK „Węgielnego” pod dowództwem Mieczysława Potockiego "Węgielnego" we współdziałaniu z sowiecką 227 dywizją gen. Gładyszewa. Po wkroczeniu Sowietów zaczęło się polowanie na AK-owców. Około 40 rodzin deportowano w głąb ZSRR jako "wrogów ludu". Strach przed rządami bolszewików skłonił ponad 300 polskich rodzin z Mejszagoły do wyjazdu do Polski w jej nowych granicach. Na cmentarzu mejszagolskim znajdują się groby dwóch żołnierzy AK, którzy polegli podczas walk o Mejszagołę, oraz grób 17-letniego Henryka Kuppy, rozstrzelanego przez Niemców za pomoc udzielaną AK-owcom w przeddzień wyzwolenia miasteczka. W 1994 roku miasteczko odzyskało swój herb. Dużym szacunkiem cieszył się długoletni proboszcz w Mejszagole, ksiądz prałat Józef Obrembski (jego imię nadano w 2007 roku mejszagolskiej Szkole Średniej nr 1). 16 lutego 2011 r. w miejscowości złożył wizytę Prezydent RP Bronisław Komorowski. Podczas wizyty spotkał się z miejscowymi Polakami oraz uhonorował Krzyżem Wielkim Orderu Zasługi RP 105-letniego księdza prałata Józefa Obrembskiego - "Patriarchę Wileńszczyzny". 
Obecnie Mejszagoła jest silnym ośrodkiem polskości.

</doc>
<doc id="1155527" url="https://pl.wikipedia.org/wiki?curid=1155527" title="BS-420">
BS-420

BS-420 – polska, prototypowa bomba burząca skonstruowana w 1938 roku w Biurze Studiów Spółki Akcyjnej Wielkich Pieców i Zakładów Ostrowieckich. Była to bomba cylindryczna, przeznaczona do przenoszenia w komorze bombowej.

</doc>
<doc id="1155534" url="https://pl.wikipedia.org/wiki?curid=1155534" title="Nansze">
Nansze

Nansze – sumeryjska bogini mórz i rybołówstwa morskiego, wiązana również z wróżbiarstwem i wyjaśnianiem snów. Córka boga Enki, małżonka boga Nindary. Głównym ośrodkiem jej kultu było miasto Siraran w mieście-państwie Lagasz.

</doc>
<doc id="1155536" url="https://pl.wikipedia.org/wiki?curid=1155536" title="Mistrzostwa Świata w Piłce Nożnej 2010 (eliminacje strefy UEFA)/Grupa 2">
Mistrzostwa Świata w Piłce Nożnej 2010 (eliminacje strefy UEFA)/Grupa 2

W Grupie 2 eliminacji do MŚ 2010 brały udział następujące zespoły:

</doc>
<doc id="1155542" url="https://pl.wikipedia.org/wiki?curid=1155542" title="(7219) Satterwhite">
(7219) Satterwhite

(7219) Satterwhite (1981 EZ47) – planetoida z pasa głównego asteroid okrążająca Słońce w ciągu 4 lat i 95 dni w średniej odległości 2,62 j.a. Została odkryta 3 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Cecilii Satterwhite" (ur. 1958), kustosza działu meteorytów w należącym do NASA "Johnson Space Center".

</doc>
<doc id="1155545" url="https://pl.wikipedia.org/wiki?curid=1155545" title="Mistrzostwa Świata w Piłce Nożnej 2010 (eliminacje strefy UEFA)/Grupa 3">
Mistrzostwa Świata w Piłce Nożnej 2010 (eliminacje strefy UEFA)/Grupa 3

W Grupie 3 eliminacji do MŚ 2010 brały udział następujące zespoły:

</doc>
<doc id="1155546" url="https://pl.wikipedia.org/wiki?curid=1155546" title="Bomba lotnicza wz. 39">
Bomba lotnicza wz. 39

Bomba lotnicza wz. 39 (BS-530) – bomba burząca skonstruowana w 1938 roku w Biurze Studiów Spółki Akcyjnej Wielkich Pieców i Zakładów Ostrowieckich. Była to bomba cylindryczna, przeznaczona do przenoszenia w komorze bombowej.
Wyprodukowano serię próbną korpusów tych bomb. Korpusy te elaborowano w Fabryce Amunicji nr 1 w Skarżysku. W wyniku prób zdecydowano o wprowadzeniu bomby do uzbrojenia jako wz. 39. Pierwsza partia bomb miała liczyć 100 szt. Producentem skorup miała być Spółka Akcyjna Wielkich Pieców i Zakładów Ostrowieckich, a brzechw Zakłady Metalurgiczne L. Kranc i T. Łempicki.
Bomba wz. 39 miała cylindryczny korpus z zaokrągloną częścią głowicową. Do stożkowej części ogonowej zamocowane były brzechwy o czterech piórach. Bomba miała być uzbrajana dwoma zapalnikami, głowicowym i tylnym. 

</doc>
<doc id="1155547" url="https://pl.wikipedia.org/wiki?curid=1155547" title="Michaił Kobalija">
Michaił Kobalija

Michaił Kobalija, ros. Михаил Робертович Кобалия (ur. 3 maja 1978) – rosyjski szachista i trener szachowy ("FIDE Senior Trainer" od 2012), arcymistrz od 1997 roku.
Kariera szachowa.
W roku 1994 zdobył w Baile Herculane tytuł wicemistrza Europy juniorów do lat 16, rok później w Guarapuavie - brązowy medal (za Robertem Kempińskim i Emilem Sutowskim) mistrzostw świata w kategorii do kat 18, natomiast w 1996 (w Rimavskiej Sobocie) - srebrny medal mistrzostw Europy do lat 18 (za Rusłanem Ponomariowem). W latach 1999, 2001 i 2004 trzykrotnie uczestniczył w pucharowych turniejach o mistrzostwo świata, za każdym razem awansując do II rundy (w dwóch pierwszych przypadkach dwukrotnie przegrywając z Michaelem Adamsem, a za trzecim razem - z Aleksandrem Bielawskim). W 1999 roku reprezentował swój kraj na drużynowych mistrzostwach Europy rozegranych w Batumi oraz awansował do półfinału indywidualnych mistrzostw Rosji (w którym przegrał z Konstantinem Sakajewem), natomiast w 2003 zajął VIII miejsce w mistrzostwach Europy w Stambule.
Do indywidualnych sukcesów Michaiła Kobaliji należą zwycięstwa m.in. w Moskwie (1992 i 1996), Soczi (1998), Sankt Petersburgu (2001, memoriał Michaiła Czigorina), Charkowie (2002), Biel (2005), na Wyspie Man (2007, wraz z Zacharem Jefimienko, Mateuszem Bartlem, Michaelem Roizem, Jurijem Jakowiczem i Witalijem Gołodem) oraz w Tromsø (2010, wspólnie z Manuelem Leónem Hoyosem).
Najwyższy ranking w dotychczasowej karierze osiągnął 1 maja 2011 r., z wynikiem 2679 punktów zajmował wówczas 61. miejsce na światowej liście FIDE, jednocześnie zajmując 18. miejsce wśród rosyjskich szachistów.

</doc>
<doc id="1155549" url="https://pl.wikipedia.org/wiki?curid=1155549" title="BS-530">
BS-530



</doc>
<doc id="1155551" url="https://pl.wikipedia.org/wiki?curid=1155551" title="Osoba trzecia">
Osoba trzecia

Osoba trzecia ("książk.") ktoś trzeci; każdy człowiek niezaangażowany bezpośrednio w daną sytuację, relację lub stosunek prawny. W aktach prawnych – osoba fizyczna, osoba prawna lub jednostka organizacyjna nieposiadająca osobowości prawnej, której nie dotyczy dana umowa, stosunek prawny czy też inna, skonkretyzowana przepisami, relacja. Przykładowo zgodnie z art. 38 § 1 kodeksu spółek handlowych nie można powierzyć prowadzenia spraw spółki jawnej osobom trzecim z wyłączeniem wspólników, a zgodnie z art. 952 § 2 Kodeksu cywilnego treść testamentu ustnego może być stwierdzona w ten sposób, że jeden ze świadków albo osoba trzecia spisze oświadczenie spadkodawcy przed upływem roku od jego złożenia, z podaniem miejsca i daty oświadczenia oraz miejsca i daty sporządzenia pisma, a pismo to podpiszą spadkodawca i dwaj świadkowie albo wszyscy świadkowie.

</doc>
<doc id="1155559" url="https://pl.wikipedia.org/wiki?curid=1155559" title="Mistrzostwa Świata w Piłce Nożnej 2010 (eliminacje strefy UEFA)/Grupa 4">
Mistrzostwa Świata w Piłce Nożnej 2010 (eliminacje strefy UEFA)/Grupa 4

W Grupie 4 eliminacji do MŚ 2010 brały udział następujące zespoły:

</doc>
<doc id="1155561" url="https://pl.wikipedia.org/wiki?curid=1155561" title="Mistrzostwa Świata w Piłce Nożnej 2010 (eliminacje strefy UEFA)/Grupa 5">
Mistrzostwa Świata w Piłce Nożnej 2010 (eliminacje strefy UEFA)/Grupa 5

W Grupie 5 eliminacji do MŚ 2010 brały udział następujące zespoły:
Wyniki.
5

</doc>
<doc id="1155564" url="https://pl.wikipedia.org/wiki?curid=1155564" title="Agnieszka Tomczak-Mełnicka">
Agnieszka Tomczak-Mełnicka

Agnieszka Magdalena Tomczak-Mełnicka (ur. 29 maja 1975 w Bydgoszczy) – wioślarka polska, olimpijka, obecnie uczy wychowania fizycznego w bydgoskim liceum.
Zawodniczka Regionalnego Towarzystwa Wioślarskiego Bydgostia Bydgoszcz, karierę sportową rozpoczynała w BKW Bydgoszcz.
Zdobyła w karierze sportowej: 
Zdobyła na mistrzostwach Polski 61 medali, w tym: 49 złotych, 7 srebrnych i 5 brązowych.
Przez 15 lat zdobyła Drużynowe Mistrzostwo Polski w barwach LOTTO-Bydgostia.
Uczestniczka mistrzostw świata w:

</doc>
<doc id="1155565" url="https://pl.wikipedia.org/wiki?curid=1155565" title="Andre">
Andre

Estonia:
Inne:
Zobacz też:

</doc>
<doc id="1155566" url="https://pl.wikipedia.org/wiki?curid=1155566" title="Francisco Lojacono">
Francisco Lojacono

Francisco Ramón Lojacono (ur. 11 grudnia 1935 w Buenos Aires - zm. 19 września 2002 w Palombara Sabina), piłkarz włoski pochodzenia argentyńskiego grający na pozycji ofensywnego pomocnika.
Kariera klubowa.
Lojacono pochodził z Buenos Aires. Tam też rozpoczął swoją karierę piłkarską w klubie San Lorenzo de Almagro. W wieku 19 lat zadebiutował w jego barwach w Primera División i grał tam przez 3 lata. Już w 1957 roku Francisco wyjechał do Włoch i został zawodnikiem grającego w Serie A klubu Lanerossi Vicenza. 27 stycznia zadebiutował w ekstraklasie włoskiej w przegranym 2:4 wyjazdowym spotkaniu z Milanem i w debiucie zdobył gola. Pierwszy sezon na Półwyspie Apenińskim był dla Argentyńczyka udany, gdyż w 18 spotkaniach zdobył 11 goli. Skuteczność zaowocowała transferem do wicemistrza Włoch, Fiorentiny. W 1958 roku "Viola", już z Lojacono w składzie, wywalczyła drugie z rzędu wicemistrzostwo kraju, a Francisco w tamtym sezonie zaliczył 10 trafień. Rok później był jeszcze bardziej skuteczny, a jego dorobek bramkowy wyniósł 14 goli. Fiorentina po raz kolejny zajęła 2. miejsce w lidze. W trzecim sezonie w klubie z Florencji Lojacono strzelił 8 goli i trzeci raz był wicemistrzem Włoch.
Latem 1960 Francisco przeszedł do stołecznej Romy. Do zespołu ściągnął go ówczesny trener zespołu, Alfredo Foni. Grając w ataku z rodakiem Pedrem Manfredinim doprowadził "giallo-rossich" do finału Pucharu Miast Taargowych, a następnie do zwycięstwa w tych rozgrywkach (2:2 i 2:0 z Birmingham City). W lidze zdobył 13 goli, o 7 mniej niż Manfredini, najlepszy strzelec rzymskiej drużyny. W Romie Lojacono grał jeszcze przez dwa sezony, ale nie osiągnął większych sukcesów poza półfinałem PMT w sezonie 1962/1963.
Latem 1963 Lojacono wrócił na sezon do Fiorentiny, jednak był w niej rezerwowym. Po roku trafił do Sampdorii, dla której przez cały sezon zdobył ledwie jednego gola, ale pomógł zespołowi w utrzymaniu w lidze. W latach 1965-1969 Francisco występował w US Alessandria. Przez pierwsze dwa lata grał w Serie B, jednak w sezonie 1967/1968 zespół spadł do Serie C. Ostatnim przystankiem w karierze był pobyt w AC Legnano. Karierę zakończył w 1970 roku. Zmarł w 2002 roku.
Kariera reprezentacyjna.
Podczas gry we Włoszech Lojacono przyjął tamtejsze obywatelstwo. 28 lutego 1959 roku zadebiutował w reprezentacji Włoch w zremisowanym 1:1 towarzyskim meczu z Hiszpanią. W 84. minucie meczu zdobył wyrównującego gola. W kadrze Włoch zagrał łącznie 8 razy i zdobył 5 goli. Wcześniej w 1956 roku rozegrał 8 meczów w reprezentacji Argentyny.

</doc>
<doc id="1155569" url="https://pl.wikipedia.org/wiki?curid=1155569" title="Mistrzostwa Świata w Piłce Nożnej 2010 (eliminacje strefy UEFA)/Grupa 6">
Mistrzostwa Świata w Piłce Nożnej 2010 (eliminacje strefy UEFA)/Grupa 6

W Grupie 6 eliminacji do MŚ 2010 brały udział następujące zespoły:

</doc>
<doc id="1155575" url="https://pl.wikipedia.org/wiki?curid=1155575" title="Daniel Bernatajtys">
Daniel Bernatajtys

Daniel Bernatajtys (ur. 1977 w Słupsku) – polski wioślarz, wielokrotny mistrz Polski. Trener Lotto Bydgostia.
Kariera sportowa.
W latach 1992–2007 był zawodnikiem Regionalnego Towarzystwa Wioślarskiego Bydgostia Bydgoszcz. W swojej karierze zdobył 43 medale mistrzostw Polski, w tym 31 złotych, 8 srebrnych i 4 brązowe, 15 razy wywalczył drużynowe mistrzostwo Polski.
W 1996 wywalczył brązowy medal młodzieżowych mistrzostw świata, w 1997 zajął 11 m., a w 1998 6 m. na mistrzostwach świata seniorów w czwórce podwójnej.
W 2000 ukończył studia licencjackie w Wyższej Szkole Pedagogicznej w Bydgoszczy, a w 2002 studia magisterskie w Akademii Wychowania Fizycznego i Sportu w Gdańsku. Jest trenerem wioślarstwa.

</doc>
<doc id="1155576" url="https://pl.wikipedia.org/wiki?curid=1155576" title="Mistrzostwa Świata w Piłce Nożnej 2010 (eliminacje strefy UEFA)/Grupa 7">
Mistrzostwa Świata w Piłce Nożnej 2010 (eliminacje strefy UEFA)/Grupa 7

W Grupie 7 eliminacji do MŚ 2010 brały udział następujące zespoły:

</doc>
<doc id="1155579" url="https://pl.wikipedia.org/wiki?curid=1155579" title="(7326) Tedbunch">
(7326) Tedbunch

(7326) Tedbunch – planetoida z pasa głównego asteroid okrążająca Słońce w ciągu 3 lat i 266 dni w średniej odległości 2,40 j.a. Została odkryta 24 października 1981 roku w "Palomar Observatory" przez Schelte Busa. Nazwa planetoidy pochodzi od "Theodora Buncha" (ur. 1936), zajmującego się badaniami meteorytów na Uniwersytecie Północnej Arizony. Przed nadaniem nazwy planetoida nosiła oznaczenie tymczasowe (7326) 1981 UK22.

</doc>
<doc id="1155581" url="https://pl.wikipedia.org/wiki?curid=1155581" title="Mistrzostwa Świata w Piłce Nożnej 2010 (eliminacje strefy UEFA)/Grupa 8">
Mistrzostwa Świata w Piłce Nożnej 2010 (eliminacje strefy UEFA)/Grupa 8

W Grupie 8 eliminacji do MŚ 2010 brały udział następujące zespoły:

</doc>
<doc id="1155584" url="https://pl.wikipedia.org/wiki?curid=1155584" title="Władywostok (stacja kolejowa)">
Władywostok (stacja kolejowa)

Władywostok – stacja kolejowa we Władywostoku, w Kraju Nadmorskim, w Rosji. Jest stacją końcową Kolei transsyberyjskiej z Moskwy.

</doc>
<doc id="1155586" url="https://pl.wikipedia.org/wiki?curid=1155586" title="Mistrzostwa Świata w Piłce Nożnej 2010 (eliminacje strefy UEFA)/Grupa 9">
Mistrzostwa Świata w Piłce Nożnej 2010 (eliminacje strefy UEFA)/Grupa 9

W Grupie 9 eliminacji do MŚ 2010 brały udział następujące zespoły:

</doc>
<doc id="1155596" url="https://pl.wikipedia.org/wiki?curid=1155596" title="Edward Romanowski">
Edward Romanowski

Edward Romanowski (ur. 30 lipca 1944 w Warszawie, zm. 12 listopada 2007 w Warszawie) – polski sprinter, rekordzista Europy w sztafecie 4x100 m, medalista halowych mistrzostw Europy w 1967, 23-krotny reprezentant Polski w meczach międzypaństwowych w latach 1965-1971, 10-krotny rekordzista i 15-krotny medalista mistrzostw Polski.
Był wychowankiem LO im. Jana Zamoyskiego w Warszawie, oraz absolwentem Wydziału Mechaniki Precyzyjnej Politechniki Warszawskiej z 1973, gdzie uzyskał tytuł magistra inżyniera w specjalizacji – przyrządy optyczne. Pracownik warszawskich Zakładów Radiowych RAWAR. W latach 1962-1972 zawodnik warszawskiej Legii, wychowanek trenera, Gerarda Macha.
7 sierpnia 1965, wraz z Andrzejem Zielińskim, Wiesławem Maniakiem i Marianem Dudziakiem, pobił rekord Europy w sztafecie 4x100 m. Był finalistą Uniwersjady w Budapeszcie w 1965.
Został pochowany na cmentarzu przy ul. Renety w Warszawie.

</doc>
<doc id="1155597" url="https://pl.wikipedia.org/wiki?curid=1155597" title="Hakata (stacja kolejowa)">
Hakata (stacja kolejowa)

 – stacja kolejowa w Fukuoce w prefekturze Fukuoka w Japonii. Stacja posiada 6 peronów.

</doc>
<doc id="1155598" url="https://pl.wikipedia.org/wiki?curid=1155598" title="HuCard">
HuCard

HuCard – typ karty pamięci opracowanej przez Hudson Soft. Wielkością i kształtem przypomina kartę kredytową. HuCard zawiera układ scalony, umieszczony niedaleko 38 pinów komunikacyjnych, całość chroniona jest przez cienką plastikową osłonkę. Karty te były używane głównie przez konsole do gier firmy NEC PC Engine (w USA znanej pod nazwą SuperGrafx). W porównaniu do ówcześnie używanych kartridżów, HuCard były znacznie mniejsze i bardziej kompaktowe. HuCard różniły się także liczbą pinów od BeeCard, opracowanych także przez Hudson Soft dla komputerów MSX.
W Stanach Zjednoczonych HuCard znane są pod nazwą TurboChips, nawiązującą do amerykańskiej nazwy PC Engine (TurboGrafx).

</doc>
<doc id="1155600" url="https://pl.wikipedia.org/wiki?curid=1155600" title="Hucard">
Hucard



</doc>
<doc id="1155606" url="https://pl.wikipedia.org/wiki?curid=1155606" title="Wspólnota administracyjna Gottmadingen">
Wspólnota administracyjna Gottmadingen

Wspólnota administracyjna Gottmadingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja. Siedziba wspólnoty znajduje się w Gottmadingen.
Wspólnota administracyjna zrzesza trzy gminy wiejskie:

</doc>
<doc id="1155608" url="https://pl.wikipedia.org/wiki?curid=1155608" title="Bari Centrale">
Bari Centrale

Bari Centrale (włoski: "Stazione di Bari Centrale") – stacja kolejowa w Bari, w regionie Apulia, we Włoszech. Stacja posiada 7 peronów.
Historia.
Stacji została zbudowana w 1864 jako typowa stacja przelotowa. W latach 1865 i 1906 zostało dodanych 5 peronów i został rozbudowany główny budynek. Ponowna przebudowa została przeprowadzona między 1906 a 1945 rokiem. Począwszy od 1946 nowy plan stacji doprowadził do dzisiejszej konfiguracji przestrzeni.
Transport.
Stacja ma 16 torów, z czego 10 przelotowych i 6 czołowych, dla ponad 300 pociągów, które zatrzymują się na stacji każdego dnia. Ruch wynosi około 38 000 pasażerów dziennie i 14 milionów rocznie. W 2008 rozpocznie się wdrażanie połączenia kolejowego (podwójnego toru zelektryfikowanego), które będzie łączyć stację z lotniskiem. Nowe połączenie ma wejść do eksploatacji w 2010 roku.
Przyszłość.
Stacja została włączona w program modernizacji głównych włoskich dworców kolejowych Grandi Stazioni, spółki kontrolowanej przez Ferrovie dello Stato. Projekt przewiduje zwiększenie i przekształcanie przestrzeni dla pasażerów z poprawą usług.
Stacja Bari Centrale będzie stacją końcową wszystkich linii, które tworzą metro w Bari.

</doc>
<doc id="1155611" url="https://pl.wikipedia.org/wiki?curid=1155611" title="Nexavar">
Nexavar



</doc>
<doc id="1155613" url="https://pl.wikipedia.org/wiki?curid=1155613" title="Wspólnota administracyjna Bodanrück-Untersee">
Wspólnota administracyjna Bodanrück-Untersee

Wspólnota administracyjna Bodanrück-Untersee – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja. Siedziba wspólnoty znajduje się w Konstancji.
Wspólnota administracyjna zrzesza jedno miasto i dwie gminy wiejskie:

</doc>
<doc id="1155614" url="https://pl.wikipedia.org/wiki?curid=1155614" title="Menura novaehollandiae">
Menura novaehollandiae



</doc>
<doc id="1155617" url="https://pl.wikipedia.org/wiki?curid=1155617" title="Campylorhamphus trochilirostris">
Campylorhamphus trochilirostris



</doc>
<doc id="1155622" url="https://pl.wikipedia.org/wiki?curid=1155622" title="Opalenizna">
Opalenizna

Opalenizna – ściemnienie barwy skóry w wyniku naturalnej, fizjologicznej reakcji, która zachodzi podczas ekspozycji na promieniowanie ultrafioletowe światła słonecznego (lub w solarium). Przy nadmiernej ekspozycji na to promieniowanie, na skórze może wystąpić oparzenie słoneczne. Jedną z zalet opalania się jest to, że pod wpływem odpowiedniej dawki promieniowania słonecznego w skórze dochodzi do zsyntetyzowania takiej ilości witaminy D3, która pokrywa dzienne zapotrzebowanie na nią praktycznie w 100%.
Moda.
Opalona skóra uważana jest w niektórych społeczeństwach za objaw zdrowia, młodości i atrakcyjności seksualnej.
W przeszłości kobiety unikały światła słonecznego i opalenia się, a także specjalnie wybielały skórę, ponieważ opalona skóra uważana była za cechę osób niższego stanu, które trudniły się pracą fizyczną.

</doc>
<doc id="1155626" url="https://pl.wikipedia.org/wiki?curid=1155626" title="Wspólnota administracyjna Singen (Hohentwiel)">
Wspólnota administracyjna Singen (Hohentwiel)

Wspólnota administracyjna Singen (Hohentwiel) – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja. Siedziba wspólnoty znajduje się w Singen (Hohentwiel).
Wspólnota administracyjna zrzesza jedno miasto i trzy gminy:

</doc>
<doc id="1155631" url="https://pl.wikipedia.org/wiki?curid=1155631" title="Jekatierinburg-Passażyrskij">
Jekatierinburg-Passażyrskij

Jekatierinburg-Passażyrskij () – stacja kolejowa w Jekaterynburgu, w obwodzie swierdłowskim, w Rosji. Stacja ma 8 peronów.

</doc>
<doc id="1155634" url="https://pl.wikipedia.org/wiki?curid=1155634" title="Wardawak">
Wardawak



</doc>
<doc id="1155637" url="https://pl.wikipedia.org/wiki?curid=1155637" title="Zonda">
Zonda

Zonda – wiatr fenowy, zachodni, wiejący w południowej części Ameryki Południowej.
Powstaje dzięki przeważającej w tej części kontynentu cyrkulacji zachodniej. Masy powietrza, napływające znad Oceanu Spokojnego, napotykając na wysoko wzniesione pasmo Andów, tracą swoją wilgoć i spływają ze wschodniego skłonu tych gór jako ciepły i suchy wiatr, silnie podnoszący temperaturę powietrza i obniżający wilgotność.

</doc>
<doc id="1155639" url="https://pl.wikipedia.org/wiki?curid=1155639" title="Wspólnota administracyjna Stockach">
Wspólnota administracyjna Stockach

Wspólnota administracyjna Stockach – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja. Siedziba wspólnoty znajduje się w Stockach.
Wspólnota administracyjna zrzesza jedno miasto i pięć gmin:

</doc>
<doc id="1155640" url="https://pl.wikipedia.org/wiki?curid=1155640" title="Brussels 2000">
Brussels 2000



</doc>
<doc id="1155642" url="https://pl.wikipedia.org/wiki?curid=1155642" title="Zygmunt Nowicki (aktor)">
Zygmunt Nowicki (aktor)

Zygmunt Nowicki (ur. 7 września 1909 w Łodzi, zm. 23 listopada 1977 tamże) – polski aktor teatralny i filmowy. 
Życiorys.
Urodził się w rodzinie tramwajarza, na łódzkich Bałutach, przy ulicy Zgierskiej 24. Jego rodzina przybyła do Łodzi z Bronowa koło Poddębic, gdzie jego przodkowie byli rządcami w majątku Marii Konopnickiej. W Łodzi, stryj aktora był bufetowym i szatniarzem w Teatrze Popularnym przy ulicy Ogrodowej i to właśnie tam Zygmunt Nowicki oglądał pierwsze przedstawienia i tam połknął bakcyla teatru. 
Po ukończeniu łódzkiej „Tramwajówki”, w wieku szesnastu lat, zaczął występować na scenie Teatru Robotniczego Organizacji Młodzieży Towarzystwa Uniwersytetu Robotniczego utworzonej przez Polską Partię Socjalistyczną, stając się jej czołowym aktorem. Należał do Koła Literacko-Dramatycznego OM TUR. Działał w tej instytucji aż do wybuchu wojny. Z jej ramienia w 1929 r., wraz z 700-osobową delegacją, uczestniczył w II Międzynarodowym Zlocie Młodzieży Socjalistycznej w Wiedniu. Wówczas na Festiwalu Teatrów Robotniczych w Wiedniu otrzymał nagrodę za recytację. Przez wiele lat statystował w łódzkim Teatrze Miejskim, gdzie poznał wielu wybitnych aktorów, zaprzyjaźnił się z Mieczysławem Węgrzynem, synem wielkiego Józefa, obserwował Stefana Jaracza, będąc często jego opiekunem podczas wojaży po łódzkich lokalach.
W 1939 roku przedostał się do Lwowa, gdzie współpracował z Teatrem Satyry przy redakcji Czerwonego Sztandaru, a później pracował jako introligator. Po wyzwoleniu Lwowa w 1944 r., Ryszarda Hanin zabrała go do tworzonego w Lublinie Teatru Wojska Polskiego. W pierwszym polskim przedstawieniu w wyzwolonym Lublinie – w "Weselu" Wyspiańskiego, Nowicki zagrał rolę "Chochoła". 
W 1945 r. wrócił do Łodzi, gdzie w latach 1945–1952 był wicedyrektorem Teatru Powszechnego. W teatrze tym grał m.in. "Petersa" w "Niemcach" Kruczkowskiego u boku Karola Adwentowicza i Ireny Eichlerówny, w "Intrydze i miłości" Fryderyka Schillera czy w "Nauczycielu tańca" Lope de Vegi. W 1955 r. zdał eksternistyczny egzamin aktorski. W tym samym roku przeniósł się do Teatru Jaracza w Łodzi, w którym pozostał aż do końca swojej kariery w 1970 roku. 
Zygmunt Nowicki zagrał blisko 100 epizodów filmowych m.in. u: Aleksandra Forda, Stanisława Różewicza, Antoniego Bohdziewicza i Marii Kaniewskiej. Był popularnym aktorem estradowym i gawędziarzem. Jego grób znajduje się na Cmentarzu Komunalnym na Dołach w Łodzi (kwatera XI, rząd 39 gr. 4).

</doc>
<doc id="1155643" url="https://pl.wikipedia.org/wiki?curid=1155643" title="Internazionale">
Internazionale



</doc>
<doc id="1155645" url="https://pl.wikipedia.org/wiki?curid=1155645" title="Ma (tytuł)">
Ma (tytuł)

Ma (dewanagari मां, transkrypcja Mā) – tytuł honorowy w hinduizmie, oznaczający "matka". Tytuł nadawany bądź używany wobec kobiet o szczególnych walorach czy zasługach duchowych. Jest to też tytuł hinduistycznej bogini Lakszmi.

</doc>
<doc id="1155646" url="https://pl.wikipedia.org/wiki?curid=1155646" title="Terral">
Terral

Terral – miasto w Stanach Zjednoczonych, w stanie Oklahoma, w hrabstwie Jefferson.

</doc>
<doc id="1155648" url="https://pl.wikipedia.org/wiki?curid=1155648" title="Odwaga (herb szlachecki)">
Odwaga (herb szlachecki)

Odwaga ("Mur Konopackich") – herb szlachecki.
Opis herbu.
Tarcza dwudzielna blankowaniem w pas, pole pierwsze srebrne, drugie czerwone. W klejnocie nad hełmem w koronie chorągiew na drzewcu w skos w części zawieszona.
Najwcześniejsze wzmianki.
Herb ten nie jest znany ze źródeł średniowiecznych. Wspominają o nim herbarze Bartosza Paprockiego i Kaspra Niesieckiego.
Najbardziej rozpowszechniony w Prusach i w ziemi chełmińskiej.
Herbowni.
Grzymała, Heeselecht, Knebel, Konopacki, Konopatski, Kontrym, Kossowski, Milewski, Sperling, Tauernitz, Vülow.

</doc>
<doc id="1155649" url="https://pl.wikipedia.org/wiki?curid=1155649" title="Zbigniew Łagocki">
Zbigniew Łagocki

Zbigniew Łagocki (ur. 6 listopada 1927 we Lwowie, zm. 10 maja 2009 w Krakowie) – polski fotografik, artysta i pedagog.
Życiorys.
Od 1945 mieszkał w Krakowie. Ukończył studia na Wydziale Architektury Politechniki Krakowskiej, pracował jako projektant w Polsce i w Szwajcarii. W 1957 roku wraz z Wojciechem Plewińskim i Wacławem Nowakiem założył grupę "Trzech". W tym samym roku został członkiem Związku Polskich Artystów Fotografików. Delegat Polski na kongresach Międzynarodowej Federacji Sztuki Fotograficznej (FIAP) i przewodniczący komisji artystycznej FIAP, w roku 1972 otrzymał tytuł Honoraire Excellence FIAP. Członek Photographic Society of America i organizacji zrzeszającej fotografów profesjonalnych „Europhot”.
Juror wielu wystaw, współorganizator – wraz ze Zbigniewem Dłubakiem – znaczących ekspozycji: „Wystawa Fotografii Subiektywnej” (Kraków, 1968) i „Fotografowie Poszukujący” (Warszawa, 1971). Od 1977 roku wykładowca fotografii Wydziału Architektury Wnętrz krakowskiej ASP, od roku 1990 kierował Katedrą Fotografii Wydziału Grafiki. W 1994 roku otrzymał tytuł profesora sztuk plastycznych.
Jest autorem pierwszego piwnicznego albumu zatytułowanego po prostu „Piwnica” (1968), a także przygotowanej wspólnie z Marią Pyrlik i Leszkiem Wójtowiczem książki „Dom na Groblach. Rzecz o Janinie Garyckiej, Piotrze Skrzyneckim, Piwnicy pod Baranami” (2003). Jego oblicze znalazło się pośród piwnicznych głów w pomniku Bronisława Chromego – stojącym w parku Decjusza – poświęconym artystom Piwnicy.
W 1967 roku nagrodzony został złotym medalem na Międzynarodowym Biennale Sztuki w São Paulo za cykl zdjęć „Aerotica”. W 1975 roku otrzymał medal Niépce’a za zasługi dla rozwoju fotografii. Odznaczony Złotym Krzyżem Zasługi w 1974 roku za popularyzację sztuki polskiej za granicą, 1990 został laureatem Nagrody Miasta Krakowa, a w 1993 został odznaczony Krzyżem Kawalerskim Orderu Odrodzenia Polski. W maju 2007 otrzymał Srebrny Medal „Zasłużony Kulturze Gloria Artis”.
Pochowany na Cmentarzu Rakowickim w Krakowie (kwatera AA-wsch.-1). 

</doc>
<doc id="1155650" url="https://pl.wikipedia.org/wiki?curid=1155650" title="Tivano">
Tivano



</doc>
<doc id="1155654" url="https://pl.wikipedia.org/wiki?curid=1155654" title="Związek gmin Höri">
Związek gmin Höri

Związek gmin Höri – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja. Siedziba związku znajduje się w Gaienhofen.
Związek zrzesza trzy gminy:

</doc>
<doc id="1155655" url="https://pl.wikipedia.org/wiki?curid=1155655" title="Vendavales">
Vendavales



</doc>
<doc id="1155660" url="https://pl.wikipedia.org/wiki?curid=1155660" title="Temporales">
Temporales



</doc>
<doc id="1155661" url="https://pl.wikipedia.org/wiki?curid=1155661" title="Wołodymyr Antonow-Owsijenko">
Wołodymyr Antonow-Owsijenko



</doc>
<doc id="1155666" url="https://pl.wikipedia.org/wiki?curid=1155666" title="Bonding-Studenteninitiative">
Bonding-Studenteninitiative

bonding-Studenteninitiative – apolityczna i non-profit organizacja studencka założona w 1988 roku w Akwizgranie w Niemczech.
Celem organizacji jest rozwój studentów kierunków technicznych. Co roku każda z grup bonding organizuje targi pracy ("bonding-Firmenkontaktmesse"), wycieczki do firm, spotkania z pracodawcami, case study, szkolenia dla studentów. Wszystkie te projekty są bezpłatne dla uczestniczących w nich studentów.
Bonding jest członkiem Cologne Round Table.

</doc>
<doc id="1155668" url="https://pl.wikipedia.org/wiki?curid=1155668" title="Fred Neil">
Fred Neil

Fred Neil (ur. 16 marca 1936 w Cleveland, Ohio, zm. 7 lipca 2001 w Summerland Key, Floryda) – twórca piosenki autorskiej w USA, częściowo związany ze sceną folkową i bluesową.
Życiorys.
Wczesne lata.
O życiu Franka Neila wiadomo bardzo mało. Jego data i miejsce urodzenia nie były znane i przypuszczano, iż urodził się w 1937 r. i wychowywał na Florydzie. W rzeczywistości urodził się w Cleveland w stanie Ohio, a później wychowywał w St. Petersburgu na Florydzie. Grał na gitarze od 6 roku życia i pisał piosenki dla zarobku od 13 roku życia. Jako dziecko występował w Grand Ole Opry.
W połowie lat 50. był muzykiem grającym w stylu rockabilly w Memphis.
W drugiej połowie lat 50. przybył do Nowego Jorku, komponował piosenki i nagrał kilka singli. Wszystkie te jego działania nie miały nic wspólnego z folkiem. W tym też czasie stał się współautorem (z Beverly Ross) piosenki "Candy Man", która znalazła się na stronie B singla Roya Orbisona "Cryin'". Neil nie wykorzystał jednak tej szansy.
Trzeba tu nadmienić, że koniec lat 50. i początek lat 60. był okresem, kiedy tworzenie piosenek należało o autorów piszących na zamówienie firm wydawniczych, a nie do samych wykonawców – nawet jeśli pojawiały się takie postacie jak Buddy Holly czy Chuck Berry. Dopiero sukces muzyków z Greenwich Village (zwłaszcza Boba Dylana i Tima Hardina) zmienił to podejście. Ale do 1963 r. Neil znajdował się we "wrogim obozie", wieczorami wykonując folkowe utwory w kafejkach, a w dzień komponując popowe kawałki dla firm wydawniczych. Muzykom folkowym musiał wydawać się dość dziwną i dwuznaczną postacią – autor popowych przebojów wśród purystów folkowych! Otaczała go więc aura tajemniczości i podejrzliwości, co powodowało, że inni muzycy stronili od niego. Dopiero po pewnym czasie, gdy wypracował sobie reputację znakomitego wykonawcy folkowego, świetnie sprawdzającego się na scenie, zaczął cieszyć się wielkim poważaniem i był admirowany, zwłaszcza przez innych twórców-piosenkarzy. Neil dysponował także znakomitym głosem, naturalnym barytonem, brzmiącym jak głos mężczyzny poprzedniej generacji, co także powodowało, że trochę odstawał od reszty folkników. Wszyscy piosenkarze folkowi, którzy znali go i słyszeli, uważają, chyba jednomyślnie, że dysponował on najlepszym ze wszystkich głosem.
Pierwsze jego nagrania jako folknika znalazły się na zbiorczym albumie z 1963 r. "Hootenanny Live at the Bitter End". Z trzech jego piosenek wyróżnia się "That's the Bag I'm in", który zostanie także nagrany na ostatnim albumie artysty. Nagrania te świadczą także o tym, że Neil znajdował się pod wielkim wpływem bluesa. Ta bluesowa podstawa z dodatkiem wpływów jazzowych i hinduskich (ragi) oraz jego doświadczeniem jako autora popowych przebojów uczyniła z niego świetnego i unikalnego autora i wykonawcę. Ale zanim stał się dominującą figurą w Greenwich Village, zdobył podobną pozycję na Florydzie w klubie "Coconut Grove" na obrzeżu Miami.
Rozwój kariery.
W 1964 r. ukazał się pierwszy album artysty "Tear Down the Walls" nagrany dla firmy Elektra, firmowany przez Neila i Vince'a Martina. W nagraniach wzięli udział tak znakomici muzycy jak John Sebastian (harmonijka) z The Lovin' Spoonful, Felix Pappalardi (gitara basowa) oraz folkowiec (twórca środowiska folkowego w Coconut Grove) Vince Martin (gitara, drugi głos). Jest to właściwie dość typowy folkowy album tego okresu, łączący tradycyjne utwory z własnymi kompozycjami. Jest tu świetny utwór Neila "Wild Child in a World of Trouble", który zostanie nagrany przez Toma Rusha na jego pierwszym albumie. Można także porównać Neilowskie folkowe wykonanie "Morning Dew" z wersją Tima Rose'a i w pełni docenić radykalną interpretację Rose'a. Album nie sprzedawał się najlepiej więc planowana ponowna płyta z Martinem została zarzucona.
W rok później został wydany solowy album Neila "Bleecker and MacDougal". Album miał wystarczająco dużo tradycyjnych elementów folkowych, aby uspokoić folkników-purystów, ale było także słychać, że muzyk idzie znacznie dalej, dodając do ustalonego stylu swoje specyficzne smaczki. Z 13 utworów na płycie, jego autorstwa było 12. Znów posłużył się pomocą Sebastiana i Pappalardiego oraz gitarzysty Pete'a Childsa. Chociaż nie ma tu perkusisty, jego rolę doskonale spełnia sam Neil fantastycznie wykorzystując 12-strunową gitarę. Najpopularniejszym utworem albumu (i w ogóle Neila) okazała się dość popowa piosenka "Other Side of This Life", która doczekała się wielkiej ilości interpretacji, chociaż sama nie stała się żadnym przebojem. Zelektryfikowanie się Boba Dylana wyznaczyło nową erę. Ten album Neila nie miał takiego zasięgu oddziaływania, ale był jednym z pierwszych przekraczających dotychczasowe bariery. 
W tym czasie artysta zaczął mieć problemy wynikające z jego heroinowego nałogu, co powodowało jego konflikty z innymi. Z biegiem czasu nałóg spowodował jego coraz większą separację od innych.
Po nagraniu powyższego albumu Neil wyprowadził się z Nowego Jorku, gdyż miasto najwyraźniej nie służyło jego wrażliwej naturze. Kupił domek w Coconut Grove na Florydzie, w którym zamieszkał wraz z żoną. 
Aby go zakupić nagrał następny album, ale tym razem dla firmy Capitol, która mając w swojej stajni takie grupy jak The Beatles i Beach Boys, gotowa była ponieść większe ryzyko finansowe nagrywając takiego artystę jak Neil. Album "Fred Neil" jest szczytem twórczości artysty. Został nagrany pod koniec 1966 r. z takimi muzykami jak gitarzysta Pete Childs i perkusista Billy Mundi (z Mothers of Invention Franka Zappy). Najbardziej znaną piosenką płyty jest "Everybody's Talkin'"(dzięki przebojowej wersji Harry'ego Nilssona) a niewiele ustępuje jej piosenka "The Dolphins". Na albumie znajdowało się dziesięć utworów, z czego dziewięć, to typowy folk-rock. Dziesiąta, meandrycznie zatytułowana "Cynictrustpetefredjohn Raga", wskazywała kierunek, dość kontrowersyjny, w jakim będzie się jego kariera posuwać. Utwór trwał ponad 8 minut i był intrygującą improwizacją opartą na wschodnich elementach. Płyta nie wiadomo dlaczego nie sprzedawała się najlepiej, a do tego Neil odmawiał publicznych występów i odrzucał zaproszenia do TV.
W październiku 1967 r. artysta ponownie wszedł do studia i efektem sesji nagraniowych stał się album "Sessions", który poszedł w kierunku wytyczonym przez ów eksperymentalny dziesiąty utwór z poprzedniej płyty. Pomagali mu m.in. Childs oraz znakomity czarny gitarzysta z kręgu Greenwich Village Bruce Langhorne, który w dużej mierze ukształtował brzmienie nowojorskiego folku, grał na wielu płytach folkowych i był nawet gitarzystą Dylana. Rezultat był jednak rozczarowujący; album był po prostu zapisem fragmentów kilkudniowej improwizowanej sesji, zmiksowanych i zmontowanych. Na siedem utworów umieszczonych na płycie, aż pięć jest tylko w połowie rozwiniętymi improwizacjami. Mimo kontrowersyjnej jakości muzyki, album jest wspaniale nagrany jeśli chodzi o brzmienie. Można ten album postrzegać jako prekursorski do tego, co później zademonstruje Tim Buckley. Był to ostatni studyjny album wydany przez Neila.
Schyłek kariery.
Neil w tym momencie zniknąłby całkowicie z widoku, gdyby "Everybody's Talkin'" nie stał się ozdobą filmu "Nocny kowboj". Początkowo producenci filmu zwracali się do Freda aby nagrał szybszą wersję piosenki, ale artysta nie był typem człowieka, który wykorzystuje takie okazje dla zrobienia kariery. A więc zwrócono się z tym do Nilssona. Neil dał się namówić na kilka występów i jeden z nich w klubie Elephant w Woodstock został nagrany i znalazł na pierwszej stronie ostatniego albumu muzyka "Other Side of This Life", wydanego przez Capitol w 1971 r. Na drugiej stronie znalazły się odrzuty z jego poprzednich sesji nagraniowych. Część z nich została jednak ponownie opracowana i nagrana. I na tym dość miłym albumie zakończyła się kariera artysty, który całkowicie zniknął z pola widzenia (chociaż kilka razy wystąpił publicznie).
Wiadomo, że w 1973 r. wziął udział w sesji nagraniowej dla Columbii, z zamiarem nagrania nowego albumu. W sesji tej wzięli udział Childs, Sebastian i słynny basista Harvey Brooks. Rezultaty chyba nie były przekonujące, skoro nic z niej nie zostało wydane. 
W 1975 r. Neil z tymi samymi muzykami wystąpił na jazzowym festiwalu w Montreux i nieznane tytuły utworów, które tam wykonał, świadczą o tym, że w dalszym ciągu pisał nowe utwory.
Neil fascynował się delfinami i brał udział w ratowaniu delfinów występujących w cyrkach, działał w organizacjach zajmujących się pomocą delfinom i uświadamianiu ludzi o okrucieństwach, jakich one doświadczają. W 1976 i 1977 r. kilkakrotnie wystąpił z benefisowymi koncertami zbierając pieniądze na te cele. A w 1977 r. udał się w tym celu nawet do Japonii.
Gdy tajmniczo zniknął przypuszczano, że artysta mieszkał na Florydzie i że był jeszcze wśród żywych. Byli tacy, którzy twierdzili, że ma tylko motocykl i gitarę i jeździ od motelu do motelu.
Tymczasem artysta przebywał w swoim domu na Florydzie i został znaleziony w nim martwy 7 lipca 2001 r.
Jego kariera i niewątpliwy talent nigdy w pełni się nie rozwinęły. Był przede wszystkim świetnym wykonawcą bluesa. W jego najlepszych utworach duch bluesa przenikał je i kształtował ich strukturę. Był także zdolnym do komponowania bardzo osobistych piosenek, które w wykonaniu innych przekraczały oryginały i stały się standardami. Był jednym z najlepszych piosenkarzy tego okresu. Wspaniałe kompozycje wyłaniały się jednak z morza bezcelowych improwizacji. Eric Andersen chyba niezwykle trafnie określił Freda Neila zdaniem "Był on zawsze pomiędzy plotką a legendą".

</doc>
<doc id="1155669" url="https://pl.wikipedia.org/wiki?curid=1155669" title="ColecoVision">
ColecoVision

ColecoVision – domowa konsola do gier drugiej generacji, debiutująca w sierpniu 1982 roku. ColecoVision oferował jak na swoje czasy bardzo dobrą grafikę, porównywaną z jakością jaką dawały ówczesne automaty do gier. Na konsole pojawiły się także specjalne adaptery dające możliwości grania w gry innych platform, w tym bardzo popularnej w tych latach konsoli Atari 2600. ColecoVision zostało wydane wraz z 12 grami, kolejne 10 tytułów ukazało się jeszcze przed końcem 1982. Łącznie, pomiędzy 1982 a 1985 rokiem, na konsole wydano 170 gier.

</doc>
<doc id="1155673" url="https://pl.wikipedia.org/wiki?curid=1155673" title="Gabinet doktora Caligari (film 2005)">
Gabinet doktora Caligari (film 2005)

Gabinet doktora Caligari (ang. "The Cabinet of Dr. Caligari") – amerykański horror z 2005 roku, wyreżyserowany przez Davida Lee Fishera do scenariusza własnego autorstwa. Remake "Gabinetu doktora Caligari" w reż. Roberta Wiene, uznawanego za pierwszy film grozy w historii kina.
Obsada.
i inni. 

</doc>
<doc id="1155694" url="https://pl.wikipedia.org/wiki?curid=1155694" title="Canadian Federation of Engineering Students">
Canadian Federation of Engineering Students

CFES (ang. Canadian Federation of Engineering Students, fr. FCEEG, "Fédération canadienne des étudiants et étudiantes en génie") kanadyjska dwujęzyczna niedochodowa organizacja założona w Ottawie mająca na celu rozwój studentów uczelni technicznych.

</doc>
<doc id="1155697" url="https://pl.wikipedia.org/wiki?curid=1155697" title="Zofia Olszakowska-Glazer">
Zofia Olszakowska-Glazer

Zofia Olszakowska-Glazer (ur. 12 kwietnia 1915 w Warszawie, zm. 20 listopada 2007) – polska Sprawiedliwa wśród Narodów Świata.
Życiorys.
Wychowanka państwowego gimnazjum żeńskiego im. Królowej Jadwigi w Siedlcach. Studiowała spółdzielczość w SGH w Warszawie, a następnie przebywała na stypendium w Szwecji aż do wybuchu wojny.
W 1942 – wraz z Ireną Zawadzką – pomogła zbiegłej z siedleckiego getta koleżance z lat szkolnych, Cyporze Jabłoń i jej 11-miesięcznej córeczce, Racheli, urodzonej w dniu zamknięcia getta, 1 października 1941. Cypora wyszła za mąż za zecera Jakuba Zonszajna tuż przed wybuchem wojny. Zofia zorganizowała dla Cypory kryjówkę w niezamieszkanym domu poza miastem (Cypora przebywała tam przez kilka dni, po których powróciła do getta gdzie pozostał jej mąż) oraz fałszywe dokumenty dla Racheli Jabłoń, na nazwisko Marianna Tymińska. Do momentu zakończenia wojny ukrywała Rachelę pracując w tym czasie w szkole spółdzielczej w Zakrzówku koło Kraśnika i Sobieszynie.
Po zakończeniu działań wojennych Zofia Olszakowska-Glazer i Irena Zawadzka nawiązały kontakt listowny z zamieszkałym w Izraelu starszym bratem Cypory, wyrażając chęć dalszego wychowania Racheli. Wuj dziewczynki nie zgodził się – w związku z czym Rachela wysłana została do sierocińca we Francji, a stamtąd w 1947 wraz z grupą sierot pojechała do Izraela. Zofia wyszła za mąż i zmieniła nazwisko z Olszakowskiej na Olszakowską-Glazer. Od 1945 pracowała w lubelskiej spółdzielni Społem, a następnie przez dwa lata wykładała w Wyższej Szkole Ekonomicznej w Łodzi. Na wniosek wuja Racheli Jabłoń – Zofia Olszakowska-Glazer została w 1989 wyróżniona medalem „Sprawiedliwy wśród Narodów Świata”.
Pochowana 27 listopada 2007 na Cmentarzu Komunalnym Północnym w Warszawie.

</doc>
<doc id="1155699" url="https://pl.wikipedia.org/wiki?curid=1155699" title="Calamba">
Calamba

Calamba – miasto na Filipinach położone w regionie CALABARZON, w prowincji Laguna, około 54 km na południe od Manili. Ośrodek administracyjny prowincji Laguna. W 2010 roku jego populacja liczyła 389 377 mieszkańców.
19 czerwca 1861 roku urodził się w tym mieście filipiński bohater narodowy José Rizal (stracony w Manili 30 grudnia 1896 roku).

</doc>
<doc id="1155701" url="https://pl.wikipedia.org/wiki?curid=1155701" title="(8805) Petrpetrov">
(8805) Petrpetrov

(8805) Petrpetrov (1981 UM11) – planetoida z pasa głównego asteroid okrążająca Słońce w ciągu 3 lat i 212 dni w średniej odległości 2,34 au. Została odkryta 22 października 1981 roku w Krymskim Obserwatorium Astrofizycznym w Naucznym na Półwyspie Krymskim przez Nikołaja Czernycha. Nazwa planetoidy pochodzi od "Petra Petrowicza Petrowa" (ur. 1945), naukowca Krymskiego Obserwatorium Astrofizycznyego, zajmującego się młodymi gwiazdami zmiennymi o masach zbliżonych do masy Słońca.

</doc>
<doc id="1155708" url="https://pl.wikipedia.org/wiki?curid=1155708" title="Scream, Aim, Fire">
Scream, Aim, Fire

Scream Aim Fire – drugi studyjny album zespołu Bullet for My Valentine. Premiera albumu odbyła się 28 stycznia 2008 roku na całym świecie, w USA 29 stycznia 2008. Krążek zadebiutował na czwartym miejscu na liście Billboard 200, z liczbą 53 000 sprzedanych kopii w ciągu pierwszego tygodnia sprzedaży. Krytycy muzyczni stwierdzili, że to płyta zespołu w ewolucji, zespół skłania się w stronę thrash metalu

</doc>
<doc id="1155709" url="https://pl.wikipedia.org/wiki?curid=1155709" title="Estádio Ilha do Retiro">
Estádio Ilha do Retiro

Estádio Ilha do Retiro (oficjalna nazwa Estádio Adelmar da Costa Carvalho) – stadion piłkarski w Recife, Pernambuco, Brazylia, na którym swoje mecze rozgrywa klub Sport Club do Recife.
Stadion znajduje się w dzielnicy Ilha do Retiro.
Historia.
1935 – początek budowy
1937 – inauguracja; strzelcem pierwszej bramki był Aroldo Praça zawodnik Sport
2 lipca 1950 – stadion gospodarzem Mistrzostw świata, odbywa się na nim mecz pomiędzy Chile, a USA
1998 – rekord frekwencji

</doc>
<doc id="1155710" url="https://pl.wikipedia.org/wiki?curid=1155710" title="Conchita Martinez Granados">
Conchita Martinez Granados



</doc>
<doc id="1155711" url="https://pl.wikipedia.org/wiki?curid=1155711" title="Alexis Denisof">
Alexis Denisof

Alexis Denisof (ur. 25 lutego 1966 w Salisbury) – amerykański aktor telewizyjny i filmowy.
Życiorys.
Wczesne lata.
Urodził się w Salisbury, w stanie Maryland jako syn Christiany i Geralda Denisofów. Jego ojciec jest synem rosyjskich emigrantów, matka pochodzi z Filadelfii. Wychowywany był przez matkę w Seattle. Uczęszczał do międzynarodowej szkoły średniej z internatem St. Paul's Boarding School w stanie New Hampshire. Występował w ACT (A Contemporary Theatre) w Seattle, zanim opuścił Stany Zjednoczone i wyjechał do Europy. Studiował przez trzy lata w prestiżowej London Academy of Music &amp; Dramatic Art (LAMDA) w Londynie i przyłączył się do Royal Shakespeare Company.
Kariera.
W 1987 rozpoczął swoją karierę od udziału w teledysku George'a Harrisona do piosenki "Got My Mind Set on You". Po raz pierwszy trafił na kinowy ekran w brytyjskim dreszczowcu "Mordercza opowieść" ("Murder Story", 1989) z Christopherem Lee, a następnie wystąpił w dramacie francuskim "Ogień i śnieg" ("La Neige et le feu", 1991) z udziałem Vincenta Péreza, niezależnym filmie "Dakota Road" (1992), brytyjskim dramacie telewizyjnym "Wiara" ("Faith", 1994) z Michaelem Gambonem.
W telewizyjnej adaptacji szekspirowskiej BBC "Romeo i Julia" ("Romeo &amp; Juliet", 1994) wystąpił jako Tybalt – krewny Capulettich. Pojawił się w dreszczowcu "Niewinne kłamstwa" ("Innocent Lies", 1995) u boku Stephena Dorffa i Keiry Knightley, melodramacie przygodowym "Rycerz króla Artura" ("First Knight", 1995) z Seanem Connery i Richardem Gere, dramacie sportowym "Zbuntowana załoga" ("True Blue", 1996) u boku Josha Lucasa i Noaha Huntleya, serialu "Nieśmiertelny" ("Highlander", 1997) z Adrianem Paulem, komedii romantycznej "Perypetie Margaret" ("The Misadventures of Margaret", 1998) u boku Brooke Shields i Jeremy'ego Northama oraz dramacie kryminalnym "Spekulant" ("Rogue Trader", 1999) z Ewanem McGregorem. W biblijnym telefilmie Hallmark/NBC "Arka Noego" ("Noah's Ark", 1999) z Jonem Voightem, Mary Steenburgen i F. Murrayem Abrahamem zagrał postać Hama, jednego z synów Noego.
Sławę przyniosła mu rola Wesleya Wyndama-Pryce'a w serialu 20th Century Fox "" ("Buffy the Vampire Slayer", 1999) i spin off Warner Bros. "Anioł ciemności" ("Angel", 1999-2004), za którą trzykrotnie był nominowany do nagrody Saturna (2001, 2003-2004). Wystąpił gościnnie w sitcomie CBS "Jak poznałem waszą matkę" ("How I Met Your Mother", 2006) jako Sandy Rivers.
Zajmuje się także dubbingiem, użyczył swojego głosu w serialu Disneya "Legenda Tarzana" ("The Legend of Tarzan", 2001) oraz filmie animowanym "Tarzan &amp; Jane" (2002).
Życie prywatne.
11 października 2003 poślubił aktorkę Alyson Hannigan. Mają córkę, Satyanę (ur. 24 marca 2009). Rodzina mieszka w Los Angeles.

</doc>
<doc id="1155713" url="https://pl.wikipedia.org/wiki?curid=1155713" title="Naa vuodet 1997-2003">
Naa vuodet 1997-2003



</doc>
<doc id="1155718" url="https://pl.wikipedia.org/wiki?curid=1155718" title="Integryna">
Integryna



</doc>
<doc id="1155725" url="https://pl.wikipedia.org/wiki?curid=1155725" title="Naturaceutyk">
Naturaceutyk



</doc>
<doc id="1155727" url="https://pl.wikipedia.org/wiki?curid=1155727" title="Porwanie Prozerpiny (obraz Niccolò dell’Abbate)">
Porwanie Prozerpiny (obraz Niccolò dell’Abbate)

Porwanie Prozerpiny () – obraz stworzony w latach 1552–1570 przez włoskiego artystę renesansowego, Niccolò dell’Abbate.
Obraz przedstawia epizod z mitologii rzymskiej. Prozerpina podczas zabawy z nimfami została porwana przez boga podziemnego świata, Plutona i uprowadzona do królestwa umarłych jako jego przyszła małżonka.

</doc>
<doc id="1155730" url="https://pl.wikipedia.org/wiki?curid=1155730" title="BB">
BB



</doc>
<doc id="1155737" url="https://pl.wikipedia.org/wiki?curid=1155737" title="Korespondent">
Korespondent



</doc>
<doc id="1155741" url="https://pl.wikipedia.org/wiki?curid=1155741" title="V-ray">
V-ray

V-Ray – silnik renderujący, wykorzystywany w oprogramowaniu do tworzenia trójwymiarowej grafiki komputerowej.
Twórcami tego silnika są Vladimir Koylazov i Peter Mitev z firmy Chaos Group założonej w 1997 roku w Sofii, Bułgaria
Jest to silnik renderujący, który używa bardzo zaawansowanych technik jak np. algorytm globalnego oświetlenia (global illumination), path tracing, mapowanie fotonowe (photon mapping), irradiance map oraz directly computed global illumination.
Użycie tych technik daje o wiele lepsze rezultaty niż standardowe silniki renderujące, w które zaopatrywane są aplikacje do tworzenia trójwymiarowej grafiki komputerowej; generalnie rendering używający tych technik wydaje się bardziej fotorealistyczny dla ludzkiego oka, ponieważ faktyczne efekty oświetlenia są bardziej realistycznie odzwierciedlone. Jedyną wadą tych technik jest większe zapotrzebowanie na moc obliczeniową w związku z dużą ilością skomplikowanych obliczeń.
V-ray jest używany przy tworzeniu produkcji filmowych; jest również w szerokim zakresie używany przy tworzeniu realistycznych scen 3d na potrzeby architektury.
Kompatybilność.
V-Ray jest kompatybilny z takimi aplikacjami jak: Sketchup, Autodesk 3ds max, Blender, Maya, Rhino, TrueSpace i Cinema 4d, jak także z 32 oraz 64-bitową architekturą.
V-Ray i Autodesk 3ds Max.
V-Ray jest szeroko stosowany jako silnik renderujący zastępujący silniki wbudowane w 3ds Max (scanline i mental ray). V-Ray będzie kontynuował kompatybilność z wersjami 3ds Max wydanymi przed przejęciem Discreet przez Autodesk.
V-Ray był później kompatybilny z porzuconym przez Autodesk programem do trójwymiarowego komputerowego wspomagania projektowania Autodesk VIZ.

</doc>
<doc id="1155748" url="https://pl.wikipedia.org/wiki?curid=1155748" title="Shengnan Sun">
Shengnan Sun



</doc>
<doc id="1155751" url="https://pl.wikipedia.org/wiki?curid=1155751" title="Robert F. Stratton">
Robert F. Stratton



</doc>
<doc id="1155752" url="https://pl.wikipedia.org/wiki?curid=1155752" title="Estadio Ilha do Retiro">
Estadio Ilha do Retiro



</doc>
<doc id="1155755" url="https://pl.wikipedia.org/wiki?curid=1155755" title="Raven (DC Comics)">
Raven (DC Comics)

Raven ("alter ego" Rachel Roth) – fikcyjna postać (superbohaterka) występująca w komiksach o przygodach drużyny Teen Titans, wydawanych przez DC Comics, a także w różnego rodzaju adaptacjach tychże komiksów. Jej twórcami są scenarzysta Marv Wolfman i rysownik George Pérez, zadebiutowała w komiksie "DC Comics Presents vol. 1 #26" (październik 1980). Razem z dwoma innymi nowymi postaciami stworzonymi przez Marva Wolfmana i George’a Péreza: Starfire i Cyborgiem, Raven stała się podstawową członkinią nowego składu Teen Titans, którego przygody ukazywały się na łamach magazynu "The New Teen Titans" (będącego w dużej mierze odpowiedzią DC na popularną wówczas serię komiksów o X-Menach wydawnictwa Marvel Comics)
Raven jest dziewczyną o nadprzyrodzonych mocach, zdolną teleportować się, manipulować emocjami oraz kontrolować swoje ciało astralne, czyli tzw. "„duchową jaźń”" (ang. "„Soul Self”"), które może zarówno zadawać fizyczne obrażenia, jak i służyć jako oczy i uszy poza ciałem Raven. Jest córką złoczyńcy Trigona, demonicznego władcy wymiaru Azarath i ludzkiej kobiety o nazwisku Angela Roth, znanej lepiej jako Arella. Najczęściej przedstawiana jest jako czarnowłosa dziewczyna o posępnym usposobieniu, ubrana w granatową pelerynę z kapturem.
Postać Raven gościła również w serialach i filmach animowanych o przygodach Teen Titans, a także grach komputerowych osadzonych w realiach komiksów DC Comics. Pierwszy raz na srebrnym ekranie zadebiutowała w serialu animowanym "Młodzi Tytani" ("Teen Titans").
Opis postaci.
Historia Raven rozpoczyna się, gdy jej matka Arella (jej prawdziwe nazwisko Angela Roth), będąca członkinią okultystycznego kultu religijnego, który usiłował sprowadzić na Ziemię diabła, została zgwałcona. W wyniku tego zdarzenia zostało poczęte przez demonicznego Trigona dziecko. Później Arella przyłączyła się do pacyfistycznego ruchu w sanktuarium w Azarath. Dziewięć miesięcy później urodziła się dziewczynka o imieniu Rachel. Dojrzalsza już Raven, zdając sobie z zagrożenia jakim jest Trigon, początkowo skontaktowała się z drużyną Justice League, jednak została odrzucona, po tym jak czarodziejka Zatanna wyczuła jej pokrewieństwo ze złym demonem i wezwała swoich towarzyszy do zignorowania ostrzeżeń dziewczyny. Następnie zwróciła się do młodzieżówki Justice League - Tytanów, którzy przyjęli ją w swoje szeregi tworząc skład New Teen Titans.
Jako członek Raven odbyła wiele przygód, jednak prawdziwe zagrożenie związane z jej pochodzeniem miało dopiero nadejść. Rachel zgodziła się stanąć u boku swojego ojca, pod warunkiem, że ten oszczędzi planetę. Jednak szybko zdała sobie sprawę, że jej ojciec nie ma zamiaru dotrzymać obietnicy. Drużynie New Teen Titans udało się wysłać demona w inny wymiar, jednak jak się później okazało nie na zawsze. Po upływie lat Trigon wymordował miliony istnień w swoim wymiarze i przy użyciu ich energii przypuścił kolejny atak na Ziemię, czyniąc z niej pustkowia. Wówczas Raven znalazła się w jego mocy. Tytani zmuszeni byli zabić swoją przyjaciółkę, co pozwoliło duszom Azarathu opętać jej ciało i używać jej jako kanału do zabicia Trigona. Oczyszczona z mocy ojca Raven powróciła później, jednak jej ciało zostało ponownie opętane przez jej złą naturę. Jednakże dobra dusza Raven, która ukryła się w ciele Starfire, wraz z Tytanami przyczyniła do zniszczenia pozostałości zła Trigona. Bez ciała do zamieszkania, jej "„duchowa jaźń”" tułała się po świecie, aż dosięgło ją kolejne zagrożenie - nowy Brother Blood.
Moce i umiejętności.
Jako hybryda człowieka i demona, Raven odziedziczyła po swoim ojcu - Trigonie szereg nadprzyrodzonych mocy. Zaliczają się do nich głównie umiejętności empatyczne, które pozwalają jej regenerować się i częściowo uzdrawiać innych, poprzez absorpcję cierpienia rannej osoby, co tym samym uśmierza ból i pozwala na szybkie zagojenie się pobieżnych ran. Umiejętność ta ma jednak swoje ograniczenia, gdyż nie może być zastosowana w przypadku cięższych obrażeń.
Jedną z głównym mocy Raven jest manifestowanie swojej "„duchowej jaźni”" w postaci projekcji astralnej. Może wykorzystywać tą moc do celów terapeutycznych (pomaga jej to w medytacji, lub w nawiązaniu telepatycznego kontaktu ze swoim sojusznikiem, aby pomóc mu się uspokoić), do podróży międzywymiarowej, do teleportowania siebie bądź też swoich sojuszników w dowolne wybrane miejsce, do przenikania przez ciała stałe, a także do celów ofensywnych lub defensywnych (tworzenie bariery z energii astralnej). Najczęściej jej ciało astralne przybiera postać ogromnego czarnego kruka.
W zakres mocy Raven wchodzi również magią, oraz zdolność manipulowania cieniem i emocjami. Ta ostatnia umiejętność manifestuje się w różnych formach, od wywoływania niezwykle silnego bólu, wywoływanie napięcie emocjonalnego, tworzenia iluzji opartej na strachu, po kradzież emocji innych osób. Raven posiada także zdolności telepatyczne i telekinetyczne, które napędzane są przez jej emocje. Oprócz tego bohaterka potrafi lewitować i latać.
Wersje alternatywne.
Raven pojawiła się w niektórych komiksach która przedstawiają znanych bohaterów uniwersum DC w zupełnie innych realiach i czasach, m.in.:
W innych mediach.
Seriale aktorskie.
Próba realizacji serialu aktorskiego.
Pod koniec 2010 roku pojawiła się informacja o podjęciu przez stację The CW prac nad serialem o przygodach Raven, do którego scenariusz miał napisać producent serialu "V" - Diego Gutierrez. Jednakże już w lutym 2011, wraz z ogłoszeniem zamówienia przez The CW pilota serialu "Tajemny krąg" ("The Secret Circle"), pojawiły się przesłanki mówiące, że produkcja pilota serialu "Raven", który miał zastąpić dobiegającą do końca emisję serialu "Tajemnice Smallville" ("Smallville") może nie dojść do skutku.
Seriale i filmy animowane.
"Teen Titans".
W serialu animowanym "Młodzi Tytani" ("Teen Titans") z lat 2003-2006 oraz pełnometrażowym filmie animowanym "" ("Teen Titans: Trouble in Tokyo"), pojawia się dużo młodsza wersja Raven. Ma szarą skórę i fioletowe włosy. Podobnie jak w mainstreamowych komiksach DC jest córką Trigona (w polskiej wersji językowej Trygona) i Arelli. W serialu korzysta głównie z mocy swojej projekcji astralnej i telekinezy. Często używa mantry "„Azarath Metrion Zinthos!”", aby bardziej się skupić i skorzystać z większych pokładów swoich zdolności, lecz robi to w wyjątkowych sytuacjach. Jest najbardziej dojrzałym członkiem zespołu, najbardziej milczącym i trzymającym się z boku. Jest pesymistką i fatalistką, ma sarkastyczne odzywki i mroczny styl bycia. Zawsze stara się nie okazywać swoich emocji. Z początku okazuje jedynie antypatię reszcie drużyny (m.in. nikt nie ma prawa wstępu do jej pokoju), a Tytani, choć świetnie razem radzą sobie w walce, zupełnie nie rozumieją jej osoby. Jednak z czasem ta sytuacja się zmienia. Wbrew temu, co pokazuje swoim zachowaniem, bardzo zależy jej na przyjaciołach i wiele dla niej znaczą. Jednocześnie, nie dopuszcza do poufałości, nie licząc krótkotrwałych wyjątków. Komfortowo się czuje, gdy zachowują dystans tam, gdzie wyznacza im granice.
W odcinku "Nigdy więcej" ("Nevermore") pierwszego sezonu w trakcie walki z Doctorem Lightem (w polskiej wersji językowej Doktorem Błyskiem), Raven traci kontrolę nad sobą i przybiera demoniczną formę. Jakiś czas potem Cyborg i Bestia, chcąc porozmawiać z Raven, wchodzą do jej pokoju, ale jej nie zastają. Bestia bierze do ręki jej lusterko, i razem z Cyborgiem zostaje przeniesiony w inny wymiar, które okazuje się być umysłem Raven. Tam spotykają różne osobowości Tytanki, a także pierwszy raz jej ojca - Trygona.
W odcinku "Znamię" ("Birthmark") czwartego sezonu (będącego w dużej mierze adaptacją historii komiksowej "New Teen Titans: The Terror of Trigon"), Trygon nakazuje Slade’owi (który został obdarzony przez swojego pana mocą pirokinezy), by ten w dzień urodzin Raven objawił jej mroczną wizję przyszłości, w które to ona będzie odpowiedzialna za koniec świata. Raven próbuje zachować w tajemnicy proroctwo przed resztą Tytanów, czyniąc co w jej mocy, aby nie dopuścić do uwolnienia się zła. Jednak z czasem staje się defetystką i zaczyna się godzić ze swoim nieuchronnym losem. W odcinku "Proroctwo" ("The Prophecy") wyjawia przyjaciołom prawdę o swoim przeznaczeniu.
W trzyodcinkowym finale tego sezonu, pt. "Koniec" ("The End"), mimo jej usilnych starań proroctwo się dopełnia i dziewczyna staje się portalem, przez który Trygon zstępuje na Ziemię. Dzięki obdarowaniu swoich przyjaciół częścią swoich mocy, udało się jej uratować ich przed petryfikacją. Mimo iż władca wymiaru Azarath pozornie zatriumfował, jego córka nie umarła, tylko zmieniła się w odzianą w białą pelerynę młodszą wersję siebie. Tytani, którzy bezskutecznie próbowali powstrzymać Trygona, odnajdują dotkniętą z początku amnezją Raven, która zaczyna sobie wszystko przypominać, i kiedy wydawało się, że demon ostatecznie zwyciężył, jego córka przestaje być dzieckiem i za sprawą białej energii pokonuje swojego ojca, przywracając wszystko do normy.
W piątym sezonie serialu, zaczyna być bardziej otwarta i przyjacielska, chociaż jej nastawienie do Bestii nie ulega zmianie.
W wersji oryginalnej głosu jej użycza Tara Strong, natomiast w polskiej wersji językowej głosu użyczyła jej Izabella Bukowska.
"Teen Titans Go!".
W serialu animowanym "" ("Teen Titans Go!"), będącym komediowym spin-offem poprzedniego serialu, pojawia się jako podstawowy członek drużyny. Podobnie jak pozostali bohaterowie serialu, również Raven została ukazana w bardziej dziecinny i humorystyczny sposób, np. w odcinku "Hey Pizza" pokazano Raven jako wielbicielkę serialu animowanego "Pretty Pretty Pegasus" (parodii kreskówki "Mój mały kucyk"), co dodatkowo kontrastuje z jej mroczną osobowością. Jej podstawowym sposobem poruszania się jest lewitacja. W odcinku "Legs" (Nogi) okazuje się, że bez swojej peleryny Raven jest znacznie bardziej pogodną osobą, normalnie chodzi i jest mistrzynią kopnięć, natomiast peleryna wywiera mroczny wpływ na Cyborga, który ją założył. Tak samo, jak w serialu "Teen Titans", w wersji oryginalnej głosu jej użycza Tara Strong, a w polskiej wersji językowej Izabella Bukowska.

</doc>
<doc id="1155756" url="https://pl.wikipedia.org/wiki?curid=1155756" title="Fabio Cudicini">
Fabio Cudicini

Fabio Cudicini (ur. 20 października 1935 w Trieście) – piłkarz włoski grający na pozycji bramkarza. Nosił przydomek „Ragno Nero” („Czarny Pająk”). Jego syn Carlo również był piłkarzem.
Życiorys.
Cudicini urodził się w Trieście. Karierę piłkarską rozpoczął w małym klubie Ponziana Calcio, a w 1955 roku trafił do drugoligowego Udinese Calcio. Jako rezerwowy golkiper w rok awansował z nim do Serie A, a w ekstraklasie włoskiej swój premierowy mecz zaliczył 2 grudnia 1956. Udinese wygrało 2:0 z US Palermo. Przez dwa sezony nie był jednak pierwszym bramkarzem i w 1958 roku przeniósł się do AS Roma. Przez pierwsze dwa lata był rezerwowym dla Luciana Panettiego i ostatecznie miejsce w pierwszym składzie wywalczył sobie w sezonie 1960/1961. Z Romą dotarł do finału Pucharu Miast Targowych, a w nim swoją postawą przyczynił się do jego zdobycia (2:2 i 2:0 z Birmingham City). W kolejnych sezonach miał już pewne miejsce w jedenastce. W 1963 roku dotarł do półfinału PMT, a w 1964 roku zdobył Puchar Włoch, pierwszy w historii klubu (w finałowym spotkaniu z Torino Calcio nie puścił gola). Sezon 1965/1966 był ostatnim dla Fabio w barwach Romy. Przez 8 lat rozegrał dla „giallo-rossich” 166 spotkań.
W 1966 roku Cudicini przeszedł do Brescii Calcio, ale już rok później podpisał kontrakt z A.C. Milan. W Milanie osiągnął największe sukcesy w karierze. W 1968 roku, czyli w pierwszym swoim sezonie, wywalczył mistrzostwo Włoch. Zdobył także Puchar Zdobywców Pucharów, dzięki wygraniu 2:0 finałowego meczu z Hamburger SV. W 1969 roku wystąpił z Milanem w finale Pucharu Mistrzów, a „rosso-neri” rozgromili w nim holenderski AFC Ajax 4:1. W tym samym roku sięgnął też po Puchar Interkontynentalny (wystąpił w obu spotkaniach z Estudiantes La Plata, wygranym 3:0 i przegranym 1:2). Ostatni sezon w karierze Fabio to sezon 1971/1972, w którym wywalczył ostatnie swoje trofeum – Puchar Włoch. Po tym sukcesie zakończył piłkarską karierę w wieku 37 lat.
Cudicini nigdy nie grał w reprezentacji Włoch, pomimo że w swoim czasie był uważany za jednego z czołowych bramkarzy w kraju. W kadrze narodowej grali wtedy Dino Zoff, Lorenzo Buffon i Enrico Albertosi.

</doc>
<doc id="1155757" url="https://pl.wikipedia.org/wiki?curid=1155757" title="Polakisuria">
Polakisuria



</doc>
<doc id="1155762" url="https://pl.wikipedia.org/wiki?curid=1155762" title="Wycena przedsiębiorstw">
Wycena przedsiębiorstw

Wycena przedsiębiorstw – proces polegający na określeniu wartości przedsiębiorstwa w jednostkach pieniężnych przy wykorzystaniu metod wyceny.
W finansach wycena jest to proces mający na celu określenie wartości składników majątkowych. Wycenie mogą podlegać m.in. papiery wartościowe (akcje, obligacje, opcje), całe przedsiębiorstwa, jak również wartości niematerialne i prawne, np. patenty, znaki handlowe.
Podstawowym celem wyceny przedsiębiorstwa jest wydanie opinii na temat wartości spółki, uwzględniając metody i procedury niezbędne do bezstronnego i rzetelnego określenia wartości. Przesłanek do rozpoczęcia ewaluacji jest wiele. Przede wszystkim wycena jest miarą określającą wartość, która umożliwia wymianę gotówki na prawa (w przypadku spółki akcyjnej) i odwrotnie tworząc element rynku. Jest również bodźcem do wymiany handlowej. Najważniejsze przesłanki wyceny przedstawia Nota Interpretacyjna Nr 5, opisująca ogólne zasady wyceny przedsiębiorstwa. Wycena może być przeprowadzona między innymi na potrzeby:
Metody wyceny.
W tabeli zestawiono podstawowe rodzaje metod wykorzystywane w procesie wyceny wartości przedsiębiorstwa.
Cel wyceny jest uzależniony od funkcji jaką ma pełnić dana wycena.
Do podstawowych funkcji wyceny zalicza się
funkcję informacyjną, której istotą jest dostarczenie uzyskanych w procesie wyceny informacji dla potrzeb zarządzania przedsiębiorstwem.
Podstawowe metody wyceny przedsiębiorstw (również spółek giełdowych) to:
Metoda ta polega na oszacowaniu przyszłych przepływów pieniężnych generowanych przez przedsiębiorstwo, a następnie sprowadzeniu ich do wartości bieżącej, czyli zdyskontowaniu według odpowiedniego współczynnika dyskontującego. Po zsumowaniu zdyskontowanych przepływów pieniężnych otrzymuje się wartość przedsiębiorstwa.
Metoda ta polega na określeniu wartości badanego przedsiębiorstwa na podstawie wyceny porównywalnych przedsiębiorstw notowanych na giełdzie lub na podstawie transakcji kupna/sprzedaży podobnych przedsiębiorstw na rynku niepublicznym.
Przy wycenie często wyróżnia się kilka określeń na „wartość aktywa” czy „wartość pasywa”: m.in. wartość rynkowa, godziwa wartość rynkowa, czy wartość wewnętrzna. Przykładowo, jeśli inwestor obliczy wartość wewnętrzną przy użyciu modelu zdyskontowanych przepływów pieniężnych i ta wartość będzie wyższa niż wartość rynkowa, wówczas analityk rekomenduje kupno takiej akcji.
Sposób wyceny przedsiębiorstw zależy głównie od celu, dla którego tę wycenę się przeprowadza, choć nie można też zapominać, że sposób wyceny zależy również od dostępności danych, stanu gospodarki, czy samej spółki.
Metody majątkowe są używane głównie podczas rozstrzygania spraw sądowych ze względu na fakt słabej znajomości finansów przez prawników, a także przez audytorów.
Metody porównawcze znajdują zastosowanie w wycenach analityków giełdowych w funduszach powierniczych, ale także w bankowości inwestycyjnej przy wycenie spółek w czasie transakcji fuzji i przejęć.
Metody dochodowe, jak DCF, używa się w podobnych zastosowaniach, co metody porównawcze z tą różnicą, że traktuje się je raczej jako uwiarygodnienie wyceny otrzymanej metodą porównawczą.
Metody mieszane powstają głównie z połączenia metody dochodowej i porównawczej (obliczanie wartości rezydualnej w modelu DCF za pomocą metody mnożnikowej).

</doc>
<doc id="1155765" url="https://pl.wikipedia.org/wiki?curid=1155765" title="Zielone skrzydło">
Zielone skrzydło

Zielone Skrzydło – brytyjski sitcom.
Opis fabuły.
Akcja rozgrywa się w szpitalu i przedstawia zabawne przygody jego pracowników.
Doktor Caroline Todd jest tu nowa, a jej początek w pracy okazuje się daleki od ideału. Poznaje swoich nowych kolegów, wśród których jest między innymi dr Alan Statham - nudny radiolog, uwikłany w potajemny romans z pełną temperamentu szefową kadr, Joanne Clore.
Pracownicy zwracają się ze swoimi problemami do Sue White, która ma zajmować się ich rozwiązywaniem. Jednak kłopoty kolegów raczej ją śmieszą niż skłaniają do pomocy. W sferze jej głównych zainteresowań znajduje się chirurg, dr "Mac" Macartney, który zajmuje się głównie robieniem zakładów z anestezjologiem, Guyem.
Starszy pediatra, Dr Angela Hunter praktycznie nie ma problemów, oprócz jednego - niezbyt udanego pożycia intymnego ze swoim chłopakiem. Tymczasem jej koleżanki z administracji większość czasu poświęcają na opowieściach na temat swojego życia seksualnego.
W zespole wyróżniają się również dwaj lekarze stażyści: pewny siebie, sarkastyczny Boyce i nieudolny dr Martin Dear, który rozpaczliwie szuka dziewczyny i podkochuje się w dr Caroline Todd.

</doc>
<doc id="1155768" url="https://pl.wikipedia.org/wiki?curid=1155768" title="Rambuteau">
Rambuteau

Rambuteau – stacja linii nr 11 metra w Paryżu. Stacja znajduje się na granicy 3. i 4. dzielnicy Paryża. Została otwarta 28 kwietnia 1935 r.

</doc>
<doc id="1155769" url="https://pl.wikipedia.org/wiki?curid=1155769" title="Instytut Historii Sztuki Uniwersytetu Jagiellońskiego">
Instytut Historii Sztuki Uniwersytetu Jagiellońskiego

Instytut Historii Sztuki – jednostka organizacyjna Wydziału Historycznego Uniwersytetu Jagiellońskiego w Krakowie.
Historia.
Instytut powstał w 1882 roku jako pierwsza katedra historii sztuki na ziemiach polskich (nosiła wówczas nazwę Katedry Historii Sztuki). W 1882 katedrę objął Marian Sokołowski, w 1910 przejął ją Jerzy Mycielski, a w 1929 Tadeusz Szydłowski. Od 1956 roku istnieje jako Instytut Historii Sztuki.
Siedziba katedry (właściwie Gabinetu Historii Sztuki) znajdowała się początkowo w Collegium Wróblewskiego (1885–1887), następnie w Collegium Novum (1887–1939), Collegium Nowodworskiego (1945–1949), Collegium Maius (1949–1992). Od 1992 siedzibą Instytutu jest Collegium Iuridicum przy ul. Grodzkiej 53.
Dyrektorzy.
Dyrektorami Instytutu:
Badacze związani z Instytutem.
Do badaczy związanych z Instytutem należą m.in.
Publikacje.
Instytut wydaje:

</doc>
<doc id="1155770" url="https://pl.wikipedia.org/wiki?curid=1155770" title="Oussouye">
Oussouye

Oussouye – miasto w południowo-zachodnim Senegalu, w regionie administracyjnym Ziguinchor, w połowie drogi między Ziguinchorem a Cap Skirring.
Miejscowość słynie z rzemiesła artystycznego, m.in. rzeźby w drewnie i terakocie. Większość tych wyrobów eksportowana jest do Europy.

</doc>
<doc id="1155771" url="https://pl.wikipedia.org/wiki?curid=1155771" title="Goncourt (stacja metra)">
Goncourt (stacja metra)

Goncourt – stacja linii nr 11 metra w Paryżu. Stacja znajduje się na granicy 10. i 11. dzielnicy Paryża. Została otwarta 28 kwietnia 1935 r.

</doc>
<doc id="1155773" url="https://pl.wikipedia.org/wiki?curid=1155773" title="Pyrénées">
Pyrénées

Pyrénées – stacja linii nr 11 metra w Paryżu. Stacja znajduje się na granicy 19. i 20. dzielnicy Paryża. Została otwarta 28 kwietnia 1935 r.

</doc>
<doc id="1155775" url="https://pl.wikipedia.org/wiki?curid=1155775" title="Jourdain">
Jourdain

Jourdain – stacja linii nr 11 metra w Paryżu. Stacja znajduje się na granicy 19. i 20. dzielnicy Paryża. Została otwarta 28 kwietnia 1935 r.

</doc>
<doc id="1155777" url="https://pl.wikipedia.org/wiki?curid=1155777" title="Jay i Cichy Bob kontratakują">
Jay i Cichy Bob kontratakują

Jay i Cichy Bob kontratakują (ang. "Jay and Silent Bob Strike Back") – amerykański film komediowy z 2001 roku. Pierwszy film Kevina Smitha w całości poświęcony Jayowi i Cichemu Bobowi, którzy wcześniej pojawiali się w epizodycznych rolach w pozostałych filmach reżysera. Parodia popularnych hollywoodzkich projektów, m.in. "Gwiezdnych wojen" czy "Krzyku". Film opowiada o dwójce przyjaciół, którzy dowiadują się, że potężna amerykańska wytwórnia filmowa chce zekranizować komiks, którego są bohaterami.
Fabuła.
Jay i Cichy Bob, znani jako postacie drugoplanowe z filmów Kevina Smitha, awansowali do rangi głównych bohaterów. Jay (Jason Mewes) jest chudy i gadatliwy, Bob (Kevin Smith) to grubas, który nic nie mówi. Obaj mieszkają w New Jersey i wystają całe dnie pod sklepem spożywczym handlując marihuaną; Jay zabija czas opowiadając sprośności, jest erotomanem-gawędziarzem. W filmie "W pogoni za Amy" Jay i Bob zostali bohaterami komiksu. Teraz dowiadują się przypadkiem, że komiks jest ekranizowany w Hollywood. Po dłuższej chwili dociera do nich idea, że ktoś powinien im za to zapłacić. Ruszają więc do Kalifornii, aby upomnieć się o swoje. Podróż przez całe Stany to dla nich wyzwanie, gdyż całe życie spędzili stojąc pod sklepem i nic nie wiedzą o szerokim świecie. Wszystkie drogi prowadzą jednak do Hollywood, więc Jay i Bob w końcu tam dotrą – angażują się po drodze w mnóstwo filmowych sytuacji i poznają zastępy znanych postaci amerykańskiego kina.

</doc>
<doc id="1155780" url="https://pl.wikipedia.org/wiki?curid=1155780" title="Télégraphe (stacja metra)">
Télégraphe (stacja metra)

Télégraphe – stacja linii nr 11 metra w Paryżu. Stacja znajduje się w 19. dzielnicy Paryża. Została otwarta 28 kwietnia 1935 r.

</doc>
<doc id="1155784" url="https://pl.wikipedia.org/wiki?curid=1155784" title="Pensjonat Abrama Gurewicza">
Pensjonat Abrama Gurewicza

Pensjonat Abrama Gurewicza, także sanatorium Abrama Gurewicza – drewniany budynek w stylu świdermajer, mieszczący się w Otwocku przy zbiegu ulic Filipowicza i Armii Krajowej.
Wygląd budynku.
Budynek wzniesiono etapami w latach 1906–1921 na terenie parku. Budowla była własnością Abrama Gurewicza (inna pisownia nazwiska: Górewicz) i jego syna Szymona.
Willa zyskała wieloboczny plan, składający się z siedmiu przylegających do siebie skrzydeł. Jego powierzchnia użytkowa wynosi 2700 m², kubatura 20 000 m³.
Cały obiekt od strony wschodniej i południowej otoczony był "leżalniami", oszklonymi werandami oraz trzema otwartymi tarasami.
Sanatorium było wyposażone w kanalizację, bieżącą wodę, oświetlenie elektryczne i telefon. Posiadało salonik, czytelnię, bawialnię, salę jadalną oraz koncertową. W 1927 czytelnię i jadalnię ozdobił Józef Tom, profesor ASP w Warszawie i projektant herbu Otwocka. Budynek otoczony był parkiem w stylu angielskim, z egzotycznymi odmianami roślin (bananowce). Pensjonat dzisiejszy wygląd przybrał przed 1925.
Historia.
Czasy świetności.
W 1906 r. właściciele gmachu założyli w nim pensjonat zwany "„Willą Gurewiczanką”". Stopniowo rozbudowano go na zakład leczniczo-dietetyczny.
Ośrodek był czynny przez cały rok. Mieścił do 80 osób. Nie posiadał statusu sanatorium ani szpitala, a jak podawały reklamy był "„uzdrowiskiem dla rekonwalescentów osób poszukujących wypoczynku”". Wyraźnie też zaznaczano, że "nie będą przyjmowani obłożnie chorzy ani chorzy na gruźlicę".
II wojna światowa.
W czasie II wojny światowej mieściła się tu komendantura, a od 1941 – szpital dla niemieckich żołnierzy.
Po 1945 roku.
Członkowie rodziny Gurewiczów, którzy przeżyli wojnę, sprzedali w 1948 r. posiadłość Warszawskiemu Zarządowi Samorządowemu.
Po wojnie budynek uzdrowiska przeznaczony został na Centralny Szpital Lotniczy (od 1953), Liceum Medyczne nr 8 (od 1960). W 1997 budynek przejęła Polska Fundacja Alzheimerowska. Obiekt znajduje się w rejestrze zabytków pod nr 937. Ze względu na duże zaniedbanie obiektu przez fundację, w 2007 budynek został odzyskany w wyniku procesu sądowego przez Starostwo Powiatowe.
Starostwo Powiatu oraz Gmina Otwock nie miały pieniędzy ani pomysłu na Sanatorium Gurewicza. Zlecone ekspertyzy wykazały, że "zagrzybiony" obiekt wymaga odrestaurowania za 10 mln euro. Równocześnie ponad 1200 osób podpisało petycję do wojewody mazowieckiego o uratowanie przed całkowitym zniszczeniem budynku Uzdrowiska Gurewicza oraz przekazanie go na cele kulturalne. Starostwo wystawiało obiekt kilkakrotnie na sprzedaż, obniżając za każdym razem cenę.
Od listopada 2014 pensjonat należy do spółki Carolina Car Company. Projekt remontu przygotowała Grupa 5 Architekci. Budynek został przeznaczony na klinikę ortopedyczną i medycyny estetycznej oraz centrum rehabilitacji z hotelem dla pacjentów. Willę rozebrano, a następnie ściany i stropy kolejnych skrzydeł budynku były odlewane z betonu i okładane zachowanym drewnem. W całości odrestaurowano dwie zdobione werandy oraz południową ścianę od strony parku. Z dawnego budynku zachowano także 7 pieców kaflowych, 26 drzwi wewnętrznych i żeliwne balustrady schodów. Budynek odzyskał pierwotny biało-szary kolor, ustalony na podstawie badań. Rewitalizacja budynku została nominowana do Nagrody Architektonicznej „Polityki” w ramach jej X edycji.

</doc>
<doc id="1155785" url="https://pl.wikipedia.org/wiki?curid=1155785" title="Mairie des Lilas">
Mairie des Lilas

Mairie des Lilas – stacja linii nr 11 metra w Paryżu. Stacja znajduje się w gminie Les Lilas. Została otwarta 17 lutego 1937 r.

</doc>
<doc id="1155787" url="https://pl.wikipedia.org/wiki?curid=1155787" title="Herschel Savage">
Herschel Savage

Herschel Savage (ur. 25 listopada 1952 w Brooklynie) – amerykański aktor, reżyser i producent filmowy, występujący w filmach pornograficznych, komik.
Wczesne lata.
Urodził się w Brooklynie, w stanie Nowy Jork jako syn rosyjskich Żydów. Jego matka walczyła z zaburzeniami obsesyjno-kompulsywnymi. Dorastając uczęszczał do synagogi konserwatywnej. Savage zobaczył pierwszy film dla dorosłych "Zły nawyk zakonnicy" ("The Nun’s Bad Habit") w kinie na Times Square. Jako nastolatek przeszedł na buddyzm. W wieku 18 lat wstąpił do wojska i był częścią elitarnej siły. Pewnego razu podczas nalotu oddał strzał, ratując życie innym członkom zespołu i trafił do szpitala. Dzięki swojej odwadze otrzymał Purpurowe Serce. 
Początkowo chciał zostać aktorem teatralnym. Studiował aktorstwo w nowojorskim Actors Studio u Uty Hagen i Stelli Adler, występując jednocześnie na Broadwayu. Chciał zaistnieć jako aktor ekranowy, jednak był zawiedziony i rozczarowany stałymi przesłuchaniami, konkurencją i ciągłym zdobywaniem ról. Pracował również w firmie do ćwiczeń.
Kariera w branży porno.
W 1974 rozpoczął swoją karierę jako statysta. W 1976 jego dziewczyna była przyjaciółką producenta filmowego dla dorosłych Roberta Kermana, znanego również jako R. Bolla, który wprowadził Herschela Savage’a do branży porno. Pseudonim Savage wymyślił jego przyjaciel Jamie Gillis. 
Stał się jedną z największych gwiazd „złotej ery filmów porno”. W tamtym czasie dostawał tylko 150 dolarów dziennie za występ w filmie "Debbie Does Dallas" (1978). Wziął udział m.in. w takich produkcjach jak sci-fi "The Satisfiers of Alpha Blue" (1981) Gerarda Damiano, ironicznym "Kryzys stron" ("Orifice Party", 1985) i "Senne pytanie" ("Dream Quest", 2000) z Jenną Jameson, Hustler "This Ain't Community XXX" (2012) z Daną DeArmond i Alexis Texas. Powrócił do branży porno w roku 1997. 
Wystąpił w scenach sadomasochistycznych i uległości w realizacjach Kink.com – "Moja uległa żona" ("My Submissive Wife", 2006) z Katriną Isis i Markiem Davisem oraz "Opiekunka zostaje szczelnie wypchana" ("The Sitter Gets Stuffed Air-tight", 2011) z Morettą, Johnem Strongiem i Steve’em Holmesem. Brał udział w parodiach porno takich jak "Not M*A*S*H XXX" (2010) jako pułkownik Blake, "Absolwent" – "The Graduate XXX: A Paul Thomas Parody" (2011) jako Pan Robinson czy "Dallas" - "Dallas XXX: A Parody" (2012) jako Jock Ewing.
W 2014, mając 62 lata, Herschel opuścił karierę w przemyśle porno.
Obecność w kulturze masowej.
Zadebiutował na ekranie u boku Charlesa Grodina, Eddiego Alberta, Jeannie Berlin, Doris Roberts i Cybill Shepherd w komediodramacie "Kid złamane serce" ("The Heartbreak Kid", 1972).
Pojawił się również w dreszczowcu Johna Frankenheimera "Ostra rozgrywka" ("52 Pick-Up", 1986) u boku Ann-Margret, Kelly Preston, Roya Scheidera, Johna Glovera, Rona Jeremy’ego i Toma Byrona.
W 1988 pracował w sprzedaży i dystrybucji wideo, brał też udział w produkcjach teatralnych. Wystąpił w dokumentalnym filmie "Gwiazdor porno: Legenda Rona Jeremy’ego" ("Porn Star: The Legend of Ron Jeremy", 2001) oraz ponad tysiącu produkcji, zdobył cztery nagrody AVN.
Savage próbował kariery jako komik stand-up, gościł w reality "Rodzina Biznesu" oraz w piątym sezonie sitcomie NBC "Ja się zastrzelę" ("Just Shoot Me") - drugim odcinku "The Proposal", a także "Jesteś tam, Chelsea?" ("Are You There, Chelsea?", 2012) jako strażnik. W 2006 w teatrze Morgan Wixson w Santa Monica pod pseudonimem Max Cohen zagrał w sztuce Neila Simona "Więzień Drugiej Alei" ("The Prisoner of Second Avenue"), a w 2013 na West Coast w spektaklu "The Deep Throat Sex Scandal".
W 2015 Savage miał niewielką rolę w musicalu "Pretty Filthy" o branży filmowej dla dorosłych. Wziął udział w filmie dokumentalnym Brittany Andrews "After Porn Ends 3" (2018).
Życie prywatne.
Był związany z Kay Parker (1980). W latach 1983-1995 był żonaty z Inez Ochoą, z którą ma syna (ur. 1989). Od 21 lipca 2001 do 25 stycznia 2006 jego żoną była Hajnalka Katalin Kovacs znana jako węgierska aktorka porno Wanda Curtis.
W 2006 Herschel przeżył udar mózgu, ale udało mu się całkowicie wyzdrowieć.

</doc>
<doc id="1155795" url="https://pl.wikipedia.org/wiki?curid=1155795" title="Judd Nelson">
Judd Nelson

Judd Asher Nelson (ur. 28 listopada 1959 w Portland) − amerykański aktor filmowy i telewizyjny, scenarzysta i producent filmowy. W 1988 był nominowany do Złotego Globu za rolę w "Billionaire Boys Club".
Życiorys.
Wczesne lata.
Urodził się w Portland, w stanie Maine w żydowskiej rodzinie jako jedyny syn Merle (z domu Royte), mediatorki sądowej i byłej członkini Legislatury stanu Maine, i Leonarda Nelsona, prawnika, który był pierwszym żydowskim dyrektorem Portland Symphony Orchestra. Wychowywał się z dwiema siostrami − Eve i Julie. Uczęszczał do szkoły w St. Paul’s School w Concord, w stanie New Hampshire, i Waynflete School w Portland, w stanie Maine. Studiował w Haverford College w Pensylwanii, pozostając na jego drugim roku. Później przeniósł się na Manhattan, aby studiować aktorstwo u Stelli Adler.
Kariera.
Debiutował rolą rockera Johnny’ego w musicalu "Rock 'n' Roll Hotel" (1983). Potem wystąpił w komedii młodzieżowej "Płatny student" ("Making the Grade", 1984) i komediodramacie Kevina Reynoldsa "Fandango" (1985) z Kevinem Costnerem. Przełomem okazała się rola Johna Bendera w komediodramacie Johna Hughesa "Klub winowajców" ("The Breakfast Club", 1985) i postać Aleca Newbury, yuppie prowadzącego karierę w polityce w filmie Joela Schumachera "Ognie św. Elma" ("St. Elmo's Fire", 1985) obok takich aktorów jak Emilio Estevez, Anthony Michael Hall, Rob Lowe, Andrew McCarthy, Demi Moore, Molly Ringwald i Ally Sheedy.

</doc>
<doc id="1155799" url="https://pl.wikipedia.org/wiki?curid=1155799" title="Colin James">
Colin James

Colin James (ur. 17 sierpnia 1964 w Reginie w Kanadzie) – kanadyjski wokalista i gitarzysta.

</doc>
<doc id="1155801" url="https://pl.wikipedia.org/wiki?curid=1155801" title="Syndrom Touretta">
Syndrom Touretta



</doc>
<doc id="1155802" url="https://pl.wikipedia.org/wiki?curid=1155802" title="Dwight Ewell">
Dwight Ewell

Dwight Ewell (ur. ok. 1968) – amerykański aktor filmowy.
Wystąpił w dwudziestu pięciu filmach fabularnych i jednym serialu. Najbardziej znany z ról w kinowych projektach: "W pogoni za Amy" (1997), "Dogma" (1999) i "Jay i Cichy Bob kontratakują" (2001) Kevina Smitha oraz w komedii romantycznej "Guru" (2002). Zagrał też w filmie o tematyce LGBT "Kiss Me, Guido" (1997).

</doc>
<doc id="1155805" url="https://pl.wikipedia.org/wiki?curid=1155805" title="Bnei Yehuda Tel Awiw F.C.">
Bnei Yehuda Tel Awiw F.C.



</doc>
<doc id="1155808" url="https://pl.wikipedia.org/wiki?curid=1155808" title="8220 Nanyo">
8220 Nanyo



</doc>
<doc id="1155810" url="https://pl.wikipedia.org/wiki?curid=1155810" title="Język średniopolski">
Język średniopolski

Język średniopolski – postać języka polskiego używana od początków XVI do XVIII wieku.
Od 1966 wydawany jest "Słownik polszczyzny XVI wieku".
Pisownia.
W XVI wieku, w początkach doby średniopolskiej, pojawiły się kolejne próby reformy ortograficznej, np. w wersji alfabetu zaproponowanej przez Jana Kochanowskiego występowało 48 liter odpowiadających głoskom istniejącym w ówczesnej polszczyźnie:
a á à ą b b́ c ć ç d θ θ´ θ˙ é è ę f g h ch i k l ł m ḿ n ń o ó p ṕ q r ŗ ſ σ ß t v w ẃ x y z ź ƶ
(znaki "ç", "θ", "θ´", "θ˙", "ŗ", "σ", "ß" odpowiadają odpowiednio "cz", "dz", "dź", "dż", "rz", "ś", "sz").
Głoski pochylone oznaczano zwykle "a", "é", "ó", zaś jasne "á", "e", "o" (kreskowano a jasne).
Piśmiennictwo.
Wiek XVI to okres, gdy w języku polskim zaczęły pojawiać się teksty prawne, uchwały, statuty. Łacińskie instrukcje królewskie na sejmiki nowokorczyński i kolski z 1503 zawierały polskie uzupełnienia. Artykuły sejmiku w Środzie z 1534, czyli instrukcje dla posłów na sejm walny, sporządzone były w całości po polsku, zaś jeden z punktów instrukcji zawierał żądanie, aby duchowieństwo nie zabraniało drukowania w języku polskim "Biblii", praw, kronik i innych książek. W 1525 wyszedł pierwszy akt prawny po polsku – "Mandat Jego Królewskiej Mości Pana naszego miłościwego ku popisowi wszystkich służebnych jezdnych i pieszych", zaś w 1543 na sejmie krakowskim ogłoszona została pierwsza w języku polskim konstytucja sejmowa. Najstarszy zachowany fragment diariusza sejmowego w języku polskim pochodzi z sejmu w Piotrkowie w latach 1547–1548.

</doc>
<doc id="1155811" url="https://pl.wikipedia.org/wiki?curid=1155811" title="Heavy Liquid">
Heavy Liquid

Heavy Liquid – ósmy album amerykańskiej grupy The Stooges wydany w 2005 roku.

</doc>
<doc id="1155812" url="https://pl.wikipedia.org/wiki?curid=1155812" title="Rozdział 27">
Rozdział 27

Rozdział 27 ("Chapter 27") – film opowiadający o zabójstwie Johna Lennona – muzyka i niegdyś członka zespołu The Beatles. Reżyser opisuje w nim trzy dni z życia mordercy Marka Chapmana, do śmierci Lennona. Film oparty na książce "Let Me Take You Down" Jacka Jonesa.
Tytuł.
Tytuł filmu nawiązuje do "Buszującego w zbożu" autorstwa J.D. Salingera. Chapman utożsamiał się z bohaterem powieści. Książka ma dwadzieścia sześć rozdziałów, natomiast życie zabójcy, do morderstwa Lennona włącznie, sugeruje dwudziesty siódmy.

</doc>
<doc id="1155816" url="https://pl.wikipedia.org/wiki?curid=1155816" title="Biopierwiastki">
Biopierwiastki



</doc>
<doc id="1155821" url="https://pl.wikipedia.org/wiki?curid=1155821" title="Bioelementy">
Bioelementy



</doc>
<doc id="1155823" url="https://pl.wikipedia.org/wiki?curid=1155823" title="Zamach na życie Prezydenta Rzeczypospolitej Polskiej">
Zamach na życie Prezydenta Rzeczypospolitej Polskiej

Zamach na życie Prezydenta Rzeczypospolitej Polskiej – zbrodnia stypizowana w art. 134 Kodeksu karnego, polegająca na dopuszczeniu się zamachu na życie Prezydenta Rzeczypospolitej Polskiej, zagrożony karą pozbawienia wolności na czas nie krótszy od lat 12, karze 25 lat pozbawienia wolności albo karą dożywotniego pozbawienia wolności.

</doc>
<doc id="1155826" url="https://pl.wikipedia.org/wiki?curid=1155826" title="Firma dla inżyniera">
Firma dla inżyniera



</doc>
<doc id="1155828" url="https://pl.wikipedia.org/wiki?curid=1155828" title="Pucadelphys">
Pucadelphys

Pucadelphys - wymarły rodzaj ssaka niższego z rodziny Pucadelphyidae, żyjący we wczesnym paleocenie. Odkryty na terenie Boliwii.

</doc>
<doc id="1155830" url="https://pl.wikipedia.org/wiki?curid=1155830" title="Wznowa">
Wznowa



</doc>
<doc id="1155837" url="https://pl.wikipedia.org/wiki?curid=1155837" title="Droga krajowa B7 (Niemcy)">
Droga krajowa B7 (Niemcy)

Droga krajowa 7 () – niemiecka droga krajowa przebiegająca z zachodu na wschód, od A61 koło Breyell przez Viersen, Düsseldorf, Hagen, Kassel, Eisenach, Gerę do Rochlitz w Saksonii.
Miejscowości leżące przy B7.
Nadrenia Północna-Westfalia.
Breyell, Boisheim, Dülken, Viersen, Neuss, Düsseldorf, Mettmann, Wuppertal, Schwelm, Ennepetal, Gevelsberg, Haspe, Hagen, Iserlohn, Hemer, Menden (Sauerland), Schwitten, Wimbern, Voßwinkel, Bestwig, Antfeld, Altenbüren, Brilon, Bredelar, Marsberg, Westheim, Scherfede, Rimbeck, Ossendorf, Warburg.
Hesja.
Niederlistingen, Obermeiser, Westuffeln, Calden, Mönchehof, Vellmar, Kassel, Kaufungen, Helsa, Eschenstruth, Fürstenhagen, Hessisch Lichtenau, Walburg, Küchen, Hartmutsachsen, Waldkappel, Bischhausen, Oetmannshausen, Datterode, Röhrda, Ringgau, Rittmannshausen.
Turyngia.
Ifta, Creuzburg, Krauthausen-Deubachshof, Eisenach, Wutha-Farnroda, Schönau, Kälberfeld, Sättelstädt, Mechterstädt, Teutleben, Aspach, Trügleben, Gotha, Tüttleben, Gamstädt, Erfurt, Mönchenholzhausen, Nohra, Weimar, Umpenstedt, Frankendorf, Hohlstedt, Isserstedt, Jena, Wogau, Großlöbichau, Rodigast, Bürgel, Droschka, Trotz, Heinspitz, Eisenberg, Rauda, Hartmannsdorf, Caaschwitz, Bad Köstritz, Gera, Ronneburg, Untschen, Burkerdorf, Schmölln, Großstöbnitz, Burkendorf, Altenburg, Windischleuba.
Saksonia.
Eschefeld, Frohburg, Röda, Niedergräfenheim, Geithain, Königsfeld, Rochlitz.
Historia.
Pierwszy odcinek utwardzonej drogi na trasie B7 powstał między Wuppertalem a Hagen w 1788 r. W latach 1816 - 1817 wybudowano fragment Iserlohn – Menden (Sauerland). W 1932 r. oznakowana jako "Reichsstrße 7" przebiegała od granicy z Holandią do Rochlitz i dalej przez Chemnitz i Freiberg do Drezna, gdzie łączyła się z "Reichsstraße 6". Fragment pomiędzy Eisenach i Erfurtem przebiegał po trasie historycznej "Via Regia". Początkowo B7 miała kończyć się w Dreźnie, lecz już w 3. Rzeszy zdecydowano zastąpić ten fragment drogą B173.

</doc>
<doc id="1155839" url="https://pl.wikipedia.org/wiki?curid=1155839" title="Agriotherium africanum">
Agriotherium africanum



</doc>
<doc id="1155840" url="https://pl.wikipedia.org/wiki?curid=1155840" title="Ancylotherium hennigi">
Ancylotherium hennigi



</doc>
<doc id="1155843" url="https://pl.wikipedia.org/wiki?curid=1155843" title="Argentavis">
Argentavis



</doc>
<doc id="1155846" url="https://pl.wikipedia.org/wiki?curid=1155846" title="Chororapithecus abyssinicus">
Chororapithecus abyssinicus



</doc>
<doc id="1155847" url="https://pl.wikipedia.org/wiki?curid=1155847" title="Bielsko-Biała Północ">
Bielsko-Biała Północ

Bielsko-Biała Północ – przystanek kolejowy w Bielsku-Białej, w województwie śląskim, w Polsce.
W roku 2021 przystanek obsługiwał 100–149 pasażerów na dobę.
Historia.
Przystanek kolejowy został otwarty w 1973 roku głównie dla pracowników pobliskiej Fabryki Samochodów Małolitrażowych w Bielsku-Białej, dojeżdżających pociągiem z okolic Żywca, Zwardonia i Suchej Beskidzkiej. Na peronie wybudowano przejście podziemne wraz z dodatkowym wejściem do zakładu. Pod wiatą zabudowano przeszklone poczekalnie i szalety, które zostały kompletnie zdewastowane, szalety później zlikwidowano. Na przełomie roku 2020 i 2021 został zmodernizowany. Wówczas została zabudowana nowa nawierzchnia z płyt betonowych wraz ze ścieżkami dla osób niewidomych i słabowidzących. 
Zdewastowana wiata oraz elementy infrastruktury zostały zlikwidowane. W zamian zainstalowano mniejsze wiaty i elementy małej architektury z oświetleniem. Dodatkowo peron został skrócony.

</doc>
<doc id="1155852" url="https://pl.wikipedia.org/wiki?curid=1155852" title="Synagoga we Wrocławiu (ul. Żeromskiego 26)">
Synagoga we Wrocławiu (ul. Żeromskiego 26)

Synagoga we Wrocławiu – dom modlitwy znajdujący się we Wrocławiu przy ulicy Stefana Żeromskiego 26.
Synagoga została założona zaraz po zakończeniu II wojny światowej. W 1950 roku została przeniesiona do nowej siedziby, mieszczącej się przy ulicy Oleśnickiej 11.

</doc>
<doc id="1155857" url="https://pl.wikipedia.org/wiki?curid=1155857" title="Nakalipithecus">
Nakalipithecus



</doc>
<doc id="1155861" url="https://pl.wikipedia.org/wiki?curid=1155861" title="Protictitherium gaillardi">
Protictitherium gaillardi



</doc>
<doc id="1155864" url="https://pl.wikipedia.org/wiki?curid=1155864" title="Synagoga we Wrocławiu (ul. Oleśnicka 11)">
Synagoga we Wrocławiu (ul. Oleśnicka 11)

Synagoga we Wrocławiu – dom modlitwy znajdujący się we Wrocławiu, w kamienicy przy ulicy Oleśnickiej 11.
Synagoga została założona w 1950 roku. Została przeniesiona ze starej siedziby mieszczącej się przy ulicy Stefana Żeromskiego 26. W grudniu 1967 roku dom modlitwy został wykwaterowany z budynku, w którym się mieścił ze względu na groźbę jego zawalenia.
Kamienicę wyremontowano, ale w jej wnętrzu już nigdy nie urządzono domu modlitwy.

</doc>
<doc id="1155869" url="https://pl.wikipedia.org/wiki?curid=1155869" title="Sahelanthropus tchadensis">
Sahelanthropus tchadensis



</doc>
<doc id="1155875" url="https://pl.wikipedia.org/wiki?curid=1155875" title="Orrorin tugenensis">
Orrorin tugenensis



</doc>
<doc id="1155880" url="https://pl.wikipedia.org/wiki?curid=1155880" title="Wydział Biologii Uniwersytetu im. Adama Mickiewicza w Poznaniu">
Wydział Biologii Uniwersytetu im. Adama Mickiewicza w Poznaniu

Wydział Biologii Uniwersytetu im. Adama Mickiewicza w Poznaniu ("WB UAM") – jeden z 20 wydziałów Uniwersytetu im. Adama Mickiewicza w Poznaniu. Kształci on studentów w dwóch trybach, na sześciu kierunkach zaliczanych do nauk biologicznych. Studenci mają do wyboru studia stacjonarne (dzienne) lub niestacjonarne (zaoczne). Miejscem, gdzie znajduje się Collegium Biologicum, czyli siedzibą wydziału, jest kampus Morasko na osiedlu Umultowo.
W roku akademickim 2010/2011 na wydziale kształciło się 1 667 studentów, co daje mu dziesiąte miejsce wśród wydziałów uczelni.
W roku 2011 WB wraz z Instytutem Chemii Bioorganicznej PAN utworzył Poznańskie Konsorcjum RNA, które w roku 2014 na okres 5 lat uzyskało status Krajowego Naukowego Ośrodka Wiodącego, nadawany przez Ministerstwo Nauki i Szkolnictwa Wyższego.
Wydział dysponuje bardzo cennymi zbiorami przyrodniczymi.
Władze Wydziału.
W kadencji 2020-2024:

</doc>
<doc id="1155884" url="https://pl.wikipedia.org/wiki?curid=1155884" title="Viola x wittrockiana">
Viola x wittrockiana



</doc>
<doc id="1155899" url="https://pl.wikipedia.org/wiki?curid=1155899" title="Kakuei Tanaka">
Kakuei Tanaka

 – japoński polityk, premier.
Życiorys.
Od roku 1947 był deputowanym do parlamentu. Od 1955 r. był politykiem Partii Liberalno-Demokratycznej, gdzie w latach 1965–1966 i 1967–1971 był sekretarzem generalnym, a w latach 1972–1974 – przewodniczącym partii.
Od 1962 r. do 1965 r. był ministrem finansów, a od 1971 r. do 1972 r. – ministrem handlu zagranicznego i przemysłu. Od lipca 1972 r. do grudnia 1974 r. był premierem.
W polityce zagranicznej Kakuei Tanaka był twórcą normalizacji stosunków z Chinami, a w celu dokonania wewnętrznych przemian ekonomicznych stworzył plan „Rekonstrukcji Archipelagu Japońskiego”. Chciał nim ożywić gospodarkę poprzez zwiększenie inwestycji rządowych w postaci rozbudowy autostrad, linii superszybkich pociągów oraz aktywacji regionów, które pozostawały opóźnione w stosunku do wielkich aglomeracji.
W grudniu 1974 r. – w wyniku oskarżeń o korupcję – ustąpił z funkcji premiera i przewodniczącego Partii Liberalno-Demokratycznej. W 1976 r. został aresztowany za przyjmowanie podarunków w okresie, kiedy był premierem (tzw. afera Lockheeda). W 1983 r. został uznany winnym, ale pozostał posłem niezależnym, oczekując na apelację. Na przełomie lat 1988/1989 był zamieszany w kolejną aferę – ujawniania poufnych informacji.

</doc>
<doc id="1155907" url="https://pl.wikipedia.org/wiki?curid=1155907" title="Rakhi Sawant">
Rakhi Sawant

Rakhi Sawant, właściwie Neeru Sawant (dewanagari: राखी सावंत, ur. 25 listopada 1978 w Bombaju) – indyjska aktorka, modelka i piosenkarka.
Zagrała w ponad 30 filmach w Bollywood.

</doc>
<doc id="1155909" url="https://pl.wikipedia.org/wiki?curid=1155909" title="Synagoga Chesed El">
Synagoga Chesed El



</doc>
<doc id="1155917" url="https://pl.wikipedia.org/wiki?curid=1155917" title="HMS Sheffield (1971)">
HMS Sheffield (1971)

HMS Sheffield (D80) – brytyjski niszczyciel rakietowy typu "42" z okresu zimnej wojny. Był to drugi okręt w historii Royal Navy, noszący imię „Sheffield”, od miasta Sheffield w Yorkshire. Zatonął po trafieniu argentyńską rakietą Exocet podczas wojny o Falklandy 4 maja 1982 roku.
Okręt zbudowano w stoczni Vickers Shipbuilding and Engineering Ltd w Barrow-in-Furness; zwodowany w 1971 roku, wszedł do służby w 1975.
Służba.
Podczas wojny o Falklandy został 4 maja 1982 trafiony przez rakietę Exocet wystrzeloną z jednego z dwóch argentyńskich samolotów Dassault Super Étendard (piloci: komandor podporucznik Augusto Bedacarratz i kapitan Armando Mayora), startujących z bazy Rio Grande, o godzinie 11.02 czasu lokalnego. Z uwagi na dystans, samoloty tankowały po drodze w powietrzu.
„Sheffield” pełnił wówczas wraz z dwoma innymi niszczycielami rolę patrolu radiolokacyjnego, osłaniając główne siły brytyjskiej floty z dwoma lotniskowcami. Dowódcą okrętu był kmdr James Salt. Wobec niewykrycia przez Brytyjczyków żadnych samolotów mogących zagrozić flocie, załoga niszczyciela nie znajdowała się jednak w gotowości bojowej. Para argentyńskich samolotów zbliżała się do celu na małej wysokości 20–25 metrów, przez co nie została wykryta przez radary okrętowe, zaś flota brytyjska nie posiadała samolotów ani śmigłowców wczesnego ostrzegania, które pozwoliłyby na ich wcześniejsze wykrycie. Samoloty korzystały przy tym z informacji o okrętach brytyjskich przekazywanych przez samolot patrolowy P-2H Neptune. Gdy samoloty na chwilę wzniosły się wyżej w celu namierzenia celów przez własne radary pokładowe około godziny 10.56, zostały wykryte przez niszczyciel HMS „Glasgow”, lecz centrum obrony powietrznej na lotniskowcu „Invincible” nie przywiązało do tego należytej wagi, biorąc to za fałszywy kontakt. Na niszczycielu „Glasgow” wydano rozkaz obsadzenia stanowisk, lecz na „Sheffieldzie” – nie, mimo że po godz. 11 wykrył on dwa echa samolotów własnym radarem typu 992Q, a następnie próbował je namierzyć system kierowania ogniem pocisków Sea Dart. Zbiegiem okoliczności, z uwagi na zakłócenia generowane przez uruchomiony system łączności satelitarnej, na „Sheffieldzie” został krótko przed tym wyłączony system rozpoznania UAA-1, który wykryłby sygnały z radarów pocisków. Należy zaznaczyć, że dokładne godziny i szczegóły chronologii zdarzeń różnią się nieco w wersji obu stron i poszczególnych raportach, w tym według wersji argentyńskiej pierwszy pocisk odpalono o 11.02, 37 km od celu, a drugi zaraz po nim, natomiast według wersji brytyjskiej odpalono je 18 i 15 km od celu. Na niszczycielu nie wystrzelono celów pozornych ani nie aktywowano armaty ani systemu rakietowego Sea Dart. Pociski zostały dostrzeżone dopiero przez obserwatorów, 45 sekund przed uderzeniem.
Jeden pocisk trafił okręt w kadłub na śródokręciu o 11.03, około 2,5 m nad linią wodną, a drugi minął okręt i wpadł do wody. Głowica bojowa rakiety o masie 165 kg wprawdzie najprawdopodobniej nie eksplodowała, jednak energia kinetyczna i pożar wywołany przez ponad połowę niezużytego paliwa rakietowego spowodowały spore zniszczenia. W burcie powstała dziura o wymiarach 4,6 na 1,2 m. Zniszczeniu uległy turbiny Olympus napędu głównego oraz część generatorów elektrycznych, a paliwo do generatorów spotęgowało pożar. Walkę z ogniem utrudniło uszkodzenie głównej magistrali pożarowej i części pomp. Paliły się drewniane meble, wykładziny i izolacja przewodów, powodując silne zadymienie. Wbrew często powielanej potocznej opinii, do pożarów nie przyczyniła się konstrukcja nadbudówek z łatwopalnych lekkich stopów aluminium, gdyż po okresie stosowania tych materiałów w konstrukcji okrętów, niszczyciele typu 42 miały już nadbudówki ze stali. Śmierć poniosło ogółem 20 marynarzy, a 26 odniosło rany lub doznało zatrucia (spośród 268-osobowej załogi). Pomimo pomocy innych okrętów, pożarów nie udało się opanować i okręt został opuszczony przez załogę, po czym palił się jeszcze przez kolejne 3–5 dni. Uszkodzenia okrętu były na tyle znaczne, że 10 maja zatonął podczas holowania przez fregatę „Yarmouth”. Był to pierwszy od 37 lat okręt Royal Navy utracony wskutek działań wojennych.

</doc>
<doc id="1155919" url="https://pl.wikipedia.org/wiki?curid=1155919" title="Symetria płaszczyznowa">
Symetria płaszczyznowa

Symetria płaszczyznowa względem płaszczyzny formula_1 – odwzorowanie geometryczne przestrzeni przyporządkowujące każdemu punktowi formula_2 tej przestrzeni punkt formula_3 taki, że punkty formula_2 i formula_3 leżą na prostej prostopadłej do formula_6 w równych odległościach od płaszczyzny formula_1 i po jej przeciwnych stronach.
Punktami stałymi symetrii płaszczyznowej są punkty płaszczyzny formula_1 i tylko one.
Jeśli figura geometryczna formula_9 jest swoim własnym obrazem w symetrii płaszczyznowej o płaszczyźnie formula_6 to formula_1 nazywamy płaszczyzną symetrii figury formula_9.
Figury posiadające płaszczyznę symetrii nazywamy płaszczyznowo symetrycznymi.
Dla dowolnej izometrii przestrzeni istnieją jedna, dwie, trzy lub cztery symetrie płaszczyznowe, z których można złożyć tę izometrię. Inaczej mówiąc symetrie płaszczyznowe są zbiorem generatorów grupy izometrii przestrzeni.
Symetrię płaszczyznową względem płaszczyzny formula_13 punktu formula_14 można opisać wzorem analitycznym:

</doc>
<doc id="1155922" url="https://pl.wikipedia.org/wiki?curid=1155922" title="Zjednoczone królestwo Izraela">
Zjednoczone królestwo Izraela

Zjednoczone królestwo Izraela (znane również jako królestwo Izraela i Judy) – starożytne państwo na Bliskim Wschodzie, którego historię szeroko opisuje Biblia. Zgodnie z opisem biblijnym było to państwo obejmujące tereny dzisiejszego Izraela, Autonomii Palestyńskiej, Syrii i Jordanii. Źródła pozabiblijne dostarczają nielicznych informacji o tym okresie w dziejach Palestyny, dlatego znaczenie, a nawet istnienie zjednoczonego królestwa i jego władców bywa kwestionowane.
Początki królestwa sięgają ok. 1030 p.n.e., kiedy to Saul miał zjednoczyć nękane atakami sąsiadów plemiona izraelskie. Po śmierci Saula i krótkotrwałej wojnie domowej tron objął Dawid, uznawany za twórcę militarnej potęgi Izraela. Ostatnim władcą zjednoczonego państwa był Salomon, którego polityka skupiała się głównie na sprawach wewnętrznych. Wkrótce po jego śmierci państwo uległo podziałowi na państwo północne (Izrael) pod panowaniem Jeroboama i południowe (Judę) pod panowaniem Roboama.
Historia.
Powstanie królestwa i panowanie Saula.
Początkowo Izraelici nie mieli stałego wodza, zachowując ustrój plemienny. Władzę sprawowali starsi rodów, arystokracja plemienna i zgromadzenie mężczyzn zdolnych do noszenia broni. Jedynie w przypadku zagrożenia na pewien czas nad kilkoma lub wszystkimi plemionami władzę obejmowali przywódcy zwani sędziami ("szofetim"). W okresie bezpośrednio poprzedzającym powstanie królestwa autorytetem dla całego Izraela był prorok Samuel. W tym czasie Izraelici wyrazili wolę ustanowienia monarchii. Samuel odnosił się do tego typu postulatów niechętnie, uznając za jedynego króla Boga Jahwe. Według Biblii otrzymał jednak polecenie od Pana, by wysłuchał lud i ustanowił króla. Ostrzegł ich jednak o konsekwencjach takiej decyzji (1 Sm 8).
Królem został Saul, którego autorytet został uznany przez Izraelitów po jego zwycięstwie nad Ammonitami (1 Sm 11). Pochodził on z plemienia Beniamina, które było plemieniem mało znaczącym, co zmniejszało niebezpieczeństwo, że jedno plemię zdobędzie wyraźną dominację. Sytuacja jednak była trudna. Plemiona izraelskie, ze względu na monopol Filistynów na usługi kowalskie, były praktycznie rozbrojone. Filistyni w swojej dominacji sięgnęli aż do Bet Sze’an. Syn Saula, Jonatan, wyzwolił rodzinne miasto króla, Gibeę (1 Sm 13,3), natomiast Saul pokonał Filistynów nieopodal przełęczy Michams, jednak nie wykorzystał zwycięstwa w pełni (1 Sm 14,16-37). Pełne zwycięstwo udało się osiągnąć jedynie w walkach z Amalekitami. Doszło też do konfliktu na tle religijnym z Samuelem. Podejrzliwość, nieufność i żądza władzy króla sprawiała, że stopniowo tracił on popularność w społeczeństwie.
Po pewnym czasie Filistyni zaatakowali ponownie. Izraelici ponieśli dotkliwą klęskę w bitwie na wzgórzu Gilboa, podczas której Saul popełnił samobójstwo, gdyż nie chciał dostać się do niewoli (1 Sm 31).
Panowanie Dawida.
Po śmierci Saula doszło do ponownego podziału królestwa. Dawid, były giermek króla Saula, który później popadł w niełaskę i schronił się w ziemi Filistynów, został namaszczony w Hebronie na króla Judy (2 Sm 2,1-7). Tymczasem Abner, dowódca wojsk Saula, obwołał Iszbaala, jedynego pozostałego przy życiu syna Saula, królem Izraela. Jego królestwo obejmowała część Zajdordanii, Galileę i Samarię. Doszło do krótkotrwałej wojny domowej. Po przegranej bitwie Abner odstąpił od Iszbaala, co osłabiło jego pozycję. Po pewnym czasie Iszbaal został zamordowany, jednak Dawid zgładził jego morderców, uznając, że mogą zdradzić i jego (2 Sm 4). Po 7 latach i 6 miesiącach od objęcia tronu w Judzie, Dawid objął władzę nad całym Izraelem.
Po zjednoczeniu państwa, Dawid postanowił ustanowić nową stolicę. Jego wybór padł na Jebus (późniejszą Jerozolimę), miasto należące do Jebuzytów. Jebus leżało w centrum kraju i kontrolowało drogę z północy na południe. Dodatkowo leżało na wzniesieniu, co zwiększało jego walory obronne. Dawid nazwał zdobyte Jebus „Miastem Dawidowym” i zasiedlił lojalnymi sobie ludźmi. Nie włączył go też do terytorium żadnego plemienia, lecz uczynił stałą siedzibą królewską. Dawid uczynił też Jerozolimę centrum życia religijnego, sprowadzając do niej Arkę Przymierza (2 Sm 6).
Filistyni, którzy uznawali podział Izraela za korzystny, wystąpili przeciwko Dawidowi, który jednak pokonał ich w dwóch kolejnych bitwach, co zakończyło okres ich dominacji. Pokonał również aramejskiego króla Hadadazera z Soby, Moabitów, Edomitów i Ammonitów. Moab został zmuszony do opłacania trybutu, natomiast Ammonici zostali zmuszeni do uznania władzy Dawida. Zhołdował również Damaszek i ustanowił tam swoją załogę. Izrael stał się regionalną potęgą. Sytuacja ku temu była sprzyjająca. Egipt w tym okresie nie prowadził ekspansji, Asyria i Babilonia zajęte były walkami pomiędzy sobą i z Aramejczykami, a po upadku imperium Hetytów w północnej Syrii panowało znaczne rozdrobnienie.
Dawid wprowadził odrębny stan urzędników cywilnych, ustanowił także stałe wojsko najemne. Jednak ze względu na liczne konflikty, reformy wewnętrzne były nieliczne, a sytuacja niestabilna. Królestwo pozostało zlepkiem plemion połączonych głównie osobowością władcy. Nie obyło się bez buntów, którymi przewodzili Absalom i Szeba. Król długo zwlekał z podjęciem decyzji co do sukcesji. Sytuację próbował wykorzystać Adoniasz, korzystając z poparcia Abiatara i Joaba, jednak, pod wpływem Batszeby i Natana, Dawid namaścił na następcę Salomona.
Panowanie Salomona.
Po objęciu władzy Salomon w pierwszej kolejności rozwiązał spory dotyczące sukcesji eliminując swoich przeciwników: zabijając Adoniasza i Joaba, a Abiatara skazując na wygnanie. Jego rządy miały charakter pokojowy, ze względów politycznych zawierał liczne małżeństwa z cudzoziemkami. Stabilność i pokój sprzyjały rozwojowi gospodarki i handlu. Wspólnie z Hiramem, królem Tyru, Salomon miał założyć w Esjon-Geber flotę handlową docierającą aż do Ofiru (1 Krl 9,26-28). Rozwojowi handlu sprzyjało opanowanie kluczowych szlaków handlowych przechodzących przez Lewant. Od przemieszczających się nimi kupców pobierano myto. Rozwinęło się również hutnictwo miedzi. Szczególnego znaczenia nabrały prace budowlane. Wzniesiono Świątynię Jerozolimską oraz liczne budowle w Jerozolimie i poza nią (1 Krl 5-7; 9,15-19). Wzmocniono również armię. W miejsce dotychczasowej organizacji plemiennej wprowadzono podział na okręgi (1 Krl 4,7-19), które jednak nie obejmowało terytorium pokolenia Judy. Opowieść biblijna uczyniła z Salomona wzór mądrego i sprawiedliwego władcy, przypisując mu autorstwo setek przypowieści i pieśni oraz sprawiedliwe wyroki sądowe (wyrok salomonowy). Jednocześnie Salomon utracił zwierzchnictwo nad Damaszkiem, gdzie władzę objął Rezon, także nad Edomem, do którego wrócił potomek króla Edomu, Hadad (1 Krl 11,14-25).
Rozpad królestwa.
Wydatki związane z polityką Salomona znacząco zwiększyły ucisk fiskalny. Utajone konflikty społeczne dały o sobie znać tuż po jego śmierci. Tymczasem jednak Roboam, następca Salomona, nie chciał zmniejszyć obciążeń. Wtedy plemiona północne pod wodzą Jeroboama, buntownika przeciwko władzy Salomona, który przed jego zemstą schronił się w Egipcie, zbuntowały się przeciwko władzy Roboama i ogłosiły secesję. Próby ponownego zjednoczenia kraju zakończyły się niepowodzeniem. Oba królestwa odziedziczyły po państwie Salomona tę samą kulturę materialną i duchową, jednak ich rozwój miał odtąd iść w różnych kierunkach.
Biblia podaje religijną interpretację rozpadu królestwa. Według niej był on konsekwencją odejścia Salomona od monoteizmu (1 Krl 11, 29-40).
Wojsko.
Saul stworzył pierwszą w dziejach Izraelitów stałą armię, która stale utrzymywała w gotowości trzy tysiące ludzi. Dawid utworzył straż przyboczną złożoną z cudzoziemskich najemników – Keretytów, Peletytów i Gittytów (czyli prawdopodobnie Filistynów). Jej dowódcą był Ittaj Gittyta. Większość armii stanowiło jednak pospolite ruszenie wszystkich mężczyzn zdolnych do noszenia broni, w wieku powyżej 20 lat. Obowiązkowi służby nie podlegali kapłani i lewici. Wojsko dzieliło się na oddziały liczące 1000, 100, 50 i być może 10 żołnierzy. Początkowo składało się wyłącznie z piechoty: ciężkozbrojnej, wyposażonej w tarcze i włócznie, oraz lekkozbrojnej, uzbrojonej w łuki i proce. Salomon wprowadził do armii rydwany. Dane biblijne dotyczące liczby rydwanów i jeźdźców sugerują, że były to wozy podobne do hetyckich i asyryjskich, z trzyosobową załogą.
Wątpliwości.
Nie brakuje osób wątpiących w przekaz biblijny. „Biblijni minimaliści” kwestionują niekiedy samo istnienie Dawida i Salomona, inni badacze nie zaprzeczają mu, ale podają w wątpliwość wielkość i znaczenie królestwa. Zwracają uwagę na brak przekazów źródłowych z epoki i brak potwierdzenia wielkich prac budowlanych, jakie miał prowadzić Salomon. Obrońcy przekazu biblijnego zwracają uwagę na to, że z tego burzliwego okresu ogólnie pozostało niewiele zapisków, natomiast brak danych archeologicznych wyjaśniają późniejszymi przebudowami i zniszczeniami. Jako dowód istnienia Dawida podawana jest stela z Tel Dan wspominająca o „domu Dawida”.
Wykopaliska archeologiczne.
W XXI w. prowadzone są w Izraelu wykopaliska archeologiczne, które zaowocowały odkryciem trzech ważnych stanowisk, datowanych na czasy Zjednoczonego Królestwa: 1) pałacu króla Dawida, budowli tarasowej i muru pałacu króla Salomona w Jerozolimie (archeolog Eliat Mazar), 2) miasta Szaarim w zachodnim Izraelu (archeolog Joseph Garfinkel), oraz 3) kopalni i huty miedzi króla Salomona w Jordanii (archeolog Thomas Levy).
Otoczone murami, dwubramne Chirbet Qejafa, identyfikowane z biblijnym miastem Szaarim (1 Sm 17,52) lub Netaim (1 Krn 4,21-23), to jedyne dobrze zachowane stanowisko archeologiczne z okresu zjednoczonego królestwa. Było żydowską twierdzą graniczną w pobliżu filistyńskiego Gat i istniało w latach ok. 1020-980, po czym zostało zniszczone. W trakcie wykopalisk prowadzonych w latach 2007-2012 odkryto między innymi najstarszy napis w języku hebrajskim, dotyczący ustanowienia królestwa oraz przed-salomonowe miejsce kultu, dowodzące, że już w tym okresie Izraelici przestrzegali co najmniej 2 przykazań mojżeszowych: 1) zakazu spożywania wieprzowiny oraz 2) zakazu wykonywania wizerunków ludzi i zwierząt.

</doc>
<doc id="1155924" url="https://pl.wikipedia.org/wiki?curid=1155924" title="Linia kolejowa nr 202">
Linia kolejowa nr 202

Linia kolejowa nr 202 Gdańsk Główny – Stargard – zelektryfikowana, jedno- i dwutorowa, pierwszorzędna (na odcinku do km 25,377 magistralna) linia kolejowa znaczenia państwowego w województwie pomorskim i zachodniopomorskim.
Historia do 1945 r..
W 1843 Towarzystwo Kolei Żelaznej Berlińsko-Szczecińskiej ("Berlin-Stettiner Eisenbahn-Gesellschaft" – BSE) ukończyło budowę linii do Szczecina – pierwszej na Pomorzu; trzy lata później (w 1846) przedłużono ją do Stargardu. Około 10 lat później spółka-córka BSE – Tylnopomorska Kolej Żelazna ("Hinterpommersche Eisenbahn") – dostała koncesję na budowę linii dalej na wschód.
W czerwcu 1859 po otwarciu linii do Koszalina stacja w Stargardzie stała się stacją węzłową. Kolejne odcinki powstały na przełomie lat 60. i 70. XIX wieku:
Po zakończeniu I wojny światowej i ukształtowaniu się granic (lata 1918-1920) linia znalazła się w granicach trzech państw: Republiki Weimarskiej (Niemiec), II Rzeczypospolitej (Polski) i Wolnego Miasta Gdańska. Stacjami granicznymi stały się "Groß Boschpol (Bożepole Wielkie)" (po stronie niemieckiej) i "Strzebielino" (po stronie polskiej). Ostatnią stacją w granicach Polski przed wjazdem do Wolnego Miasta Gdańska była "Kolibki Orłowo" (obecnie "Gdynia Orłowo"). Administrację nad koleją według postanowień traktatu wersalskiego w Wolnym Mieście Gdańsku powierzono kolejom polskim PKP, jednak językiem urzędowym był język niemiecki, toteż nazwy stacji na tym obszarze miały nazewnictwo w tym właśnie języku. Po wybuchu II wojny światowej w 1939 cała linia ponownie znalazła się w granicach Niemiec (III Rzeszy).
Według danych z "Urzędowego Rozkładu Jazdy Pociągów" P.K.P. z 1936 najwięcej pociągów kursowało na trasie "Danzig (Gdańsk Główny)"–"Zoppot (Sopot)" – aż 58 par – i dodatkowo 25 par między Gdańskiem, Gdynią i Redą. Do Wejherowa kursowało 20 par pociągów, do granicy w Strzebielinie 7 par i dodatkowo 1 para do Dworca Szczecińskiego w Berlinie.
Nazwy stacji przed 1945 (na odcinku "Gdynia Orłowo" – "Strzebielino Morskie" w latach 1918-1939, jeśli nie podano inaczej – identyczne jak obecnie):
Historia po 1945 r..
W 1945 r. zlikwidowano drugi tor pomiędzy Runowem Pomorskim a Białogardem. W latach 1952-1956 pomiędzy Gdańskiem Głównym a Gdynią Chylonią oddano do użytku linię kolejową biegnącą równolegle do linii 202, dziś oznaczoną jako linia kolejowa nr 250, po której kursuje większość pociągów trójmiejskiej SKM. W 1985 przedłużono tory do Rumi, a w międzyczasie na odcinku Gdańsk Gł. – Wejherowo utworzono kilkanaście nowych przystanków. Od tamtej pory na tym odcinku po torach linii 202 kursują głównie pociągi dalekobieżne. Na początku lat 80. XX w. otwarto jedyny nowy przystanek poza siecią SKM – w Głuszynie.
W 1981 między Gdynią a Stargardem kursowały 4 pary pociągów pospiesznych (w tym "Gedania" relacji Gdynia – Berlin-Lichtenberg). W późniejszym okresie tę trasę pokonywał jeszcze jeden pociąg, "Mare Balticum" – obydwa w latach 90. zostały zlikwidowane. Pociągi pospieszne kursowały także między Koszalinem / Słupskiem a Białogardem (w/z kierunku Poznania) i przez Gdańsk (do/z Warszawy). Wśród pociągów osobowych najdłuższą trasę pokonywały 2 pociągi (1 para) kursujące między Stargardem a Gdynią oraz ze/do Stargardu do/ze Słupska (dodatkowo 1 para) i do/z Koszalina (plus 2 pary), a także 1½ pary między Lęborkiem a Białogardem. Pozostałe pociągi osobowe kursowały na różnych odcinkach linii – najwięcej ich było na trasach Lębork-Słupsk, Koszalin-Białogard i Runowo Pomorskie-Stargard.
Po ponad 10 latach od elektryfikacji linii nr 250 rozwieszono sieć trakcyjną na linii 202 nad torami w aglomeracji trójmiejskiej – w październiku 1969 między Gdynią Gł. a Wejherowem oraz w grudniu 1976 z Gdańska Gł. do Gdyni Gł. – a od drugiej połowy lat 80. od Stargardu w kierunku wschodnim:
i pozostały odcinek we wrześniu 1989 między Słupskiem a Wejherowem.
W latach 2012-14 zmodernizowano odc. Gdańsk Główny-Gdynia Chylonia. Modernizacja polegała na budowie drugiego toru na odc. Gdynia Główna-Gdynia Chylonia, wymianie urządzeń SRK oraz przebudowie urządzeń SRK i układów torowych. W planach jest modernizacja odc. Gdynia Chylonia-Słupsk. Modernizacja tego odcinka polegać będzie na budowie drugiego toru dalekobieżnego na odcinku Gdynia-Chylonia-Rumia oraz Wejherowo-Słupsk; ponadto powstaną 2 tory aglomeracyjne na odcinku Rumia-Wejherowo. Po modernizacji odcinek Gdynia Chylonia-Słupsk będzie dostosowany do prędkości 160-200 km/h dla ruchu pasażerskiego i 120 km/h dla ruchu towarowego.
19 stycznia 2018 r. podpisano dwie umowy wartości 30 mln zł na wykonanie projektu modernizacji linii na odcinku z Gdyni do Słupska. W ramach prac projektowych linia ma być dostosowana w przyszłości do podniesienia prędkości do 200 km/h, na odcinku Wejherowo - Lębork - Słupsk dobudowany ma być drugi tor, na odcinku Rumia - Wejherowo trzeci i czwarty (dla ruchu SKM), a na odcinku Gdynia Chylonia - Rumia - czwarty (dla pociągów dalekobieżnych). Zaplanowane mają być również bezkolizyjne skrzyżowania linii kolejowej z drogami. Szacowany zakres modernizacji ma pochłonąć ok. 2 mld zł.
Prace projektowe miały zakończyć się pod koniec 2019 roku. Prace budowlane przewidywano pierwotnie na lata 2020-2023. W ramach projektowanej inwestycji zaplanowano budowę pięciu nowych przystanków o roboczych nazwach Reda Buczka (Gniewkowska), Bolszewo, Gościcino Zielony Dwór, Łebień i Siemianice oraz przebudowę 22 stacji i przystanków. Nowe perony powstaną m.in. w Gdyni Chyloni, Rumi, Redzie, Wejherowie, Gościcinie Wejherowskim, Bożympolu Wielkim, Godętowie, Lęborku, Pogorzelicach, Strzyżynie Słupskim, Leśnicach i Słupsku. Ponadto powstanie 18 nowych przejść pod torami, a 7 będzie zmodernizowanych. W ramach inwestycji modernizacji zostanie poddanych 47 mostów i wiaduktów
W lutym 2022 PKP PLK ogłosiły przetarg na modernizację odcinka Lębork-Słupsk, mającą przynieść skrócenie czasu podróży o około 10 minut. W ramach prac zmodernizowany zostanie tor istniejący oraz dobudowany tor nr 2. Pojawią się też nowe urządzenia i systemy sterowania ruchem, osiem przejść pod torami z windami (m.in. w Potęgowie i Damnicy). Powstaną nowe przystanki w Runowie i Łebieniu oraz odbudowany zostanie przystanek w Siemianicach.
Statystyki i podziały linii.
Maksymalna prędkość pociągów pasażerskich wynosząca co najmniej 100 km/h jest dozwolona na ok. 328 km linii. Największe ograniczenia występowały między Worowem a Łobzem, jednak zostały wyeliminowane. Obecnie najwięcej ograniczeń znajduje się na odcinku Runowo Pomorskie - Chociwel - Trąbki; są to głównie ograniczenia do 100 km/h ze względu na przejazd przez rozjazdy krzyżowe podwójne. Pociągi towarowe mogą rozwijać prędkość 100 km/h tylko na odcinku długości 84,5 km między Gdańskiem Gł. a Lęborkiem; na pozostałej trasie maksymalnie do 80 km/h.
Linia w większości jest jednotorowa, zaś dwutorowa na odcinkach:
Minimalny (hipotetyczny) czas przejazdu całej linii z maksymalną dozwoloną prędkością po torze nieparzystym wynosi 2:58 h (szynobusy – średnio 100,6 km/h), 3:08 h dla pasażerskich (śr. 95,4 km/h) oraz 4:10 h dla towarowych (śr. 71,7 km/h).
Porównanie czasu przejazdów dla pociągów osobowych w wybranych latach (wartości uśrednione):
a) pomiędzy Gdańskiem Głównym a Wejherowem (44 km):
b) pomiędzy Wejherowem a Słupskiem (87 km):
c) pomiędzy Słupskiem a Koszalinem (67 km):
d) pomiędzy Koszalinem a Runowem Pomorskim (90 km):
e) pomiędzy Runowem Pomorskim a Stargardem(45 km):
Podział linii według obszarów działania Zakładów Linii Kolejowych spółki PKP Polskie Linie Kolejowe (w nawiasach podano krańcowe stacje):
Numery tabel w rozkładzie jazdy:
Podział linii według województw:

</doc>
<doc id="1155928" url="https://pl.wikipedia.org/wiki?curid=1155928" title="Jigdo">
Jigdo

jigdo (z ang. "jigsaw" – układanka i "download" – pobierać) jest zaprojektowanym dla Debiana narzędziem do pobierania plików z różnych serwerów lustrzanych w celu zbudowania z nich obrazu startowej płyty instalacyjnej.
W typowym przypadku użytkownik, który chce stworzyć obraz dysku, pobiera stosunkowo małej wielkości plik o rozszerzeniu ".jigdo", następnie wywołuje narzędzie codice_1, które automatycznie kopiuje pozostałe pliki: plik o rozszerzeniu ".template" oraz serię paczek .deb wymienionych w pliku o rozszerzeniu ".jigdo". Następnie wywoływane jest narzędzie mkisofs w celu zbudowania finalnego obrazu ISO. Taka forma dystrybucji systemu pozwala na zastąpienie części serwerów lustrzanych z obrazami płyt CD/DVD zwykłymi debianowymi repozytoriami, które są jednocześnie dostępne przez standardowy system zarządzania pakietami, na przykład APT.

</doc>
<doc id="1155930" url="https://pl.wikipedia.org/wiki?curid=1155930" title="Östers Idrottsförening">
Östers Idrottsförening



</doc>
<doc id="1155936" url="https://pl.wikipedia.org/wiki?curid=1155936" title="Brygidki (więzienie)">
Brygidki (więzienie)

Brygidki – potoczna nazwa więzienia we Lwowie przy ul. Kazimierzowskiej (obecnie Horodocka).
Historia.
Renesansowy gmach został zbudowany w 1614 dla żeńskiego zakonu św. Brygidy. Istniejąca przy budynku kaplica św. Piotra do dziś spełnia swoją pierwotną rolę, natomiast budynek klasztorny, po likwidacji zakonu w 1784, został zamieniony na więzienie kryminalne.
Przy burzeniu zabudowań pod koniec 1913 zachowano kościół klasztoru Brygidek. Po I wojnie światowej więzienie zamieniono na polityczne. 
Brygidki były jednym z kilku miejsc we Lwowie, gdzie po wybuchu wojny niemiecko-sowieckiej w czerwcu 1941 roku NKWD dokonało masowego mordu więźniów politycznych. W ostatnich dniach „pierwszej okupacji sowieckiej” w więzieniu przetrzymywano prawdopodobnie około 4 tys. osób. Wieczorem 23 czerwca sowiecka straż opuściła gmach, ryglując bramy i pozostawiając osadzonych w zamkniętych celach. Następnego poranka więźniowie wyłamawszy drzwi cel wydostali się na wewnętrzny dziedziniec, jednakże tylko kilkuset z nich zdołało wydostać się poza teren więzienia. 25 czerwca na Brygidki powrócili enkawudziści, którzy przystąpili do systematycznej eksterminacji osadzonych. W ciągu czterech dni zamordowano co najmniej 2 tys. więźniów. Stosy trupów odnalezione później w piwnicach Brygidek liczyły po 4–5 warstw. Przed opuszczeniem Lwowa przez Sowietów gmach więzienia został podpalony. Prawdopodobnie ogień podłożyli enkawudziści, chcąc w ten sposób zatrzeć ślady zbrodni. Część źródeł sugeruje jednak, że „Brygidki” zostały podpalone przez samych więźniów już po odejściu Sowietów, gdyż ocalali z masakry nie chcieli dopuścić, aby więzienne akta dostały się w ręce nadciągających Niemców.
W więzieniu zginęli prawdopodobnie gen. dyw. Wojciech Rogalski i Kazimierz Kott, szef PLAN-u.
Straconych i zmarłych w więzieniu chowano w nieoznakowanych mogiłach na Cmentarzu Zamarstynowskim. Do ewakuacji zwłok z Brygidek i ich pochówku użyto Żydów, których uprzednio posądzono o kolaborację z władzami sowieckimi i odpowiedzialność za mordy w więzieniach. Wielu Żydów zostało podczas usuwania zwłok brutalnie zamordowanych przez Niemców i nacjonalistów ukraińskich. Mordy więzienne stanowiły podłoże do dokonania pogromu na Żydach we Lwowie, podobnie jak i w innych miastach, gdzie miały miejsce mordy w więzieniach. W czasie pogromu we Lwowie zginęło około 5 tys. Żydów.
Upamiętnienie.
Martyrologia Polaków osadzanych i zamordowanych przez funkcjonariuszy NKWD została upamiętniona po 1990 roku na Grobie Nieznanego Żołnierza w Warszawie napisem na jednej z tablic: „MONTELUPICH / BRYGIDKI / ZAMEK LUBELSKI / 1939 – 1945".

</doc>
<doc id="1155937" url="https://pl.wikipedia.org/wiki?curid=1155937" title="Osters IF Vaxjo">
Osters IF Vaxjo



</doc>
<doc id="1155940" url="https://pl.wikipedia.org/wiki?curid=1155940" title="Nawrót">
Nawrót



</doc>
<doc id="1155942" url="https://pl.wikipedia.org/wiki?curid=1155942" title="Wydział Chemii Uniwersytetu im. Adama Mickiewicza w Poznaniu">
Wydział Chemii Uniwersytetu im. Adama Mickiewicza w Poznaniu

Wydział Chemii Uniwersytetu im. Adama Mickiewicza w Poznaniu ("WCh UAM") - jeden z 20 wydziałów Uniwersytetu im. Adama Mickiewicza w Poznaniu kształcący studentów na kierunku chemia (w ośmiu specjalnościach), na studiach stacjonarnych (dziennych) oraz niestacjonarnych (zaocznych).
Do 2012 mieścił się w budynku Collegium Chemicum przy ul. Grunwaldzkiej 6. W 2012 wydział rozpoczął przenosiny do Collegium Chemicum Novum przy ul. Umultowskiej 89 B (obecnie ul. Uniwersytetu Poznańskiego 8) w kampusie Morasko na osiedlu Umultowo.
W roku akademickim 2010/2011 na wydziale kształciło się 1025 studentów, co daje mu dwunaste miejsce wśród wydziałów uczelni.
Na wydziale chemii funkcjonuje 36 grup badawczych w tym 23 zakłady i 13 pracowni:
Władze Wydziału.
W kadencji 2020–2024:

</doc>
<doc id="1155943" url="https://pl.wikipedia.org/wiki?curid=1155943" title="Synagoga we Wrocławiu (ul. Oleśnicka)">
Synagoga we Wrocławiu (ul. Oleśnicka)



</doc>
<doc id="1155944" url="https://pl.wikipedia.org/wiki?curid=1155944" title="Sven Rydell">
Sven Rydell

Sven Åke Albert Rydell (ur. 14 stycznia 1905 w Göteborgu, zm. 4 kwietnia 1975 tamże) – szwedzki piłkarz grający na pozycji napastnika, reprezentant Szwecji w latach 1923–1932, brązowy medalista igrzysk olimpijskich, trener piłkarski.
Jeden z najskuteczniejszych napastników w historii reprezentacji Szwecji, rekordzista pod względem zdobytych hat tricków i autor najszybszego hat tricka w drużynie narodowej. Brązowy medalista Igrzysk Olimpijskich 1924, członek "Hall of Fame" organizacji Sveriges Fotbollshistoriker &amp; Statistiker. Uznawany za pierwszego szwedzkiego piłkarza, który był rozpoznawalny za granicą.
Kariera klubowa.
W trakcie kariery klubowej występował w Holmens IS, Örgryte IS oraz Redbergslids IK. Jako zawodnik Örgryte IS wywalczył w sezonach 1925/26 i 1927/28 mistrzostwo Szwecji.
Kariera reprezentacyjna.
20 czerwca 1923 zadebiutował w reprezentacji Szwecji w wygranym 5:4 meczu z Finlandią, w którym zdobył gola w 22. sekundzie. W 1924 roku wziął udział w Igrzyskach Olimpijskich 1924 w Paryżu, gdzie Szwecja zdobyła brązowy medal. Ogółem w latach 1923–1932 rozegrał on w drużynie narodowej 43 spotkania, w których zdobył 49 goli.
Rydell jest rekordzistą pod względem liczby zdobytych hat tricków (9). Wraz z Filipem Johanssonem dzieli miano zdobywcy najszybszego hat tricka w reprezentacji, na który obaj zawodnicy potrzebowali 5 minut. Do 2014 roku był on najskuteczniejszym strzelcem drużyny narodowej, kiedy to jego wynik 49 bramek pobił Zlatan Ibrahimović.
Kariera trenerska.
W latach 1934–1935 pełnił funkcję szkoleniowca Örgryte IS.
Inne dyscypliny.
W 1933 roku wygrał z klubem Redbergslids IK mistrzostwo Szwecji w piłce ręcznej. W 1965 roku został w barwach Örgryte IS mistrzem kraju w bowlingu.
Życie prywatne.
Po zakończeniu kariery pracował jako dziennikarz sportowy w gazecie „Göteborgs-Tidningen”, gdzie publikował pod pseudonimem "Dribbler". Jego córka Ewa reprezentowała Szwecję w gimnastyce na Igrzyskach Olimpijskich 1960 oraz 1964.

</doc>
<doc id="1155945" url="https://pl.wikipedia.org/wiki?curid=1155945" title="UT Arad">
UT Arad

Fotbal Club UTA Arad w skrócie UTA Arad lub UT Arad – rumuński klub piłkarski z siedzibą w mieście Arad.
Historia.
Klub UT Arad założony został w 18 kwietnia 1945 roku. Klub sześciokrotnie zdobył mistrzostwo Rumunii i zajmuje pod tym względem trzecie miejsce (częściej po tytuł mistrza sięgały tylko Steaua Bukareszt i FC Dinamo Bukareszt). Ponadto UT Arad dwukrotnie zdobył Puchar Rumunii. Najsłynniejszym osiągnięciem klubu na arenie międzynarodowej było wyeliminowanie we wrześniu 1970 roku w Pucharze Mistrzów 1970/71 holenderskiego klubu Feyenoord, który wtedy bronił tytułu najlepszego klubu Europy.
Klub UT Arad znany jest także stąd, że występował w nim bramkarz Helmuth Duckadam, który grając w klubie Steaua Bukareszt wsławił się obroną rzutów karnych w finale Pucharu Mistrzów w sezonie 1985/86 egzekwowanych przez graczy FC Barcelona. Dzięki jego znakomitej postawie Steaua jako pierwszy klub spoza Europy Zachodniej zdobyła najcenniejsze europejskie trofeum.
UT Arad posiada duże grupy kibiców jak Red Fighters, Spetzza Ultra Rossa, Red Faction czy Commando Hooligans. Kibice UT Arad szczególnie koncentrują się na rywalizacji z klubem Politehnica Timiszoara.

</doc>
<doc id="1155946" url="https://pl.wikipedia.org/wiki?curid=1155946" title="Najpiękniejsze oszustwa świata">
Najpiękniejsze oszustwa świata

Najpiękniejsze oszustwa świata (fran. "Les plus belles escroqueries du monde") – francusko-włosko-japońsko-holenderski film z 1964 roku, składający się z pięciu nowel.
O filmie.
Każda z pięciu nowel rozgrywa się w innym kraju, w obrębie jednego miasta; każda nowela ma innego reżysera, scenarzystę i aktorów; w każdej - z wyjątkiem czwartej, paryskiej - protagonistą jest kobieta:
reż. Hiromichi Horikawa - miejsce akcji Tokio
reż. Roman Polański - miejsce akcji Amsterdam 
reż. Ugo Gregoretti - miejsce akcji Neapol
reż. Claude Chabrol - miejsce akcji Paryż
reż. Jean-Luc Godard - miejsce akcji Marrakesz
Les Cinq Bienfaiteurs de Fumiko.
Fordanserka próbuje ukraść złotą, sztuczną szczękę staremu sknerze.
La Rivière de Diamants.
Diamentowy naszyjnik (fran. La Rivière de Diamants) - to 33 minutowa opowieść Romana Polańskiego. Młoda i atrakcyjna dziewczyna pochodząca z Francji (Nicole Karen), uwodzi holenderskiego biznesmena, kradnie dla zabawy naszyjnik, a następnie wymienia go na papugę.
La Feuille du Route.
Sutener wydaje swoje podopieczne za starców z przytułku. 
L’homme qui vendit la Tour Eiffel.
Grupa oszustów sprzedaje naiwnemu Niemcowi wieżę Eiffla jako obiekt przeznaczony na złom.
Le Grand escroc.
Amerykańska dziennikarka prowadzi śledztwo w sprawie podrobionych pieniędzy.

</doc>
<doc id="1155947" url="https://pl.wikipedia.org/wiki?curid=1155947" title="Fotbal Club Uzina Textila Arad">
Fotbal Club Uzina Textila Arad



</doc>
<doc id="1155949" url="https://pl.wikipedia.org/wiki?curid=1155949" title="Sarykopa">
Sarykopa

Sarykopa (ros. Сарыкопа) – słone jezioro w północno-zachodnim Kazachstanie, w południowej części Bramy Turgajskiej. Powierzchnia – 336 km², rozciągłość N-S – 53 km, głębokość – zmienna. Reżim śnieżny. Największy dopływ – Teke. Przez jezioro przepływa rzeka Saryozen (dopływ Turgaju). Wschodni brzeg płaski, zachodni – o wysokości 5-10 m. Jezioro składa się z kilku zbiorników, połączonych przesmykami.

</doc>
<doc id="1155951" url="https://pl.wikipedia.org/wiki?curid=1155951" title="Mieczysław Bem">
Mieczysław Bem

Mieczysław Bem (ur. 1894 w Płocku, zm. 14 maja 1926 w Warszawie) – kapral Wojska Polskiego, harcmistrz, jeden z twórców harcerstwa na ziemiach polskich, zwolennik Piłsudskiego, zginął w czasie przewrotu majowego, wspierając wojska sanacyjne.
Życiorys.
Bem urodził się w wielodzietnej rodzinie. Ojciec Kazimierz był artystą rzeźbiarzem, prowadził własny zakład rzeźbiarsko stolarski. Po zamknięciu warsztatu uczył początkowo w jednej z łódzkich szkół, następnie przeniesiony został do szkoły w Pabianicach, natomiast matka, Kazimiera, pochodziła z rodziny Wołowskich. 
Wychowywał się w rodzinie o mocnych tradycjach patriotycznych. Brat Władysław, który był inżynierem zginął podczas powstania warszawskiego, Stanisław był profesorem na Politechnice Warszawskiej, a Zygmunt zginął w 1920 roku, gdy wracał z lotu bojowego.
Był tolerancyjnym człowiekiem, co wiązało się z wychowywaniem w domu, w którym ojciec był wyznania ewangelickiego, a matka rzymskokatolickiego.
Jeszcze jako młody człowiek podjął się tworzenia skautingu na terenie Królestwa Polskiego (1910). 
Swoją pracą przygotowywał młodzież zgromadzoną pod sztandarem skautingu do podjęcia realizacji zbliżającej się próby dziejowej. Był to bardzo trudny okres w dziejach harcerstwa polskiego. Świeżo powstała organizacja pracowała bez metod i praktycznie bez wzorców. Tylko z jednym wielkim celem jakim było przygotowywanie organizujących się młodych ludzi do odzyskania niepodległości. Czas ten został nazwany okresem konspiracji.
W 1914 roku wielką popularnością między płockimi skautami cieszyły się niepodległościowe hasła głoszone przez Józefa Piłsudskiego. Wtedy to prawdopodobnie wstąpił do Polskiej Organizacji Wojskowej.
Kiedy w 1914 roku wybuchła I wojna światowa Mieczysław Bem nie opowiedział się za żadną z walczących stron, wybrał postawę wyczekującą. Przez pierwszy okres zawieruchy wojennej Bem niósł samarytańską pomoc w szpitalu.
Na przełomie lat 1914/1915 Bem zorganizował w Płocku pierwszą drużynę młodszo-harcerską zrzeszającą młodzież uczęszczającą do szkół powszechnych.
Po wkroczeniu do Płocka Niemców Bem był wielokrotnie oskarżany o przynależność do organizacji spiskowych. Wiązało się to z wielokrotnymi przesłuchaniami. Jego drogi na krótko splotły się z losami Władysława Broniewskiego. Trwało to do momentu, gdy Broniewski wstąpił do Legionów Piłsudskiego (1915 r.).
Wkroczenie wojsk niemieckich i austriackich na tereny Królestwa Polskiego, stworzyło dogodne warunki dla legalnego rozwoju pracy skautowej. 1 listopada 1916 roku cztery organizacje skautowe działające na terenie królestwa Polskiego złączyły się powołując do życia Związek Harcerstwa Polskiego.
Po 1 listopada 1916 roku Mieczysław Bem zaczął organizować w Płocku pierwszą drużynę harcerską im. Szymona Mohorta. Wybór tego bohatera świadczy o dużym wpływie, na płockich harcerzy, ideologii reprezentowanej przez endecję. Bem był aktywnym działaczem Polskiej Organizacji Wojskowej o tendencjach lewicowych.
Gdy Bem miał 22 lata umarła jego matka. Zmuszony do rozpoczęcia pracy zawodowej, przeprowadził się do swojej siostry Zofii z męża Karbarżowej zamieszkałej w Warszawie przy ulicy Chmielnej (róg Brackiej). Podjął pracę w fabryce radiotechnicznej, skończył szkołę rusznikarską. Pod wpływem wydarzeń dziejowych zaciągnął się ochotniczo do tworzącego się na terenie Cytadeli baonu harcerskiego. Został tam awansowany do stopnia kaprala. Cieszył się dużym autorytetem u swoich podwładnych. Po rozwiązaniu baonu, harcerzy rozparcelowano po pułkach. Ze względu na zdobyte umiejętności podczas pracy w fabryce w trakcie walk polsko-radzieckich Bem odpowiadał za obsługę radiostacji.
Po podpisaniu traktatu ryskiego Bem został zdemobilizowany. Rozpoczął się dla niego trudny okres, kiedy przez dłuższy czas bezskutecznie szukał pracy. W końcu znalazł zatrudnienie, jako urzędnik elektrowni warszawskiej.
8 października 1921 roku w szkole powszechnej nr 33 przy ulicy Złotej powołana została 50. Warszawska Drużyna Harcerska im. Michała Drzymały, na której czele do połowy 1922 roku stał Mieczysław Bem. W zastępstwie Bema drużynę objął druh Dzierzyński. Rola Bema ograniczona została do sprawowania funkcji opiekuna drużyny. W międzyczasie rozkazem komendy chorągwi 50. WDH została przemianowana na 40. WDH. 
Z początkiem roku szkolnego 1924/1925 funkcję drużynowego ponownie objął przodownik Mieczysław Bem, piastując ją do swojej tragicznej śmierci. Okres sprawowania przez niego funkcji zarysował się jako stały rozwój i rozrost drużyny. 
Kiedy w Polsce doszło przewrotu majowego (1926 r.), Bem zgłosił się do służby samarytańskiej, po stronie Piłsudskiego.
14 maja 1926 roku w trakcie pełnienia służby (jako sanitariusz wojsk atakujących) zginął trafiony dwukrotnie. Pochowany został na Cmentarzu Powązkowskim w Warszawie (kwatera 107-3-2,3). Pośmiertnie został dwukrotnie awansowany za zasługi wniesione w rozwój harcerstwa.

</doc>
<doc id="1155953" url="https://pl.wikipedia.org/wiki?curid=1155953" title="Radio Mazury">
Radio Mazury

Radio Mazury – nieistniejąca rozgłośnia regionalna nadająca z Ostródy (101,5 MHz), Olsztynka i Morąga. Redakcja mieściła się w Ostródzie przy ul. Drwęckiej 5. Zasięg stacji wynosił średnio ok. 50 km od anteny nadawczej lub przekaźnikowej.
Radio Mazury było pierwszą w Polsce międzywyznaniową rozgłośnią radiową założoną i prowadzoną przez Fundację Edukacji Medialnej. Większość poruszanych na antenie spraw dotyczyło miasta Ostródy i całego powiatu ostródzkiego.
Format muzyczny Radia Mazury określało hasło "Muzyka najlepsza na Mazurach".
1 lutego 2015 roku Radio Mazury zostało zastąpione przez Radio Zet Gold.

</doc>
<doc id="1155956" url="https://pl.wikipedia.org/wiki?curid=1155956" title="Hertha Oberheuser">
Hertha Oberheuser



</doc>
<doc id="1155958" url="https://pl.wikipedia.org/wiki?curid=1155958" title="Kusmuryn">
Kusmuryn

Kusmuryn (t. Ubagan, Kuszmurun; kaz. "Құсмұрын"; ros. "Кушмурун", "Убаган") – słone jezioro w północno-zachodnim Kazachstanie, w centralnej części Bramy Turgajskiej. Powierzchnia - 210 km², głębokość - 1-3 m, wysokość lustra wody - 103 m n.p.m. Reżim śnieżny. Przez jezioro przepływa rzeka Ubagan (dopływ Tobołu w dorzeczu Irtyszu). Podczas wysokiego stanu wody wiosną woda w jeziorze jest słodka, przez pozostałą część roku - lekko słona. Jezioro jest bogate w ryby. 

</doc>
<doc id="1155961" url="https://pl.wikipedia.org/wiki?curid=1155961" title="Estádio da Ressacada">
Estádio da Ressacada

Estádio da Ressacada (oficjalna nazwa Estádio Aderbal Ramos da Silva) – stadion piłkarski we Florianópolis, Santa Catarina, Brazylia, na którym swoje mecze rozgrywa klub Avaí FC.
Nazwa stadionu została nadana ku pamięci Aderbal Ramos da Silvie, który był przewodniczącym okręgowego związku piłki nożnej stanu Santa Catarina.

</doc>
<doc id="1155965" url="https://pl.wikipedia.org/wiki?curid=1155965" title="Wydział Filologii Polskiej i Klasycznej Uniwersytetu im. Adama Mickiewicza w Poznaniu">
Wydział Filologii Polskiej i Klasycznej Uniwersytetu im. Adama Mickiewicza w Poznaniu

Wydział Filologii Polskiej i Klasycznej Uniwersytetu im. Adama Mickiewicza w Poznaniu ("WFPiK UAM") – jeden z 20 wydziałów Uniwersytetu im. Adama Mickiewicza w Poznaniu, kształcący studentów w kierunkach zaliczanych do nauk humanistycznych - w obrębie Filologii polskiej, na studiach stacjonarnych i niestacjonarnych, Filologii klasycznej, a także na Filologii polskiej jako obcej, Humanistyce w szkole - polonistyczno-historycznych studiach nauczycielskich, Polonistyczno-filozoficznych studiach nauczycielskich, kierunku Polacy i Niemcy w Europie, Sztuce pisania, Studiach śródziemnomorskich, Literaturze powszechnej, Studiach slawistycznych, Central European and Balkan Studies, Central Europe in the International Perspective, Filmoznawstwie i kulturze mediów, Groznawstwie, Międzyobszarowych Indywidualnych Studiach Humanistycznych i Społecznych, na studiach stacjonarnych oraz studiach podyplomowych.
Mieści się on w całości w budynku Collegium Maius przy ul. Aleksandra Fredry 10. 25 września 2009 roku nastąpiło otwarcie nowej biblioteki wydziałowej, która została wybudowana na tyłach budynku Collegium Maius, połączonego z budynkiem głównym. Od 2018 roku biblioteka nosi imię byłego dziekana, prof. dr. hab. Józefa Tomasza Pokrzywniaka. Przedtem biblioteka mieściła się w gmachu Collegium Novum przy al. Niepodległości 4 – poprzedniej siedzibie polonistyki UAM.
W roku akademickim 2017/2018 na wydziale kształciło się 1964 studentów oraz 143 doktorantów.
W 1939 jako "Seminarium Historii i Literatury Polskiej U. P." zostało członkiem Towarzystwa Miłośników Miasta Poznania.
Władze Wydziału.
W kadencji 2020–2024:

</doc>
<doc id="1155970" url="https://pl.wikipedia.org/wiki?curid=1155970" title="Tadeusz Sulimirski (generał)">
Tadeusz Sulimirski (generał)

Tadeusz Sulimirski herbu Lubicz (ur. 31 października 1866 w Łączkach, zm. 1940 we Lwowie) – generał brygady Wojska Polskiego.
Życiorys.
Urodził się 31 października 1866 w Łączkach, w ówczesnym powiecie jasielskim Królestwa Galicji i Lodomerii, w rodzinie Józefa Jana Sulimirskiego (1839–1910) i Bolesławy z Rogoyskich (1840–1881). Miał sześcioro rodzeństwa: Marię (1863–1941), Bolesława (1863–1943), Leontynę (1865–1957), Zygmunta (1870–1915), Kazimierza (ur. 1872), majora kawalerii pospolitego ruszenia i Wita (1874–1943).
Służba w cesarskiej i królewskiej Armii.
W 1883 roku ukończył naukę w Szkole Kadetów Kawalerii w Hranicach (Kavalleriekadettenschule in Mährisch Weißkirchen) i rozpoczął studia w Akademii Handlowej w Wiedniu, lecz wkrótce z nich zrezygnował. 21 maja 1886 roku rozpoczął zawodową służbę wojskową w cesarskiej i królewskiej Armii. Do 1 sierpnia 1896 roku był oficerem Galicyjskiego Pułku Ułanów Nr 2 w Tarnowie. W latach 1893–1894 pełnił funkcję oficera prowiantowego pułku. W 1894 został przydzielony z macierzystego oddziału do Pułku Ułanów Obrony Krajowej Nr 2. Od 1 października 1894 do 1 sierpnia 1895 był słuchaczem Kursu Telegraficznego. W latach 1905–1912 dowodził szwadronem w Galicyjskim Pułku Ułanów Nr 1 we Lwowie. W latach 1907–1908 w Wiedniu był słuchaczem ośmiomiesięcznego kursu dla oficerów sztabowych. W 1912 roku wyznaczony na stanowisko dowódcy II dywizjonu w Pułku Ułanów Obrony Krajowej Nr 1 we Lwowie, a rok później awansowany na majora. Z chwilą mobilizacji mianowany dowódcą dywizjonu kawalerii (Kavalleriedivision) w 43 Dywizji Piechoty Obrony Krajowej, Feldmarschalleutnanta Alberta Schmidta von Georgenegg. W skład dywizjonu weszły 5 i 6 szwadrony pułku ułanów Obrony Krajowej Nr 1.
W czasie I wojny światowej (do kwietnia 1916 roku) dowodził wspomnianym wyżej dywizjonem na froncie galicyjskim. Następnie został przydzielony do Pułku Piechoty Obrony Krajowej Nr 20 na froncie włoskim, w Tyrolu i Gorycji, dowódca grupy kawalerii w dolinie Astico i dowódca batalionu. 10 października 1916 został przydzielony do Kadry Pułku Strzelców Konnych Nr 1 w Fulnek. Od 10 lutego 1917 do 31 października 1918 był przydzielony do Pułku Strzelców Nr 34 na froncie wołyńskim nad Stochodem dowodząc batalionem, a następnie pułkiem. W tym samym roku awansowany na pułkownika.
Służba w Wojsku Polskim.
Uczestniczył w obronie Lwowa. Od 28 listopada 1918 roku pełnił funkcję przewodniczącego Komisji Weryfikacyjnej przy Dowództwie „Wschód”. 19 marca 1919 roku został komendantem miasta i placu we Lwowie. 4 sierpnia tego roku objął stanowisko sztabowego oficera inspekcyjnego kawalerii przy Dowództwie Okręgu Generalnego „Łódź”. 16 października 1919 został mianowany dowódcą 1 Pułku Strzelców Konnych (Dragonów). Faktycznie nie dowodził ponieważ poszczególne dywizjony walczyły oddzielnie jako jazda dywizyjna. Między innymi I dywizjon w składzie Grupy gen. Bonin’a (eks 7 Dywizja Strzelców Polskich). IV wołyński dywizjon mjr Feliksa Jaworskiego do grudnia stacjonował w Hrubieszowie, a później walczył na froncie poleskim w składzie 9 Dywizji Piechoty. 15 listopada 1919 został zwolniony ze stanowiska dowódcy pułku i równocześnie mianowany dowódcą 4 Brygady Jazdy. 29 maja 1920 roku został zatwierdzony z dniem 1 kwietnia 1920 roku w stopniu pułkownika, w kawalerii, w grupie oficerów byłej armii austriacko-węgierskiej.
Na stanowisku liniowym pozostał do czerwca 1920 roku. Z powodu złego stanu zdrowia przeniesiony do służby sztabowej. 23 lipca objął obowiązki zastępcy dowódcy Okręgu Generalnego „Kielce” w Kielcach. W listopadzie 1921 roku został przeniesiony na stanowisko zastępcy dowódcy Okręgu Korpusu Nr X w Przemyślu. 
Naczelnik Państwa i Naczelny Wódz dekretem z 10 września 1922 roku przeniósł go z dniem 1 września 1922 roku w stan spoczynku, w stopniu generała brygady z prawem noszenia munduru. Jako emerytowany generał brygady zatrzymany został w służbie czynnej. Powierzono mu obowiązki kontrolera remontu przy Departamencie II Jazdy Ministerstwa Spraw Wojskowych. 26 października 1923 roku Prezydent RP zatwierdził go w stopniu generała brygady. W lutym 1924 roku objął stanowisko inspektora remontu przy Generalnym Inspektorze Jazdy. Ostatecznie Minister Spraw Wojskowych zwolnił go z czynnej służby z dniem 31 grudnia 1924 roku.
Na emeryturze pracował dorywczo w przedsiębiorstwie naftowym swojego brata Wita. W listopadzie 1939 roku aresztowany przez funkcjonariuszy NKWD i osadzony w więzieniu Brygidki we Lwowie. Współwięźniem generała był lwowski architekt i poeta, kpt. Marian Hełm-Pirgo. Z jego relacji wynika, że generał w następstwie trudnych warunków więziennych zachorował na przewlekłe zapalenie nerek. W lutym 1940 roku przeniesiony został do więziennego szpitala, lecz po kilku dniach zmarł.
Rodzina.
Tadeusz Sulimirski był żonaty z Bohdaną (Bogdaną) z Kaczkowskich (ur. ok. 1870, zm. ok. 1941 w Kazachstanie). Została aresztowana na drugi dzień po zatrzymaniu męża. Po pewnym czasie zwolniona z więzienia. W kwietniu 1940 deportowana do Kazachstanu, w rejon Semipałatyńska, gdzie zmarła z głodu.
Miał czworo dzieci: 

</doc>
<doc id="1155971" url="https://pl.wikipedia.org/wiki?curid=1155971" title="Aksuat">
Aksuat

Aksuat (kaz.: Ақсуат көлі, "Aksuat köly"; ros.: Аксуат) – jezioro położone w centrum grupy rozproszonych zbiorników wodnych zlokalizowanych na lewym brzegu środka górnej części doliny rzeki Iszym w północno-zachodnim Kazachstanie, w centralnej części Bramy Turgajskiej. Powierzchnia – 50 do 150 km², głębokość – do 3 m. Reżim śnieżny. Jezioro jest bezodpływowe, uchodzi do niego rzeka Karasu. Podczas suchych lat jezioro wysycha całkowicie. Woda w jeziorze jest wysoko zmineralizowana. Jezioro składa się z dwóch części (Mały i Wielki Aksuat), połączonych przesmykiem długości 700 m.

</doc>
<doc id="1155973" url="https://pl.wikipedia.org/wiki?curid=1155973" title="Julia Gillard">
Julia Gillard

Julia Eileen Gillard (ur. 29 września 1961 w Barry) – australijska polityk, wiceprzewodnicząca Australijskiej Partii Pracy (ALP) i wicepremier w latach 2007–2010. Przewodnicząca ALP oraz premier Australii w latach 2010–2013, była pierwszą kobietą na obu tych stanowiskach.
Życiorys.
Młodość i edukacja.
Urodziła się w 1961 w Barry w Wielkiej Brytanii. Jej ojciec był walijskim górnikiem. Była drugim dzieckiem, ma starszą o cztery lata siostrę Alison. W 1966 rodzina wyemigrowała do Australii, osiedlając się w Adelaide. Jej ojciec podjął wówczas pracę jako opiekun w zakładzie opieki psychiatrycznej, a matka w zakładzie opiekuńczym Armii Zbawienia.
Gillard razem z siostrą uczęszczała do Mitcham Demonstration School, po czym w 1978 ukończyła Unley High School w City of Mitcham. Rozpoczęła studia na University of Adelaide. W ich trakcie przeniosła się do Melbourne, by móc zaangażować się w działalność Australijskiego Związku Studentów. W 1983 została wiceprzewodniczącą oraz przewodniczącą związku. W 1987 ukończyła prawo (Bachelor of Laws) na University of Melbourne, a trzy lata później uzyskała stopień Bachelor of Arts.
Kariera zawodowa.
W 1987 rozpoczęła pracę jako radca prawny w kancelarii prawniczej „Slater &amp; Gordon” w Werribee, zajmując się przede wszystkim kwestiami prawa pracy. W 1990 została wspólnikiem firmy. W kancelarii pozostała do 1995.
Działalność polityczna.
Kariera pozaparlamentarna.
W działalność polityczną po raz pierwszy zaangażowała się w czasie studiów na University of Adelaide. Na drugim roku studiów wstąpiła do Australijskiej Partii Pracy (ALP) i zaangażowała się w kampanię na rzecz walki z cięciami budżetowymi na edukację. W młodości była także członkinią lewicowej organizacji Forum Socjalistyczne. Domagała się wówczas wyjścia Australii z paktu ANZUS i wprowadzenia wyższych podatków dla najbogatszych.
W 1982 była jednym z delegatów ALP na konferencję stanową w stanie Wiktoria. Zajmowała wiele stanowisk w ramach struktur partii. Od 1985 do 1989 stała na czele jej oddziału w Carlton (dzielnica Melbourne). W latach 1993–1994 koordynowała akcję afirmatywną ALP w stanie Wiktoria, mającą na celu zwiększenie udziału kobiet w polityce. Od 1993 do 1997 wchodziła w skład Komitetu Administracyjnego ALP w Wiktorii. W latach 1995–1998 była szefem gabinetu lidera opozycji w stanie Wiktoria Johna Brumby’ego.
Kariera parlamentarna.
W październiku 1998 została po raz pierwszy wybrana do Izby Reprezentantów z okręgu Lalor. W wyborach w 2001, 2004 i w 2007 odnawiała mandat deputowanej. W czerwcu 1999 była członkiem Australijskiej Misji Obserwacyjnej w czasie wyborów w Indonezji. W latach 1998–2001 wchodziła w skład parlamentarnej Komisji Zatrudnienia, Edukacji i Relacji w Miejscu Pracy. Od 2001 do 2007 była członkiem laburzystowskiego gabinetu cieni, najpierw będąc odpowiedzialną za sprawy ludności i imigracji (2001-2003), następnie za sprawy ludności autochtonicznej i proces pojednania narodowego (luty-lipiec 2003), opiekę zdrowotną (2003-2006) oraz zatrudnienie, sprawy przemysłowe i pomoc społeczną (2006-2007). 4 grudnia została wybrana wiceprzewodniczącą Australijskiej Partii Pracy. Od 4 grudnia 2006 do 3 grudnia 2007 była wiceliderem opozycji parlamentarnej u boku lidera laburzystów, Kevina Rudda.
Po zwycięstwie Partii Pracy w listopadowych wyborach parlamentarnych, 3 grudnia 2007 Julia Gillard objęła stanowisko wicepremiera Australii oraz ministra edukacji, zatrudnienia i relacji w miejscu pracy, a także ministra opieki społecznej w gabinecie premiera Kevina Rudda. 11 grudnia 2007 została pierwszą w historii kraju kobieta pełniącą obowiązki szefa rządu w czasie uczestnictwa premiera Rudda w Konferencji ONZ ds. Zmian Klimatu na wyspie Bali. W późniejszym czasie wielokrotnie pełniła tę funkcję, w sumie przez ponad 130 dni.
Premier Australii.
Okoliczności powołania.
W 2010, w sytuacji spadającego poparcia społecznego dla premiera Rudda i w obliczu planowanych na jesień nowych wyborów parlamentarnych, w Partii Pracy zaczęły pojawiać się głosy kwestionujące jego przywództwo i szanse ponownego zwycięstwa wyborczego. Przyczyną niepopularności premiera było odstąpienie przez niego od zapowiadanego w czasie kampanii programu ochrony środowiska Emissions Trading Scheme, określającego dopuszczalne limity emisji dwutlenku węgla do atmosfery. Inną społecznie wrażliwą kwestią był rządowy plan nałożenia dodatkowych podatków na sektor górniczy, który zdaniem krytyków doprowadziłby tę branżę do kryzysu. W czerwcu 2010 wicepremier Gillard stwierdziła, że byłaby gotowa ubiegać się o przywództwo w ALP. Wobec jej słów premier Rudd, licząc na własny sukces, 23 czerwca 2010 podjął decyzję o organizacji następnego dnia głosowania w sprawie wyboru nowego lidera laburzystów. 24 czerwca 2010 ogłosił jednak rezygnację ze stanowiska szefa partii i rządu po tym, jak okazało się, że może nie być w stanie uzyskać wystarczającego poparcia w szeregach Partii Pracy.
Tego samego dnia Julia Gillard została jednogłośnie wybrana nowym liderem ALP. Poparli ją wszyscy ze 112 deputowanych ALP w parlamencie. Chwilę później została oficjalnie zaprzysiężona na stanowisku szefa rządu, stając się pierwszą w historii kraju kobietą pełniącą ten urząd.
Kierunki polityki.
Jednymi z pierwszym posunięć nowej premier była zapowiedź obniżenia (z poziomu 40% do 30%) planowanego podatku w sektorze górnictwa oraz deklaracja o dalszym wsparciu wojskowym koalicji w działaniach wojennych w Afganistanie. Na początku lipca 2010 premier wystąpiła z planem ponownego uruchomienia w rejonie Pacyfiku centrów pobytowych dla uchodźców ubiegających się azyl w Australii, wskazując jako miejsce lokalizacji Timor Wschodni. Choć początkowo prezydent Timoru Wschodniego José Ramos-Horta stwierdził, że gotowy jest rozpocząć rozmowy w tej sprawie, parlament wyspy 12 lipca 2010 jednogłośnie odrzucił australijski projekt.
Reelekcja w 2010.
17 lipca 2010 premier Gillard ogłosiła organizację wyborów parlamentarnych w dniu 21 sierpnia 2010. Według sondaży wyborczych Partia Pracy w początkowym okresie kampanii posiadała przewagę nad opozycyjną Partią Liberalną. Jednak z biegiem czasu zaczęła tracić poparcie. Przyczyniły się do tego wewnętrzne konflikty w jej szeregach oraz przedostające się do mediów informacje o zakulisowych rozgrywkach w czasie ostatniej zmiany jej przywództwa. Stojący na czele opozycji Tony Abbott krytykował rząd za plan wprowadzenia podatku w sektorze górniczym, projekt ograniczeń emisji dwutlenku węgla do atmosfery oraz kosztowny jego zdaniem plan stworzenia narodowej sieci szerokopasmowego internetu. Zarzucał mu także nieradzenie sobie z problemem uchodźców, próbujących dostać się drogą morską na australijskie wybrzeża. Premier Gillard 16 sierpnia 2010 rozpoczęła oficjalnie własną kampanię wyborczą w Brisbane. W jej trakcie opowiedziała się za wprowadzeniem w kraju republiki po śmierci brytyjskiej królowej Elżbiety II.
W wyborach z 21 sierpnia 2010 rządząca Partia Pracy i koalicja opozycji na czele z Partią Liberalną zdobyły po 72 mandaty w 150-osobowej Izbie Reprezentantów. Spowodowało to wyłonienie pierwszego od 1940 tzw. parlamentu zawieszonego ("hung parliament"), w którym żadna z partii politycznych nie mogła samodzielnie sprawować władzy. Wyniki wyborów doprowadziły do dwutygodniowych rozmów obu partii z kandydatami niezależnymi w celu uzyskania ich poparcia. Ostatecznie, 7 września 2010, misja sformowania nowego gabinetu przypadła urzędującej premier. Partia Pracy uzyskała poparcie od deputowanego Partii Zielonych oraz 3 z 4 deputowanych niezależnych, co zapewniło jej większość 76 miejsc w parlamencie. 14 września 2010 zaprzysiężony został jej drugi gabinet.
Okoliczności dymisji.
W wyniku porażki w wewnętrznym głosowaniu deputowanych rządzącej Partii Pracy z 26 czerwca 2013, w którym przegrała z Kevinem Ruddem, podała się do dymisji. Dzień później na stanowisko premiera zaprzysiężony został Kevin Rudd.
Emerytura polityczna.
Gillard nie kandydowała w przegranych przez ALP wyborach parlamentarnych we wrześniu 2013 roku. W grudniu tego samego roku sprzedała swój dotychczasowy dom w Melbourne i przeprowadziła się do Adelaide, gdzie została honorowym profesorem wizytującym na University of Adelaide. Od października 2013 jest członkinią zespołu amerykańskiego think tanku Brookings Institution, a od lutego 2014 kieruje radą nadzorczą amerykańskiej organizacji pozarządowej Global Partnership for Education.
Życie prywatne.
Julia Gillard jest ateistką i feministką. Jej partnerem jest Tim Mathieson. Jej matka ujawniła w 2010 w wywiadzie dla australijskiej telewizji, iż jej córka już jako bardzo młoda dziewczyna zdecydowała, że nigdy nie chce mieć dzieci.

</doc>
<doc id="1155974" url="https://pl.wikipedia.org/wiki?curid=1155974" title="Maurice Sarrail">
Maurice Sarrail

Maurice-Paul-Emmanuel Sarrail (ur. 6 kwietnia 1856 w Carcassonne, zm. 23 marca 1929 w Paryżu) – polityk i generał francuski, dowódca z okresu I wojny światowej. 
Życiorys.
Urodził się w Carcassonne w Langwedocji. Absolwent Akademii Wojskowej Saint-Cyr. Uczestnik I wojny światowej. W 1914 dowodził francuską 3 Armią w Ardenach. Skłócony z głównodowodzącym wojsk francuskich generałem Josephem Joffre. Bardzo popularny w armii, kandydat na dowódcę wojsk francuskich na froncie zachodnim. W 1915 wysłany do Grecji na czele francuskiego korpusu ekspedycyjnego (Armii Wschodniej), mającego na celu wsparcie Serbii przeciwko Bułgarii, która we wrześniu 1915 przystąpiła do wojny po stronie Państw Centralnych. W październiku 1915 wojska francuskie pod jego dowództwem wylądowały pod Salonikami i rozpoczęły atak na wojska bułgarskie. Jednakże skromne siły francuskiej Armii Wschodniej (3 dywizje piechoty, 2 dywizje kawalerii, razem 64 tysiące ludzi) nie były w stanie powstrzymać ofensywy bułgarskiej pod Uskub (obecne Skopje) przeciwko Serbom.
W listopadzie 1915 generał Sarrail po walkach z przeważającymi liczebnie wojskami bułgarskimi zmuszony został do wycofania w rejon Salonik. Od stycznia 1916 głównodowodzący wojsk Ententy na froncie macedońskim. Obszar wokół Salonik zamienił w obóz warowny z 70 kilometrami fortyfikacji, 130 tysiącami żołnierzy i 35 zespołami artylerii. Mimo braku sukcesów militarnych na Bałkanach, dzięki poparciu politycznemu w rządzie zachował dowództwo do grudnia 1917. W 1924 wysoki komisarz w Syrii. W 1925 przeszedł w stan spoczynku.
Maurice Sarrail należał do typowych politykujących generałów. Zaciekły antyklerykał, pozostawał w bardzo dobrych stosunkach z socjalistami.

</doc>
<doc id="1155975" url="https://pl.wikipedia.org/wiki?curid=1155975" title="Sarymojyn">
Sarymojyn

Sarymojyn (kaz.: Сарымойын; ros. Сарымоин, "Sarymoin") – bezodpływowe, słone jezioro w północno-zachodnim Kazachstanie, w centralnej części Bramy Turgajskiej. Powierzchnia – 126 km² (wysoce zmienna, głębokość również). Reżim śnieżny.

</doc>
<doc id="1155976" url="https://pl.wikipedia.org/wiki?curid=1155976" title="Abd al-Malik I Ibn Nuh">
Abd al-Malik I Ibn Nuh

Abd al-Malik I Ibn Nuh (pełne imię: Abu al-Fawaris Abd al-Malik I Ibn Nuh; ur. w 944 r., zm. w listopadzie 961) – emir Samanidów w latach 954 – 961.
Życiorys.
Był synem emira Nuha (943- 954) i w chwili wstąpienia na tron w sierpniu 954 roku miał zaledwie 10 lat. Jego panowanie było naznaczone trudnościami związanymi z rosnącą pozycją dowódców ghulamów i miejscowych notabli, którzy zdobywali coraz silniejszą pozycję kosztem władzy państwa. U zarania władzy Abd al-Malika najważniejszymi ludźmi w państwie byli Abu Ali Czaghani, gubernator Chorasanu, i dowódca ghulamów Abu Ali Ibrahim Simdżuri. Kiedy Abd al-Malik chciał zdjąć Czaganiego z jego stanowiska ten się zbuntował, lecz wkrótce potem zmarł. Gubernatorem Chorasanu został najpierw Bakr Ibn Malik, ale już w 956 lub 957 roku zastąpił go syn Abu Ali Ibrahima Simdżuriego Abu al-Hasan Muhammad Simdżuri, a następnie w 960 lub 961 roku gubernatorem tej kluczowej prowincji został Abu Mansur Muhammad. Emir starał się uwolnić spod kurateli wojskowych dokonując egzekucji jednego z wyższych dowódców, Bachtegina, ale niepokoje w państwie zmusiły go do mianowania w roku 961 gubernatorem Chorasanu tureckiego ghulama Alptigina, którego wcześniej zdymisjonował ze stanowiska dowódcy armii. Abd al-Malik musiał także zaakceptować fakt, że wezyrem został protegowany Alptigina Abu Ali Muhammad Balami, który nie robił niczego bez konsultacji ze swoim protektorem. W tym momencie, w listopadzie 961 roku, Abd al-Malik zginął w wyniku upadku z konia podczas gry w polo, której był zagorzałym admiratorem, w wieku zaledwie siedemnastu lat.

</doc>
<doc id="1155977" url="https://pl.wikipedia.org/wiki?curid=1155977" title="Gillard">
Gillard



</doc>
<doc id="1155978" url="https://pl.wikipedia.org/wiki?curid=1155978" title="Nujol">
Nujol

Nujol - wysokowrzący olej parafinowy, używany głównie do przygotowania próbek ciał stałych zarówno w spektroskopii IR, jak i w spektroskopii Ramana. Jest to ciężki olej parafinowy, bardzo bierny chemicznie (nie reaguje z większością związków). Zaletą metody z użyciem nujolu jest niska cena i prostota wykonania. Próbkę ciała stałego uciera się wraz z kilkoma kroplami nujolu w agatowym moździerzu do otrzymania jednorodnej zawiesiny, którą umieszcza się jako cienką warstwę (film) pomiędzy dwoma płytkami np. z NaCl lub KBr. Wadą pomiarów IR w nujolu jest pojawienie się na widmie pasm absorpcji pochodzących od samego nujolu: 
Aby uniknąć powyższego problemu, najczęściej wykonuje się pomiary zawiesiny w dwóch różnych olejach np. oprócz nujolu stosuje się fluorolub ("Fluorolube", chlorotrifluoroetylen spolimeryzowany do postaci oleju), który nie zawiera wiązań C-H, zatem nie wykazuje absorpcji w zakresie 2950–2800 cm-1. Fluorolub z kolei absorbuje promieniowanie podczerwone przy niższych wartościach liczby falowej. Współczesne aparaty do pomiarów w podczerwieni są sprzężone z komputerem, co pozwala na połączenie lewej części widma wykonanego w nujolu i prawej we fluorolubie otrzymując pełne widmo badanego związku, którego absorpcja nie jest zakłócona przez absorpcję dyspergującego oleju.
Jako wadę można uznać również dużą ilość substancji badanej niezbędnej do wykonania pomiaru, tj. ok. 20–50 mg związku, podczas gdy np. do wykonania widma z użyciem pastylki KBr (mieszanina substancji badanej i KBr sprasowana w formie pastylki) wymagane jest ok. 1-2 mg związku. Zaletą tak dużej ilości substancji jest natomiast lepsza jakość widma i zdecydowanie bardziej subtelna struktura pasm absorpcji.
Nujol jest także wykorzystywany jako matryca w procesach fotolitycznych kompleksów metali przejściowych.

</doc>
<doc id="1155981" url="https://pl.wikipedia.org/wiki?curid=1155981" title="Portret pamięciowy">
Portret pamięciowy

Portret pamięciowy – technika kryminalistyczna polegająca na identyfikacji osób na podstawie szczegółowego opisu cech zewnętrznych, a zwłaszcza twarzy, za pomocą jednolitej terminologii. Wizerunek twarzy sporządzony dowolną techniką na podstawie danych dostarczonych przez świadka. Może mieć formę rysunku odręcznego, składanej formy graficznej, fotograficznej lub też grafiki uzyskanej przy pomocy komputera. 
Coraz częściej stosuje się prozopologiczny portret pamięciowy - na którym zaznaczone jest tylko kilka najbardziej charakterystycznych cech danej osoby.
Ideę sporządzania portretów pamięciowych zawdzięczamy detektywowi Hugh C. McDonaldowi z Los Angeles (USA), który wpadł na ten pomysł w 1946 roku. Do codziennej praktyki została ona wprowadzona przez szeryfa Petera Pitchessa z Okręgowej Policji Los Angeles od 1959 roku.
Chociaż portret pamięciowy jest jedną z ważniejszych rzeczy w pracy policji, to oprócz wielu zalet ma też wady. Na jego powstanie mają wpływ między innymi:

</doc>
<doc id="1155982" url="https://pl.wikipedia.org/wiki?curid=1155982" title="Nakład inwestycyjny">
Nakład inwestycyjny

Nakład inwestycyjny (ang. "CAPEX", "capital expenditure") – to nakład przeznaczony na zakup, utrzymanie lub ulepszenie środków trwałych podmiotu, jak budynki, pojazdy, maszyny czy grunty. Nakładem inwestycyjnym jest zarówno sytuacja, gdy środek zostaje kupiony, jak i gdy pieniądze są używane do przedłużenia użyteczności środka, np. przez naprawę dachu.
Pojęcie kontrastuje z kosztami operacyjnymi, czyli kosztami ponoszonymi w związku z wykorzystaniem środka. Do kosztów operacyjnych należą m.in. energia elektryczna czy utrzymanie czystości. Różnica między nakładem kapitałowym a kosztem operacyjnym może nie być oczywista dla części nakładów; na przykład, odmalowanie parkingu może być uznane za część działalności operacyjnej centrum handlowego. Jako rozgraniczenie przyjmuje się to, czy korzyść z nakładu przekracza aktualny rok obrotowy.

</doc>
<doc id="1155983" url="https://pl.wikipedia.org/wiki?curid=1155983" title="Wydział Fizyki Uniwersytetu im. Adama Mickiewicza w Poznaniu">
Wydział Fizyki Uniwersytetu im. Adama Mickiewicza w Poznaniu

Wydział Fizyki Uniwersytetu im. Adama Mickiewicza w Poznaniu ("WF UAM") – jeden z 20 wydziałów Uniwersytetu im. Adama Mickiewicza w Poznaniu. Studenci mają do wyboru studia stacjonarne oraz niestacjonarne na czterech kierunkach, które zalicza się do nauk fizycznych. Wydział mieści się w budynku "Collegium Physicum" przy ul. Uniwersytetu Poznańskiego 2 (kampus Morasko).
Dydaktyka i badania.
Wydział prowadzi studia I i II stopnia na kierunkach:
Studia I stopnia
Studia II stopnia
Od 1 października 2009 r. Wydział prowadzi studia II stopnia na kierunku techniczne zastosowania internetu (wspólnie z Wydziałem Informatyki i Gospodarki Elektronicznej Uniwersytetu Ekonomicznego w Poznaniu oraz Wydziałem Elektroniki i Telekomunikacji Politechniki Poznańskiej. Od semestru letniego w roku akademickim 2015/2016 r. został zastąpiony kierunkiem Aplikacje internetu rzeczy AIR (wspólnie z Wydziałem Informatyki i Gospodarki Elektronicznej Uniwersytetu Ekonomicznego w Poznaniu).
Cztery kierunki studiów: biofizyka, fizyka, optometria oraz reżyseria dźwięku uzyskały ocenę wyróżniającą Polskiej Komisji Akredytacyjnej (PKA).
Wydział posiada uprawnienia do nadawania stopnia naukowego doktora w trzech dyscyplinach naukowych: astronomia, biofizyka oraz fizyka i w tych dyscyplinach prowadzi studia doktoranckie. Wydział posiada ponadto uprawnienia do nadawania stopnia naukowego doktora habilitowanego w dziedzinie nauk fizycznych.
Wydział posiada mieszaną strukturę organizacyjną, w skład której wchodzą dwa instytuty: Instytut Akustyki i Instytut Obserwatorium Astronomiczne oraz 18 zakładów naukowych ogólnowydziałowych.
W ramach Wydziału prowadzone są także studia podyplomowe fizyka z astronomią. Jednostką Wydziału jest poznańskie Obserwatorium Astronomiczne.
W roku akademickim 2010/2011 na wydziale kształciło się 956 studentów, co plasowało Wydział Fizyki na 14. pozycji wśród wydziałów UAM.
Poczet dziekanów.
Dziekanami wydziału byli kolejno:
Władze wydziału.
W kadencji 2020–2024:

</doc>
<doc id="1155987" url="https://pl.wikipedia.org/wiki?curid=1155987" title="Witalij Hołod">
Witalij Hołod

Witalij Hołod, ukr. Віталій Голод (ur. 23 czerwca 1971 we Lwowie) – ukraiński szachista i trener szachowy ("FIDE Senior Trainer" od 2012), reprezentant Izraela od 1996, arcymistrz od 1996 roku.
Kariera szachowa.
W roku 1991 triumfował w indywidualnych mistrzostwach Ukrainy, natomiast w 1993 zwyciężył w turniejach rozegranych w Mladá Boleslav, Ufie, Bratysławie i Šaľi (wraz z Robertem Tibenskim). W kolejnych latach sukcesy osiągnął m.in. w Riszon le-Cijjon (1997/98, dz. I m. wraz z Wiktorem Michalewskim i Aleksandrem Golinem), Wiedniu (1998, dz. I m. wraz z m.in. Ildarem Ibragimowem i Ilją Smirinem), Vlissingen (2000, dz. I m. wraz z Ivanem Sokolovem, Władimirem Jepiszynem, Friso Nijboerem i Tamazem Gelaszwili), Tel Awiwie (2001, dz. III m. wraz z Michaelem Roizem, za Jewgienijem Aleksiejewem i Konstantinem Lernerem), Lwowie (2001, II m. za Andrijem Maksymenką), Zurychu (2003, dz. I m. wraz z m.in. Alonem Greenfeldem, Josephem Gallagherem i Edvinsem Kengisem), Saint-Vincent (2004, dz. II m. wraz z Michaelem Roizem i Michaiłem Gurewiczem, za Liviu-Dieterem Nisipeanu), Santa Monica (2004, I m.), Mc Minville (2004, memoriał Arthura Dake'a, dz. I m. wraz z Emilem Anką), Bad Wiessee (2004, dz. I m. wraz z Igorem Kurnosowem, Piotrem Bobrasem, Igorem Chenkinem i Karelem van der Weide), Tel Awiwie (2004, mistrzostwa Izraela, dz. I m. wraz z Siergiejem Erenburgiem), Biel (2005, dz. III m. za Michaiłem Kobaliją i Jewgienijem Aleksiejewem, wraz z m.in. Wadimem Miłowem), Schaumburgu (2006, I m.), na Wyspie Man (2007, wraz z Zacharem Jefimienko, Mateuszem Bartlem, Michaelem Roizem, Jurijem Jakowiczem oraz Michaiłem Kobaliją), Biel (2010, dz. I m. wspólnie z m.in. Aleksandrem Riazancewem i Leonidem Kritzem), Taszkencie (2010, memoriał Gieorgija Agzamowa, wspólnie z Maksimem Turowem, Rinatem Żumabajewem i Siarhiejem Żyhałką) oraz w Hafie (2010, mistrzostwa Izraela, I m.).
Najwyższy ranking w dotychczasowej karierze osiągnął 1 stycznia 2008 r., z wynikiem 2606 punktów zajmował wówczas 9. miejsce wśród izraelskich szachistów.

</doc>
<doc id="1155988" url="https://pl.wikipedia.org/wiki?curid=1155988" title="Powięź przedramienia">
Powięź przedramienia

Powięź przedramienia ("fascia antebrachii") otacza przedramię. W okolicy łokciowej nazywa się powięzią łokciową ("fascia cubiti"). Wzmacnia ją rozcięgno mięśnia dwugłowego ramienia ("aponeurosis musculi bicipitis brachii"). Po powierzchni powięzi przechodzą nerwy i żyły skórne.

</doc>
<doc id="1155989" url="https://pl.wikipedia.org/wiki?curid=1155989" title="Wydział Historyczny Uniwersytetu im. Adama Mickiewicza w Poznaniu">
Wydział Historyczny Uniwersytetu im. Adama Mickiewicza w Poznaniu

Wydział Historyczny Uniwersytetu im. Adama Mickiewicza w Poznaniu ("WH UAM") – historyczny wydział Uniwersytetu im. Adama Mickiewicza w Poznaniu. Kształcił studentów na sześciu podstawowych kierunkach spośród nauk historycznych, którzy do wyboru mają studia stacjonarne i niestacjonarne. WH UAM powstał w 1976 roku po reorganizacji struktur uniwersyteckich, kiedy to zlikwidowano Wydział Filozoficzno-Historyczny Uniwersytetu im. Adama Mickiewicza.
Wydział Historyczny był jednostką interdyscyplinarną. W ramach 6 instytutów aktualnie (stan na 2012) zatrudnionych było 218 pracowników naukowo-dydaktycznych (z czego 24 na stanowisku profesora zwyczajnego, 65 na stanowisku profesora nadzwyczajnego i doktora habilitowanego, 124 doktorów i 5 magistrów).
W roku akademickim 2010/2011 na wydziale kształciło się 2 963 studentów, co dało ósme miejsce wśród wydziałów uczelni. W roku akademickim 2019/2020 na wydziale studiowało już tylko ponad 1000 osób. 1 października 2019, zarządzeniem Rektora UAM, Wydział został zlikwidowany na skutek reorganizacji struktur uniwersyteckich (w jego miejsce powołano Wydział Historii).

</doc>
<doc id="1155991" url="https://pl.wikipedia.org/wiki?curid=1155991" title="Kotarz (Beskid Śląski)">
Kotarz (Beskid Śląski)

Kotarz – nazwą tą określa się zarówno wyraźne wypiętrzenie (974 m n.p.m.) w głównym grzbiecie Pasma Baraniej Góry w Beskidzie Śląskim, najwyższe na odcinku między Przełęczą Salmopolską a przełęczą Karkoszczonka, jak i cały boczny grzbiet, który odgałęzia się w kierunku północno-zachodnim od owego szczytu i obniża, przez koty 918 m n.p.m. i 828 m n.p.m., w widły Brennicy i Hołcyny.
Szczyt Kotarza 974 m n.p.m. wznosi się nad Szczyrkiem-Soliskiem, a jego stoki opadające ku dolinie Żylicy zajęte są przez polany z doskonałym widokiem na masyw Skrzycznego. W górnej części tych polan wznosi się maszt przekaźnika telekomunikacyjnego. Zbocza zachodnie wzniesienia, stanowiące obszar źródliskowy potoku Hołcyna – porośnięte bukowo-świerkowym lasem – są kamieniste, pokryte licznymi rumowiskami i rozpadlinami skalnymi.
Na wspomnianym bocznym grzbiecie Kotarza znajdują się dwie rozległe polany: pierwsza, zwana Halą Jaworową, ciągnie się od stoków szczytu Kotarz po kotę 918 m n.p.m., druga zajmuje szerokie siodło między kotami 918 m n.p.m. i 828 m n.p.m. Polany te stanowiły w przeszłości żywy przez kilka wieków ośrodek szałaśnictwa: „Szałas Kotarz” w Brennej wzmiankowany był już w 1689 r. W 1755 r. szałas na Kotarzu był wymieniany jako jedno z dziewięciu gospodarstw pasterskich brennian. W 1913 r. w szałasie na Kotarzu, jednym z największych wówczas w Beskidzie Śląskim, pasiono 211 owiec i 12 krów. W latach 70. i 80. XX w. te tradycje szałaśnicze kontynuowała duża eksperymentalna owczarnia, usytuowana w dolnej części pierwszej z wymienionych polan, a należąca do ówczesnego Zakładu Doświadczalnego Instytutu Zootechniki PAN. Po zaprzestaniu wypasu opuszczony budynek popadał w ruinę i w I dekadzie XXI w. został rozebrany. W dolnej, zachodniej części drugiej z wymienionych polan znajdują się zabudowania należącego do Brennej przysiółka Kotarz; w ostatnich latach osiedle to rozrasta się na skutek budowy domków letniskowych, które wkroczyły już na sam grzbiet ramienia Kotarza.
Nazwa „Kotarz” jest często spotykaną w polskich Beskidach pamiątką po dawnych tradycjach pasterskich tego rejonu: oznacza ona miejsce, w którym owce, wypędzane wiosną na górskie pastwiska, wydawały na świat młode, czyli „kociły się”.
Walory przyrodniczo-krajobrazowe.
Góra Kotarz jest rejonem o dużych walorach przyrodniczych i krajobrazowych:
Góra Kotarz jest częścią Parku Krajobrazowego Beskidu Śląskiego, lasy porastające górę mają znaczenie wodo- i gleboochronne.
Zagrożenia przyrody.
Gminy Brenna i Szczyrk planowały rozbudowanie infrastruktury narciarskiej, mającej na celu stworzenie dużego ośrodka narciarskiego łączącego obie gminy. W rejonie góry Kotarz zaplanowano wybudowanie wyciągów krzesełkowych, nartostrady o długości 1,5 km, drogi oraz schroniska. Wyciąg krzesełkowy prowadziłby na szczyt góry a kolejny łączyłyby go z istniejącymi trasami narciarskimi w rejonie Soliska w Szczyrku. Inwestycja wiąże się z potrzebą wylesienia znacznych terenów pod budowę wyciągów i nartostrady. Wyciągi krzesełkowe poprowadzone przez górę przetną krajowy i lokalne korytarze ekologiczne na tym terenie.
Organizacje ekologiczne wyraziły negatywną opinię wobec planów rozbudowy infrastruktury narciarskiej w rejonie góry, podkreśliły szczególnie negatywny wpływ tej inwestycji na ciągłość korytarza ekologicznego oraz wpływ na chronione gatunki roślin i zwierząt.
Inwestorzy wraz z samorządowcami wycofali się z tych planów.
W 2022 roku temat zabudowy Kotarza i Hali Jaworowej powrócił, z tą różnicą, że obecnie zrezygnowano już z rekreacyjnych planów, a teren ma być zagospodarowany przez dewelopera. W miejscu pamięci kulturowej, historycznej, w parku krajobrazowym, zaplanowano budowę luksusowych apartamentów i hotelu z drogą dojazdową i parkingami. W kwietniu radni na nadzwyczajnej sesji przyjęli w związku z tym uchwałę w sprawie przystąpienia do sporządzenia zmiany „Studium uwarunkowań i kierunków zagospodarowania przestrzennego gminy Brenna dla terenu Hali Jaworowej i zbocza góry Kotarz”. Wskutek oddolnego nacisku mieszkańców gminy i turystów oraz wielu ogólnopolskich apeli, 16 maja 2022 roku Rada Gminy uchyliła uchwałę zezwalającą na zagospodarowanie tych terenów.
Szlaki turystyczne.
Kotarz dostępny jest znakowanymi szlakami turystycznymi:

</doc>
<doc id="1155992" url="https://pl.wikipedia.org/wiki?curid=1155992" title="Estádio Elmo Serejo Farias">
Estádio Elmo Serejo Farias

Estádio Boca do Jacaré (oficjalna nazwa Estádio Elmo Serejo Farias) – stadion piłkarski w Taguatinga, Distrito Federal, Brazylia, na którym swoje mecze rozgrywają kluby Brasiliense Futebol Clube i Taguatinga Esporte Clube.
Nazwa stadionu została nadana ku pamięci Elmo Serejo Fariasa, który był zarządzał stanem podczas konstrukcji stadionu.
Historia.
23 stycznia 1978 – inauguracja; pierwszą bramkę zdobywa zawodnik Taguatinga, Dinate
2001 – rozbudowa stadionu, podczas której pojemność wzrasta z 22 000 do 32 000
2005 – rekord frekwencji

</doc>
<doc id="1155997" url="https://pl.wikipedia.org/wiki?curid=1155997" title="Wydział Matematyki i Informatyki Uniwersytetu im. Adama Mickiewicza w Poznaniu">
Wydział Matematyki i Informatyki Uniwersytetu im. Adama Mickiewicza w Poznaniu

Wydział Matematyki i Informatyki Uniwersytetu im. Adama Mickiewicza w Poznaniu ("WMiI UAM") – jeden z 20 wydziałów Uniwersytetu im. Adama Mickiewicza w Poznaniu. Kształci on studentów na czterech kierunkach (Matematyka, Informatyka, Nauczanie Matematyki i Informatyki oraz Analiza i przetwarzanie danych), w trybie stacjonarnym i niestacjonarnym. Wydział prowadzi również kształcenie na III stopniu studiów (studia doktoranckie) w ramach Szkoły Doktorskiej Nauk Ścisłych w dyscyplinach Matematyka i Informatyka. Wydział mieści się w budynku Collegium Mathematicum przy ul. Uniwersytetu Poznańskiego 4 (kampus Morasko).
W roku akademickim 2014/2015 na wydziale kształciło się 1 755 studentów.
Historia.
W roku 1993 Wydział Matematyki i Fizyki został podzielony na Wydział Fizyki i Wydział Matematyki i Informatyki. Do roku 2001 zajęcia dydaktyczne odbywały się w budynku przy ulicy 28 czerwca 1956 roku, zaś dziekanat wydziału mieścił się przy ulicy Jana Matejki. Zajęcia dydaktyczne w roku akademickim 2001/2002 rozpoczęły się już w nowym budynku przy obecnej ulicy Uniwersytetu Poznańskiego (dawniej ul. Umultowskiej).
Władze Wydziału.
W kadencji 2020–2024:
Pozostałe jednostki Uniwersyteckie.
Centrum Sztucznej Inteligencji UAM.
Od 1 stycznia 2022 roku na Wydziale Matematyki i Informatyki swoją siedzibę posiada Centrum Sztucznej Inteligencji Uniwersytetu im. Adama Mickiewicza w Poznaniu. Zadaniem centrum jest prowadzenie badań z dziedziny sztucznej inteligencji, których efekty są wdrażane w gospodarce. Do tej pory, Centrum prowadziło i prowadzi badania z takimi podmiotami jak Allegro, Samsung Electronics, PWN AI.
Poczet dziekanów.
Dziekanami wydziału od roku 1993 byli kolejno:

</doc>
<doc id="1156000" url="https://pl.wikipedia.org/wiki?curid=1156000" title="Lloyd Lowndes Jr.">
Lloyd Lowndes Jr.

Lloyd Lowndes Jr. (ur. 21 lutego 1845 w Clarksburgu, Wirginia, obecnie Wirginia Zachodnia, zm. 8 stycznia 1905 w Cumberland, Maryland) – amerykański polityk związany z Partią Republikańską. W latach 1873–1875 był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych. W latach 1895–1899 piastował urząd gubernatora stanu Maryland.

</doc>
<doc id="1156003" url="https://pl.wikipedia.org/wiki?curid=1156003" title="Wydział Nauk Społecznych Uniwersytetu im. Adama Mickiewicza w Poznaniu">
Wydział Nauk Społecznych Uniwersytetu im. Adama Mickiewicza w Poznaniu

Wydział Nauk Społecznych Uniwersytetu im. Adama Mickiewicza w Poznaniu ("WNS UAM") - historyczny wydział Uniwersytetu im. Adama Mickiewicza w Poznaniu kształcący studentów w sześciu kierunkach zaliczanych do nauk społecznych, na studiach stacjonarnych oraz niestacjonarnych. Mieścił się on w budynkach przy ul. Szamarzewskiego 89a-c.
Wydział powstał na mocy decyzji rektora UAM w roku 1975. W ramach Wydziału funkcjonowały 4 instytuty: Instytut Filozofii, Instytut Socjologii, Instytut Psychologii oraz Instytut Kulturoznawstwa. W 2008 roku z wydziału wyłączył się Instytut Nauk Politycznych i Dziennikarstwa, tworząc oddzielną jednostkę - Wydział Nauk Politycznych i Dziennikarstwa.
W roku akademickim 2010/2011 na wydziale kształciło się 5 120 studentów, co daje mu trzecie miejsce wśród wydziałów uczelni.
Wydział prowadził studia na następujących kierunkach:
Wydział prowadził również studia doktoranckie: Wydziałowe Studium Doktoranckie oraz Studium Doktoranckie Instytutu Filozofii.
W ramach Wydziału prowadzone były także studia podyplomowe na 16 różnych kierunkach.
1 października 2019, zarządzeniem Rektora UAM, Wydział został zlikwidowany na skutek reorganizacji struktur uniwersyteckich.
Władze Wydziału.
W kadencji 2016/2019:

</doc>
<doc id="1156004" url="https://pl.wikipedia.org/wiki?curid=1156004" title="Kamalesh Sharma">
Kamalesh Sharma

Kamalesh Sharma (ur. 30 września 1941) – indyjski dyplomata, obecnie sekretarz generalny Wspólnoty Narodów. 
Sharma jest absolwentem uczelni w Delhi i King’s College na Uniwersytecie Cambridge. W 1965 dołączył do indyjskiej służby zagranicznej. Pracował w niej nieprzerwanie przez 36 lat, kończąc karierę w 2001 jako stały przedstawiciel Indii przy ONZ. W latach 2002-2004 był specjalnym przedstawicielem sekretarza generalnego ONZ (i tym samym szefem misji Narodów Zjednoczonych) w Timorze Wschodnim. W 2004 wrócił do indyjskiej dyplomacji, by stanąć na czele placówki w Londynie. 
24 listopada 2007 ogłoszono, iż jednogłośną decyzją przywódców państw członkowskich Wspólnoty Narodów zgromadzonych na szczycie w Kampali, został wybrany na nowego sekretarza generalnego tej organizacji. Objął urząd 1 kwietnia 2008.

</doc>
<doc id="1156006" url="https://pl.wikipedia.org/wiki?curid=1156006" title="Krasnoturińsk">
Krasnoturińsk



</doc>
<doc id="1156007" url="https://pl.wikipedia.org/wiki?curid=1156007" title="Ogólnopolska Fundacja Edukacji Komputerowej">
Ogólnopolska Fundacja Edukacji Komputerowej

Ogólnopolska Fundacja Edukacji Komputerowej (OFEK) – fundacja powstała w roku 1986 we Wrocławiu z inicjatywy szeregu wrocławskich firm przy współpracy z miejscowym środowiskiem naukowym. Celem Fundacji jest popularyzacja informatyki w szerokich kręgach społeczeństwa. Fundacja specjalizuje się w edukacji informatycznej nauczycieli i innych pracowników oświaty oraz dostawach i serwisie pracowni komputerowych dla szkół.
OFEK stworzył oddziały we Wrocławiu, Warszawie, Jeleniej Górze, Poznaniu, Łodzi i Białymstoku jednak ze względu na koszty zredukowano w latach 90. XX w. liczbę oddziałów do dwóch: wielkopolskiego i warszawskiego. Aktualnie Fundacja posiada ośrodki szkoleniowe w Poznaniu, Warszawie, Łodzi i Bydgoszczy.
Poza tym Fundacja jest współtwórcą Konsorcjum Polskich Firm Szkoleniowych grupującego OFEK, OSI CompuTrain, VULCAN Sp. z o.o z Warszawy oraz Wojewódzki Ośrodek Doskonalenia Informatycznego i Politechnicznego z Opola.

</doc>
<doc id="1156008" url="https://pl.wikipedia.org/wiki?curid=1156008" title="Niżnyj Tagił">
Niżnyj Tagił



</doc>
<doc id="1156010" url="https://pl.wikipedia.org/wiki?curid=1156010" title="Puerto Rico (gra)">
Puerto Rico (gra)

Puerto Rico – ekonomiczna gra planszowa autorstwa Andreasa Seyfartha. Wersja oryginalna została wydana w Niemczech w 2002 roku poprzez firmę Alea będącą firmą-córką wydawnictwa Ravensburger. W Polsce gra ukazała się dopiero w 2007 roku nakładem Wydawnictwa Lacerta. Polska wersja jest rozszerzona w stosunku do wersji niemieckiej o 14 dodatkowych budynków.
Gra tuż po jej opublikowaniu wspięła się na szczyt prestiżowego rankingu BoardGameGeek (BGG) i utrzymywała się na pierwszym miejscu przez kilkadziesiąt miesięcy.
W Polsce gra zdobyła tytuł Gra Roku 2008. W plebiscycie internetowym zdobyła również wyróżnienie: Gra Roku 2008 - Wyróżnienie Graczy.
W grze wyeliminowano prawie całkowicie element losowości. Główną "przeszkodą" dla graczy są ich partnerzy w rozgrywce.
Gra osadzona jest w czasach, gdy Puerto Rico (kilka lat po jego utworzeniu) przeżywało swój pierwszy okres rozkwitu.
Zasady gry.
Podczas rozgrywki każdy z graczy wybierają jedną z siedmiu postaci. Gracze kolejno wykonują akcję związaną z daną postacią. Gracz, który wybrał postać może skorzystać (jako jedyny) z przywileju, który posiada dana postać. W ten sposób gracze wznoszą budynki, produkują towary i sprzedają je na targowisku lub wysyłają statkami na Stary Kontynent.
Aby zbierać plony i przetwarzać je na towary potrzebni są oczywiście koloniści, których zatrudnia się zarówno na plantacjach jak i w budynkach produkcyjnych.
Postaci występujące w grze:
Rozszerzenia gry.
W oryginalnej niemieckiej wersji gry dostępnych było 17 rodzajów budynków "przemysłowych". Wydano jednak dwa oficjalne rozszerzenia do gry, zawierające 22 dodatkowe rodzaje budynków (14 w pierwszym, 8 w drugim). Drugie rozszerzenie zawiera również „szlachciców" - nowy typ kolonistów. Funkcje niektórych budynków z drugiego dodatku są zależne od typu umieszczonego w nim kolonisty.
W polskiej wersji z roku 2016 budynki z pierwszego i drugiego dodatku dostępne są w wersji podstawowej gry. Te wydanie zawiera również „szlachciców".

</doc>
<doc id="1156014" url="https://pl.wikipedia.org/wiki?curid=1156014" title="OFEK">
OFEK



</doc>
<doc id="1156018" url="https://pl.wikipedia.org/wiki?curid=1156018" title="Gadające głowy">
Gadające głowy

Gadające głowy – polski czarno-biały film dokumentalny z 1980 według scenariusza i w reżyserii Krzysztofa Kieślowskiego, wyprodukowany w Wytwórni Filmów Dokumentalnych w Warszawie. Film przedstawia serię wywiadów z osobami w różnym wieku, z których wyłania się zbiorowy portret Polaków żyjących na przełomie lat 70. i 80.
Treść.
"Gadające głowy" to zbiorowy portret Polaków żyjących na przełomie lat 70. i 80. Metoda, jaką przyjął Kieślowski podczas kręcenia filmu, polegała na zadawaniu różnym pokoleniom Polaków (od niemowląt do osób w starszym wieku) tych samych czterech pytań:
Notka dystrybucyjna Telewizji Polskiej wymienia szereg odpowiedzi na to ostatnie pytanie, które mogły zaniepokoić ówczesne władze:
"Oto mówią: chciałbym, żeby zniknął brak poszanowania; żeby ludzie robili coś dla innych, nie tylko dla siebie; wolności, która nie preferowałaby najsilniejszych; żeby ludzie zrozumieli, że prawdziwe przyczyny agresji nie leżą w nich; żebyśmy żyli odważnie; żeby wszyscy dobrzy ludzie łączyli się ku dobremu; żeby ludzie nie bali się innych; żeby każdy mógł swobodnie decydować o swoim losie; żeby mniej było łokci i pleców, a więcej serca i rozumu; pragnę wprowadzenia w sposób rzeczywisty, nie werbalny, dwóch pojęć: demokracja i tolerancja; lepszej sprawiedliwości; żyć w warunkach demokracji i poczucia bezpieczeństwa; żyć w świecie rzeczywistym, który nie byłby fikcją i pozorami..."
Wybrani bohaterowie "Gadających głów" mieli kilka dni przed rozpoczęciem zdjęć, aby zastanowić się nad swoją odpowiedzią przed kamerą. Kieślowski uważnie wysłuchiwał swoich rozmówców, nie naruszając ich prywatności. Metoda dokumentalna Kieślowskiego pozwalała przyjrzeć się poglądom Polaków w różnym wieku, ale też o różnej pozycji społecznej. Ostatnie ujęcie filmu przedstawia stulatkę, która na pytanie „Co by pani chciała” odpowiada „Chciałabym dłużej żyć… dłużej żyć” i uśmiecha się.
Odbiór.
Film został ukończony jeszcze w 1979 roku, ale dopiero po wydarzeniach sierpniowych 1980 roku trafił do szerszej dystrybucji, zdobywając wyróżnienie honorowe na Międzynarodowym Festiwalu Filmów Dokumentalnych w Oberhausen. Mikołaj Jazdon uznawał "Gadające głowy" za „historię ludzkiej twarzy”, argumentując iż w filmie Kieślowskiego „oblicza kolejnych postaci, coraz starszych, odsłaniają zmiany zachodzące z upływem czasu w ludzkiej fizjonomii”.
Kontynuacje i nawiązania.
W 1997 roku grupa studentów polonistyki Uniwersytetu Warszawskiego – Anna Kaplińska, Iwona Kurz, Jacek Łagowski, Emilia Sadowska, Aleksandra Sekla oraz Teodor Sobczak – zrealizowała krótkometrażowy film dokumentalny zatytułowany "Kwestionariusz", w którym setce Polaków zadano takie same pytania, jakie Kieślowski postawił swoim ankietowanym.
W 2004 roku powstał film "Gadające głowy II", wyreżyserowany przez Krzysztofa Wierzbickiego. Reżyser przywołuje sceny z dokumentu Kieślowskiego, ponownie oddaje głos niektórym bohaterom, którzy odpowiadali na pytania Kieślowskiego, pozwala im przed kamerą skomentować swoje ówczesne stwierdzenia. Druga część filmu to powtórzenie ankiety, jaką niegdyś przeprowadził Kieślowski, wśród Polaków XXI wieku. Marek Haltof zauważał, że diagnoza stawiana społeczeństwu polskiemu przez Wierzbickiego jest daleko bardziej pesymistyczna niż u Kieślowskiego. O ile zakończenie "Gadających głów" pomagało „wprowadzić optymistyczną nutę do pesymistycznej diagnozy polskiego społeczeństwa pod panowaniem komunizmu”, o tyle film Wierzbickiego „wyraża rozczarowanie długo oczekiwaną wolnością polityczną”.
Film stał się również inspiracją dla Wolhy Daszuk, która w 2016 roku wyreżyserowała dokument "Partret", w którym próbowała stworzyć zbiorowy portret społeczeństwa białoruskiego.
Zespół Myslovitz na płycie "Happiness Is Easy" z 2006 roku zamieścił piosenkę „Gadające głowy 80-06”, która jest inspirowana dokumentem Kieślowskiego. Tekst w znacznej części składa się z cytatów i parafraz wypowiedzi bohaterów filmu Kieślowskiego.

</doc>
<doc id="1156019" url="https://pl.wikipedia.org/wiki?curid=1156019" title="Taukum">
Taukum

Taukum (Tau-kum; kaz.: Тауқұм; ros.: Таукум) – pustynia piaszczysta we wschodnim Kazachstanie. Zajmuje południowo-zachodni skraj Kotliny Bałchasko-Ałakolskiej, między jeziorem Bałchasz i rzeką Ili na północy a Górami Czu-Ilijskimi i Majżaryłgan na południu.

</doc>
<doc id="1156021" url="https://pl.wikipedia.org/wiki?curid=1156021" title="Tau Kum">
Tau Kum



</doc>
<doc id="1156022" url="https://pl.wikipedia.org/wiki?curid=1156022" title="G4">
G4

G4 ("G 4") – grupa czterech państw dążących do uzyskania stałego członkostwa w Radzie Bezpieczeństwa ONZ. Ich współpraca ma jedynie charakter wzajemnego poparcia i koordynacji działań w osiągnięciu wspólnego celu.
W skład grupy wchodzą:
 Niemcy 
 Brazylia 
 Indie 
 Japonia.
Aspiracje Grupy G4 poparły Francja i Wielka Brytania.
Każdy z krajów G4 napotyka silną opozycję ze strony swoich regionalnych konkurentów:
obawiających się zbytniego wzmocnienia sąsiada na arenie międzynarodowej i mających własne aspiracje do stałego członkostwa w Radzie.
Ponadto, własnego stałego przedstawiciela w RB pragnie mieć Afryka. Największe aspiracje z tego kontynentu wykazują: Południowa Afryka, Nigeria, Egipt i Algieria.
Inne kraje zainteresowane stałym przedstawicielstwem w RB ONZ to: Arabia Saudyjska, Pakistan.

</doc>
<doc id="1156027" url="https://pl.wikipedia.org/wiki?curid=1156027" title="Kurt Hamrin">
Kurt Hamrin

Kurt Roland Hamrin (ur. 19 listopada 1934 w Sztokholmie) – szwedzki piłkarz, napastnik, prawoskrzydłowy. Srebrny medalista MŚ 1958. Nosił przydomek "Kurre".
Hamrin jest jednym z najlepszych strzelców w historii włoskiej Serie A - w 400 spotkaniach zdobył 190 goli. Wychowywał się w juniorskich zespołach Huvudsta IS, Råsunda IS i AIK Fotboll. W seniorskiej piłce debiutował w 1953 w AIK, w 1955 został królem strzelców I ligi. W 1956 wyjechał do Włoch i został graczem Juventusu, jednak w Turynie spędził tylko rok. W sezonie 1957-1958 grał w Calcio Padova. W latach 1958-1967 był piłkarzem Fiorentiny, następne 2 lata spędził w Milanie, a karierę na Półwyspie Apenińskim kończył w SSC Napoli (1971). Z Fiorentiną dwukrotnie zdobywał Puchar Włoch (1961 i 1966) oraz triumfował w pierwszej edycji Pucharów Zdobywców Pucharów (1961). Z Milanem w 1968 zdobył scudetto i swój drugi Puchar Zdobywców (w finale zdobył dwie bramki, Milan wygrał 2:0 z Hamburger SV), a rok później Puchar Europy.
W reprezentacji Szwecji w latach 1953-1965 zagrał 32 razy i strzelił 17 bramek. Podczas MŚ 58 rozegrał 5 meczów (4 gole).

</doc>
<doc id="1156028" url="https://pl.wikipedia.org/wiki?curid=1156028" title="Wydział Prawa i Administracji Uniwersytetu im. Adama Mickiewicza w Poznaniu">
Wydział Prawa i Administracji Uniwersytetu im. Adama Mickiewicza w Poznaniu

Wydział Prawa i Administracji Uniwersytetu im. Adama Mickiewicza w Poznaniu ("WPiA UAM") – jeden z 20 wydziałów Uniwersytetu im. Adama Mickiewicza w Poznaniu.
Siedziba.
Siedziba wydziału mieściła się w Collegium Iuridicum przy ul. św. Marcin 90 w Poznaniu. Jest to dawny Bank Spółek Raiffeisena z 1907 roku, zaprojektowany przez berlińską firmę "Hartmann &amp; Schlenzig". Pozostałością tych czasów są istniejące nadal płaskorzeźby nad głównym wejściem od ul. Święty Marcin, przedstawiające motywy wiejskie: kury, kaczki, snopy siana i duży ul słomiany – Reiffeisen wywodzi się z dawnych spółdzielczych kas rolniczych.
Kierunki studiów.
Studia podyplomowe:
W roku akademickim 2010/2011 na wydziale kształciło się 6013 studentów, co daje mu drugie miejsce wśród wydziałów uczelni.
Władze Wydziału.
W kadencji 2020–2024:
Doktorzy honoris causa.
Z wniosku Wydziału doktorat honoris causa UAM otrzymało 17 osób:

</doc>
<doc id="1156029" url="https://pl.wikipedia.org/wiki?curid=1156029" title="Les Paul">
Les Paul

Les Paul, właśc. Lester William Polsfuss (ur. 9 czerwca 1915 w Waukesha, zm. 13 sierpnia 2009 w White Plains) – amerykański gitarzysta jazzowy i wynalazca w dziedzinie technik nagrywania oraz konstruktor gitar elektrycznych. Określany jako "Thomas Edison przemysłu muzycznego".
Eksperymentując od końca lat 30., w 1946 zbudował gitarę elektryczną z litego drewna, bez pudła rezonansowego, opartą na prostej, grubej desce. Prototyp nie spotkał się z entuzjazmem ze strony producenta gitar, firmy Gibson, lecz Paul został poproszony o konsultacje w sprawie stworzenia nowego modelu gitary tej firmy, nazwanego Gibson Les Paul. Gitara ta, bardzo ciężka, o charakterystycznym dźwięku, przyczyniła się do powstania muzyki rockowej i pozostaje mniej więcej niezmieniona w produkcji od tego czasu. Był również wynalazcą i pionierem overdubbingu, delaya oraz metody nagrywania wielośladowego.
Był honorowym członkiem Little Kids Rock, organizacji typu non-profit, zajmującej się dostarczaniem dzieciom w szkołach w Stanach Zjednoczonych darmowych instrumentów muzycznych. Odznaczony Narodowym Medalem Sztuki.
Życiorys.
Urodził się 9 czerwca 1915 w Waukesha w stanie Wisconsin w rodzinie George’a i Evelyn (z domu Stutz) Polsfuss. Zarówno dziadek Lesa Paula ze strony ojca, jak i rodzina matki pochodzili z Niemiec i imigrowali po roku 1870 do Stanów Zjednoczonych. Rodzice Paula rozwiedli się jeszcze w okresie jego dzieciństwa. Rodzina zaczęła używać uproszczonej formy nazwiska "Polfuss", nie dokonując jednak oficjalnej zmiany nazwiska. Lester zaczął używać pseudonimu "Les Paul" oraz wymyślonego przez matkę (od jego rudych włosów) "Red Hot Red" i później "Rhubarb Red".
Les Paul zainteresował się muzyką w wieku ośmiu lat. Od robotników pracujących w okolicy nauczył się gry na harmonijce ustnej, zafascynował się również pianolą matki. Dziurkowanie dodatkowych dziurek na kartach do pianoli było pierwszą formą nagrania wielośladowego, które później wynalazł. Nauczył się gry na banjo, a potem zajął się grą na gitarze. W wieku trzynastu lat wykonywał półprofesjonalne koncerty muzyki country. W wieku siedemnastu lat dołączył do Rube Tronson’s Texas Cowboys. Wkrótce rzucił szkołę i dołączył do Wolverton Radio Band.
W latach 30. XX wieku pracował w rozgłośni radiowej w Chicago, gdzie wykonywał muzykę jazzową. Pierwsze nagrania muzyka ukazały się w 1936. Pierwsze z nich było sygnowane jako Rhubarb Red, natomiast kolejne zrealizował z Georgią White.
W styczniu 1948 Paul uległ wypadkowi samochodowemu w Oklahomie, podczas którego doznał urazu ramienia i łokcia prawej ręki. Muzyk przeszedł rehabilitację trwającą dwa lata. Wypadek bezpośrednio przyczynił się do oryginalnego kształtu gitary Gibson Les Paul, który umożliwiał wygodną dla Paula grę na gitarze.
Rodzina a życie muzyczne.
Les Paul był ojcem chrzestnym gitarzysty rockowego Steve’a Millera, lidera Steve Miller Band. Miller był pierwszym podopiecznym, któremu Les Paul udzielał lekcji gry na gitarze.
W 1949 rozwiódł się ze swą pierwszą żoną Virginią Webb Paul. Tego samego roku wziął ślub z wokalistką Mary Ford (1924-1977), z którą wydał 36 "złotych płyt", używając opracowanej przez siebie metody overdubbingu dla powielania jej głosu. Ford i Paul rozwiedli się w 1964 roku. Bezpośrednią przyczyną rozstania było uzależnienie Ford od alkoholu.
Paul mieszkał na przedmieściu Nowego Jorku, Mahwah w stanie New Jersey, skąd miał blisko do jazzowych klubów na Manhattanie. Miał dwóch synów z pierwszego małżeństwa oraz córkę i syna ze związku z Mary Ford, pięcioro wnucząt i jednego prawnuka. Jego jedyna córka zmarła w niemowlęctwie w 1954.
Śmierć.
Muzyk zmarł 13 sierpnia 2009, w wyniku komplikacji chorobowych po przebytym zapaleniu płuc, w szpitalu w przedmieściu White Plains k. Nowego Jorku. Na wieść o śmierci wyrazy szacunku i uznania wyrazili tacy muzycy jak: Billy Gibbons z ZZ Top, The Edge, Pat Metheny, Richie Sambora z Bon Jovi, Slash, Joe Satriani, Tom Morello, John Mayer, Ace Frehley, Brian "Head" Welch, Tad Kubler, Brian Wilson z The Beach Boys oraz Keith Richards. Ten ostatni skwitował tę wieść następująco:
Nagrody i wyróżnienia.
W 1978 Les Paul i Mary Ford zostali wprowadzeni do Grammy Hall of Fame. Paul otrzymał nagrodę Grammy Trustees Award za całokształt osiągnięć w 1983, natomiast w 1988 został wprowadzony do Rock and Roll Hall of Fame Cleveland, a w 2005 do National Inventors Hall of Fame – za wynalezienie gitary typu "solid body". Był także honorowym członkiem Audio Engineering Society. W 2003 został sklasyfikowany na 46. miejscu listy 100 najlepszych gitarzystów wszech czasów magazynu Rolling Stone.
9 czerwca 2011 roku, w 96 rocznicę urodzin Lesa Paula, wyszukiwarka Google zamieściła na swojej stronie głównej interaktywną gitarę ku czci jego pamięci.

</doc>
<doc id="1156031" url="https://pl.wikipedia.org/wiki?curid=1156031" title="Andrzej Bosowski">
Andrzej Bosowski

Andrzej Bosowski (ur. 25 czerwca 1949 we Wrocławiu) – polski biblista, ksiądz rzymskokatolicki.
24 czerwca 1973 roku został wyświęcony na kapłana. W 1982 roku ukończył Akademię Teologii Katolickiej, gdzie doktoryzował się w 1988 roku. Temat jego rozprawy doktorskiej brzmiał "Nauka Chrystusa o dobrach materialnych w interpretacji pierwotnej gminy chrześcijańskiej". Członek Stowarzyszenia Biblistów Polskich. Jeden z prefektów nieistniejącego już Liceum Pod Wezwaniem Św. Augustyna w Warszawie (LIII LO Stowarzyszenia "PAX" pw. Św. Augustyna).

</doc>
<doc id="1156033" url="https://pl.wikipedia.org/wiki?curid=1156033" title="Wydział Teologiczny Uniwersytetu im. Adama Mickiewicza w Poznaniu">
Wydział Teologiczny Uniwersytetu im. Adama Mickiewicza w Poznaniu

Wydział Teologiczny Uniwersytetu im. Adama Mickiewicza w Poznaniu ("WT UAM") – jeden z 20 wydziałów Uniwersytetu im. Adama Mickiewicza w Poznaniu, kształcący studentów w dwóch kierunkach:
W roku akademickim 2010/2011 na wydziale kształciło się 980 studentów, co dawało mu trzynaste miejsce wśród wydziałów uczelni.
Historia.
Pierwsze starania o powołanie wydziału teologicznego przy powstającym Uniwersytecie Poznańskim podejmowano w latach 1919–1922. W 1969 przy poznańskim seminarium duchownym, na mocy dekretu Kongregacji Nauczania Katolickiego, ustanowiona została samodzielna uczelnia kościelna – Akademickie Studium Teologiczne, z prawami do nadawania stopni naukowych (kościelnych) bakalaureatu i licencjatu teologii. Od 1971 uczelnia używała nazwy „Wydział Teologiczny” (łac. "Facultas Theologica"), w związku z zastosowaniem takiego określenia w jednym z pism ww. Kongregacji. W 1974 papież Paweł VI wydał dekret erekcyjny ustanawiający Papieski Wydział Teologiczny w Poznaniu, z prawem do nadawania stopni naukowych (kościelnych) bakalaureatu, licencjatu i doktoratu teologii. W 1989 uczelnia uzyskała państwowe uprawnienia uczelni państwowej, jednocześnie też państwo nostryfikowało stopnie kościelne przyznane przez uczelnię we wcześniejszym okresie. W 1998 wydział został zintegrowany z Uniwersytetem im. Adama Mickiewicza jako Wydział Teologiczny UAM. W obrębie uniwersytetu wydział zachował znaczną autonomię. Jako wydział teologiczny działający w uczelni państwowej w zakresie nauczania teologii katolickiej, nadzór nad nim zgodnie z ustawą o szkolnictwie wyższym. Funkcję reprezentującego Stolicę Apostolską Wielkiego Kanclerza, nadzorującego program nauczania teologii katolickiej oraz udzielającego osobom nauczającym misji kanonicznej, pełni arcybiskup poznański (obecnie abp Stanisław Gądecki).
Władze.
W kadencji 2020–2024:
Struktura organizacyjna.
Wydział Teologiczny UAM nie dzieli się na instytuty, lecz bezpośrednio na zakłady wyspecjalizowane w poszczególnych dziedzinach teologii katolickiej.
Kierunki.
Na Wydziale Teologicznym prowadzone są studia na dwóch kierunkach:
Filie Wydziału Teologicznego UAM.
Sekcja w Bydgoszczy (Prymasowski Instytut Kultury Chrześcijańskiej im. Kardynała Stefana Wyszyńskiego).
Geneza.
8 września 1982 prymas Polski Józef Glemp ustanowił Prymasowski Instytut Kultury Chrześcijańskiej im. Kardynała Stefana Wyszyńskiego w Archidiecezji Gnieźnieńskiej z siedzibami w Gnieźnie i Bydgoszczy jako trzyletnie studium filozoficzno-teologiczne z elementami kultury chrześcijańskiej. Pierwszą siedzibą części bydgoskiej zostały pomieszczenia parafii farnej przy ul. Grodzkiej 1. W roku akademickim 1984/85 słuchacze zdecydowali o przekształceniu studium w pięcioletnie studia magisterskie. Wówczas nowy dyrektor, ks. dr Lech Bilicki, podjął starania o włączenie PIKCH do Papieskiego Wydziału Teologicznego w Poznaniu i zapoczątkował niezbędne do tego przekształcenia. W 1988 instytut uzyskał status wyższej uczelni na prawach państwowych, osobowość prawną i pełnię praw akademickich. W 1990 instytut został afiliowany do Papieskiego Wydziału Teologicznego w Poznaniu (decyzją Kongregacji do Spraw Nauczania Katolickiego na 5 lat; w 1995 afiliację prolongowano o kolejne 6 lat). Wobec przyłączenia Papieskiego Wydziału Teologicznego do Uniwersytetu im. Adama Mickiewicza, od 1 grudnia 1998 instytut kontynuuje działalność w ramach Wydziału Teologicznego UAM jako jego sekcja zamiejscowa.
Współczesność.
Sekcja WT UAM w Bydgoszczy jest filią wydziału. Studiują na niej zarówno klerycy Wyższego Seminarium Duchownego Diecezji Bydgoskiej, jak i studenci świeccy. Jednostka oferuje studia stacjonarne jednolite magisterskie na specjalności kapłańskiej oraz studia niestacjonarne jednolite magisterskie na specjalności katechetyczno-pastoralnej. Od 2007 zajęcia odbywają się w pomieszczeniach Wyższego Seminarium Duchownego Diecezji Bydgoskiej przy ul. Grodzkiej 22.
Sekcja w Gnieźnie.
Sekcja zamiejscowa WT UAM w Gnieźnie jest filią wydziału. Odbywają w niej studia teologiczne zarówno klerycy Prymasowskiego Wyższego Seminarium Duchownego, jak i osoby świeckie. Siedziba jednostki mieści się przy ul. Seminaryjnej 2.
Sekcja w Kaliszu.
Sekcja zamiejscowa WT UAM w Kaliszu jest filią wydziału. Odbywają w niej studia teologiczne zarówno klerycy Wyższego Seminarium Duchownego Diecezji Kaliskiej, jak i osoby świeckie. Siedziba sekcji mieści się przy ul. Złotej 144.
Sekcja w Kazimierzu Biskupim.
Sekcja zamiejscowa WT UAM w Kazimierzu Biskupim prowadzona jest przy miejscowym Wyższym Seminarium Duchownym Zgromadzenia Misjonarzy Świętej Rodziny.
Sekcja w Obrze.
Sekcja zamiejscowa WT UAM w Obrze prowadzona jest przy tamtejszym Wyższym Seminarium Duchownym Misjonarzy Oblatów M.N. Jednostka zatrudnia 35 wykładowców.
Sekcja we Wronkach.
Sekcja zamiejscowa WT UAM we Wronkach prowadzona jest przy miejscowym Wyższym Seminarium Duchownym Zakonu Braci Mniejszych. Swoją siedzibę sekcja ma przy ul. Mickiewicza 1.

</doc>
<doc id="1156035" url="https://pl.wikipedia.org/wiki?curid=1156035" title="Nomen nudum">
Nomen nudum

Nomen nudum (łac. „naga nazwa”) – termin stosowany w nomenklaturze botanicznej i zoologicznej w odniesieniu do nazwy naukowej taksonu, wyglądającej jak nazwa naukowa, ale niespełniającej wymogów nomenklatorycznych (określonych w kodeksie nomenklatury botanicznej lub zoologicznej z powodu braku wymaganego opisu lub diagnozy taksonomicznej).
Przykład zapisu:

</doc>
<doc id="1156036" url="https://pl.wikipedia.org/wiki?curid=1156036" title="Wydział Pedagogiczno-Artystyczny Uniwersytetu im. Adama Mickiewicza w Poznaniu">
Wydział Pedagogiczno-Artystyczny Uniwersytetu im. Adama Mickiewicza w Poznaniu

Wydział Pedagogiczno-Artystyczny Uniwersytetu im. Adama Mickiewicza w Poznaniu (WP-A UAM) – jedna z 4 filii Uniwersytetu im. Adama Mickiewicza w Poznaniu z siedzibą w Kaliszu, założona w 1960 jako Studium Nauczycielskie im. Marii Konopnickiej w Kaliszu. Kształci na kierunkach humanistycznych i artystycznych na studiach stacjonarnych i niestacjonarnych.
Filia mieści się i .
W roku akademickim 2010/2011 na wydziale kształciło się 2 058 studentów, co dawało mu dziewiąte miejsce wśród wydziałów uczelni.
Władze Wydziału.
W kadencji 2020–2024:
Kształcenie.
Uczelnia daje możliwość podjęcia nauki na siedmiu kierunkach pierwszego i drugiego stopnia, a także na studiach podyplomowych (rok akad. 2014/15).

</doc>
<doc id="1156037" url="https://pl.wikipedia.org/wiki?curid=1156037" title="Mojynkum">
Mojynkum

Mojynkum (Mojyn-kum; kaz.: Мойынқұм; ros.: Мойынкум) – niewielka piaszczysta pustynia we wschodnim Kazachstanie. Leży na południowym skraju Kotliny Bałchasko-Ałakolskiej, między rzekami Ili i Karatał. Na południu opiera się o podnóża pasma górskiego Małajsary, na północy przechodzi w pustynię Saryjesyk Atyrau.

</doc>
<doc id="1156046" url="https://pl.wikipedia.org/wiki?curid=1156046" title="Żamankum">
Żamankum

Żamankum (Żaman-kum; kaz. Жаманкұм, dosł. "złe piaski"; ros.: Жаманкум) – niewielka piaszczysta pustynia we wschodnim Kazachstanie. Leży w centrum Kotliny Bałchasko-Ałakolskiej, na wschód od rzeki Karatał, między Dżungarskim Ałatau a jeziorem Bałchasz. Pustynię przecinają droga i linia kolejowa z Ałmaty do Semipałatyńska.

</doc>
<doc id="1156051" url="https://pl.wikipedia.org/wiki?curid=1156051" title="Żaman Kum">
Żaman Kum



</doc>
<doc id="1156053" url="https://pl.wikipedia.org/wiki?curid=1156053" title="Kirby (Nintendo)">
Kirby (Nintendo)

 – fikcyjna postać będąca głównym bohaterem serii gier komputerowych "Kirby", stworzona przez studio HAL Laboratory. Kirby ma kształt różowej kuli i zamieszkuje krainę Dream Land, którą chroni przed licznymi przeciwnikami. Posiada umiejętność wciągania wielkich obiektów i wypluwania ich w kierunku swoich przeciwników. Pierwszą częścią cyklu, w której ukazał się bohater była gra "Kirby’s Dream Land" wydana na konsolę Game Boy w 1992 roku, a ostatnią "Kirby’s Dream Buffet" z 2022 roku. Kirby jest jedną z najpopularniejszych postaci gier Nintendo.

</doc>
<doc id="1156059" url="https://pl.wikipedia.org/wiki?curid=1156059" title="Życie na Marsie (serial telewizyjny)">
Życie na Marsie (serial telewizyjny)

Życie na Marsie () – angielski serial science-fiction, emitowany pierwotnie przez stacje telewizyjną BBC One. Fabuła serialu łączy w sobie podróże w czasie z dramatem policyjnym. Serial zdobył nagrodę Emmy. W Polsce serial był emitowany na kanale BBC Entertainment.

</doc>
<doc id="1156062" url="https://pl.wikipedia.org/wiki?curid=1156062" title="Bengt Gustavsson">
Bengt Gustavsson

Bengt Gustavsson (ur. 13 stycznia 1928, zm. 16 lutego 2017) – szwedzki piłkarz, obrońca. Srebrny medalista MŚ 1958. Obdarzany przydomkiem "Julle".
W ojczyźnie grał w IFK Norrköping. W 1953 otrzymał nagrodę Guldbollen dla najlepszego szwedzkiego piłkarza. W 1956 został zawodnikiem włoskiej Atalanty BC, w klubie tym występował do 1961 (4 sezony w Serie A). Po powrocie do Szwecji grał w Åtvidabergs FF.
W reprezentacji Szwecji w latach 1951–1963 zagrał 57 razy. Podczas MŚ 58 zagrał we wszystkich meczach Szwedów w turnieju. W 1952 znalazł się wśród brązowych medalistów w igrzysk w Helsinkach.

</doc>
<doc id="1156067" url="https://pl.wikipedia.org/wiki?curid=1156067" title="Mercedes-Benz W108">
Mercedes-Benz W108

Mercedes-Benz W108 / W109 − generacja luksusowych limuzyn zaprezentowana w 1965 roku. Zastąpiła w ofercie modele serii W111/W112, popularne skrzydlaki (niem. "Heckflosse" - dosłownie: tylne skrzydło). Opisywany model jest ostatnim najbardziej komfortowym przed stworzeniem Klasy S, rozpoczynającej się od modelu W116.
Nadwozie W108 / W109 zostało zaprojektowane przez Francuza - Paula Bracqa. Jest ono pozbawione popularnych na początku lat 60 XX w. zakończeń bocznych krawędzi bagażnika, przypominających skrzydła. Zrywa tym samym z wzornictwem W111 / W112. Dach także ma odmienną stylistykę - już niezaokrąglony, lecz płaski, optycznie poszerzający samochód. Powierzchnia szyb także jest większa. Poza tym, nadwozie jest nieco niższe (6 cm) i minimalnie szersze (1,5 cm), niż u poprzednika.
Konstrukcja modeli W108 / W109 obfitowała w wiele zaawansowanych rozwiązań tj. pneumatyczne samopoziomujące zawieszenie, hamulce tarczowe przy wszystkich kołach, elektrycznie otwierane szyby.
Modele.
W108.
Modele o uboższym wyposażeniu i mniejszym (275 cm) rozstawie osi. Montowano w nich konwencjonalne, sprężynowe zawieszenie. W 1965 zaprezentowano:
Na przełomie 1967 i 1968 wyżej wymienione modele zostały zastąpione przez:
Latem 1970 roku, na salonie w Amsterdamie miały premierę:
Rok później do produkcji weszły:
Nadal do 1971 roku produkowano wersje nadwoziowe kabriolet i coupe z oznaczeniami 250 SE, 280 SE i 280 SE 3.5 zaliczające się do poprzedniej serii W111.
W109.
Lepiej wyposażona wersja - standardowo m.in. elektrycznie otwierane szyby, wspomaganie kierownicy, deska rozdzielcza wykończona szlachetnym fornirem, zawieszenie pneumatyczne. Większy o 10 cm rozstaw osi - nadwozie wydłużone z myślą o komforcie wożonych pasażerów tylnej kanapy (oznaczenie "L" - niem. lang, czyli - długi).
W 1965 do produkcji wdrożono:
Podobnie jak w W108, na przełomie 1967 i 1968, wprowadzono (nowo skonstruowany) 6-cylindrowy silnik:
Jednocześnie, zaprezentowano szczytowy model z silnikiem zapożyczonym z limuzyny 600 (W100):
Jesienią 1969 rozpoczęto produkcję:
W połowie 1971, zarówno W109, jak i W108, sprzężono z nowym, 8-cylindrowym motorem:
300 SEL 6.3.
Niedługo po wdrożeniu serii W109 do produkcji (1966), główny inżynier Mercedesa - Erich Waxenberger, zamontował w swoim służbowym, dotychczas 6-cylindrowym 300 SEL silnik szczytowej limuzyny 600 (W100) - 6,3 litrowy V8, "M100".
Po około roku wnikliwych testów zdecydowano się wdrożyć do seryjnej produkcji model z 6,3 litrowym V8. Pierwszym po II wojnie światowej o tak dużej pojemności. 300 SEL 6.3 okazał się rynkowym sukcesem - wyprodukowano ponad 6500 sztuk tej limuzyny.
Następcą 300 SEL 6.3 został model Mercedes-Benz W116 450 SEL 6.9, w którym zamontowano rozwiercony do pojemności 6,9 litra, a w konsekwencji mocniejszy silnik "M100".

</doc>
<doc id="1156068" url="https://pl.wikipedia.org/wiki?curid=1156068" title="Mercedes-Benz W109">
Mercedes-Benz W109



</doc>
<doc id="1156069" url="https://pl.wikipedia.org/wiki?curid=1156069" title="Kotlina Bałchasko-Ałakolska">
Kotlina Bałchasko-Ałakolska

Kotlina Bałchasko-Ałakolska (ros. Балхаш-Алакольская (Алакульская) котловина, "Bałchasz-Ałakolskaja" ("Ałakulskaja") "kotłowina") – rozległa kotlina we wschodnim Kazachstanie i w zachodnich Chinach.
Kotlina Bałchasko-Ałakolska ma kształt nieregularnej elipsy o dłuższej osi wschód-zachód. Jest otoczona przez Pogórze Kazachskie od zachodu i północy oraz przez należące do Tienszanu pasma górskie Majżaryłgan, Góry Czu-Ilijskie, Małajsary, Dżungarski Ałatau od południa. Wschodnia część kotliny nosi nazwę doliny Emin (jej wschodni kraniec leży już na terenie Chin) i jest zamknięty przez pasma górskie Tarbagataj od północy oraz Ba'erluke i Musitaoling od południa. Na południowym wschodzie Brama Dżungarska łączy Kotlinę Bałchasko-Ałakolską z Kotliną Dżungarską.
Dno kotliny leży na wysokości od 342 m n.p.m. (brzeg jeziora Bałchasz) do 756 m n.p.m. (wzgórza między jeziorami Bałchasz i Sasykköl), przeciętnie 600 m n.p.m. Wzdłuż zachodniej i północnej krawędzi Kotliny rozciąga się jezioro Bałchasz. Na południe od niego leży szereg piaszczystych pustyń: Taukum, Saryjesyk Atyrau, Mojynkum i Żamankum. Pustynie są pocięte dolinami rzek spływających z Tienszanu do Bałchaszu: Ili, Karatał, Aksu i Lepsy. Wschodni kraniec kotliny zajmuje górski Step Doliny Emin, wśród którego leżą jeziora Sasykköl i Ała-kol, otoczone bagniskami.
Kotlina Bałchasko-Ałakolska jest pochodzenia tektonicznego – stanowi szeroki przełom, zapełniony piaszczystymi osadami rzecznymi. Piaski są uformowane w na pół utrwalone roślinnością wydmy wysokości do 30 m. Gleby bure, szaroziemy, sołonczaki. Klimat kontynentalny, suchy (135–200 mm opadów rocznie).
Kotlina Bałchasko-Ałakolska jest bardzo rzadko zaludniona. Osiedla skupiają się na północnym wybrzeżu Bałchaszu i na południowym obrzeżu Kotliny, u stóp gór. Części pustynne są bezludne. Część gruntów zajmują pastwiska. Kotlinę przecinają droga kołowa i linia kolejowa z Ałmaty do Semipałatyńska.

</doc>
<doc id="1156072" url="https://pl.wikipedia.org/wiki?curid=1156072" title="Suzumiya Haruhi no Yūutsu">
Suzumiya Haruhi no Yūutsu



</doc>
<doc id="1156073" url="https://pl.wikipedia.org/wiki?curid=1156073" title="HMS Kipling">
HMS Kipling

HMS „Kipling ” – brytyjski niszczyciel z okresu II wojny światowej, należący do typu K (J/K/N), w służbie Royal Navy w latach 1939–1942. Nosił znak taktyczny F91. Służył głównie na Morzu Śródziemnym, gdzie został
zatopiony przez lotnictwo niemieckie 11 maja 1942.
Za przebieg służby HMS „Kipling” otrzymał 7 wyróżnień bitewnych ("battle honours"): Atlantyk 1939, Norwegia 1940, bitwa o Kretę 1941, Morze Śródziemne 1941, konwoje maltańskie 1941-1942, Libia 1941-1942, II bitwa pod Syrtą 1942.
Budowa.
Stępkę pod budowę okrętu położono 26 października 1937 w stoczni Yarrow &amp; Company w Scotstoun w Glasgow w Szkocji, kadłub wodowano 19 stycznia 1939. Okręt miał być ukończony we wrześniu, lecz kłopoty z turbinami spowodowały, że wszedł do służby w Royal Navy 22 grudnia 1939. W tej samej stoczni budowano też równocześnie niszczyciel HMS „Jupiter” identycznego typu J.
Służba.
Morze Północne 1939–1940.
„Kipling” 18 stycznia 1940 wszedł w skład 10. Dywizjonu 5. Flotylli Niszczycieli, dowodzonej przez kmdra Louisa Mountbattena, grupującej okręty typu K. Flotylla ta wchodziła w skład Floty Metropolii (Home Fleet), bazując początkowo głównie w Scapa Flow. Przez pierwsze miesiące razem z niszczycielami flotylli przeważnie patrolował i eskortował konwoje na Morzu Północnym, kilkakrotnie też atakował bezskutecznie okręty podwodne. 15 lutego 1940 uratował 12 ludzi z duńskich parowców „Sleipner” i „Rhone” zatopionych przez U-Boota U-14. Od marca do połowy kwietnia „Kipling” był naprawiany w Tyne. Wziął następnie udział w kampanii w Norwegii, osłaniając 17 kwietnia krążownik ciężki HMS „Suffolk” bombardujący lotnisko koło Stavanger (wraz z HMS „Hereward”, „Janus” i „Juno”). W wyniku następującego niemieckiego nalotu „Kipling” został lekko uszkodzony dwoma bliskimi wybuchami bomb („Suffolk” – poważnie uszkodzony), po czym od 22 kwietnia do 16 lipca 1940 „Kipling” był remontowany w Southampton.
Po remoncie „Kipling” powrócił do zadań eskortowych i patrolowania na północy Wielkiej Brytanii. Pod koniec września został przydzielony do Dowództwa Zachodnich Podejść (m.in. z HMS „Jackal” i „Jupiter”). W nocy 11–12 października 1940 wziął udział w operacji "Medium", ostrzeliwując port w Cherbourgu z pancernikiem HMS „Revenge” i niszczycielami 5. Flotylli. W nocy 17-18 października wraz z niszczycielami 5. Flotylli i krążownikami HMS „Newcastle” i „Emerald” wziął udział w potyczce z niemieckimi niszczycielami „Hans Lody”, „Karl Galster” i „Friedrich Ihn” na dużej odległości, bez strat po obu stronach. Oprócz zadań eskortowych, kilkakrotnie od grudnia 1940 do marca 1941 osłaniał akcje stawiania min.
Morze Śródziemne 1941-1942.
W kwietniu 1941 „Kipling” został przeniesiony z 5. Flotyllą oraz krążownikiem HMS „Dido” i stawiaczem min HMS „Abdiel” do Floty Śródziemnomorskiej i 28 kwietnia dotarł na Maltę, w osłonie operacji "Dunlop" dostarczenia samolotów na Maltę z Gibraltaru. Na Malcie został włączony do Zespołu K ("Force K") dowodzonego przez Louisa Mountbattena, działającego przeciwko żegludze pomiędzy Włochami a Afryką (w jego skład wchodziły wówczas niszczyciele HMS „Kelly”, „Kelvin”, „Kipling”, „Kashmir”, „Jackal”, „Jersey” i krążownik „Gloucester”). Już 2 maja, po uszkodzeniu na minie niszczyciela „Jersey”, blokującego wejście do portu, „Gloucester”, „Kipling” i „Kashmir” odesłano do Gibraltaru. Powróciły one na Maltę z konwojem operacji "Tiger". 10 maja 1941 „Kipling” wraz z „Jackal”, „Jersey”, „Kelly”, „Kashmir” i „Kelvin” bombardował Benghazi, po czym okręty były atakowane nieskutecznie przez samoloty niemieckie.
Od 21 maja 1941 „Kipling” z zespołem K uczestniczył w bitwie o Kretę, przydzielony do zespołu A-1. 23 maja brał udział w patrolu na południe od Krety z niszczycielami HMS „Kelly” i „Kashmir”, lecz na skutek awarii steru, odłączył się od nich, przez co ominął go nalot niemieckich bombowców, które zatopiły pozostałe okręty. „Kipling”, który nadszedł później, uratował ponad 270 rozbitków z obu okrętów, lecz podczas operacji dziób półzatopionego „Kelly” przedziurawił jego kadłub i zbiorniki paliwa, powodując przechył. 70 mil przed Aleksandrią 24 maja „Kiplingowi” skończyło się paliwo, lecz po uzupełnieniu go ze stawiacza sieci „Protector”, doszedł do portu. Został następnie skierowany na remont do Suezu (do końca czerwca). Po remoncie wszedł w skład 7. Flotylli Niszczycieli.
W sierpniu „Kipling” dowoził posiłki na Cypr (operacja "Guillotine"). Działał następnie pod oblężonym Tobrukiem, m.in. nocą 17/18 sierpnia dowoził tam zaopatrzenie wraz z „Nizam”, a 20/21, 24/25 i 27/28 sierpnia brał udział w przetransportowaniu do Tobruku polskiej Samodzielnej Brygady Strzelców Karpackich (operacja "Treacle"). 8 września 1941, dowożąc zaopatrzenie do Tobruku, został lekko uszkodzony koło Tobruku bliskimi wybuchami bomb lotniczych (wraz z HMS „Decoy” i „Kimberley”). Podczas operacji dowozu posiłków na Cypr (operacja "Glencoe") 2 listopada, „Kipling” uległ awarii i został odholowany przez niszczyciele HMS „Jackal” i „Decoy” do Aleksandrii. Nocami 13/14 i 16/17 listopada „Kipling” dowoził do Tobruku zaopatrzenie w ramach operacji "Approach", przy tym 13 listopada na jego pokładzie przybył tam na inspekcję gen. Władysław Sikorski. 18 listopada „Kipling” brał udział w operacji głównych sił floty "Chieftain" (dywersyjnej dla konwoju maltańskiego "Crusader"), po czym tego dnia wraz z krążownikami „Naiad” i „Euryalus” i niszczycielem „Jackal” bombardował fortyfikacje Halfaya koło Tobruku. 1 grudnia 1941 wziął udział w bezskutecznej próbie przechwycenia włoskich niszczycieli pod Derną (z niszczycielami „Jervis”, „Jaguar” i „Jackal”). 16 grudnia eskortował transportowiec „Breconshire” z Aleksandrii na Maltę i 17 grudnia wziął udział w I bitwie w zatoce Syrta, podczas której został lekko uszkodzony bliskim wybuchem niemieckiej bomby lotniczej.
28 grudnia „Kipling”, w osłonie konwoju AT-6 wracającego z Tobruku, zatopił koło Matruh niemiecki okręt podwodny U-75 (który zatopił wcześniej statek „Volo”), po czym wraz z niszczycielem HMS „Legion” uratował 30 członków jego załogi (dzień wcześniej niszczyciele te bezskutecznie poszukiwały U-559, który zatopił statek „Warszawa”).
W styczniu 1942 brał udział w operacjach konwojowych MF-2, MF-3 i MF-4 na Maltę. 11 marca 1942 wziął udział w ratowaniu rozbitków z zatopionego krążownika HMS „Naiad”. 22 marca 1942 brał udział w II bitwie pod Syrtą, w osłonie konwoju na Maltę MW-10, nie dopuszczając przeważających włoskich sił do konwoju.
11 maja 1942 brał udział w nieudanym wypadzie z HMS „Jervis”, „Jackal” i „Lively” przeciw włoskiemu konwojowi, podczas którego „Kipling”, „Jackal” i „Lively” zostały zatopione przez niemieckie lotnictwo. „Kipling” zatonął 85 mil na północny zachód od Mersa Matruh, na pozycji . Zginęło 24 członków załogi, pozostali zostali uratowani przez „Jervis”.
Dowódcy:
Dane techniczne.
Uzbrojenie.
"Uwaga – dane dotyczące uzbrojenia i wyposażenia odnoszą się ogólnie do okrętów typu K, daty zmian w przypadku konkretnego okrętu są orientacyjne."
Wyposażenie

</doc>
<doc id="1156075" url="https://pl.wikipedia.org/wiki?curid=1156075" title="Wydział Biologii UAM">
Wydział Biologii UAM



</doc>
<doc id="1156076" url="https://pl.wikipedia.org/wiki?curid=1156076" title="Wydział Chemii UAM">
Wydział Chemii UAM



</doc>
<doc id="1156077" url="https://pl.wikipedia.org/wiki?curid=1156077" title="Wydział Filologii Polskiej i Klasycznej UAM">
Wydział Filologii Polskiej i Klasycznej UAM



</doc>
<doc id="1156078" url="https://pl.wikipedia.org/wiki?curid=1156078" title="Wydział Fizyki UAM">
Wydział Fizyki UAM



</doc>
<doc id="1156079" url="https://pl.wikipedia.org/wiki?curid=1156079" title="Wydział Nauk Geograficznych i Geologicznych UAM">
Wydział Nauk Geograficznych i Geologicznych UAM



</doc>
<doc id="1156080" url="https://pl.wikipedia.org/wiki?curid=1156080" title="Wydział Historyczny UAM">
Wydział Historyczny UAM



</doc>
<doc id="1156081" url="https://pl.wikipedia.org/wiki?curid=1156081" title="Wydział Matematyki i Informatyki UAM">
Wydział Matematyki i Informatyki UAM



</doc>
<doc id="1156082" url="https://pl.wikipedia.org/wiki?curid=1156082" title="Wydział Nauk Społecznych UAM">
Wydział Nauk Społecznych UAM



</doc>
<doc id="1156083" url="https://pl.wikipedia.org/wiki?curid=1156083" title="Wydział Studiów Edukacyjnych UAM">
Wydział Studiów Edukacyjnych UAM



</doc>
<doc id="1156084" url="https://pl.wikipedia.org/wiki?curid=1156084" title="Robert Taylor (lekkoatleta)">
Robert Taylor (lekkoatleta)

Robert James Taylor (ur. 14 września 1948 w Tyler w stanie Teksas, zm. 13 listopada 2007 w Houston w Teksasie) – amerykański lekkoatleta sprinter, mistrz i wicemistrz olimpijski z 1972 z Monachium.
Zdobył mistrzostwo Stanów Zjednoczonych (AAU) w biegu na 100 metrów w 1972, a w amerykańskich kwalifikacjach przedolimpijskich zajął 3. miejsce na tym dystansie za Edwardem Hartem i Reynaudem Robinsonem.
Na igrzyskach olimpijskich w 1972 w Monachium Hart i Robinson spóźnili się na swe biegi ćwierćfinałowe, więc Taylor był jedynym amerykańskim finalistą na 100 metrów. Zdobył w tej konkurencji srebrny medal przegrywając z Walerym Borzowem. Był również członkiem amerykańskiej sztafety 4 × 100 metrów, gdzie biegł na 2. zmianie, która zdobyła złoty medal, w finale poprawiając rekord świata czasem 38,19 s (biegła w składzie: Larry Black, Robert Taylor, Gerald Tinker i Edward Hart).
Po zakończeniu kariery sportowej Taylor był nauczycielem w Missouri City w Teksasie.

</doc>
<doc id="1156085" url="https://pl.wikipedia.org/wiki?curid=1156085" title="Wydział Neofilologii UAM">
Wydział Neofilologii UAM



</doc>
<doc id="1156086" url="https://pl.wikipedia.org/wiki?curid=1156086" title="Wydział Prawa i Administracji UAM">
Wydział Prawa i Administracji UAM



</doc>
<doc id="1156087" url="https://pl.wikipedia.org/wiki?curid=1156087" title="Bonduelle">
Bonduelle

Bonduelle – przedsiębiorstwo przetwórstwa warzyw powstałe w północnej Francji w roku 1853 oraz związana z nim marka.
Założycielami tej pierwotnie rodzinnej firmy byli Louis Bonduelle-Dalle (1802–1880) i Louis Lesaffre-Roussel (1802–1869). Louis Bonduelle rozwijał założoną przez jego ojca tłocznię oleju. W 1853 zdecydował się z Lesaffrem założyć w Marquette-lez-Lille destylarnię i wytwórnię ginu z jałowca. W czerwcu 1862 nabyli farmę w Renescure, w której uruchomili dużą destylarnię. W roku 1901 firma, posiadająca wówczas siedem przetwórni, podzielona została na trzy oddzielne przedsiębiorstwa rodzinne: Bonduelle, Lesaffre i Lemaître. Od tego czasu marka Bonduelle występuje samodzielnie.
W 1926 r. na należącej do Bonduelle farmie w Woestyne zainstalowano pierwsze obłuskiwacze do grochu i autoklawy, co umożliwiło skuteczne pakowanie uprawianego tam na 20 hektarach groszku w hermetyczne puszki. Produkcja wynosiła naówczas około 120 tysięcy puszek, tj. ok. 120 ton rocznie. W latach 30. produkcja przestała nadążać za zapotrzebowaniem, w roku 1936 areał upraw wzrósł do 230 hektarów i produkcja wzrosła znacząco. Od lipca 1940 do końca wojny funkcjonowanie przetwórni zostało wstrzymane.
Po wojnie produkcję wznowiono, a w latach 60. rozpoczęła się ekspansja koncernu poza granice Francji: do Niemiec w 1969 r., do Włoch w 1972, do Anglii w 1973, później do innych krajów (Belgia, Holandia, Hiszpania), również w Europie Środkowej i Wschodniej (Polska, Czechy, Rosja), a także do obu Ameryk (Argentyna, Brazylia, Kanada). Ogółem koncern działa obecnie w 21 krajach przetwarzając warzywa (głównie kukurydzę, groch i różne odmiany fasoli, ale także liczne inne) ze 110 tysięcy hektarów upraw, które są w fabrykach Bonduelle konserwowane i zamykane w puszkach albo w słoikach, mieszane w różne rodzaje sałatek i zup, a także zamrażane. Obroty koncernu w 2005 roku przekraczały 1,4 miliarda euro.
Siedzibą powstałej w 1992 r. polskiej filii koncernu jest Warszawa. Firma posiada w Polsce swoje fabryki w Gniewkowie oraz w Ruchocicach.

</doc>
<doc id="1156088" url="https://pl.wikipedia.org/wiki?curid=1156088" title="Wydział Teologiczny UAM">
Wydział Teologiczny UAM



</doc>
<doc id="1156089" url="https://pl.wikipedia.org/wiki?curid=1156089" title="Wydział Pedagogiczno-Artystyczny UAM">
Wydział Pedagogiczno-Artystyczny UAM



</doc>
<doc id="1156096" url="https://pl.wikipedia.org/wiki?curid=1156096" title="Ellen Müller-Preis">
Ellen Müller-Preis

Ellen Müller-Preis (ur. 6 maja 1912 w Charlottenburgu, zm. 18 listopada 2007 w Wiedniu) – austriacka florecistka, indywidualna mistrzyni olimpijska (1932), trzykrotna indywidualna mistrzyni świata (1947, 1949, 1950), pięciokrotna olimpijka (1932, 1936, 1948, 1952, 1956), medalistka mistrzostw Europy.
Życiorys.
Była córką Niemki i Austriaka, posiadała podwójne obywatelstwo. Była zawodniczką założonego przez jej ciotkę, Wilhelmine Werdnik, klubu „Fechtsaal Werdnik“ (1928-1938 i 1953-1958), a także „FK Union-Rodenstein“ (1939-1944), „Union-Fechtklub“ (1946-1950).
Jej pierwszym sukcesem na arenie międzynarodowej był brązowy medal mistrzostw Europy w turnieju indywidualnym w 1931, w 1932 została indywidualnie mistrzynią olimpijską, w 1947, 1949 i 1950 indywidualnie mistrzynią świata. Ponadto zdobyła dwa brązowe medale olimpijskie indywidualnie (1936, 1948), brązowy medal mistrzostw świata indywidualnie (1937) i drużynowo (1957), wicemistrzostwo Europy indywidualnie i drużynowo w 1935, brązowy medal mistrzostw Europy w 1936 w turnieju drużynowym. Na igrzyskach olimpijskich w 1952 odpadła w eliminacjach, w 1956 zajęła 7. miejsce. 
Osiemnastokrotnie była mistrzynią Austrii (pierwszy raz w 1929, ostatni w 1957), a w 1939 wicemistrzynią Niemiec (po tzw. Anschlussie). Kariery zawodniczej nie przerwała także w czasie II wojny światowej, startowała wówczas w wielu zawodach regionalnych.
Po zakończeniu kariery zawodniczej była profesorem Universität für Musik und darstellende Kunst Wien. Uczyła także szermierki aktorów teatralnych i filmowych, współpracowała z Operą Wiedeńską i Burgtheater w Wiedniu.
W 1949 została wybrana najlepszą zawodniczką Austrii. W 1957 otrzymała Srebrną, a w 1982 Wielką Odznakę Honorową za Zasługi dla Republiki Austrii, w 1975 została odznaczona brązowym Orderem Olimpijskim.

</doc>
<doc id="1156099" url="https://pl.wikipedia.org/wiki?curid=1156099" title="Mojyn Kum">
Mojyn Kum



</doc>
<doc id="1156106" url="https://pl.wikipedia.org/wiki?curid=1156106" title="Przepiórka nowozelandzka">
Przepiórka nowozelandzka

Przepiórka nowozelandzka ("Coturnix novaezelandiae") (w jęz. maor. "koreke") – gatunek wymarłego ptaka z rodziny kurowatych (Phasianidae). Występował na Wyspie Północnej, Wyspie Południowej i na wyspie Great Barrier (wszystkie należą do Nowej Zelandii).
Opis i ekologia.
Wyglądem zbliżona do przepiórki błotnej ("C. ypsilophora") oraz do przepiórki rudogardłej ("C. pectoralis"). Brak wyraźnego dymorfizmu płciowego – samica była nieco lżejsza od samca.
Niewiele wiadomo o ich ekologii – preferowały otwarte przestrzenie, szczególnie trawiaste obniżenia i doliny.
Odkrycie i występowanie.
Gatunek po raz pierwszy opisany przez Sir Josepha Banksa – naturalistę biorącego udział w pierwszej podróży Jamesa Cooka; uczestnicy wyprawy natknęli się na tego ptaka podczas pobytu na Nowej Zelandii w 1769 lub 1770 roku. Pierwszy okaz został schwytany w 1827 roku przez Jeana René Quoya i Josepha Paula Gaimarda podczas podróży Dumont d’Urville’a; badacze ci nadali temu gatunkowi nazwę "Coturnix novaezelandiae".
Przyczyny i okoliczności wymarcia.
Wiadomo, że był ptakiem pospolitym aż do połowy XIX wieku, potem jego populacja zaczęła gwałtownie się kurczyć, by ostatecznie zniknąć w 1875 roku; jednakże o przepiórkach nowozelandzkich na Wyspach Trzech Króli wspomniano jeszcze w 1887 roku.
Przypuszczalnych przyczyn wymarcia jest kilka. Jako główną wymienia się przegraną walkę o pokarm i środowisko naturalne z wprowadzonymi przez Europejczyków gatunkami obcymi – głównie owcami oraz drapieżnictwo obcych psów, kotów i szczurów.
Dodatkową przyczyną mogły być pożary lasów występujące wtedy często w Nowej Zelandii, powodujące kurczenie się środowiska naturalnego tego ptaka.
Hipotetyczną, choć również prawdopodobną przyczyną mogło być roznoszenie chorób przez inwazyjne gatunki obce, które dziesiątkowały – podobnie jak większość rodzimej fauny – także i przepiórki.
Kontrowersje.
Niektórzy naukowcy uważają przepiórkę nowozelandzką i przepiórkę rudogardłą za ten sam gatunek, jednak ta pierwsza została opisana wcześniej.
Prowadzone są badania przez Uniwersytet Masseya (Nowa Zelandia) nad odkrytą niedawno populacją przepiórki na wyspie Tiritiri Matangi. Pojawiły się głosy, że odkryto ocalałe osobniki przepiórki nowozelandzkiej, bowiem jest szansa, że przetrwały jakieś ptaki na izolowanej wyspie. Jest także możliwość, że odkryta przepiórka jest hybrydą "koreke" i przepiórki błotnej (która została introdukowana do Nowej Zelandii) jednak jest to mało prawdopodobne, gdyż oba te gatunki nie są ze sobą blisko spokrewnione.

</doc>
<doc id="1156127" url="https://pl.wikipedia.org/wiki?curid=1156127" title="1703 w literaturze">
1703 w literaturze



</doc>
<doc id="1156129" url="https://pl.wikipedia.org/wiki?curid=1156129" title="1704 w literaturze">
1704 w literaturze



</doc>
<doc id="1156131" url="https://pl.wikipedia.org/wiki?curid=1156131" title="TNRP">
TNRP



</doc>
<doc id="1156132" url="https://pl.wikipedia.org/wiki?curid=1156132" title="1705 w literaturze">
1705 w literaturze



</doc>
<doc id="1156134" url="https://pl.wikipedia.org/wiki?curid=1156134" title="Ro Persei">
Ro Persei

Ro Persei ("ρ Per") – gwiazda w gwiazdozbiorze Perseusza (wielkość gwiazdowa: 3,32). Jej odległość od Słońca to około 307 lat świetlnych.
Nazwa.
Gwiazda ta ma tradycyjną nazwę własną Gorgonea Tertia, „trzecia Gorgona”, nawiązującą do mitu o Perseuszu. Pozostałymi Gorgonami są Algol (Beta Persei), Pi i Omega Persei.
Właściwości fizyczne.
Jest to czerwony, jasny olbrzym należący do typu widmowego M4. Jego temperatura to 3460 K, wypromieniowuje ona 3275 razy więcej energii niż Słońce, większość w zakresie podczerwieni. Jej promień jest 152 razy większy niż promień Słońca, według bezpośrednich pomiarów średnicy kątowej gwiazdy, a jej masa jest około 3 razy większa od masy Słońca.
Ro Persei zalicza się do gwiazd zmiennych półregularnych typu mi Cephei, jej jasność zmienia się w przedziale 3,3–4,0 w czasie około siedmiu tygodni. Gwiazda kończy swoje życie i stopniowo traci masę, ma obecnie nieaktywne węglowo-tlenowe jądro; w przyszłości odrzuci otoczkę, a jądro stanie się białym karłem.

</doc>
<doc id="1156135" url="https://pl.wikipedia.org/wiki?curid=1156135" title="Gorgona (gwiazda)">
Gorgona (gwiazda)



</doc>
<doc id="1156138" url="https://pl.wikipedia.org/wiki?curid=1156138" title="Książęta Florencji">
Książęta Florencji

Książęta Florencji – ekonomiczna gra planszowa z gatunku eurogier autorstwa Wolfganga Kramera, Richarda Ulricha i Jensa Christophera Ulricha. 
Gra przenosi grających do Włoch okresu odrodzenia, a gracze wcielają się we włoskich książąt, którzy zatrudniają na swych dworach artystów i rzemieślników, aby tworzyli oni wielkie dzieła ku czci swoich pracodawców.
Wersja oryginalna została wydana w Niemczech w 2000 roku poprzez firmę Alea będącą firmą-córką wydawnictwa Ravensburger. W Polsce gra ukazała się w 2007 roku nakładem Wydawnictwa Lacerta. Przez kilka lat po ukazaniu się, gra znajdowała się cały czas w pierwszej dziesiątce prestiżowego rankingu BoardGameGeek (BGG).
Zasady gry.
Gra w wersji podstawowej podzielona jest na 2 fazy:
W trakcie fazy A gracze mogą licytować między sobą elementy krajobrazu (lasy, parki, jeziora), zatrudniać architektów, błaznów lub licytować karty prestiżu lub rekrutacji.
W fazie B gracze mogą wykonać maksymalnie 2 akcje z puli dostępnych:
Za ukończenie dzieła gracz nagradzany jest pieniędzmi (floreny) lub punktami zwycięstwa. Ich liczba uzależniona jest od tego jak rozwinięte jest księstwo danego gracza. Rozgrywka trwa tylko 7 rund.
Rozszerzenia gry.
Polska wersja posiada 2 rozszerzenia, które dostępne są wraz z wersją podstawową:

</doc>
<doc id="1156145" url="https://pl.wikipedia.org/wiki?curid=1156145" title="Niccolò dell’Abbate">
Niccolò dell’Abbate

Niccolò dell’Abbate (ur. w 1512 w Modenie, zm. w 1571 w Fontainebleau) – włoski malarz manierystyczny. Był jednym z najlepszych mistrzów pierwszej szkoły Fontainebleau.
Początkowo uczył się w Modenie rzeźbiarstwa u Antonia Begarelliego. Szybko jednak zmienił punkt zainteresowania na malarstwo i znalazł się w kręgu oddziaływań Dosso Dossiego. Podczas pobytu w Bolonii w latach 1548-52 jego styl ewoluował pod wpływem Parmigianina i Correggia. W 1552 r. przyjechał na dwór Henryka II Walezjusza do Fontainebleau. Wówczas stworzył obrazy "Galeria Ulissesa" i tzw. "Galeria Henryka II". Wspólnie z Primaticciem stworzył dekoracje do pałacu. Zajmował się również malowaniem portretów i scen mitologicznych oraz wykonywaniem kartonów do królewskiej manufaktury gobelinów, projektów architektury okazjonalnej i złotnictwem. Jest autorem fresków w kaplicy Zamku w Villesavin. Za sprawą jego działalności artystycznej manieryzm przeniknął do kręgu sztuki francuskiej.

</doc>
<doc id="1156154" url="https://pl.wikipedia.org/wiki?curid=1156154" title="Kombajn węglowy">
Kombajn węglowy



</doc>
<doc id="1156159" url="https://pl.wikipedia.org/wiki?curid=1156159" title="Bartki (powiat olecki)">
Bartki (powiat olecki)

Bartki (niem. "Bartken") – osada w Polsce położona w województwie warmińsko-mazurskim, w powiecie oleckim, w gminie Wieliczki.
Historia.
Wieś lokowana w 1508 roku jako wolna wieś, ale w potwierdzeniu lokacji z dnia 11 listopada 1511 roku margrabia brandenburski Albrecht potwierdził, że już w roku 1475 Paweł z Kleszczewa nabył tu prawo do 1/2 służby zbrojnej, co się wiązało z nadaniem ziemi (przywilej otrzymany od komtura z Pokarmina). Tak więc wieś istniała już wcześniej. Być może na skutek wojen podupadła. Nazwa "Bartki" wywodzi się od imienia, prawdopodobnie imienia zasadźcy (odimienne nazwy w okolicy to Jaśki, Lenarty, Urbanki). W dokumentach z 1800 wieś wzmiankowana jako wieś na prawie chełmińskim z wolnymi chłopami. W 1800 r. Bartki należały do parafii w Gąskach.
W roku 1938 wieś zamieszkiwana była przez 55 mieszkańców. Jakość ziemi musiała być duża, gdyż w tym czasie wartość hektara ziemi wyceniono w Bartkach na 690 marek, co był najwyższą ceną pośród wszystkich innych wsi powiatu. W roku 1939 Bartki zamieszkane były przez 55 osób .
W latach 1975–1998 miejscowość administracyjnie należała do województwa suwalskiego.
Obecnie w miejscowości nie ma zabudowy. W miejscu osady śródpolne zakrzaczania, nie widać śladów budynków.

</doc>
<doc id="1156168" url="https://pl.wikipedia.org/wiki?curid=1156168" title="La Jamais Contente">
La Jamais Contente

La Jamais Contente () – pierwszy na świecie pojazd, który pokonał barierę 100 km/h. Był samochodem elektrycznym w kształcie torpedy wykonanej z lekkiego stopu. Pojazd znajduje się w tej chwili w muzeum motoryzacji w Compiègne.
Rekord prędkości 105,882 km/h, zgodnie z różnymi źródłami, ustanowiono 29 kwietnia lub 1 maja 1899 roku w Achères koło Paryża. Pojazd posiadał dwa silniki Postel-Vinay o mocy 25 kW każdy, które zasilane były z pakietu akumulatorów kwasowo-ołowiowych o napięciu około 200 V. Rezultat nie został pobity przez żaden inny pojazd przez kolejne 3 lata.
Kierowcą był Belg Camille Jenatzy, syn Constanta Jenatzy'ego, producenta gumowych opon, które były nowością. Camille studiował inżynierię, interesował się samochodami z napędem elektrycznym. Jenatzy osiągnął prędkość 105,882 km/h pobijając dotychczasowy rekord prędkości na lądzie (92,78 km/h z 4 marca 1899) należący do Gaston de Chasseloup-Laubat, z którym Jenatzy kilkukrotnie rywalizował. Wcześniej w tym samym roku Jenatzy ustanowił także rekordy 66,66 km/h i 80,35 km/h.

</doc>
<doc id="1156169" url="https://pl.wikipedia.org/wiki?curid=1156169" title="Wojtal (przystanek kolejowy)">
Wojtal (przystanek kolejowy)

Wojtal – przystanek kolejowy w Wojtalu, w województwie pomorskim, w Polsce. Przez przystanek kolejowy kursują pociągi relacji Kościerzyna – Wierzchucin

</doc>
<doc id="1156175" url="https://pl.wikipedia.org/wiki?curid=1156175" title="Port lotniczy Szymkent">
Port lotniczy Szymkent

Port lotniczy Szymkent – międzynarodowy port lotniczy położony w pobliżu Szymkentu w Kazachstanie.

</doc>
<doc id="1156179" url="https://pl.wikipedia.org/wiki?curid=1156179" title="Układ w Żurawnie">
Układ w Żurawnie



</doc>
<doc id="1156180" url="https://pl.wikipedia.org/wiki?curid=1156180" title="Rozejm w Żurawnie">
Rozejm w Żurawnie

Rozejm w Żurawnie – rozejm zawarty 17 października 1676 roku w Żurawnie pomiędzy Rzecząpospolitą a Imperium Osmańskim, dzięki któremu Korona odzyskała część utraconych ziem Podola i Ukrainy (bez Kamieńca Podolskiego); była to mniej więcej jedna trzecia stanu sprzed 1672 roku.
Postanowienia rozejmu:
Układ rozejmowy był następstwem zwycięstwa hetmana koronnego Jana Sobieskiego pod Chocimiem i pod Żurawnem (wojna polsko-turecka 1672–1676), które nie zostało w pełni wykorzystane, m.in. na skutek bierności wojsk moskiewskich w wojnie przeciwko Turcji.
Zakończenie wojny tureckiej na zasadach zaproponowanych pod Żurawnem zostało zaakceptowane przez posłów podczas sejmu nadzwyczajnego obradującego w Warszawie od 14 stycznia do 27 kwietnia 1677 roku.
W celu negocjacji mających doprowadzić do zawarcia traktatu pokojowego między Rzecząpospolitą a Turcją do Stambułu udało się poselstwo na czele z wojewodą chełmińskim Janem Krzysztofem Gnińskim, które przebywało tam w latach 1677–1678. Negocjacje ostatecznie zakończyły się fiaskiem, wobec odmowy strony tureckiej przywrócenia granicy przedwojennej i zwrotu Rzeczypospolitej Kamieńca.
Po zawarciu sojuszu z Austrią w 1683 roku rozejm został zerwany. Rozpoczęta w 1683 druga faza wojny polsko-tureckiej, toczonej od 1684 w koalicji Ligi Świętej zakończyła się w 1699 pokojem karłowickim, który formalnie przywrócił granicę polsko-turecką z 1672 roku.

</doc>
<doc id="1156181" url="https://pl.wikipedia.org/wiki?curid=1156181" title="Marguerite Guadet">
Marguerite Guadet

Marguerite Élie Guadet (ur. 20 lipca 1758, zm. 19 czerwca 1794 w Bordeaux) – polityk francuski okresu Wielkiej Rewolucji Francuskiej, żyrondysta.
Guadet pochodził z mieszczańskiej rodziny z departamentu Gironde i przed rewolucją zamieszkiwał na stałe w Bordeaux. W 1790 roku otrzymał, jako dowód uznania dla swoich postępowych poglądów, stanowisko administratora (faktycznego zarządcy) departamentu i sędzią sądu karnego w Bordeaux. Wybrany do Legislatywy w 1791 r., stworzył z Pierre'em Vergniaudem i Armandem Gensonné tzw. "trio bordoskie", trzon późniejszej Żyrondy. 
Guadet gorąco popierał konstytucję z roku 1791, której bronił w radykalizującym się szybko klubie jakobinów. Usiłował znaleźć drogę porozumienia z królem, choć krytykował równocześnie jego arystokratycznych ministrów. Jego kontakty z dworem, przerwane przez przewrót 10 sierpnia 1792 roku, nie zostały do końca wyjaśnione (w Paryżu na siedzibę króla w Tuileries ruszył tłum robotników, gwardzistów i drobnomieszczaństwa zabijając kilkuset obrońców siedziby króla. Zastraszone tym wydarzeniem Zgromadzenie Prawodawcze postanowiło zawiesić króla w czynnościach do czasu, aż o jego losie zadecyduje nowy parlament, określiło, że w wyborach do nowego parlamentu, zwanego Zgromadzeniem Narodowym, mają prawo brać udział wszyscy żyjący z własnej pracy i pełnoletni obywatele). W dalszym toku wydarzeń Guadet protestował przeciwko oddaniu znaczących uprawnień w ręce Komuny Paryża, a w procesie króla niechętnie zagłosował za śmiercią (zapewne pod wpływem opinii publicznej Paryża), postulując jednak odroczenie egzekucji. 
Guadet był jednym z najlepszych mówców i polemistów w Konwencie, szczególnie chętnie atakującym Marata. To on proponował jego postawienie przed Trybunałem Rewolucyjnym. W tej sytuacji nie dziwi fakt umieszczenia go na wysokim miejscu na liście "wrogów ludu" sporządzonej przez sekcje paryskie, na podstawie której 2 czerwca 1793 roku Gwardia Narodowa i sankiuloci wymusili aresztowanie czołowych żyrondystów. 
W odróżnieniu od wielu swoich towarzyszy, Guadet zdecydował się na ucieczkę z aresztu domowego, w którym został osadzony i znalazł się w Normandii, gdzie bezskutecznie próbował organizować antyjakobińskie powstanie. Po jego klęsce uciekł razem z Pétionem i Barbaroux do rodzinnego departamentu, gdzie ukrywali się w Saint-Émilion i Salles. Jego kryjówka została wykryta w czerwcu 1794 roku. 
19 czerwca Guadet, razem z ojcem, ciotką i synem, został zgilotynowany w Bordeaux.

</doc>
