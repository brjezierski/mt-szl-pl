<doc id="1161351" url="https://pl.wikipedia.org/wiki?curid=1161351" title="Piece of Me">
Piece of Me

Piece of Me – piosenka electropop stworzona przez Christiana Karlssona, Pontusa Winnberga i Klasa Åhlunda na piąty studyjny album amerykańskiej wokalistki pop Britney Spears, "Blackout" (2007). Wyprodukowany przez Bloodshy &amp; Avant, utwór wydany został jako drugi singel promujący płytę dnia 7 stycznia 2008 roku w Wielkiej Brytanii.
Informacje o singlu.
Utwór pojawił się w amerykańskich rozgłośniach radiowych już dnia 27 listopada 2007, natomiast w europejskich dnia 29 listopada 2007 roku.
Premiera singla w formacie CD nastąpiła dnia 7 stycznia 2008 na Wyspach Brytyjskich oraz dnia 28 stycznia 2008 roku w Australii.
Recenzje.
Już przed premierą albumu "Blackout" utwór chwalony był oraz polecany przez większość recenzentów m.in. z pisma "Entertainment Weekly" uwzględniając swoją opinię w recenzji. Podobnie uznał "Billboard" opisując „Piece of Me” jako „piosenkę o świetnym tempie podobnym do tych z lat 80. oraz miłym dla oka teledysku”. Bill Lamb z witryny "about.com" uznał utwór za „fantastyczny, który każdy musi choć raz posłuchać”. Piosenka znalazła się na miejscu piętnastym notowania Top 100 najlepszych piosenek roku 2007 stworzonego przez pismo "Rolling Stone". Przez Scotta Millsa natomiast „Piece of Me” został okrzyknięty utworem tygodnia dnia 17 grudnia 2007 w radiu BBC Radio 1.
Wideoklip.
Teledysk do singla nagrywany był w dniach 27-28 listopada 2007 w ekskluzywnym klubie nocnym oraz restauracji w Hollywood o nazwie Social Hollywood. Klip nagrywany był przez Wayne’a Ishama, reżysera który współpracował z artystką na planie teledysku do piosenki „I’m Not a Girl, Not Yet a Woman” oraz międzynarodowego spotu reklamowego Pepsi z roku 2002.
Teledysk ukazuje jeden dzień z życia gwiazdy oraz perypetii związanych z paparazzi. Klip rozpoczyna się sceną, w której sławna osoba w towarzystwie swoich przyjaciółek przebiera się i przez przypadek odsłania jedną z cenzuralnych części ciała. Paparazzi, którzy czekają na artystkę przed domem zauważają to, fotografują oraz zamieszczają na tytułowej stronie pewnego brukowca. Britney, która pilnuje, aby gwiazda miała własne życie prywatne gniecie gazetę i wyrzuca za siebie. Kolejne ujęcia pokazują codzienne zmagania Spears z fotografami, m.in. podczas zabawy w klubie.
Teledysk nagrany został w dwóch wersjach: amerykańskiej oraz międzynarodowej. Wersja międzynarodowa posiada ujęcia z artystką w blond peruce w przeciwieństwie do amerykańskiego klipu.
Wideoklip miał premierę dnia 14 grudnia 2007 na antenie stacji ABC, oficjalnej stronie internetowej MTV oraz witrynie YouTube artystki. Premierę na stacjach muzycznych piosenka miała dnia 19 grudnia 2007 na stacji MTV podczas programu "TRL". Z niewiadomych przyczyn teledysk został usunięty z serwisu YouTube.
7 września 2008 roku podczas gali MTV Video Music Awards teledysk wygrał w 3 kategoriach. Uznano go za najlepszy wideoklip roku (Video Of The Year), najlepszy wideoklip pop (Best Pop Video) oraz za najlepszy żeński wideoklip (Best Female Video) w 2008 roku.

</doc>
<doc id="1161354" url="https://pl.wikipedia.org/wiki?curid=1161354" title="Giulia Boverio">
Giulia Boverio

Giulia Caterina Boverio (ur. 10 grudnia 1990) – włoska aktorka, pracuje w Disney Channel. Brała udział w Igrzyskach Disney Channel 2007. Dwa lata temu wystąpiła w programie Star Academy, w Polsce znanego pod nazwą Fabryka Gwiazd, gdzie udało jej się zwyciężyć a następnie podpisać kontrakt płytowy.

</doc>
<doc id="1161359" url="https://pl.wikipedia.org/wiki?curid=1161359" title="Parafia Matki Bożej Nieustającej Pomocy w Niechobrzu">
Parafia Matki Bożej Nieustającej Pomocy w Niechobrzu

Parafia Matki Bożej Nieustającej Pomocy w Niechobrzu – parafia rzymskokatolicka znajdująca się w diecezji rzeszowskiej w dekanacie Boguchwała.

</doc>
<doc id="1161366" url="https://pl.wikipedia.org/wiki?curid=1161366" title="In My Memory">
In My Memory

In My Memory – album holenderskiego DJ-a Tiësto wydany 15 kwietnia 2001 roku.

</doc>
<doc id="1161371" url="https://pl.wikipedia.org/wiki?curid=1161371" title="People of the Sun">
People of the Sun

People Of The Sun – drugi singel amerykańskiej grupy Rage Against the Machine z albumu "Evil Empire" wydany w 1996. Piosenka o zapatystach.

</doc>
<doc id="1161372" url="https://pl.wikipedia.org/wiki?curid=1161372" title="Caproni Ca.114">
Caproni Ca.114

Caproni C.114 – włoski samolot myśliwski zbudowany w 1934 roku, używany przez lotnictwo peruwiańskie
Historia.
W 1934 roku w wytwórni "Societa Italiana Caproni" opracowano dwupłatowy samolot myśliwski, którego konstrukcję oparto o konstrukcję samolotu akrobacyjnego "Caproni Ca.113" opracowanego w 1931 roku. 
Prototyp samolotu, który został oznaczony jako "Caproni Ca.114", został oblatany w 1934 roku i pomimo dobrych osiągów nie został zaakceptowany przez dowództwo "Regia Aeronautica", które uznało, że lepszym samolotem będzie samolot o podobnej konstrukcji "Fiat CR.32". W związku z tym samolot "Caproni Ca.114" skierowano na eksport. Zainteresowało się nim lotnictwo peruwiańskie (Cuerpo de Aeronautica del Perú (CAP)), które zakupiło 36 samolotów tego typu. Zostały one zbudowane w latach 1935 – 1936, później nie był już produkowany. 
W 1935 roku samolot ten ustanowił rekord świata wysokości osiągając pułap 14 433 m. 
Użycie.
Samolot "Caproni Ca.114" w 1935 roku został wprowadzony na wyposażenia lotnictwa peruwiańskiego i był przez to lotnictwo użytkowany do 1945 roku, przy czym w lotnictwie bojowym do 1941 roku a później w jednostkach szkolnych. 
W 1941 roku został użyty bojowo w czasie konfliktu granicznego pomiędzy Peru i Ekwadorem. 
Opis konstrukcji.
Samolot "Caproni Ca.114" był dwupłatem o konstrukcji mieszanej. Kabina odkryta. Podwozie klasyczne – stałe. Napęd stanowił silnik gwiazdowy. 

</doc>
<doc id="1161373" url="https://pl.wikipedia.org/wiki?curid=1161373" title="Sacramento Valley">
Sacramento Valley

Sacramento Valley – stacja kolejowa w Sacramento, w stanie Kalifornia, w Stanach Zjednoczonych. Stacja ma 2 perony. Głównym operatorem stacji jest Amtrak. Pociągi tego przewoźnika dojeżdżają tu w ramach czterech połączeń, z których część sygnowana jest oznaczeniem Amtrak California, co oznacza iż są one finansowane przez władze stanowe Kalifornii. Ponadto na stacji zatrzymują się pociągi lekkiej kolei działające w ramach systemu Sacramento Regional Transit District, czyli komunikacji publicznej aglomeracji Sacramento.
W roku finansowym 2010 z pociągów Amtraku skorzystało na stacji 1 107 220 pasażerów.

</doc>
<doc id="1161374" url="https://pl.wikipedia.org/wiki?curid=1161374" title="Just Be">
Just Be

Just Be – album holenderskiego DJ-a Tiësto wydany 15 maja 2004 roku.

</doc>
<doc id="1161375" url="https://pl.wikipedia.org/wiki?curid=1161375" title="Druga alija">
Druga alija

Druga alija – masowa imigracja Żydów pobudzonych ideami syjonizmu do Palestyny, która trwała w latach 1904–1913. Szacuje się, że w tym okresie osiedliło się w Palestynie około 40 000 Żydów pochodzących w większości z Rosji, Polski i Jemenu.
Historia.
W latach 1904–1913 do Palestyny przybyła kolejna fala żydowskich imigrantów. Przeważali zwolennicy socjalistyczno-syjonistycznych ideologii z Europy Wschodniej, którzy po klęsce rewolucji w 1905 roku i po kolejnej fali pogromów pochwycili teraz ideę państwa żydowskiego stworzoną przez Herzla.
Owi "pionierzy" (hebr. חלוצים ["chalucim"]) zakładali wspólnoty rolnicze, rekultywowali bagna w Dolinie Ha-Chula, Pustynię Judzką i nadmorski pas wydm. Założyli nadmorskie miasto Tel Awiw i sieć małych osad rolniczych.
W 1905 roku w nadmorskiej osadzie Herclijja otworzono pierwszą szkołę hebrajską.
W 1906 roku w Jafie została założona pierwsza Hebrajska Szkoła Wyższa. W Jerozolimie otworzono Akademię Sztuk Plastycznych Becalel. Jej fundatorem był Boris Schatz. W szkole ponad tysiąc studentów zgłębiało architekturę, malarstwo i sztukę.
W 1908 roku Turcja nadała Żydom prawa polityczne.
W latach 1908–1909 do Palestyny przybyła fala żydowskich imigrantów z Rosji. Przybywali oni pod wspólnym hasłem „"Kibusz ha-awoda"” ("Zdobyć pracę") i z werwą zabrali się do zakładania nowych kolonii. Równocześnie do Palestyny przybyła druga fala żydowskich imigrantów z Jemenu (lata 1908–1914).
W 1908 roku założono "Urząd Rozwoju Ziemi Palestyńskiej" ("Palestine Land Development Authority"), później znany jako "Urząd Rozwoju Ziemi Izraela". Na jego czele stanęli Otto Warburg i Arthur Ruppin, z sekretarzem dr Jakubem Thonem. Urząd udzielił pomocy osadnikom między innymi przy zakładaniu osad Nahalal, Tel Josef, En Charod. Wiele pracy włożono w rekultywację Równiny Szaron i osuszenie Doliny Ha-Chula.
W 1908 roku rozpoczęto wydawanie encyklopedycznego słownika hebrajskiego „Thesaurus totius hebraitatis”. Przy jego tworzeniu pracował Eliezer ben Jehuda (właśc. Jehuda Perlman).
W 1909 roku Żydzi założyli na wydmach na północ od Jafy nową osadę, której rok później nadano nazwę Tel Awiw. Początkowo osada liczyła 60 domów. Cała operacja była przeprowadzona przy finansowym wsparciu Światowej Organizacji Syjonistycznej. Pierwszym burmistrzem Tel Awiwu, w latach 1911–1936, był Meir Dizengof.
W 1909 roku powstał pierwszy kibuc Deganja, w Galilei. Jednym z fundatorów kibucu był Aharon Dawid Gordon. Zapoczątkował on ruch kibucowy.
W 1909 roku w osadzie Sedżera (obecnie: Ilanija) w Dolnej Galilei powstała żydowska organizacja samoobrony Ha-Szomer.
W 1912 roku wmurowano w Hajfie kamień węgielny pod budynek żydowskiego ośrodka naukowego Technion. Miał on na celu kształcenie nowych kadr naukowych i technicznych dla Palestyny. Uniwersytet został uruchomiony dzięki wydatnej pomocy finansowej od Żydów z Niemiec, Rosji i Stanów Zjednoczonych. Po długich sporach za język wykładowy na uczelni uznano hebrajski (1913).
W 1913 roku w Tel Awiwie założono pierwszą żydowską szkołę techniczną, a rok później w Palestynie istniały 43 żydowskie kolonie rolnicze, z czego 14 było kibucami.

</doc>
<doc id="1161379" url="https://pl.wikipedia.org/wiki?curid=1161379" title="Parafia św. Józefa w Rzeszowie-Zwięczycy">
Parafia św. Józefa w Rzeszowie-Zwięczycy

Parafia św. Józefa w Rzeszowie-Zwięczycy – parafia rzymskokatolicka, znajdująca się w diecezji rzeszowskiej, w dekanacie Boguchwała.

</doc>
<doc id="1161382" url="https://pl.wikipedia.org/wiki?curid=1161382" title="Jordin Sparks">
Jordin Sparks

Jordin Brianna Sparks (ur. 22 grudnia 1989 w Phoenix) – amerykańska piosenkarka muzyki pop i R&amp;B. 23 maja 2007 wygrała szóstą edycję "American Idol" i jednocześnie została najmłodszą zwyciężczynią tego programu.
Życiorys.
Dzieciństwo.
Jordin urodziła się w Phoenix w Arizonie, jest córką Jodi Weidman i Phillippiego Sparksa. Ma młodszego brata PJeja (Phillippi Sparks Junior). Jordin mieszkała początkowo w Ridgewood (New Jersey) i uczyła się w szkole Orchard Elementary. Później przeprowadziła się do miasta swojego urodzenia (Phoenix) i uczęszczała do szkoły Northwest Community Christian przez osiem klas. Następnie uczęszczała do wyższej szkoły im. Sandry Day O'Connor aż do 2006 roku, właśnie w tej szkole zaczęła śpiewać.
American Idol.
Przed konkursem.
W 2006 Jordin Sparks wygrała drugą edycję Drug Free AZ Superstar Search. Przyszła na casting do "American Idol" 17 stycznia 2007, po czym otrzymała "złoty bilet" dzięki któremu pojechała do Hollywood Round, aby wziąć udział w konkursie.
Po konkursie.
Piosenka z "American Idol" została wydana dla iTunes jako singel digital download, dodana na oficjalną stronę konkursu i nagrana na "Jordin Sparks – EP". Na EP nagrano dłuższą wersję piosenki niż z finału konkursu, a produkcją samego mini albumu zajęła się wytwórnia SoundScan.
Po finale, zaśpiewała piosenkę w wielu programach telewizyjnych, m.in. w "The Morning Show with Mike and Juliet", "The Today Show", "Live with Regis and Kelly", "The Early Show" i "The View". Piosenkarka zaświewała piosenki "God Bless America" i "America the Beautiful" 4 lipca 2007 w dniu niepodległości Stanów Zjednoczonych.
Latem 2007 wyruszyła na trasę "American Idol Live Tour 2007", trwała ona od 6 lipca do 23 września 2007. Później od kwietnia do czerwca 2008 śpiewała jako support na trasie koncertowej Alicii Keys "As I Am Tour". Zanim rozpoczęła się trasa, pierwszy raz zaśpiewała piosenkę "No Air" w duecie z Chrisem Brownem, 10 kwietnia na "Idol Gives Back".
Kariera.
Jordin Sparks.
17 sierpnia 2007 rozpoczęła nagrywanie materiału na swoją debiutancką płytę w studiach 19 Recordings, Jive Records i Zomba Label Group. Piosenkarka zaczęła nagrania w Los Angeles, pod koniec trasy "American Idol Live Tour 2007" Wypowiedziała się ona o albumie: "połączenie pop rocku uczestniczki "Idola" Kelly Clarkson z R&amp;B Beyonce." Jej debiutancki album został wydany 20 i 27 grudnia 2007.
Pierwszym singlem promującym album jest piosenka "Tattoo", wydana w USA 27 sierpnia 2007. Utwór stał się pierwszym singlem znajdującym się w pierwszej dziesiątce listy "Billboard". Po wydaniu singla, na oficjalnej stronie piosenkarki zamieszczono ankietę, która miała wyłonić piosenkę na drugi singel z albumu ("No Air", "Freeze", "One Step at a Time" lub "Shy Boy"). W niedzielę 3 lutego 2008 podano wyniki. Najwięcej głosów otrzymała piosenka "No Air". Tego samego dnia utwór trafił do rozgłośni radiowych. Piosenka stała się później hitowym singlem, zajmując na amerykańskiej liście "Billboard" Hot 100 pozycję #3, w ciągu czterech tygodni.
W 2009 wystąpiła gościnnie w serialu komediowym na Disney Channel "" (odc.32). Wykonała w nim swój utwór Battlefield z albumu pod tym samym tytułem z 2009. Wystąpiła również w serialu Big Time Rush (odc.16 sezon 1) wyświetlanym na kanale Nickelodeon.

</doc>
<doc id="1161385" url="https://pl.wikipedia.org/wiki?curid=1161385" title="Goderich (Sierra Leone)">
Goderich (Sierra Leone)

Goderich – miasto w Sierra Leone, w Obszarze Zachodnim, stanowiące przedmieście Freetown, stolicy kraju. Według danych szacunkowych na rok 2004 liczy 19 209 mieszkańców.

</doc>
<doc id="1161388" url="https://pl.wikipedia.org/wiki?curid=1161388" title="Parafia Matki Bożej Królowej Polski w Woli Zgłobieńskiej">
Parafia Matki Bożej Królowej Polski w Woli Zgłobieńskiej

Parafia Matki Bożej Królowej Polski w Woli Zgłobieńskiej – parafia rzymskokatolicka znajdująca się w diecezji rzeszowskiej w dekanacie Boguchwała.
Parafia została erygowana w 1983 r. dekretem ówczesnego biskupa przemyskiego Ignacego Tokarczuka. Kościół parafialny został zbudowany w latach 1980–1984 według projektu architekta Romana Gorczycy z Rzeszowa. Świątynię konsekrował 25 marca 1993 r. ówczesny biskup rzeszowski Kazimierz Górny.
W parafii znajdują się obecnie cztery relikwie: bł. Jerzego Popiełuszki, św. Jana Pawła II, św. Brata Alberta i św. Maksymiliana Marii Kolbego.

</doc>
<doc id="1161394" url="https://pl.wikipedia.org/wiki?curid=1161394" title="Parafia Wszystkich Świętych w Zabierzowie">
Parafia Wszystkich Świętych w Zabierzowie

Parafia Wszystkich Świętych w Zabierzowie k. Rzeszowa – polska rzymskokatolicka parafia, należąca do dekanatu Boguchwała w diecezji rzeszowskiej.
Historia parafii.
Pierwsza wzmianka o parafii pojawia się w dokumentach z 1409 roku, w tym też roku parafia została erygowana. Świadkiem nadania uposażenia w Łące był Marcin, proboszcz w Zabierzowie. W 1624 roku, podczas najazdu tatarskiego pierwszy kościół został spalony. W kilka lat później zbudowano drewnianą kaplicę. Kaplica ta została również spalona przez wojska Rakoczego w czasie potopu szwedzkiego. W 1719 roku, Jerzy Ignacy Lubomirski, właściciel dóbr rzeszowskich, rozpoczął budowę nowego kościoła, podczas której rozkopano resztki wałów grodowych. Kościół konsekrowany w 1732 roku przez biskupa Andrzeja Pruskiego.
W 1873 roku właściciele Nosówki – Dąbscy – dobudowują z prawej strony kaplicę z grobowcem swoich poprzedników. W 1909 roku ówczesny proboszcz, ksiądz Marceli Sochański przedłużył kościół i dobudował barokową wieżę oraz kaplicę. Sprawił również nowe organy, odnowił polichromię z 1875 roku. W czasie II wojny światowej, kościół ucierpiał w związku z bombardowaniem artyleryjskim.
Po II wojnie światowej proboszczem został ks. kanonik Stanisław Rejman. Doprowadził on m.in. do budowy kaplicy na cmentarzu.
Obszar parafii.
Do parafii należą wierni z miejscowości: Racławówka z przysiółkiem Zabierzów, Nosówki, Kielanówki, Błędowej Zgłobieńskiej oraz Zgłobnia.

</doc>
<doc id="1161396" url="https://pl.wikipedia.org/wiki?curid=1161396" title="Fiordland National Park">
Fiordland National Park

Fiordland National Park – największy park narodowy spośród 13 parków narodowych Nowej Zelandii, obejmuje obszar 12 500 km². Położony w południowo-zachodniej części Wyspy Południowej, w Alpach Południowych.
Jest to teren górzysto-wyżynny, zbudowany z prekambryjskich paleozoicznych granitów i gnejsów, poprzecinany dolinami. Najważniejszym elementem krajobrazu, jak i całej Nowej Zelandii, są fiordy, przekształcone przez lodowiec z plejstocenu dawne doliny rzeczne o stromych zboczach, wypełnione dzisiaj wodą morską. Najsłynniejszym fiordem jest Fiord Milforda mający swój początek w Zatoce Milforda i ciągnący się przez 19 km.
Na terenie parku biegnie znany w Nowej Zelandii i na świecie szlak Milford.
W dniu 15 lipca 2009 w rejonie parku wystąpiło trzęsienie ziemi o sile 7,8 stopni w skali Richtera.
Epicentrum znajdowało się w pobliżu Dusky Sound na terenie parku. Osuwiska na terenie Parku Narodowego Fiordland spowodowały zniszczenie ogromnych połaci lasów.

</doc>
<doc id="1161398" url="https://pl.wikipedia.org/wiki?curid=1161398" title="Parafia św. Andrzeja Apostoła w Zgłobniu">
Parafia św. Andrzeja Apostoła w Zgłobniu

Parafia św. Andrzeja Apostoła w Zgłobniu – parafia rzymskokatolicka znajdująca się w diecezji rzeszowskiej w dekanacie Boguchwała.

</doc>
<doc id="1161400" url="https://pl.wikipedia.org/wiki?curid=1161400" title="Edynburg Haymarket">
Edynburg Haymarket

Edynburg Haymarket – stacja kolejowa w Edynburgu, w Szkocji, położona na zachód od stacji Edynburg Waverley. Stacja ma 3 perony.

</doc>
<doc id="1161401" url="https://pl.wikipedia.org/wiki?curid=1161401" title="Bumpe">
Bumpe

Bumpe – miasto w Sierra Leone, w dystrykcie Bo w Prowincji Południowej. Według danych szacunkowych na rok liczy 16 123 mieszkańców. W czasie wojny domowej w Sierra Leone zostało zniszczone.

</doc>
<doc id="1161405" url="https://pl.wikipedia.org/wiki?curid=1161405" title="Mikrofon elektretowy">
Mikrofon elektretowy

Mikrofon elektretowy – odmiana mikrofonu pojemnościowego, którego membrana albo nieruchoma okładzina wykonana jest z elektretu – dielektryka o trwałej polaryzacji elektrycznej.
Niski koszt produkcji i prostota zasilania (zbędne napięcie polaryzujące – typowo 48V) spowodowały powszechność zastosowań w tanim sprzęcie powszechnego użytku, co przydało im złą sławę mikrofonów o niskiej jakości. Tani sprzęt rzeczywiście nie stawiał wymagań jakościowych, więc mikrofony w tym sprzęcie również nie musiały być dobrej jakości, choćby ze względów ekonomicznych. Jednak nawet najsłabsze jakościowo mikrofony elektretowe i tak były nieporównanie lepsze od najlepszych mikrofonów węglowych (powszechnie stosowanych dawniej w telefonii stacjonarnej) pod względem takich parametrów jak pasmo przenoszenia, czy zniekształcenia nieliniowe. Obecnie praktycznie każde urządzenie typu telefon (zarówno komórkowy jak i stacjonarny), domofon, palmtop, kamera wideo zawiera mikrofon elektretowy. Olbrzymia skala produkcji spowodowała dalsze obniżenie cen. Zadziałał efekt psychologiczny – coś, co jest tanie, nie może być dobre. Jednak współczesne najlepsze mikrofony elektretowe skutecznie rywalizują z klasycznymi mikrofonami pojemnościowymi (nawet polaryzowanymi napięciem do 200V) w zakresie wysokiej czułości, długoterminowej stabilności i ultrapłaskiej charakterystyki przenoszenia wymaganej od mikrofonów pomiarowych. Dlatego mikrofony elektretowe są używane w profesjonalnych miernikach poziomu dźwięku, także tych najwyższej klasy, tzn. klasy 1 (norma IEC 61672).
Ponieważ stosowane na scenie i w studio mikrofony elektretowe, mają gorszą opinię wśród realizatorów dźwięku od "pełnych" mikrofonów pojemnościowych, dlatego producenci często nie informują w materiałach reklamowych i specyfikacjach o ich typie, pomijając człon "electret" i pozostawiając samo "condenser".
Budowa.
Kapsuła mikrofonu elektretowego ma budowę podobną do kondensatora. Membrana (1, ) jest wykonana ze spolaryzowanej folii elektretowej (6), pokrytej od strony zewnętrznej warstewką metalu (5), która stanowi jedną okładzinę kondensatora. Drugą okładziną jest sztywna płytka. Ciśnienie akustyczne (4) oddziałujące na membranę powoduje zmianę pojemności kondensatora. Pojemność ta jest jednak bardzo mała, co przekłada się na wysoką impedancję kapsuły. Mikrofon elektretowy musi być wyposażony we wzmacniacz przymikrofonowy, czy inaczej – układ transformujący impedancję, umożliwiający współpracę z typowymi dla układów audio impedancjami rzędów omów...dziesiątek kiloomów. Układ taki jest zwykle bardzo prosty i oparty na tranzystorze polowym z kanałem n. Zasilanie stałym napięciem (z baterii, czy przez phantom) w przypadku mikrofonów elektretowych nie służy do polaryzacji dielektryka, lecz do zasilania wbudowanego przedwzmacniacza.
Najpopularniejsze są mikrofony dwukońcówkowe, ale spotyka się też trzykońcówkowe. Mikrofony dwukońcówkowe muszą być polaryzowane przez rezystor, pełniący też rolę obciążenia (). Wartość tego rezystora nie jest krytyczna, zwykle przyjmuje wartości rzędu 1..10 kΩ i musi być tak dobrana, żeby napięcie na mikrofonie było większe od 1 V. Im większa jest ta rezystancja, tym wyższy poziom sygnału wejściowego, ale i większa podatność na zewnętrzne zakłócenia. Napięcie zasilające mikrofon dwukońcówkowy musi być dobrze filtrowane, ponieważ sygnał użyteczny występuje na rezystorze obciążenia, który najczęściej dołączony jest do plusa zasialania, a nie do masy. W przypadku mikrofonów trzykońcówkowych zakres napięć zasilających wynosi zwykle 3...15 V.
W mikrofonach dwukońcówkowych metalowa obudowa połączona jest zwykle z końcówką ujemną. W mikrofonach trzykońcówkowych wyjściem sygnału jest zwykle końcówka środkowa.
Mikrofony typu "back-electret".
Mikrofony elektretowe najwyższej klasy wykonuje się zazwyczaj w technologii "back-electret". Membrana w nich jest metalowa, a z elektretu wykonana jest nieruchoma, sztywna okładzina. W membranie z elektretu trudno bowiem pogodzić odpowiednie właściwości mechaniczne z elektrycznymi.

</doc>
<doc id="1161407" url="https://pl.wikipedia.org/wiki?curid=1161407" title="Segbwema">
Segbwema

 
Segbwema – miasto w Sierra Leone, w Prowincji Wschodniej. Według danych szacunkowych na rok 2004 liczy 7 961 mieszkańców (dane z 2004).

</doc>
<doc id="1161413" url="https://pl.wikipedia.org/wiki?curid=1161413" title="Trzecia alija">
Trzecia alija

Trzecia alija – masowa imigracja Żydów pobudzonych ideami syjonizmu do Palestyny, która trwała w latach 1919–1923. Szacuje się, że w tym okresie osiedliło się w Palestynie około 35 000 Żydów pochodzących z Europy Wschodniej – w tym 45% z Rosji, 31% z Polski, 5% z Rumunii i 3% z Litwy.
Historia.
Za symboliczny początek trzeciej aliji przyjmuje się przypłynięcie statku „Roselan” do portu Jaffa 19 grudnia 1919 roku. Na pokładzie statku znajdowało się 650 żydowskich imigrantów.
Ogółem w latach 1919–1923 w Palestynie osiedliło się około 35 tys. żydowskich zwolenników socjalistyczno-syjonistycznych ideologii z Europy Wschodniej. Byli to najczęściej młodzi ludzie, aktywiści organizacji syjonistycznych, bardzo często dobrze wykształceni.
W 1919 roku "Żydowski Fundusz Narodowy" ("Jewish National Fund") kupił znaczne obszary bagien w dolinie Jezreel. Zakładano tutaj osady wiejskie, przeprowadzano meliorację, budowano drogi i system nawodnień. Powstał tutaj słynny kibuc Bet Alfa. Region Doliny Jezreel stał się dumą ruchu syjonistycznego.

</doc>
<doc id="1161417" url="https://pl.wikipedia.org/wiki?curid=1161417" title="Koindu">
Koindu

 
Koindu – miasto w Sierra Leone, w dystrykcie Kailahun w Prowincji Wschodniej. Według danych szacunkowych na rok 2007 liczy 13 206 mieszkańców (dane na podstawie World Gazetteer).

</doc>
<doc id="1161420" url="https://pl.wikipedia.org/wiki?curid=1161420" title="Synagoga Chesed-El w Singapurze">
Synagoga Chesed-El w Singapurze



</doc>
<doc id="1161421" url="https://pl.wikipedia.org/wiki?curid=1161421" title="Otto Brinkmann">
Otto Brinkmann

Otto Georg Werner Brinkmann (ur. 5 lipca 1910 w Osnabrück, zm. 5 lutego 1985 w Enger) – zbrodniarz nazistowski, członek załogi niemieckich obozów koncentracyjnych Buchenwald, Neuengamme, Mittelbau-Dora oraz SS-Hauptscharführer.
Służbę obozową rozpoczął w 1939 w Buchenwaldzie, gdzie pozostał do 1941 i pełnił tam funkcję "Rapportführera". Identyczne stanowisko sprawował w latach 1941 - 1944 w Neuengamme, po czym, w styczniu 1944, został "Rapportführerem" w Mittelbau-Dora. W listopadzie 1944 Brinkmanna mianowano komendantem podobozu Mittelbau-Dora - "Ellrich-Juliushütte". Funkcję tę pełnił do kwietnia 1945. Wielokrotnie brał udział w egzekucjach przez rozstrzelanie i powieszenie. Nieustannie znęcał się nad więźniami, przeprowadzając mordercze apele i bijąc ich na każdym kroku.
Brinkmann został osądzony po zakończeniu wojny przez amerykański Trybunał Wojskowy w Dachau w procesie załogi Mittelbau-Dora (US vs. Kurt Andrae i inni). Za swoje zbrodnie skazany został na karę dożywotniego pozbawienia wolności. Z więzienia Landsberg zwolniono go 9 maja 1958.

</doc>
<doc id="1161425" url="https://pl.wikipedia.org/wiki?curid=1161425" title="PLCE">
PLCE

PLCE (ang. "Personal Load Carrying Equipment") - nazwa jednego ze współczesnych modułowych systemów oporządzenia żołnierzy, po raz pierwszy wprowadzonego do użytku w 1985 roku w armii brytyjskiej i następnie udoskonalonego w 1990 oraz 1995 roku. PLCE używany jest głównie w jednostkach armii brytyjskiej (British Army, Royal Marines, Territorial Army). Wszedł także na wyposażenie innych armii, m.in. Danii, Australii i Litwy.
Historia.
Jeszcze na początku lat 80. XX wieku podstawowym oporządzeniem żołnierzy armii brytyjskiej był modułowy system wz. 1958 (58 Pattern). Podczas brytyjsko-argentyńskiego konfliktu o Falklandy w 1982 roku szybko okazało się, że system ten jest przestarzały i nie spełnia już wymagań współczesnego pola walki. Wkrótce dowództwo brytyjskich sił zbrojnych zleciło zaprojektowanie nowego oporządzenia. W ten sposób powstał system PLCE, który tym różnił się od poprzednika, że do jego wykonania użyto nowoczesnych i wytrzymałych materiałów (głównie Cordura), unowocześniono szelki główne (sześciopunktowe z paroprzepuszczalną siatką na plecach zamiast tradycyjnych szelek typu "H") oraz zmieniono kształt i funkcjonalność poszczególnych modułów. Pierwsza seria (PLCE 85 Pattern) trafiła na wyposażenie w połowie lat 80., zaś jej unowocześniona wersja (PLCE 90 Pattern) na przełomie lat 80. i 90. System nadal udoskonalano i jego ostateczna wersja (PLCE 95 Pattern - w kamuflażu DPM), którą zaczęto wprowadzać do jednostek w połowie lat 90., ostatecznie wyparł modułowe systemy oporządzenia starszego typu. Do dziś system PLCE stanowi podstawowy model oporządzenia armii brytyjskiej, gdzie stopniowo zastępowany jest przez nowoczesne kamizelki taktyczne (Assault Vest). System PLCE, w mniej lub bardziej zmodyfikowanych formach, jest stosowany także w wielu innych armiach świata. Jest także bardzo popularny wśród osób uprawiających sporty strzeleckie (np. paintball czy airsoft).
Elementy systemu PLCE.
Na brytyjski system PLCE składają się dwa podstawowe elementy:
Do pasa i szelek dołącza się moduły dodatkowe (w różnej konfiguracji), z których podstawowe to:
System montuje się poprzez założenie ładownic na pas (Main Belt) w wybranej konfiguracji, zamocowanie 4 pasków szelek do ładownic (Pouch Ammunition lub Pouch Utility) oraz pozostałych 2 pasków szelek do tylnej części pasa. Ładownice zakłada się po bokach i w tylnej części pasa. Przednia część pasa pozostaje zazwyczaj wolna, aby umożliwić swobodne położenie się użytkownika bez blokowania dostępu do ładownic.
System uzupełniają plecaki o różnej pojemności (Bergen, Other Arms, Rucksack, Assault Pack). Do większości plecaków dopina się kieszenie boczne (Pouch Side). Same kieszenie boczne mogą służyć jako mały plecak (Daypack) po przypięciu ich do specjalnych szelek (Yoke Pouch Side).
Kolorystyka.
Poszczególne części systemu PLCE w armii brytyjskiej występują w trzech wersjach kolorystycznych:

</doc>
<doc id="1161427" url="https://pl.wikipedia.org/wiki?curid=1161427" title="Nsok">
Nsok

Nsok – miasto w południowo-wschodniej kontynentalnej części Gwinei Równikowej, w prowincji Wele-Nzas. W 2005 roku liczyło 4620 mieszkańców. Na zachód od Nsok znajduje się Park Narodowy Los Altos de Nsork.

</doc>
<doc id="1161431" url="https://pl.wikipedia.org/wiki?curid=1161431" title="Openid">
Openid



</doc>
<doc id="1161432" url="https://pl.wikipedia.org/wiki?curid=1161432" title="John Stamos">
John Stamos

John Stamos, właściwie John Philip Stamotopoulos (ur. 19 sierpnia 1963 w Cypress, w stanie Kalifornia) – amerykański aktor i producent filmowy i telewizyjny. Jego oryginalne nazwisko Stamotopoulos zostało skrócone przez jego dziadków, kiedy przybyli do Ameryki z Grecji.
Życiorys.
Wczesne lata.
Urodził się jako syn modelki Loretty (z domu Phillips) i Billa Johna Stamosa, restauratora fast foodów. Jego ojciec był pochodzenia greckiego, wywodzący się z wyspy Santoryn, a matka była w jednej czwartej Żydówką aszkenazyjską, a w jednej czwartej Niemką, a reszta była mieszanką Anglików i Irlandczyków. Wychowywał się z dwiema młodszymi siostrami, Alainą i Janeen.
W wieku czterech lat uczył się grać na perkusji, flecie i trójkącie. Uczęszczał do Lexington Junior High i John F. Kennedy High. Kiedy miał 19 lat zaczął występować z zespołem rockowym o nazwie Destiny.
Kariera.
Po udziale w reklamach telewizyjnych, debiutował rolą Blackie'go w operze mydlanej ABC "Szpital miejski" ("General Hospital", 1983), za którą był nominowany do nagrody Emmy oraz otrzymał Nagrodę Młodych Artystów i Soapy. Następnie pojawił się w telewizyjnej wersji książki Lewis Carroll CBS "Alicja w krainie czarów" ("Alice in Wonderland", 1985) u boku Scotta Baio, Roddy’ego McDowalla, Ringo Starra i Patricka Duffy. 
W latach 1988-92 sporadycznie śpiewał i grał na perkusji w zespole The Beach Boys.
Sławę zawdzięcza roli Jesse'go Katsopolisa w sitcomie ABC "Pełna chata" ("Full House", 1987–95).
Życie prywatne.
W 1998 roku ożenił się z Rebeccą Romijn, która prowadziła program w MTV "Dom mody" ("House of Style"). Ich małżeństwo trwało siedem lat. 1 marca 2005 rozwiódł się. W lutym 2018 poślubił Caitlin McHugh.

</doc>
<doc id="1161436" url="https://pl.wikipedia.org/wiki?curid=1161436" title="Bidjabidjan">
Bidjabidjan

Bidjabidjan – miasto w północno-wschodniej Gwinei Równikowej, w prowincji Kié-Ntem, przy granicy z Kamerunem. W spisie ludności z 4 lipca 2001 roku liczyło 5167 mieszkańców.

</doc>
<doc id="1161441" url="https://pl.wikipedia.org/wiki?curid=1161441" title="Diffa">
Diffa

Diffa – miasto w Nigrze, w regionie Diffa, w departamencie Diffa. Według danych szacunkowych na rok 2013 liczy 38 939 mieszkańców.

</doc>
<doc id="1161444" url="https://pl.wikipedia.org/wiki?curid=1161444" title="Zdyskontowane przepływy pieniężne">
Zdyskontowane przepływy pieniężne

Zdyskontowane przepływy pieniężne () – metoda wyceny projektu, przedsiębiorstwa lub jego aktywów, wykorzystująca podejście rachunku wartości pieniądza w czasie. Wszystkie przyszłe przepływy pieniężne są szacowane i dyskontowane w celu określenia ich wartości bieżącej. Wartość używanej stopy dyskontowej przeważnie odpowiada kosztowi kapitału i zawiera ocenę ryzyka dotyczącego przyszłych przepływów pieniężnych.
Metoda zdyskontowanych przepływów pieniężnych jest często stosowana w analizie projektów inwestycyjnych.
Historia.
W pewnej formie kalkulacja zdyskontowanych przepływów pieniężnych została użyta już w starożytności, gdy po raz pierwszy pożyczono pieniądze na procent. Jako metoda wyceny aktywów często była przeciwstawiana wartości księgowej, która określana jest na podstawie ksiąg rachunkowych. Dyskontowanie przepływów pieniężnych zyskało popularność w dziedzinie wyceny papierów wartościowych począwszy od krachu giełdowego 1929 r. Irving Fisher w swojej wydanej w 1930 r. książce pt. "Teoria stopy procentowej" (ang. "The Theory of Interest") oraz John Burr Williams w tekście z 1938 r. pt. "Teoria inwestowania w wartość" (ang. "The Theory of Investment Value"), jako pierwsi formalnie wyrazili metodę DCF w kategoriach nowoczesnej ekonomii.
Równania.
Formuła zdyskontowanego przepływu pieniężnego wynika z równania na wartość przyszłą (liczenie wartości pieniądza w czasie).
Uproszczona wersja równania DCF, dla jednego przepływu w momencie odległym o n jednostek czasowych (okresów dyskontowania), wyraża się za pomocą następującego wzoru:
Wzór na wyliczenie przepływów pieniężnych przedsiębiorstwa jako całość:
FCFF = EBIT · (1 – T) + Am – I – zmiana kapitału obrotowego netto
Model FCFF (Free Cash Flow to the Firm) bazuje na przepływach pieniężnych przedsiębiorstwa jako całość (w tym kapitał własny i dług). Umożliwia to wyliczenie rynkowej wartości przedsiębiorstwa. W celu prawidłowej wyceny firmy, należy wyliczyć wysokość przepływów pieniężnych w ciągu roku, oszacować tempo wzrostu przedsiębiorstwa(wyrażone w procentach), a potem obliczyć jego wartość.
Wzór na wyliczenie wartości firmy za pomocą FCFF:
Wartość firmy = FCFF / (WACC – g)
Wzór na wyliczenie przepływów pieniężnych dla właścicieli kapitału i wartość kapitału własnego:
FCFE = zysk netto + Am – I – zmiana kapitału obrotowego netto + wpływy z pożyczek – raty kapitałowe
Kapitał własny = FCFE / (r – g)
gdzie:
Tam, gdzie dyskontowane jest wiele przepływów, w wielu okresach, należy zsumować je jak poniżej:
gdzie ujęty jest każdy przyszły przepływ ("FV") z każdego okresu, których liczba ogółem wynosi "t". Suma ta może być później użyta we wzorze na NPV lub do policzenia IRR.
Przykład wyceny metodą DCF.
Poniższy uproszczony przykład ukazuje, jak przeprowadzana jest analiza zdyskontowanych przepływów pieniężnych.
Prosty rachunek (150 000 – 100 000 $) wskazuje na to, że zysk z tej transakcji wyniesie 50 000 $, czyli 50%. Jeśli te 50 000 $ zamortyzuje się po trzech latach, to roczna stopa zwrotu w tym okresie, zwana wewnętrzną stopą zwrotu, będzie wynosić ok. 14,5%.
1,145³ x 100 000 = 150 000 (około)
Patrząc na te obliczenia, może on w sposób usprawiedliwiony rozpatrywać powyższą inwestycję jako korzystną.
Jakkolwiek jednak, w czasie pomiędzy kupnem a sprzedażą domu, wszelkie przepływy pieniężne ze sprzedaży muszą być odpowiednio dyskontowane.
Tak więc, licząc wyłącznie koszty alternatywne (tj. roczną stopę zwrotu trzyletnich obligacji), otrzymujemy stopę dyskonta w wysokości 5% rocznie. Wykorzystując wzór na DPV, otrzymujemy dzisiejszą wartość 150 000 $, które Nowak otrzyma za 3 lata. Wynosi ona w zaokrągleniu 129 576 $. Jak łatwo zauważyć przyszła wartość dolarów nie równa się wartości dolarów posiadanych obecnie (tj. 100 000 $).
Według podejścia NPV, odejmując kwotę, za jaką kupiono dom (100 000 $) od wartości bieżącej otrzymujemy w przybliżeniu kwotę 29 576 $ (ponad 29-procentowa stopa zwrotu). Po zamortyzowaniu w okresie 3-letnim implikuje to 9% stopę zwrotu. Wciąż jest to pokaźny wynik, ale jest to już tylko 63% uprzednio spodziewanego przez inwestora zarobku. Warty dostrzeżenia jest fakt, że oryginalna stopa zwrotu (14,5%) minus stopa dyskonta (5%) równe jest zdyskontowanej IRR, czyli 9%. Stopa dyskonta bezpośrednio modyfikuje roczną stopę zwrotu.
Ryzyko
Dla przykładu, ustalmy jego czynnik ryzyka na 5% (ryzyko można ustalić precyzyjniej, ale nie jest to konieczne dla potrzeb omawianego zagadnienia). Tak więc, analiza uwzględnia teraz zarówno koszt alternatywny (5%), jak i poziom ponoszonego ryzyka (5%) – co daje stopę dyskonta w wysokości 10% rocznie.
Powracając do formuły na DPV, 150 000 $ otrzymane za trzy lata od teraz i zdyskontowane według stopy 10% warte jest jedynie 112 697 $ (w zaokrągleniu), jeśli liczyć w dzisiejszych dolarach. Wartość bieżąca zysku ze sprzedaży, który nominalnie wynosił 50 000 $ spadła do 12 697 $.
Stopa zwrotu może wydawać się niska, niemniej jednak po wszystkich tych dyskontowaniach nadal jest wartością dodatnią, co sugeruje, że decyzja inwestycyjna jest prawdopodobnie dobrym pomysłem – dostarcza ona na tyle dużo zysku, że pokrywa on koszt ryzyka oraz koszty alternatywne, zostawiając dodatkowo niewielką nadwyżkę. Ważną kwestią podczas przeprowadzania analizy DCF przez inwestorów i menadżerów jest, aby NPV, po zdyskontowaniu wszystkich przyszłych przepływów pieniężnych, było większe od zera. Jeżeli pojawia się wynik ujemny, oznacza to, że inwestycja wygeneruje straty, nawet jeżeli nominalnie osiągamy zysk. Na przykład – jeżeli przyjmiemy, że oczekiwana cena, którą Jan Nowak otrzyma za sprzedaż domu za trzy lata, nie będzie wynosiła 150 000 $, a 130 000 $ lub 150 000 $, ale za pięć lat, to inwestycja ta przyniesie stratę w kategoriach wartości bieżącej ("PV"). Odpowiednio będzie to 6000 $ w pierwszym przypadku i 9000 $ w drugim. Podobnie, jeżeli dom usytuowany będzie w nieodpowiedniej okolicy oraz Fed będzie przymierzał się do podniesienia stóp o pięć punktów procentowych, wtedy czynnik ryzyka będzie o wiele wyższy niż 5%. W sytuacji takiej, w kategoriach dyskonta, sprzedaż domu za trzy lata za cenę nawet 200 000 $ nie przyniesie spodziewanego zysku.
W powyższym przykładzie rozważa się tylko jeden przyszły przepływ pieniężny. Dla decyzji inwestycyjnych, przy których generowanych jest wiele przepływów dla wielu okresów, analiza DCF przeprowadzona musi być dla każdego z nich, a następnie wartości te powinno się zsumować i sprowadzić do wartości bieżącej netto.
Wycena obligacji
P = FV / (1 + (r · t / N))
gdzie:
Wartość obligacji jest określona jako wartość bieżąca przepływu pieniężnego otrzymanego w terminie wykupu. W instrumentach o dyskontowej podstawie źródłem dochodu jest wartość nominalna instrumentu. Jeśli instrument ma podstawę odsetkową, to źródłem dochodu jest wartość nominalna zwiększona o odsetki narosłe w okresie posiadania instrumentu. Do wyznaczania wartości obecnej stosuje się kapitalizację prostą.
Wysokość oczekiwanej stopy dochodu zależy od:
Wycena nieruchomości
P = NOI / r
gdzie:
Metody.
W zależności od schematu finansowego spółki, na dzień dzisiejszy rozróżnia się cztery warianty liczenia DCF. Odkąd zmieniły się podstawowe sposoby pozyskiwania kapitału, nie ma potrzeby, aby zastosowane metody wyceny spółki czy projektu prowadziły do jednego, tego samego wyniku.

</doc>
<doc id="1161446" url="https://pl.wikipedia.org/wiki?curid=1161446" title="Ayorou">
Ayorou

Ayorou – miasto w Nigrze, w departamencie Tillabéri. . 

</doc>
<doc id="1161447" url="https://pl.wikipedia.org/wiki?curid=1161447" title="Gajusz Flawiusz Fimbria">
Gajusz Flawiusz Fimbria

Gajusz Flawiusz Fimbria (), zm. 85 p.n.e. – wódz rzymski.
Był stronnikiem Mariusza i Cynny, walczył pod ich rozkazami podczas wojny domowej w 87 p.n.e. Po zajęciu Rzymu przez wojska Mariusza odznaczył się wyjątkową bezwzględnością w zwalczaniu przeciwników politycznych.
W 86 p.n.e. towarzyszył, jako legat, konsulowi Waleriuszowi Flakkusowi wysłanemu do Azji Mniejszej przeciwko Mitrydatesowi VI Eupatorowi, władcy Pontu. Wiosną 85 p.n.e. stanął na czele buntu żołnierzy i przejął dowództwo po zamordowanym konsulu.
Armia Fimbrii udała się przez Tesalię do Macedonii, a stamtąd do Azji Mniejszej, gdzie rozpoczęła działania wojenne przeciwko wojskom króla i podległym mu miastom. Niebawem Fimbria osiągnął znaczne sukcesy w walce z królem Pontu – rozgromił jego armię w bitwie nad rzeką Ryndakos, zajął całą Bitynię, a Mitrydatesa Eupatora oblegał w Pergamonie i omal nie wziął do niewoli. Gdy jednak Fimbria, który zajął Pergamon i zmusił rezydującego tam Mitrydatesa do ucieczki do pobliskiego portu Pitane, wezwał pomocy floty Lukullusa dla ujęcia króla, ten odmówił. Nie chciał jako arystokrata i zwolennik optymatów łączyć swych sił z popularami, chociaż, w tym właśnie momencie, mogło to zakończyć całą wojnę.
Fimbria srogo potraktował miasta greckie w Azji Mniejszej, które wcześniej udzieliły poparcia Mitrydatesowi, pustosząc m.in. Ilion.
Po zawarciu pokoju z Mitrydatesem Eupatorem w Dardanos (lato 85 p.n.e.) został zaatakowany przez Sullę. Ostatecznie Fimbria popełnił samobójstwo, osaczony i opuszczony przez swoją armię, która dobrowolnie przeszła na stroną Sulli.
W ocenie współczesnych był wcieleniem zuchwałości i okrucieństwa, jednak był również tym, który odniósł duże sukcesy w I wojnie z Mitrydatesem Eupatorem i walnie przyczynił się do zwycięstwa nad władcą Pontu.

</doc>
<doc id="1161450" url="https://pl.wikipedia.org/wiki?curid=1161450" title="Władimirowo (obwód kaliningradzki)">
Władimirowo (obwód kaliningradzki)

Władimirowo (, , , ) – osiedle typu wiejskiego w rejonie bagrationowskim obwodu kaliningradzkiego Federacji Rosyjskiej, ok. 20 km na płn.-zach. od stolicy rejonu.
"Tharau" powstało na miejscu starego osiedla Prusów nad rzeczką "Frisching" w Natangii, po raz pierwszy było wzmiankowane w 1315. Na początku XVI wieku określane było jako "Thoraw", później "Tharaw".
Około 1320 rozpoczęto budować nawę gotyckiego kościoła, pod koniec XIV wieku wzniesiono prezbiterium, wieżę i zakrystię. Należał do archidiakonatu krzyżborskiego, od 1525 był ewangelicki. W czasach nowożytnych do wieży dobudowano z boków 2 kaplice grobowe, następnie usunięte. Kościół był gruntownie odnawiany po pożarze w latach 1911–1918. Po II wojnie światowej był użytkowany jako klub i magazyn (od wsch. i płn. wybito otwory wjazdowe), aż popadł w ruinę. Od 1990 czynione są społeczne starania o odbudowę jako cerkwi prawosławnej. W 1998 powstało w Niemczech stowarzyszenie "Förderkreis Kirche Tharau/Ostpreußen e. V.", mające na celu pozyskiwanie środków i stopniową odbudowę świątyni we współpracy z władzami rosyjskimi. W 2005 odbudowano dach i przystąpiono do restauracji wieży. 
Kościół jest budowlą ceglaną, złożoną z dwuprzęsłowej nawy i prosto zamkniętego dwuprzęsłowego prezbiterium ze schodkowym szczytem. Szczyty wieńczą również wysoką wieżę wzniesioną od zachodu. Prezbiterium otrzymało wewnątrz pięcioboczną formę zamknięcia, poprzez zamurowanie narożników. Wnętrze kryje sklepienie gwiaździste, zrekonstruowane po 1911 (pierwotnie było sklepienie, jednak zostało zastąpione kolejno stropem i sufitem. Niezachowane wyposażenie wnętrza było barokowe - ołtarz z 1688 (Johann Christoph Doebel z Królewca, fundacja Georga Ernsta von Schlieben), ambona 1689, organy z 1677, malowane empory z około 1690. Na wieży w XIX w. wisiały 3 dzwony z XVII-XVIII w. Zachowała się jedynie płyta nagrobna Wilhelma von Schlieben z ok. 1603. 
Plebania pochodziła z 1771 W tym czasie staraniem ministra Fabiana von Braxein został zbudowany dwór oraz karczma i kuźnia, niezachowane.
Tharau stało się sławne dzięki Annie Neander (1615–1689), córce miejscowego pastora, którą opiewa Szymon Dach lub inny poeta z jego kręgu w wierszu (później popularnej pieśni) "Ännchen von Tharau" (w oryginalnej wersji dolnoniemieckiej "Anke van Tharaw"), powstałym z okazji jej ślubu z ks. Janen Portatiusem z miejscowości Laukiszki ("Laukischken", dziś "Saranskoje" - Саранское), dawny pow. Labiawa (1637). Annę uwiecznił także posąg na fontannie-pomniku Simona Dacha wzniesionej przed teatrem w Kłajpedzie. 
Kolejka wąskotorowa łączyła Tharau z miasteczkiem Krzyżbork ("Kreuzburg") i stacją Tharau znajdującą się w sąsiedniej miejscowości Wittenberg.

</doc>
<doc id="1161457" url="https://pl.wikipedia.org/wiki?curid=1161457" title="Styles P">
Styles P

David Styles (urodzony 28 listopada 1974 roku), lepiej znany jako Styles P, to amerykański raper. Jego ojciec jest pochodzenia amerykańskiego, matka afrykańskiego. Jest członkiem grup The Lox, D-Block i Ruff Ryders. Jest znany ze swoich harcore'owych tekstów.
Kariera muzyczna.
Urodzony w Queens, wychowywał się w Yonkers, Styles zaczął rapować z Jadakissem, Kasaanem i Sheekiem. Podpisał kontrakt z wytwórnią Bad Boy Records, stał się członkiem grupy The Lox ("Living Off Xperience"), nagrywał piosenki z Biggiem, Puff Daddy i Darrenem Blackburnem. W 1998, The Lox wydali "Money, Power &amp; Respect" z przebojem o tym samym tytule z Lil Kim i członkiem grupy Ruff Ryders DMX-em. Potem Styles rozpoczął zaczął starać się o rozwiązanie kontraktu z Bad Boys, a po nim reszta Lox. Kiedy to się udało, podpisali kontrakt z wytwórnią Interscope. Wkrótce wydali jako grupa album "We Are the Streets" i "Kiss tha Game Goodbye" Jadakissa.
W 2002 Styles wydał swój debiutancki album "A Gangster and a Gentleman". Zawiera utwór "The Life" nagrany z Pharoahe Monch, który został najpierw nagrany na składankę "Soundbombing 3" Rawkus Records. Hitem stał się również utwór o marihuanie, "Good Times (I Get High)", Jeden z najczęściej puszczanych utworów w 2002 roku.
W 2003 roku, Styles i Jadakiss nagrali utwór na "Oz Soundtrack" zatytułowany "Some Niggas". Opowiada o życiu w więzieniu. Piosenka ta stała się najlepiej, z tego albumu, znaną na ulicach.
W 2004 roku ukazał się nowy mixtape Stylesa, "Ghost Stories", wydany tylko w Nowym Jorku. Dopiero w następnym roku został rozprzestrzeniony w innych miastach i w Internecie. Styles również wystąpił na przebojowym "Locked Up" Akona.
W 2005 wystąpił z Jadakissem na przebojowym remiksie "We Belong Together"; na albumie Miri Ben-Ari "The Hip-Hop Violinist" ("We Gonna Win"). Wydał dwa mixtape’y: "Ghost in the Shell" (wiosną) i "Ghost in the Machine" (jesienią).
Styles P wystąpił na wielu utworach raperów takich jak Ghostface Killah, Jadakiss i Method Man. Prawdopodobnie pojawi się również na nadchodzącym albumie DMX-a The Resurrection of Hip-Hop.
Styles opowiada o stracie swojego młodszego brata na kawałku "My Brother", jednym z utworów, na których Styles najbardziej wyraża swoje emocje.
Styles czerpie swoją inspirację głównie od młodszego kuzyna, Steve’a Caruso.
Beefy.
W 2001 Jadakiss na wywiadzie w Source Magazine stwierdził, że raperzy z Filadelfii kopiują jego styl. Beanie Sigel z Roc-A-Fella wydał dwa dissy w odpowiedzi. Styles z The Lox nagrał freestyle'a, w którym dissuje Beaniego, Freewaya, Jaya-Z i wszystkich z Roc-a-Fella.
Styles P, jako członek grupy D-Block, odgrywał ważną rolę w beefie z G-Unit. Kłótnia miała swój początek późno w 2004, kiedy Ja Rule, raper znany ze swojego beefu z 50 Centem, wydał album zatytułowany "R.U.L.E.". Na zawartym na nim utworze "New York" wystąpił również Jadakiss.
50 Cent powiedział, że wystąpienie Jadakissa na R.U.L.E. traktuje jako atak i zdissował całe The Lox na "Piggy Bank" z albumu "The Massacre".
Spowodowało to poważny beef pomiędzy D-Block a G-Unit, w którym natychmiast wziął udział Styles. Powstało wiele mixtape'ów, na których znalazły się dissy autorstwa Stylesa, szczególnie dużo pojawiło się ich na "Ghost in the Machine", które zawiera chociażby "Invite to 50" (również "Snitching 101" czy "Pussy Niggas").
Dobrze znanym dissem jest "Kiss Your Ass Goodbye", które pojawiło się w 2005 na wielu mixtape'ach i na albumie Sheeka "After Taxes". Innymi znanymi utworami przeciwko G-Unit są "Ms. Jackson" i "Problem Child".
Na Hot 97 Styles odbył rozmowę telefoniczną z 50 Centem, w której beef został zakończony.
"Time Is Money".
Planowaną datę wydania albumu wielokrotnie zmieniano: początkowo miało to być wiosną 2005. Jesienią 2005 z października przełożono na listopad. Time Is Money zostało ostatecznie wydane 19 grudnia 2006 roku.
"I'm Black", pierwszy singel zyskał duży rozgłos, podobnie jak "Can You Believe It" z Akonem, do którego powstał klip. Gościnnie wystąpili również Gerald Levert, Jagged Edge, J-Hood, Marsha Ambrosius, Rashad, Talib Kweli i The Lox. Podkłady zostały skomponowane przez takich producentów jak Swizz Beatz czy Scott Storch.

</doc>
<doc id="1161458" url="https://pl.wikipedia.org/wiki?curid=1161458" title="Rafał Sroka">
Rafał Sroka

Rafał Sroka (ur. 29 listopada 1970 w Nowym Targu) – polski hokeista, reprezentant Polski, olimpijczyk. Trener hokejowy.
Kariera.
Przez całą karierę występował w barwach Podhala Nowy Targ (z przerwą na roczny epizod gry w słowackim klubie Iskra Bańska Bystrzyca.
Uczestniczył w turniejach mistrzostw świata 1994, 1995, 2000, 2004 oraz zimowych igrzysk olimpijskich 1992.
Po sezonie 2009/10, uwieńczonym zdobyciem tytułu mistrza Polski, postanowił zakończyć karierę zawodniczą.
21 maja 2012 został asystentem trenera Marka Ziętary w MMKS Podhale Nowy Targ. Po sezonie 2013/2014 ustąpili z funkcji trenerów drużyny.

</doc>
<doc id="1161459" url="https://pl.wikipedia.org/wiki?curid=1161459" title="Synagoga w Złotowie">
Synagoga w Złotowie

Synagoga w Złotowie – nieistniejąca synagoga, która znajdowała się w Złotowie pośrodku ówczesnego Rynku Zielnego (niem. "Krautmarkt"), obecnie zwanego placem Ignacego Jana Paderewskiego.
Historia.
Synagoga została zbudowana w latach 1878-1879 na miejscu budynku z 1809 roku. Zdewastowana w 1937 roku, została wysadzona w powietrze w październiku 1938 roku m.in. przez saperów specjalnie sprowadzonych z Wałcza i rozebrana jeszcze przed nocą kryształową.
Obecnie na miejscu gdzie stała synagoga znajduje się obrys obszaru zajmowanego przez budynek wykonany z odmiennej kolorystycznie kostki brukowej oraz tablica pamiątkowa umieszczona w miejscu dawnej apsydy z napisem w języku polskim, hebrajskim i niemieckim:
Architektura.
Synagoga została zbudowana na planie prostokąta w stylu mauretańskim. Nawiązywała do synagogi Tempelgasse w Wiedniu projektu Ludwiga Förstera, na co wskazywać może trójpodział fasady oraz ściany wschodniej z wyższą i szerszą częścią środkową. W ich narożnikach znajdowały się smukłe wieżyczki zwieńczone kopułkami. 
Na ścianie wschodniej znajdowała się trojboczna apsyda, nad którą znajdował się okulus. Elewacje boczne podzielone na dwie części, gdzie na górnej znajdowało się sześć wysokich okien rozczłonkowanych pilastrami, a na dolnej dwanaście. Wskazuje to na obecność galerii dla kobiet wewnątrz, które z trzech stron obiegały główną salę modlitewną. 
Całość była nakryta dachem dwuspadowym. Elewacje były pomalowane w pasy, gdzie te ciemniejsze były najprawdopodobniej czerwone, a jaśniejsze żółte. Do dnia dzisiejszego zachowało się tylko jedno zdjęcie przedstawiające synagogę od strony południowo-wschodniej, z widocznym fragmentem podziału fasady. Nie zachowały się żadne plany architektoniczne.
Wśród wyposażenia wnętrza znajdował się świecznik chanukowy wykonany ze złoconego mosiądzu, ufundowany na początku XVIII wieku przez Augusta II Mocnego, zrabowany przez Niemców w 1937 roku.

</doc>
<doc id="1161460" url="https://pl.wikipedia.org/wiki?curid=1161460" title="DCF">
DCF



</doc>
<doc id="1161467" url="https://pl.wikipedia.org/wiki?curid=1161467" title="Arnava">
Arnava



</doc>
<doc id="1161468" url="https://pl.wikipedia.org/wiki?curid=1161468" title="Tharau">
Tharau



</doc>
<doc id="1161469" url="https://pl.wikipedia.org/wiki?curid=1161469" title="Point Barrow">
Point Barrow

Point Barrow (Nuvuk, Przylądek Barrow) – półwysep na arktycznym wybrzeżu Alaski. Jest to najdalej w kierunku północnym wysunięty punkt Stanów Zjednoczonych (71°23′20″N, 156°28′45″W), położony 15 km na północ od miasta Utqiaġvik, odległy od bieguna północnego o 2078 km. Oddziela położone na zachodzie Morze Czukockie od położonego na wschodzie Morza Beauforta.
Pierwszym Europejczykiem, który dotarł do Point Barrow był w 1825 r. brytyjski geograf Frederick William Beechey. Nazwa przylądka pochodzi od nazwiska Sir Johna Barrowa, polityka i geografa brytyjskiej marynarki. Przylądek był i pozostaje miejscem wypadowym wielu wypraw arktycznych, w tym kilku wypraw naziemnych i lotniczych G. H. Wilkinsa.
Wody wokół półwyspu są wolne od lodu jedynie przez 2-3 miesiące w roku, ale okres ten stopniowo wydłuża się – prawdopodobnie na skutek globalnego ocieplenia klimatu.
15 sierpnia 1935 r. w pobliżu Point Barrow rozbił się samolot z dwoma znanymi wówczas postaciami: pilotem Wileyem Postem oraz publicystą i humorystą Willem Rogersem. W latach 1965-1972 przylądek był miejscem startu rakiet typu Nike Cajun i Nike Apache. Obecnie znajduje się tam stacja meteorologiczna.

</doc>
<doc id="1161470" url="https://pl.wikipedia.org/wiki?curid=1161470" title="Toruva">
Toruva



</doc>
<doc id="1161471" url="https://pl.wikipedia.org/wiki?curid=1161471" title="Tarowo">
Tarowo



</doc>
<doc id="1161473" url="https://pl.wikipedia.org/wiki?curid=1161473" title="Louis De Geer">
Louis De Geer

Louis Gerard De Geer (ur. 18 lipca 1818 w Finspång, zm. 24 września 1896) – szwedzki polityk i pisarz. Pierwszy premier Szwecji od 20 marca 1876 do 19 kwietnia 1880. Minister sprawiedliwości od 1858 do 1870 i od 1875 do 1876. Członek Akademii Szwedzkiej i Riksdagu (szwedzkiego parlamentu).

</doc>
<doc id="1161474" url="https://pl.wikipedia.org/wiki?curid=1161474" title="Emar">
Emar

Emar (obecnie Tell Meskene) – starożytne miasto położone w północno-wschodniej Syrii, nad Eufratem. Ze względu na liczbę odnalezionych tabliczek z pismem klinowym uznawane za jedno z najważniejszych stanowisk archeologicznych w Syrii.
Historia.
Pierwsze wzmianki o mieście pochodzą z XXV wieku p.n.e. i dotyczą uzależnienia miasta od miasta Ebla. Kolejne wzmianki pochodzą z XVIII wieku p.n.e. i mówią o wpływach królestwa Jamhad.
Od XIII wieku p.n.e. datują się dokumenty znalezione w Emar (w większości w języku akadyjskim) z których wynika pojawienie się w mieście wpływów hetyckich. Po roku 1187 p.n.e. miasto zostało zniszczone przez pożar.
W Tell Meskene odnaleziono liczne archiwa z tabliczkami klinowymi. Są to dokumenty głównie gospodarcze, dotyczące funkcjonowania administracji państwowej i świątynnej. Tabliczki te, jak i całą syryjską dokumentację pałacową odróżnia od analogicznych mezopotamskich archiwów, wielojęzyczność. Nieraz te same teksty, szczególnie o charakterze dyplomatycznym, zachowały się w dwóch wersjach językowych.

</doc>
<doc id="1161475" url="https://pl.wikipedia.org/wiki?curid=1161475" title="Andrew Webster">
Andrew Webster



</doc>
<doc id="1161480" url="https://pl.wikipedia.org/wiki?curid=1161480" title="Nuvuk">
Nuvuk



</doc>
<doc id="1161481" url="https://pl.wikipedia.org/wiki?curid=1161481" title="Aimee Graham">
Aimee Graham

Aimee Lynn Graham (ur. 20 września 1971 w Milwaukee, Wisconsin) – amerykańska aktorka, siostra Heather Graham. Jej ojciec jest agentem FBI, a matka nauczycielką szkolną. Chodziła do szkoły średniej z modelką Beverly Peele oraz scenarzystą i reżyserem Shane'em Stanleyem.

</doc>
<doc id="1161485" url="https://pl.wikipedia.org/wiki?curid=1161485" title="Joseph Howard">
Joseph Howard

Joseph Howard (ur. 1862 w Valletcie, zm. 20 maja 1925 tamże) – maltański polityk. Pierwszy premier Malty (wówczas kolonia brytyjska) od 26 października 1921 do 13 października 1923. Członek Maltańskiej Unii Popularnej (UPM).

</doc>
<doc id="1161489" url="https://pl.wikipedia.org/wiki?curid=1161489" title="Samuel Bal">
Samuel Bal

Samuel Bal (ok. 1598 – 1651), syn Jana, szlachcic polski herbu Gozdawa z Baligrodu i Hoczwi, rotmistrz królewski.
Długie lata pozostawał w sporach z Franciszkiem Mniszchem kasztelanem sądeckim i starostą sanockim. Zbudował groblę i drogę prowadzącą przez Cisną na Węgry, przy której pobierał myto. W roku 1648 sejmik ziemski sanocki powierza Samuelowi "obronę domową" przeciwko opryszkom węgierskim niepokojącym okolice, oraz poleca utworzenie zaciągu składającego się jazdy liczącej sto koni dla utrzymania porządku.
Rodzeństwo: Piotr, Jan i Matjasz. Potomstwo Samuela: córka Zofia i syn Mikołaj.

</doc>
<doc id="1161490" url="https://pl.wikipedia.org/wiki?curid=1161490" title="Proces załogi Mühldorf (US vs. Franz Auer i inni)">
Proces załogi Mühldorf (US vs. Franz Auer i inni)

Proces załogi Mühldorf (US vs. Franz Auer i inni) – proces członków personelu obozu koncentracyjnego Mühldorf, który odbył się przed amerykańskim Trybunałem Wojskowym w Dachau w dniach 1 kwietnia–13 maja 1947. Mühldorf był obozem satelickim KL Dachau, utworzonym w połowie 1944. Więźniowie pracowali tu przymusowo w podziemnych fabrykach samolotów Messerschmitt 262. Warunki panujące w obozie były niezwykle ciężkie.
Na ławie oskarżonych zasiadło 14 byłych członków załogi obozu Mühldorf (w tym siedmiu esesmanów i siedmiu pracowników cywilnych). Wśród oskarżonych znaleźli się między innymi: Franz Auer (kierownik wydziału odpowiedzialnego za prace przymusową więźniów), dr Erika Flocken (naczelna lekarka obozowa) i Wilhelm Jergas (oficer raportowy, odpowiedzialny za apele więźniów). 12 oskarżonych zostało uznanych za winnych stawianych im zarzutów. Zapadło pięć wyroków śmierci, dwa dożywotniego pozbawienia wolności i pięć terminowych kar więzienia (od 20 do 10 lat). Dwóch oskarżonych uniewinniono. Wykonano tylko jedną karę śmierci, pozostałe zamieniono na dożywotnie pozbawienie wolności. Franz Auer został stracony przez powieszenie w więzieniu Landsberg 26 listopada 1948.
Bibliografia.
Linki do stron internetowych w języku angielskim, na których znajdują się dokumenty z procesu załogi Mühldorf: 

</doc>
<doc id="1161494" url="https://pl.wikipedia.org/wiki?curid=1161494" title="Tworzenie gry komputerowej">
Tworzenie gry komputerowej

Tworzenie gry komputerowej – proces produkcji gier komputerowych. Przedsięwzięcie zazwyczaj finansowane jest przez wydawcę. Tworzenie gry zaczyna się od pomysłu lub wstępnej koncepcji. Często pomysł jest modyfikacją wcześniej wydanej gry. Proces produkcji dzieli się na preprodukcję, produkcję właściwą i etap konserwacji. W etapach tych wyróżnić można także kamienie milowe.
Produkcja gier zwyczajowo nie odpowiada tradycyjnym cyklom życia programu takim jak model kaskadowy. Jedną z używanych metod podczas produkcji jest programowanie zwinne. Metoda ta jest skuteczna, ponieważ większość projektów nie zaczyna się od jednoznacznych wymogów.
Historia.
Za pierwszą utworzoną grę komputerową uważa się grę Kółko i krzyżyk (ang. "OXO"), które napisał Alexander S. Douglas w 1952 roku wykorzystujący ekran cyfrowy. W 1958 roku powstała pierwsza gra sportowa o nazwie "Tennis for Two" napisana przez Williama Higinbothama. Gra polegała na odbijaniu piłeczki paletkami reprezentowanymi przez dwa prostokąty na dwuwymiarowej płaszczyźnie. Przełomem było wprowadzenie pierwszej generacji konsol gier wideo w roku 1972. W 1962 roku grupa studentów Massachusetts Institute of Technology stworzyła grę Spacewar! W 1970 roku Nolan Bushnell stworzył domową wersję gry. Ta jednak nie odniosła sukcesu, więc rok później zatrudnił Ala Alcoma aby napisał grę bazującą na ping-pongu. Wydano wówczas automat z grą Pong.
Zawód projektanta gier wideo zdobył rozgłos najpierw w Japonii, a później w Stanach Zjednoczonych i Europie dzięki sukcesie programisty Satoshi Tajiriego i grafika Kena Sugimoriego znanych z serii gier "Pokémon." Po odsprzedaniu magazynu Quinty, zawiązaniu współpracy z Nintendo i wyprodukowaniu gry "Pocket Monsters Green," znanej później jako "Pokémon Green" zyskał ogromny rozgłos i stał się twarzą Nintendo"."
Proces produkcji.
Preprodukcja.
Preprodukcja jest początkowym etapem, w którym twórcy skupiają się wokół projektowania elementów rozgrywki i tworzenia dokumentów. Jednym z głównych celów tej fazy jest stworzenie jednoznacznej i łatwej do zrozumienia dokumentacji, która zawiera wszystkie wytyczne projektu i harmonogram prac.
Podczas preprodukcji powstają prototypy, które często służą jako proof-of-concept albo możliwość przetestowania gry.
Produkcja właściwa.
Produkcja właściwa jest główną częścią tworzenia gry, podczas której powstaje kod źródłowy, grafiki i oprawa dźwiękowa. Testowanie gier komputerowych rozpoczyna się, gdy tylko pierwszy kod źródłowy zostanie napisany i wzrasta w trakcie procesu produkcji. Opinie testerów mogą mieć wpływ na ostateczne decyzje dotyczące wykluczenia czy integracji elementów gry w jej ostatecznej wersji. Wprowadzenie wcześniej niezaangażowanych testerów ze świeżą perspektywą może pomóc w identyfikacji nowych błędów. Beta testy mogą obejmować ochotników, na przykład jeśli gra zawiera tryb wieloosobowy. Dźwięki występujące w grze mogą być podzielone na trzy typy: efekty dźwiękowe, muzykę i dialogi postaci. Muzyka może być stworzona przy użyciu programów lub nagrana na żywo.
W trakcie wczesnej fazy produkcji gra wchodzi w wersję alfa. Jest to moment, kiedy główne elementy rozgrywki zostały zaimplementowane. Zawartość gry na tym etapie może zostać ponownie przejrzana po wcześniejszym testowaniu. W wersji beta wszystkie funkcje zostały zaimplementowane, a twórcy skupiają się na usuwaniu znalezionych błędów. Testy wersji beta odbywają się na dwa do trzech miesięcy przed premierą. Gdy gra jest wysłana do tłoczni w celu masowej produkcji, zostaje oznaczona wtedy jako wersja „złota”.
Postprodukcja.
Po zakończeniu prac nad projektem rozpoczyna się etap konserwacji gry.
Kamienie milowe.
Najczęściej postęp tworzenia gry jest oznaczany poprzez kamienie milowe. Kamień milowy jest osiągany, gdy zostanie skończony ważny element gry. Nie ma dokładnych standardów na określanie kamieni, zależą one od wydawcy i typu projektu. Dla większości dwuletnich projektów kamienie są osiągane po zakończeniu wersji alfa i beta, jak również po wysłaniu gry do tłoczni.

</doc>
<doc id="1161497" url="https://pl.wikipedia.org/wiki?curid=1161497" title="Trwały i zrównoważony rozwój">
Trwały i zrównoważony rozwój



</doc>
<doc id="1161502" url="https://pl.wikipedia.org/wiki?curid=1161502" title="Stara Synagoga w Złotowie">
Stara Synagoga w Złotowie

Stara Synagoga w Złotowie – nieistniejąca synagoga, która znajdowała się w Złotowie pośrodku ówczesnego Rynku Zielnego (niem. "Krautmarkt"), obecnie zwanego placem Ignacego Jana Paderewskiego.
Szachulcowa synagoga została zbudowana około 1809 roku. Zastąpiła ona poprzednią synagogę, znajdującą się po północnej stronie placu. W 1878 roku została rozebrana, a na jej miejscu wzniesiono nową synagogę.

</doc>
<doc id="1161503" url="https://pl.wikipedia.org/wiki?curid=1161503" title="Balcer (Skaje)">
Balcer (Skaje)

Balcer – przysiółek wsi Skaje w Polsce, położony w województwie podlaskim, w powiecie grajewskim, w gminie Szczuczyn.
W latach 1975–1998 przysiółek administracyjnie należał do województwa łomżyńskiego.

</doc>
<doc id="1161504" url="https://pl.wikipedia.org/wiki?curid=1161504" title="Miętusewo">
Miętusewo

Miętusewo – przysiółek wsi Świdry-Awissa w Polsce, położony w województwie podlaskim, w powiecie grajewskim, w gminie Szczuczyn.
W latach 1975–1998 przysiółek administracyjnie należał do województwa łomżyńskiego.
Prywatna wieś szlachecka położona była w drugiej połowie XVI wieku w powiecie wąsoskim ziemi wiskiej województwa mazowieckiego.
Niegdyś mieszkał na terenie Miętusewa szlachcic, posiadający już nieistniejące: mały drewniany dworek oraz drewniany młyn wodny na rzece Wissa.

</doc>
<doc id="1161506" url="https://pl.wikipedia.org/wiki?curid=1161506" title="Nowe Zacieczki">
Nowe Zacieczki

Nowe Zacieczki – przysiółek wsi Zacieczki w Polsce, położony w województwie podlaskim, w powiecie grajewskim, w gminie Szczuczyn.
W latach 1975–1998 przysiółek administracyjnie należał do województwa łomżyńskiego.

</doc>
<doc id="1161510" url="https://pl.wikipedia.org/wiki?curid=1161510" title="Przeszkoda (Rakowo)">
Przeszkoda (Rakowo)

Przeszkoda – przysiółek wsi Rakowo w Polsce, położony w województwie podlaskim, w powiecie grajewskim, w gminie Szczuczyn.
W latach 1975–1998 przysiółek administracyjnie należał do województwa łomżyńskiego.

</doc>
<doc id="1161513" url="https://pl.wikipedia.org/wiki?curid=1161513" title="Magiczny czworokąt">
Magiczny czworokąt

Magiczny czworokąt – potoczna nazwa czterech głównych celów polityki gospodarczej, do których zaliczamy:
Magiczne właściwości czworokąta przejawiają się w tym, iż możliwe jest jednoczesne osiągnięcie co najwyżej dwóch celów, które ze sobą nie konkurują. Przykładem celów zgodnych są wzrost gospodarczy i pełne zatrudnienie. Za cele pozostające w opozycji uważa się natomiast stabilność cen i pełne zatrudnienie oraz wzrost gospodarczy i równowagę zewnętrzną.
Trzy pierwsze cele należą do sfery realnej, podczas gdy równowagę zewnętrzną możemy zaliczyć do sfery monetarnej. Podział ten stanowi podstawę przyporządkowania realizacji poszczególnych celów różnym podmiotom. Za realizację celów ze sfery realnej odpowiada rząd, a ze sfery monetarnej – bank centralny.
Koncepcja magicznego czworokąta ulegała stopniowemu rozszerzaniu. Po dodaniu do powyższych czterech celów społecznej sprawiedliwości w podziale dochodu narodowego (poprawy alokacji czynników produkcji oraz rozdziału dochodu) otrzymano magiczny pięciokąt. W koncepcji magicznego sześciokąta uwzględniono dodatkowo równowagę ekologiczną.

</doc>
<doc id="1161523" url="https://pl.wikipedia.org/wiki?curid=1161523" title="Plac Konstytucji 3 Maja w Głogowie">
Plac Konstytucji 3 Maja w Głogowie

Plac Konstytucji 3 Maja w Głogowie – plac w Głogowie będący największym rondem w Polsce i jednym z największych w Europie. Powierzchnia wyspy centralnej wynosi pięć hektarów, a jezdnia wokół niej składa się z trzech pasów.
Pochodzenie nazwy.
Nazwa upamiętnia uchwalenie Konstytucji 3 maja. Pojawiały się inicjatywy nadania mu imienia Mariana Borawskiego, prezydenta Głogowa w latach 1982–1988, który przyczynił się do jego budowy.
Układ.
Rondo leży w ciągu drogi krajowej nr 12 i stanowi połączenie ulic:
Jest to typowe czterowlotowe skrzyżowanie o ruchu okrężnym, z niemal kolistą wyspą środkową, na której znajduje się park (dawniej był tam cmentarz).
Otoczenie.
W pobliżu znajduje się park Leśny oraz odrestaurowany pawilon Goethego z roku 1910, w postaci nakrytej kopułą rotundy, oraz pomnik poświęcony polskim i niemieckim ofiarom wojny, przemocy i wypędzenia z ziemi głogowskiej.

</doc>
<doc id="1161526" url="https://pl.wikipedia.org/wiki?curid=1161526" title="Franz Auer">
Franz Auer

Franz Auer (ur. 12 listopada 1911, zm. 26 listopada 1948 w Landsberg am Lech) – zbrodniarz nazistowski, jeden z funkcjonariuszy pełniących służbę w niemieckich obozach koncentracyjnych i SS-Hauptscharführer.
Życiorys.
Obywatel austriacki. Członek NSDAP, do SS wstąpił w maju 1938. Służbę w hitlerowskich obozach koncentracyjnych rozpoczął w październiku 1941 w Sachsenhausen. Przebywał tam do marca 1943, skąd przeniesiono go do obozu w Hertogenbosch. Następnie od grudnia 1943 do listopada 1944 Auer był odpowiedzialny za niewolniczą prace Żydów w getcie w Kownie. Brał bezpośredni udział w dokonywanych tam egzekucjach. Wreszcie od listopada 1944 do kwietnia 1945 był kierownikiem wydziału zajmującego się praca przymusową więźniów ("Arbeitseinsatzführer") w Mühldorf – podobozie KL Dachau. Odpowiedzialny za liczne zbrodnie popełnione na więźniach obozu. Otrzymał od nich przydomek "diabeł".
Franz Auer został osądzony w procesie załogi Mühldorf przez amerykański Trybunał Wojskowy w Dachau. Za zbrodnie wojenne i zbrodnie przeciw ludzkości skazany został na karę śmierci przez powieszenie. Postępowanie wykazało, iż oskarżony zmuszał więźniów do pracy groźbą zastrzelenia. Wielu z nich, okaleczonych przez Auera, umierało. Nie oszczędzał nawet kobiet i dzieci. Rozkazał również wartownikom zastrzelić (bez ostrzeżenia) więźniów, którzy oddalili się od swojego komanda roboczego nawet na krótki dystans. Wyrok wykonano w więzieniu Landsberg 26 listopada 1948. Był to jedyny wykonany wyrok śmierci z pięciu, które zostały wydane w tym procesie.

</doc>
<doc id="1161528" url="https://pl.wikipedia.org/wiki?curid=1161528" title="Zofiówka (powiat grajewski)">
Zofiówka (powiat grajewski)

Zofiówka – kolonia w Polsce położona w województwie podlaskim, w powiecie grajewskim, w gminie Szczuczyn.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1161538" url="https://pl.wikipedia.org/wiki?curid=1161538" title="Kuno von Lichtenstein">
Kuno von Lichtenstein

Kuno (Konrad) von Lichtenstein (zm. 15 lipca 1410 pod Grunwaldem) – wielki komtur zakonu krzyżackiego od 1404 roku. Zginął w bitwie pod Grunwaldem.
Życiorys.
Kuno Lichtenstein pochodził z frankońskiej rodziny Lichtenstein. Nie jest znana dokładna data jego urodzin ani data wstąpienia do zakonu krzyżackiego. W 1389 r. objął w zakonie stanowisko w Sambii, które pełnił do 3.02.1392. W latach 1392–1396 był komturem Ragnety, następnie Gniewu.
W 1404 roku został mianowany przez wielkiego mistrza Konrada von Jungingena wielkim komturem. Był zastępcą wielkiego mistrza.
W bitwie pod Grunwaldem Kuno von Lichtenstein dowodził prawym skrzydłem armii zakonnej, zginął prawdopodobnie walcząc w chorągwi wielkiej komturii.
Według Jana Długosza uchodził za jednego z najlepszych szermierzy ówczesnej Europy.
Kuno von Lichtenstein w literaturze.
Postać Kuno von Lichtensteina występuje w powieści "Krzyżacy" Henryka Sienkiewicza. Kuno przybywa jako poseł do króla Władysława II Jagiełły, zostaje wtedy zaatakowany przez Zbyszka z Bogdańca, który chce dzięki temu wypełnić obietnicę daną Danusi (dostarczenie trzech pawich piór z hełmów). Zakonnik ten znany był ze swojej dumy i buty, żywił pogardę zarówno do Zbyszka, jak i do Maćka z Bogdańca. W czasie bitwy pod Grunwaldem ten drugi wyzwał go na pojedynek i zabił dwukrotnym ciosem mizerykordii w szyję.
Postać Lichtensteina pojawiła się również w cyklu powieści o tematyce krzyżackiej autorstwa Dariusza Domagalskiego. Kuno ukazany jest jako homoseksualista utrzymujący kontakty seksualne z młodymi klerykami. Ginie w bitwie pod Grunwaldem, tonąc w bagnie po pojedynku z Dagobertem z Saint-Amand.
Kuno von Lichtenstein w filmie.
W ekranizacji powieści Sienkiewicza w reżyserii Aleksandra Forda w rolę Lichtensteina wcielił się Mieczysław Voit.

</doc>
<doc id="1161540" url="https://pl.wikipedia.org/wiki?curid=1161540" title="XNOR">
XNOR

Bramka XNOR – bramka logiczna realizująca funkcję negacji alternatywy wykluczającej (tzw. bramka równoważności).
Bramka ta neguje wynik bramki XOR, czyli zwraca fałsz (0), jeśli dokładnie jedno z wejść: A lub B jest prawdą (1), a w przeciwnym wypadku zwraca prawdę (1). Innymi słowy bramka XNOR zwraca prawdę w przypadku pojawienia się dwóch takich samych sygnałów na wejściach. 
Elektroniczne układy cyfrowe.
Bramki XNOR są produkowane w formie układów scalonych w technologiach TTL oraz CMOS. W układach CMOS serii 4000 jest to 4077, natomiast w układach TTL serii 7400 – 74266. Oba zawierają cztery niezależne, dwuwejściowe bramki XNOR. Symbol układu wraz z wyprowadzeniami jest taki sam dla obu opisywanych układów:

</doc>
<doc id="1161542" url="https://pl.wikipedia.org/wiki?curid=1161542" title="Hans A. Krebs">
Hans A. Krebs



</doc>
<doc id="1161547" url="https://pl.wikipedia.org/wiki?curid=1161547" title="Ceratophyllum platyacanthum">
Ceratophyllum platyacanthum



</doc>
<doc id="1161551" url="https://pl.wikipedia.org/wiki?curid=1161551" title="Stereidy">
Stereidy

Stereidy – silnie wydłużone komórki sklerenchymy najczęściej o zaostrzonych końcach. Komórki dojrzałe najczęściej są martwe, sprowadzają się więc do odpowiednio wykształconej ściany wtórnej. Owa ściana składa się zwykle z wielu lameli, które można podzielić na 3 warstwy:
Warstwy s1 i s3 są cienkie, zwykle poza zdolnością rozdzielczą mikroskopu optycznego z kolei warstwa s2 jest najgrubsza osiąga grubość kilku mikrometrów. Mikrofibryle w warstwach ułożone są helikalnie a kąt nachylenia względem osi komórki może się znacznie różnić.
Ściana wtórna zawiera zwykle dużo celulozy, zwykle ok. 50 procent suchej masy. W powyższych komórkach występują jamki. Jamki we włóknach są szczelinowe i w zależności od typu włókien mogą być lejkowate bądź proste. Włókna zgrupowane są zwykle albo w pasma łączące się w sieć albo też tworzą warstwę lub pokład. Ze względu na miejsce występowania wyróżniamy rozmaite rodzaje włókien:

</doc>
<doc id="1161560" url="https://pl.wikipedia.org/wiki?curid=1161560" title="Płyta nagrobna prymasa Zbigniewa Oleśnickiego">
Płyta nagrobna prymasa Zbigniewa Oleśnickiego

Płyta nagrobna prymasa i arcybiskupa gnieźnieńskiego Zbigniewa Oleśnickiego – dzieło Wita Stwosza, znajduje się w katedrze w Gnieźnie.
Dzieje.
Prymas Zbigniew Oleśnicki zmarł 2 lutego 1493. Został pochowany 28 lutego 1493 roku w katedrze w Gnieźnie. Ku pamięci Oleśnickiego, z inicjatywy rodziny zmarłego (Andrzeja Oleśnickiego – brata prymasa oraz jednego z dalszych krewnych – Jakuba Krzyżanowskiego), Wit Stwosz wykonał płytę, którą wmurowano w posadzkę (prawdopodobnie stanowiła pokrywę podziemnej skrzyni grobowej) pod łukiem tęczowym katedry, w pobliżu dawnych gotyckich stall, krucyfiksu Jakuba z Sienna i innych cennych dzieł, które niegdyś zdobiły prymasowską świątynię. 
Opis i analiza.
Na wykonanej z czerwonego marmuru płycie, znajduje się płaskorzeźbiony wizerunek arcybiskupa. Ukazany jest "en face" ubrany w strój pontyfikalny. W lewej dłoni trzyma księgę, w prawej krzyż kardynalski. Silnie została wyeksponowana naturalistycznie ukazana twarz, która najtrafniej odzwierciedla otyłość prymasa. Po bokach, na wysokości twarzy arcybiskupa ukazane są dwa anioły, które dzierżą kotarę. U stóp Oleśnickiego, po prawej stronie znajduje się duża tarcza z herbem Dębno. Całe przedstawienie figuralne zostało umieszczone w arkadzie zwieńczonej łukiem trójlistnym. Powierzchnia między bordiurą a łukiem jest wypełniona misterną dekoracją ornamentalną. Wśród gęstej wici roślinnej dostrzegamy dwa ptaki. Kompozycja jest obramiona ze wszystkich stron gładką bordiurą z reliefową inskrypcją o treści:
(Zbigniewowi z Oleśnicy, arcybiskupowi i prymasowi gnieźnieńskiemu, najwyższą rozwagą i wielkodusznością celującemu, wodzowi i ojcu ojczyzny, potomkowi rodu Krzyżowego, pospolicie Dębno nazwanego, zmarłemu 2 lutego 1493). 
Na narożach ukazane są herby Dębno, Topór, Gryf i Korczak. Pod herbem Dębno jest widoczny gmerk Wita Stwosza. 
Nagrobek Zbigniewa Oleśnickiego, (bratanka kardynała krakowskiego o identycznej godności) reprezentuje wielką rodzinę europejskich płyt z płaskorzeźbionym, całopostaciowym wizerunkiem zmarłego i z inskrypcjami w bordiurze. Wystarczy choćby wymienić zespół płyt nagrobnych, dedykowanych prymasom Rzeszy i arcybiskupom przylegających do filarów międzynawowych w katedrze w Moguncji. Bliższy dziełu z Gniezna jest szereg płyt nagrobnych wywodzących się z kręgu naddunajskiego. Dla przykładu można wymienić nagrobki Henryka von Abpsberg (+1492) w katedrze ratyzbońskiej czy Albrechta Schönhofera (+1493) z katedry w Passawie. Dzieło Wita Stwosza cechuje daleko idący indywidualizm oraz konsekwencja, którą widać przede wszystkim w użyciu środków plastycznych dostosowanych do płaskiego reliefu. Stwosz osiągnął tu efekt głębokiej wręcz renesansowej przestrzeni, wprowadzając podział jej na trzy zasadnicze plany wpisane we wnęce, pod arkadą o formie późnogotyckiej z łukiem trójlistnym. Ponadto płaskorzeźbę tę cechuje wyczucie materii poszczególnych elementów, zaś powierzchnia wzbogaca fakturę i nadaje płycie dodatkowych walorów estetycznych. Widać również charakterystyczną dla rzeźby nagrobnej Stwosza równowagę między elementami o bogatej dekoracji a resztą kompozycji, gładka bordiura kontrastuje z ornamentyką znajdująca się powyżej łuku wnęki, powierzchnia kapy z meandrycznymi draperiami alby oraz wypukłym haftem roślinnym zdobiący ornat oraz kapę. 
Kolejnej analizy wymaga sam portret oraz charakter oblicza prymasa. Przykuwa wprost spojrzenie swoją mocą i silną koncentracją wyrazu. Mamy tu do czynienia z koncepcją portretu reprezentacyjnego, która rozwinęła się przede wszystkim na terenie Niderlandów. Portret o silnej ekspresji charakterologicznej chętne malowali m.in. Rogier van der Weyden czy Hans Memling. Na twarzy widać dumę i świadomość poczucia silnej wartości, twarz idealnie koresponduje z dostojeństwem pozy. 
Kotara którą podtrzymują anioły symbolizuje wejście do Królestwa Niebieskiego, tak więc arcybiskup nie leży, ani nie stoi u wrót do Raju, ale jest w momencie przejścia, co widać w hieratycznej pozie – w lekkim kontrapoście figury. Symbolika raju została również ukazana powyżej łuku – wśród bogatej wici roślinnej ukazane są papugi.
Datowanie.
Data śmierci i pogrzebu – rok 1493 – nie wydaje się być jednocześnie terminem wykonania nagrobka. W źródłach zachowała się informacja o pokwitowaniu odbioru ostatniej raty należności za zlecenie, gdzie widnieje pobieżna data – listopad 1495 roku, która wydaje się być "terminus post quem" dla wykonania nagrobka.

</doc>
<doc id="1161564" url="https://pl.wikipedia.org/wiki?curid=1161564" title="Hełm wz. 16">
Hełm wz. 16



</doc>
<doc id="1161580" url="https://pl.wikipedia.org/wiki?curid=1161580" title="Ludwika Ferdynanda Hiszpańska">
Ludwika Ferdynanda Hiszpańska

Infantka Maria Ludwika Ferdynanda Hiszpańska, hiszp. "María Luísa Fernanda de Borbón" (30 stycznia 1832 w Madrycie – 2 lutego 1897 w Sewilli) – infantka Hiszpanii i księżna Montpensier. Młodsza córka króla Ferdynanda VII i jego czwartej żony-siostrzenicy – Marii Krystyny Burbon, księżniczki Obojga Sycylii.
Starszą siostrą Ludwiki Ferdynandy była Izabela II i kiedy została ona królową, Ludwika Ferdynanda została następczynią tronu (była nią w latach 1833–1851, potem urodziła się córka Izabeli).
Izabela została zaręczona ze swoim bratem ciotecznym – Francisco de Asís, o którym plotkowano, że jest homoseksualistą i impotentem. Król Francuzów – kuzyn sióstr – Ludwik Filip I planował, że z tego małżeństwa nie narodzą się dzieci, a hiszpańska korona trafi do któregoś z jego wnuków. Dlatego Ludwika Ferdynanda została wydana za mąż za Antoniego Orleańskiego, księcia Montpensier (1824–1890), najmłodszego syna Ludwika Filipa I i królowej Marii Amelii Burbon, księżniczki Obojga Sycylii (ciotki matki Ludwiki Ferdynandy).
Ludwika Ferdynanda miała 14 lat, a jej narzeczony 22 lata. 10 października 1846 miał miejsce podwójny ślub; Izabela poślubiła Franciszka, a Ludwika Ferdynanda – Antoniego, który otrzymał tytuł "infanta". Para przeniosła się do Paryża, a potem do Sewilli. Stosunki między siostrami znacznie się pogorszyły, ponieważ Antoni ciągle snuł plany obalenia Izabeli II.
Ojciec Antoniego został obalony w 1848. W tym samym roku, 16-letnia Ludwika Ferdynanda urodziła swoje pierwsze dziecko. Kiedy Izabela w 1850 urodziła swoje pierwsze dziecko – syna Ferdynanda, który szybko zmarł, Ludwika Ferdynanda ponownie została następczynią tronu. Tytuł ten utraciła w 1851, gdy Izabela urodziła swoje drugie dziecko – córkę Izabelę Marię, która przeżyła. Ostatecznie po śmierci Izabeli królem został jej drugi syn – Alfons XII, urodzony jako czwarte dziecko. Po obaleniu Izabeli, gdy królem został Amadeusz I Sabaudzki, rodzina musiała udać się na wygnanie. Ludwika Ferdynanda powróciła do Sewilli, dopiero po śmierci jej męża w 1890 i tam zmarła. Została pochowana w Escorialu.
Potomstwo.
Ludwika Ferdynanda i Antoni mieli 10 dzieci, ale tylko 5 z nich dożyło wieku dorosłego: 
Jej syn Antoni założył gałąź książąt Galliera, jego potomkowie stracili prawa do tronu z powodu swoich morganatycznych małżeństw. Obecny książę Galliera to praprawnuk Ludwiki Ferdynandy – Don Alfonso de Orléans-Borbón y Ferarra-Pignatelli.

</doc>
<doc id="1161601" url="https://pl.wikipedia.org/wiki?curid=1161601" title="Betty">
Betty

Betty – angielskie imię, stosowane (lecz bardzo rzadko) w Polsce. Jest to zdrobnienie od imienia Elizabeth (Elżbieta).

</doc>
<doc id="1161603" url="https://pl.wikipedia.org/wiki?curid=1161603" title="Łukasz Sztuka">
Łukasz Sztuka

Łukasz Sztuka (ur. 26 sierpnia 1976 roku w Wiśle) – polski kierowca rajdowy, prezenter telewizyjny (TVP3 Katowice). Uznawany za jednego z najbardziej utalentowanych zawodników młodego pokolenia, jednak jego jedynym ważnym sukcesem w dotychczasowej karierze było zdobycie tytułu wicemistrza Polski gr. N (2000).
Życiorys.
Łukasz Sztuka rozpoczął swoją karierę w 1994 r. od startów w rajdach organizowanych przez Automobilklub Cieszyński KJS. W kolejnym sezonie pojawiał się już na trasach eliminacji rajdowych Mistrzostw Polski, gdzie jako kierowca otwierający (nieklasyfikowany) zdobywał punkty do licencji rajdowej i doświadczenie. W 1996 zadebiutował w Mistrzostwach Polski jadąc Nissanem Sunny GTI. Wkrótce, jako pierwszy polski kierowca rajdowy, wyjechał do Rajdowej Szkoły Johna Haughlanda w Norwegii. W następnych sezonach regularnie popisywał się widowiskową i skuteczną jazdą za kierownicą różnych samochodów rajdowych, m.in. Skody Felicii Kit Car, Opla Astry i Forda Pumy. W roku 1999 triumfował w klasie A6 podczas silnie obsadzonego Rajdu Polski (10. miejsce w klasyfikacji generalnej) i podczas Rajdu Warszawskiego.
Sezon 2000 należał do najbardziej udanych w jego karierze. Sztuka rozpoczął go w Mistrzostwach Polski za kierownicą Mitsubishi Lancera z napędem na cztery koła (klasa N). Od razu odniósł dość zaskakujące zwycięstwo w grupie N w Rajdzie Warszawskim (5. miejsce w klasyfikacji generalnej). Kolejne zwycięstwo w grupie N odniósł w Rajdzie Krakowskim. W silnie obsadzonym Rajdzie Polski zwyciężył ponownie w klasie N i zajął 5. miejsce w klasyfikacji generalnej (3. miejsce wśród polskich kierowców). W kolejnym rajdzie (Rajd Kormoran), po defekcie instalacji elektrycznej, zajął trzecie miejsce w klasie. Jego brawurowa jazda po luźnej, szutrowej nawierzchni spodobała się przedstawicielom zespołu rajdowego Seata, którzy już następnego dnia po rajdzie zaprosili Sztukę do testów na Seacie Cordoba WRC, po których zdecydowali się na przyjęcie go do swojego zespołu w kolejnym sezonie. W międzyczasie, po kilku mniej lub bardziej udanych startach, Sztuka zdobył tytuł wicemistrza Polski w klasie N za rok 2000.
W sezonie 2001 Łukasz Sztuka startował już w zespole Seat-Shell Helix za kierownicą Cordoby WRC. Startował ze zmiennym szczęściem, ale dwukrotnie udało mu się zająć 3. miejsce w klasyfikacji generalnej eliminacji Mistrzostw Polski (Rajd Elmot i Rajd Polski), dzięki czemu zyskał uznanie wśród dziennikarzy i kibiców. W kolejnym sezonie zespół Seat-Shell Helix wycofał się jednak z rajdowych Mistrzostw Polski, a Sztuka powrócił do startów w klasie N (na Mitsubishi Lancer). Kłopoty z budżetem pozwalały mu jednak tylko na nieliczne starty. W 2003 r. miał wystartować we wszystkich eliminacjach Mistrzostw Świata w klasie samochodów seryjnych. Udało mu się zająć 7. miejsce w klasie w Rajdzie Szwecji, później jednak, po wycofaniu się sponsora, musiał zrezygnować z dalszych startów.
Od 2004 r. Sztuka coraz rzadziej pojawiał się na rajdowych trasach. W 2007 r. udało mu się jednak znaleźć nowych sponsorów, dzięki czemu startował w eliminacjach Mistrzostw Polski w 2008 roku. W pierwszym rajdzie sezonu (Rajd Mazurski) Sztuka zajął 2. miejsce w klasyfikacji generalnej.

</doc>
<doc id="1161608" url="https://pl.wikipedia.org/wiki?curid=1161608" title="Bezau">
Bezau

Bezau – gmina targowa w Austrii, w kraju związkowym Vorarlberg, w powiecie Bregencja. Liczy 2011 mieszkańców (1 stycznia 2015).

</doc>
<doc id="1161609" url="https://pl.wikipedia.org/wiki?curid=1161609" title="FIFA Soccer 07">
FIFA Soccer 07



</doc>
<doc id="1161612" url="https://pl.wikipedia.org/wiki?curid=1161612" title="FIFA Football 07">
FIFA Football 07



</doc>
<doc id="1161614" url="https://pl.wikipedia.org/wiki?curid=1161614" title="Georg König">
Georg König

Georg Wilhelm König (ur. 27 kwietnia 1911 w Meerane, zm. 3 stycznia 1999 w Mannheim) – zbrodniarz nazistowski, członek załogi niemieckich obozów koncentracyjnych Buchenwald i Mittelbau-Dora oraz SS-Hauptscharführer.
Służbę obozową rozpoczął w Buchenwaldzie, gdzie pełnił funkcje "Blockführera" i kierownika komanda więźniarskiego. Od 15 września 1943 do 6 kwietnia 1945 należał do personelu obozu Mittelbau-Dora (Nordhausen). Początkowo, do 7 stycznia 1944, był "Rapportführerem" w obozie głównym. Następnie został szefem obozowego parku motorowego. Brał udział w egzekucjach i nieustannie znęcał się nad więźniami.
Po zakończeniu wojny König został osądzony przez amerykański Trybunał Wojskowy w Dachau w procesie załogi Mittelbau-Dora (US vs. Kurt Andrae i inni) i skazany na dożywotnie pozbawienie wolności.

</doc>
<doc id="1161618" url="https://pl.wikipedia.org/wiki?curid=1161618" title="Chorążyce">
Chorążyce



</doc>
<doc id="1161621" url="https://pl.wikipedia.org/wiki?curid=1161621" title="Chorążyce (województwo podlaskie)">
Chorążyce (województwo podlaskie)

Chorążyce – przysiółek wsi Nowe Warele w Polsce, położony w województwie podlaskim, w powiecie wysokomazowieckim, w gminie Szepietowo.
W latach 1975–1998 przysiółek administracyjnie należał do województwa łomżyńskiego.

</doc>
<doc id="1161622" url="https://pl.wikipedia.org/wiki?curid=1161622" title="Foundation for Economic Education">
Foundation for Economic Education

Foundation for Economic Education (FEE) – pierwsza współczesna fundacja typu think tank założona w Stanach Zjednoczonych celem studiowania i promowania filozofii wolności. Misją FEE jest promocja, edukacja oraz jednoczenie wszystkich osób o poglądach wolnościowych w zakresie etyki, prawa i ekonomii.
Organizacja od 1946 roku wydaje magazyn „The Freeman”, promujący idee wolnościowe, antykolektywistyczne, antyinterwencjonistyczne oraz sprzeciwiające się państwu opiekuńczemu. Na łamach magazynu pisało wielu znanych ekonomistów, między innymi takich jak: Milton Friedman, George J. Stigler, William F. Buckley Jr., Israel Kirzner, Vernon Smith i inni.
Historia.
Fundacja została założona w 1946 roku przez Leonarda Reada, prezesa Izby Handlowej "Chamber of Commerce" w Los Angeles, dla którego „wolna przedsiębiorczość stała się niemal religią”. Pierwsze władze FEE tworzyli wspomniany Read (dyrektor), David M. Goodrich (prezes zarządu) Henry Hazlitt (wicedyrektor), Fred R. Fairchild (sekretarz) oraz Claude Robinson (skarbnik).

</doc>
<doc id="1161624" url="https://pl.wikipedia.org/wiki?curid=1161624" title="Sąd sejmowy (I Rzeczpospolita)">
Sąd sejmowy (I Rzeczpospolita)

Sąd sejmowy – organ sądownictwa I Rzeczypospolitej obradujący pod przewodnictwem króla w czasie obrad sejmu walnego.
Do 1578 roku był to zwykły sąd królewski, z tą różnicą, że król nie brał udziału w rozstrzyganiu spraw o obrazę majestatu. Asesorami byli wszyscy obecni senatorowie. Obradom przewodniczył marszałek wielki koronny albo marszałek wielki litewski, w zależności od miejsca zwołania sejmu.
W 1578 roku, gdy utworzono Trybunał Koronny, szczegółowo ustalono właściwość sądu sejmowego; w 1588 dodano także do grona asesorów ośmiu deputatów Izby Poselskiej.
Odtąd zajmował się, oprócz spraw o obrazę majestatu królewskiego, także sprawami o zdradę stanu, urzędnicze przestępstwa skarbowe (była to jedyna możliwość usunięcia osoby z urzędu), przestępstwa popełniane na sejmach, sejmikach i w trakcie obrad Trybunału Królewskiego; także szlacheckie sprawy „gardłowe”: zagrożone karą śmierci, konfiskaty majątku lub banicji. Poza tym sprawy mające wpływ na interes skarbu państwa. W powyższych sprawach sąd sejmowy był jedyną instancją. 
Senatorowie uczestniczyli w sądach przy królu jako asesorzy, w niektórych sprawach sądzili wraz z deputatami z Izby Poselskiej. 
Podobnie jak Trybunał decydował większością głosów, a w razie ich równości oskarżonemu przysługiwała "bliższość w dowodzie" (pierwszeństwo w jego przeprowadzeniu).
Sąd sejmowy darował kary innych sądów oraz uchylał ich wyroki, jeśli były niesłuszne lub wydane z naruszeniem przepisów formalnych. Od XVII wieku rozstrzygał także sprawy nieprzewidziane przez system prawny, wydając tzw. prejudykaty. 
Sąd ten, uzależniony od toczenia obrad sejmu walnego, zbierał się coraz rzadziej od połowy XVII wieku, kiedy wzrosła liczba zrywanych sejmów.
Sąd sejmowy został zreformowany w 1775, kiedy powierzono mu jurysdykcję w sprawach członków Rady Nieustającej, i 1791, w sprawach Straży Praw.

</doc>
<doc id="1161625" url="https://pl.wikipedia.org/wiki?curid=1161625" title="Stare Gierałty">
Stare Gierałty

Stare Gierałty – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Historia.
W roku 1921 wymieniono folwark "Gierałty Stare". Naliczono tu 2 budynki z przeznaczeniem mieszkalnym oraz 32. mieszkańców (16. mężczyzn i 16 kobiet). Wszyscy podali narodowość polską.
W latach 1954-1972 miejscowość wchodziła w skład Gromady Dąbrówka Kościelna.
Historia majątku Gierałty Stare opisana jest w książce pt.: „Dzieje obszaru gminy Szepietowo w XV-XX wieku”. 

</doc>
<doc id="1161626" url="https://pl.wikipedia.org/wiki?curid=1161626" title="Maciej Sikała">
Maciej Sikała

Maciej Sikała (ur. 7 września 1961 w Gdańsku) – polski saksofonista tenorowy i sopranowy, kompozytor, pedagog
Życiorys.
Wykształcenie muzyczne.
Naukę muzyki rozpoczął w 1973 roku w Państwowej Szkole Muzycznej im. Grażyny Bacewicz w Gdańsku-Wrzeszczu, którą ukończył w klasie klarnetu w 1979 roku. Potem przez cztery lata uczęszczał do Państwowej Szkoły Muzycznej II st. im. Fryderyka Chopina w Gdańsku-Wrzeszczu, którą ukończył w 1983 roku w klasie klarnetu Mieczysława Andrzeja Pietrasa. W 1987 roku ukończył studia na Wydziale Jazzu i Muzyki Rozrywkowej Akademii Muzycznej im. Karola Szymanowskiego w Katowicach (w klasie saksofonu Jerzego Jarosika), uzyskując tytuł magisterski.
Życie koncertowe.
Nagrywał i koncertował z Lesterem Bowiem, Reggiem Workmanem, Dolphem Castelano, Milesem Griffithem, Davidem Liebmanem, Clarencem Seay, Ronniem Burragem, Billym Hartem, Joanne Brackeen, Kennym Wheelerem, Wojciechem Niedzielą, Arturem Dutkiewiczem, Janem Ptaszynem Wróblewskim, Henrykiem Miśkiewiczem i Leszkiem Możdżerem. W kwietniu 2004 roku wziął udział w trasie koncertowej amerykańskiego saksofonisty Billy Harpera. Koncertował w Niemczech, na Litwie, w Rosji, Mołdawii, Francji, Rumunii, Bułgarii i Macedonii.
Dyskografia.
Maciej Sikała ma na koncie ponad 60 płyt.
Inne nagrania.
Z zespołem „Miłość”:
Z innymi wykonawcami:

</doc>
<doc id="1161630" url="https://pl.wikipedia.org/wiki?curid=1161630" title="Zabiele (powiat wysokomazowiecki)">
Zabiele (powiat wysokomazowiecki)

Zabiele – przysiółek wsi Dąbrowa-Moczydły w Polsce, położony w województwie podlaskim, w powiecie wysokomazowieckim, w gminie Szepietowo.
W latach 1975–1998 przysiółek administracyjnie należał do województwa łomżyńskiego.

</doc>
<doc id="1161633" url="https://pl.wikipedia.org/wiki?curid=1161633" title="Gallileous">
Gallileous

Gallileous - zespół muzyczny niegdyś silnie związany z polską sceną doom metalową od kilku lat kieruje swoje aspiracje w stronę space rocka, hard proga czy psychodelicznego rocka lat 70. co odzwierciedla się w recenzjach ostatnich albumów.
Historia.
18 października 2019 roku, z nowym perkusistą Gallileous wydał kolejny materiał. Zapędy słowotwórcze członków zespołu stworzyły „Moonsoon”. Tak jak zbliżający się do pełni Księżyc zwiastuje zróżnicowanie nastrojów, a monsuny przynoszą na zmianę pory suche i deszczowe, tak i na nowym albumie można usłyszeć szybkie i mocne utwory, space rockowe hipnotyczne loty, ale również nastrojowe ballady. Brzmieniowo Moonsoon nawiązuje do poprzedniej płyty i pomimo ewidentnego opuszczenia przestrzeni kosmicznych nadal zaprasza do wspólnego tańca z gwiazdami. Na okładce albumu wykorzystano prace Ludwika Holesza, śląskiego artysty malarza amatora, którego praca pod ziemią i styczność z odciśniętymi w węglu śladami pradawnych roślin skłoniły do pracy twórczej. Holesz starał się przelać na płótno niczym nie sfałszowaną spowiedź ze swych doznań, odczuć, przemyśleń i rozważań ontologicznych co idealnie współgra z warstwa liryczną nowej płyty zespołu. Album ukazał się nakładem wydawnictwa Musicom, który promuje płytę dwoma singlami: tytułowym Moonsoon i Boom Boom Disco Doom (Kill The Alarm Clock), które przez długie tygodnie utrzymują się na podium listy przebojów radia Rockserwis.fm.

</doc>
<doc id="1161638" url="https://pl.wikipedia.org/wiki?curid=1161638" title="Ermitaż (architektura)">
Ermitaż (architektura)

Ermitaż (fr. "ermitage", pustelnia) – budowla w postaci niewielkiego pawilonu ogrodowego lub parkowego, także reprezentacyjny budynek umieszczany najczęściej na uboczu. Inaczej: erem, eremitorium, pustelnia, ustronie, świątynia dumania.
Ermitaż przeznaczony był, zgodnie z panującą modą i zwyczajami, do romantycznych samotnych rozmyslań i medytacji, a także na niewielkie przyjęcia. Zwyczaj budowania ermitaży rozpowszechnił się w XVII i XVIII w. we Francji i Niemczech. W Polsce przykładem jest zachowany do dziś ermitaż w Łazienkach Królewskich w Warszawie. Czasami w ermitażu umieszczano zbiory sztuki oraz kolekcje osobliwości.

</doc>
<doc id="1161641" url="https://pl.wikipedia.org/wiki?curid=1161641" title="Ha-Arec">
Ha-Arec

Ha-Arec (, dosł. „kraj” (Izraela); ) – założony w 1919 roku najstarszy dziennik poranny w języku hebrajskim, wydawany w Izraelu. Publikowany jest w dwu językach: hebrajskim i angielskim.
Porównując z innymi dziennikami takimi jak „Ma’ariw” i „Jedi’ot Acharonot”, „Ha-Arec” ma mniej fotografii, teksty zaś są bardziej analityczne. Poza wiadomościami publikowane są również artykuły na tematy społeczne, recenzje książek, reportaże i komentarze polityczne. Około 65 tys. czytelników regularnie kupuje hebrajskie wydanie. Anglojęzyczna wersja sprzedawana jest w Ameryce Północnej. Wszystkie artykuły są równolegle publikowane w Internecie.
Podczas odbywającej się w październiku 2007 konferencji CAMERA (Komitet dla Rzetelności Informacji z Bliskiego Wschodu w Ameryce) jej przewodnicząca Andrea Levin powiedziała: „Żadna inna gazeta wydawana w Izraelu nie może się pochwalić równie wielkim międzynarodowym uznaniem, ponieważ «Ha-Arec» reprezentuje najwyższy poziom i ma wprost zdumiewające internetowe wydanie w języku angielskim. Jest czytana przez miliony na całym świecie”.
Historia.
„Ha-Arec” został wydany po raz pierwszy w 1918 i był gazetą sponsorowaną przez mandatowe władze brytyjskie w Palestynie. W 1919 został przejęty przez rosyjskich syjonistów. Początkowo ukazywał się pod tytułem „Chadaszot ha-Arec” („Wiadomości z kraju”). Część poświęcona literaturze przyciągała wielu wiodących pisarzy języka hebrajskiego. Redakcja w 1923 została przeniesiona z Jerozolimy do Tel Awiwu w czasie, gdy redaktorem naczelnym był Mosze Gluecksohn (pełniący tę funkcję w latach 1922–1937). Salman Schocken, zamożny działacz syjonistyczny z Niemiec, kupił gazetę w 1937. Jego syn Gerszom Szoken został naczelnym redaktorem i pozostał na tym stanowisku do 1990.
Wydanie internetowe.
Wydanie internetowe obejmuje zarówno oryginalną wersję hebrajską, jak i angielskiej tłumaczenie. Prezydent Izraela Szimon Peres prowadził swojego bloga na stronach gazety. Osobną stronę prowadzi również Shmuel Rosner, naczelny korespondent z USA, który prowadzi działy „Czynnik izraelski” oraz „Gość Rosnera”.
Dodatki.
W ciągu tygodnia „Ha-Arec” ukazuje się z kilkoma różnymi dodatkami zawierającymi artykuły, komentarze, program radiowy i telewizyjny oraz łamigłówki Sudoku. Inne dodatki zawierają:

</doc>
<doc id="1161642" url="https://pl.wikipedia.org/wiki?curid=1161642" title="Birmingham Snow Hill">
Birmingham Snow Hill

Birmingham Snow Hill – stacja kolejowa w Birmingham, w Anglii. Stacja posiada 2 perony.

</doc>
<doc id="1161647" url="https://pl.wikipedia.org/wiki?curid=1161647" title="Stanisław Kryński (tłumacz)">
Stanisław Kryński (tłumacz)

Stanisław Leon Kryński herbu Przeginia (ur. 21 czerwca 1912 w Warszawie, zm. 30 stycznia 1967 tamże) – polski prawnik, historyk, filolog-anglista, krytyk literacki i tłumacz literatury anglojęzycznej.
Biografia.
Stanisław Leon Kryński urodził się w Warszawie 21 czerwca 1912 roku. Rodzice Stefan Kryński i Helena z Frąckiewiczów wywodzili się z rodzin ziemiańskich. Wychowywał się w majątku w Strzałkowie pod Radomskiem. Od 1923 roku uczęszczał do Gimnazjum Towarzystwa im. Jana Zamoyskiego w Warszawie. W latach 1926–1927 przebywał w Rabce z powodów zdrowotnych, gdzie uczył się w gimnazjum sanatoryjnym doktora Jana Wieczorkowskiego. Po powrocie do Warszawy zdał w maju 1930 egzamin dojrzałości typu humanistycznego.
W październiku 1930 roku rozpoczął studia na Wydziale Prawa i Nauk Państwowych Uniwersytetu Warszawskiego. Jego wykładowcami byli: prof. Eugeniusz Jarra, prof. Ignacy Koschembahr-Łyskowski, prof. Borys Łapicki, prof. Józef Rafacz, dr Henryk Piętka. Od września 1934 do września 1935 Kryński odbył przeszkolenie wojskowe jako telegrafista. Został przeniesiony do rezerwy 1 października 1935 roku. W latach 1935–1938 odbył studia historyczne na Wydziale Humanistycznym Uniwersytetu Józefa Piłsudskiego w Warszawie. Uzyskał stopień magistra filozofii 30 czerwca 1938 roku na podstawie pracy "Mikołaj Lasocki: życie i działalność polityczna".
Kryński zamierzał doktoryzować się z prawa rzymskiego. W trakcie studiów uczęszczał na trzyletni kurs francuskiego prawa cywilnego prowadzony przez prof. Henriego Mazeauda z Uniwersytetu Paryskiego. W 1937 otrzymał "Certificat de droit français de l’Université de Paris". Jesienią 1938 roku wyjechał za namową prof. Koschembahra-Łyskowskiego do Rzymu, gdzie pracował pod kierunkiem prof. Salvatore di Marzo. Po powrocie do Polski pracował nad dysertacją pod tytułem "Iudicium familiae erciscundae w klasycznym prawie rzymskim", która dotyczyła prawa spadkowego.
Po wybuchy II wojny światowej Kryński wraz z wojskiem trafił do Rumunii, gdzie był internowany. W styczniu 1940 zbiegł z obozu i przedostał się do Francji. Wstąpił do Wojska Polskiego. Po jego rozformowaniu trafił do Wielkiej Brytanii. Był oficerem tłumaczem, a następnie oficerem oświatowym w Szkocji. Ukończył studia z filologii angielskiej na University of St Andrews. Gdy w 1944 roku powołano Polski Wydział Prawa na Uniwersytecie Oksfordzkim, Kryński został asystentem prof. . Prowadził ćwiczenia z prawa rzymskiego dla Polaków.
Po wojnie zdecydował się na powrót do Polski. Wykładał w Szkole Głównej Handlowej w Warszawie i na Katolickim Uniwersytecie Lubelskim.
Kryński tłumaczył teksty literackie z języka angielskiego, m.in. angielskich „poetów jezior”. Do autorów przez niego tłumaczonych należeli: William Wordsworth, Samuel Taylor Coleridge, Robert Southey, Robert Burns, Samuel Butler i Edward Gibbon.
Stanisław Kryński był żonaty z Zofią Beliną. Mieli syna Wojciecha (ur. 1938). Kryński zmarł w Warszawie 30 stycznia 1967 roku. Został pochowany na Cmentarzu Powązkowskim.

</doc>
<doc id="1161649" url="https://pl.wikipedia.org/wiki?curid=1161649" title="Furgonetka">
Furgonetka



</doc>
<doc id="1161652" url="https://pl.wikipedia.org/wiki?curid=1161652" title="Ismaʾil Ibn Sebüktigin">
Ismaʾil Ibn Sebüktigin

Ismaʾil Ibn Sebüktigin – władca z dynastii Ghaznawidów, panujący od sierpnia 997 do marca 998 roku.
Był jednym z młodszych synów Sebüktigina, ze związku z córką jego dawnego właściciela, Alptigina. Ojciec przed śmiercią ustanowił go swoim następcą w Balchu i Ghaznie, czyli stolicy państwa. Powody dla których wybrał on jego, a nie starszego i bardziej doświadczonego Mahmuda, który był gubernatorem Chorasanu, są niejasne. Po śmierci Sebüktigina w sierpniu 997 roku Ismaʾil szybko uzyskał potwierdzenie swojej władzy zarówno od Samanidów jak i kalifa, jednak Mahmud nie pogodził się z zaistniałą sytuacją. Wykorzystując poparcie swojego brata, Abu al-Muzaffara Nasira, gubernatora Bustu, i wuja Bograczuka z Heratu, pomaszerował na Ghaznę i w marcu 998 roku pokonał Ismaʾila pod murami miasta. W ten sposób zakończyło się siedmiomiesięczne panowanie Ismaʾila. Resztę życia spędził on w areszcie w Guzganie pod nadzorem miejscowej dynastii Farigynidów, wasalów Ghazny. Miał on być człowiekiem zainteresowanym kulturą i wykształconym.

</doc>
<doc id="1161653" url="https://pl.wikipedia.org/wiki?curid=1161653" title="Hruszówka">
Hruszówka

Hruszówka (biał. "Грушаўка") – wieś w rejonie lachowickim obwodu brzeskiego Białorusi. Dawniej miasto w I Rzeczypospolitej, następnie do 1945 miejscowość w II Rzeczypospolitej.
Od połowy XVII w. do 1939 roku nieprzerwanie Hruszówka pozostawała własnością polskiej rodziny szlacheckiej Reytanów. Ostatnim męskim potomkiem tego rodu był Józef Reytan zmarły w 1910. Do I wojny światowej właścicielką majątku była jego żona, Alina z Hartinghów Reytanowa, wywieziona w 1939 przez okupacyjne władze rosyjskie na Sybir, skąd zwolniona zmarła z wycieńczenia w 1945.
Innym współwłaścicielem Hruszówki był Henryk Grabowski (prawnuk Tadeusza Reytana i siostrzeniec Józefa Reytana) podobnie jak pradziadek w geście protestu podczas posiedzenia Sejmu Rzeczypospolitej 14 kwietnia 1921 r. sprzeciwiał się ratyfikacji traktatu ryskiego, uzasadniając to tym, że odcina on od kraju setki tysięcy Polaków za ustalonej granicy wschodniej i pozostawia je na pastwę rządów Rosjan. Zamordowany został we wrześniu 1939 r.
Rodzina Reytanów pobudowała w Hruszówce stadninę koni, browar, stację na trasie Wilno-Lwów, skąd ekspediowali drewno, przytułek dla inwalidów wojennych (nie tylko Polaków), dla którego potrzeb wybudowali obszerny magazyn chłodzony lodem z okolicznych stawów. Łożyli także na kształcenie utalentowanych dzieci z Hruszówki. 
20 sierpnia 1742 urodził się w Hruszówce, a 8 września 1780 zmarł Tadeusz Rejtan, uczestnik konfederacji barskiej, polski patriota.
W roku 1955 urodził się tutaj także ks. Sławomir Żarski - polski duchowny katolicki w stopniu pułkownika.

</doc>
<doc id="1161654" url="https://pl.wikipedia.org/wiki?curid=1161654" title="Budapest Ferencváros">
Budapest Ferencváros

Budapest Ferencváros – stacja kolejowa w Budapeszcie, w dzielnicy Ferencváros, na Węgrzech. Posiada 3 perony.

</doc>
<doc id="1161657" url="https://pl.wikipedia.org/wiki?curid=1161657" title="Ulica Królewska w Warszawie">
Ulica Królewska w Warszawie

Ulica Królewska – ulica w dzielnicy Śródmieście w Warszawie.
Historia.
Ulica Królewska powstała w okresie kluczowego rozwoju staromiejskiej części Warszawy, a więc najpewniej w okresie XVI-XVII wieku. Od samego początku łączyła Trakt Królewski z Grzybowem. Została uregulowana ok. 1725 w związku z realizacją Osi Saskiej, z czym związana jest nazwa ulicy.
Przed 1730 przy ulicy wybudowano pałac Franciszka Bielińskiego (pałac Bielińskich), zaprojektowany przez Józefa Fontanę.
W XVIII w. na rogu Marszałkowskiej i Królewskiej znajdowała się otwarta w 1784 Operalnia, pierwszy w Polsce teatr zawodowy. W 1816 na tyłach ulic Królewskiej i Marszałkowskiej powstało targowisko przeniesione z Pociejowa (później w tym miejscu stanęła kamienica Hersego). W 1818 przeniesiono organizowany przy ulicy targ koński na plac Muranowski.
W 1895 zburzono pałac Bielińskich, w miejscu którego wzniesiono trzy czteropiętrowe kamienice.
W 1908 roku ulicą po raz pierwszy pojechały tramwaje elektryczne.
Zabudowa ulicy ucierpiała w czasie obrony Warszawy we wrześniu 1939.
W latach 50. pod nr 27 wzniesiono biurowiec przedsiębiorstwa Miastoprojekt, późniejszą siedzibę m.in. Ministerstwa Cyfryzacji.
W latach 1962–1967 między ul. Królewską a Próżną powstało osiedle Grzybów I.

</doc>
<doc id="1161658" url="https://pl.wikipedia.org/wiki?curid=1161658" title="Lubin (Niemcy)">
Lubin (Niemcy)

Lubin (niem. "Lübben (Spreewald)", dolnołuż. "Lubin (Błota)") – miasto w Niemczech na terenie Spreewaldu, w kraju związkowym Brandenburgia, stolica powiatu Dahme-Spreewald.
Geografia.
Miasto znajduje się w rezerwacie przyrody Spreewald u zbiegu rzek Berste i Sprewy. Około 10 km od centrum znajdują się dwie autostrady: A13 i A15. 
Historia.
Miasto powstało przy starym osiedlu słowiańskim. Lokowane na prawie magdeburskim. Prawa miejskie otrzymało w 1220 W średniowieczu, wraz z Dolnymi Łużycami, Lubin przeszedł pod panowanie czeskie, a w 1526 wraz z Czechami pod panowanie Habsburgów. W 1635 r. został przyłączony do Saksonii, a w 1815 r. trafił pod panowanie Prus. Przez cały ten okres pozostawał niewielkim ośrodkiem prowincjonalnym. W kwietniu 1945 r. miasto zostało poważnie zniszczone na skutek działań wojennych.
Komunikacja.
W XIX w. miasto zostało połączone koleją z Berlinem i Chociebużem, znajduje się tutaj stacja kolejowa Lübben (Spreewald).

</doc>
<doc id="1161664" url="https://pl.wikipedia.org/wiki?curid=1161664" title="Matt Cedeño">
Matt Cedeño

Matthew „Matt” Cedeño (ur. 14 listopada 1974 w Moses Lake w stanie Waszyngton) – kubańsko-amerykański aktor i model.
Życiorys.
Wczesne lata.
Urodził się jako młodszy syn Connie (z domu Tolson) i Rubena L. Cedeño. Jego matka była Irlandką pochodzenia angielskiego, a ojciec był Afro-Kubańczykiem. Ma starszego brata Raya i przyrodniego brata Scotta. Ukończył Highline Community College. Po kontuzji podczas meczu piłki nożnej w szkole średniej, postanowił spróbować swoich sił jako model.
Kariera.
Swoją karierę rozpoczął jako model we Włoszech, Hiszpanii i Stanach Zjednoczonych reklamując wyroby Versace. Wkrótce znalazł się na małym ekranie w jednym z odcinków serialu Warner Bros. "Życie z Rogerem" ("Life with Roger", 1997) i sitcomie ABC "Chłopiec poznaje świat" ("Boy Meets World", 1997). 
Na dużym ekranie wystąpił po raz pierwszy w komediodramacie "Wielki powrót" ("The Suburbans", 1999) u boku Bridgette Wilson, Jennifer Love Hewitt, Roberta Loggia i Bena Stillera. Niedługo potem znalazł się w obsadzie dramatu "28 dni" ("28 Days", 2000) z Sandrą Bullock, Elizabeth Perkins, Viggo Mortensenem i Dominikiem West oraz dramatu sportowego "Cena sławy" ("Price of Glory", 2000) jako młody bokser Arturo Ortega u boku Jimmy’ego Smitsa, Cliftona Collinsa Jr. i Louisa Mandylora.
W telewizyjnej komedii romantycznej "Romantyczna panna młoda" ("Romancing the Bride", 2005) zagrał główną rolę Meksykanina Carlosa zakochanego w Amerykance (Laura Prepon). Pojawił się w serialu CBS "" ("CSI: Miami", 2005) z Davidem Caruso oraz sitcomie FOX "Różowe lata siedemdziesiąte" ("That 70s Show", 2006). 
Kreacja Brandona Walkera w operze mydlanej NBC "Dni naszego życia" ("Days of Our Lives", 1999-2007) przyniosła mu trzykrotnie nominację do nagrody ALMA Award (2000, 2001, 2002). W 2008 gościnnie wystąpił w serialu "Gotowe na wszystko" ("Desperate Housewives") jako Umberto Rothwell, drugi były mąż Edie Britt. W 2013 był główną postacią pierwszego sezonu "Pokojówkek z Beverly Hills" jako Alejandro Rubio, piosenkarz muzyki latynoskiej.
Życie prywatne.
31 lipca 2009 poślubił Ericę Franco. Mają syna Jaxsona Cruza (ur. 7 sierpnia 2013).

</doc>
<doc id="1161665" url="https://pl.wikipedia.org/wiki?curid=1161665" title="Smar maszynowy">
Smar maszynowy

Smary maszynowe ("smar Tovotte'a, Towot", niepoprawnie "tabot, tawot") – grupa smarów zawierających rafinowane oleje mineralne, zagęszczacze (mydła wapniowe) i wodę jako stabilizator. Stosowane do smarowania łożysk ślizgowych i powierzchni maszyn pracujących w niezbyt wysokiej temperaturze (od −10 do 60 °C). Odporne na wilgoć.
Obecnie handlowo dostępne w Polsce smary o nazwie "Towot" oparte są na zagęszczaczu litowym, a ich temperatura pracy zawiera się w zakresie od −20 °C (lub niżej) do 120 °C (lub wyżej).

</doc>
<doc id="1161666" url="https://pl.wikipedia.org/wiki?curid=1161666" title="Keks">
Keks

Keks – ciasto biszkoptowe lub babka piaskowa z bakaliami pieczona w prostokątnej formie.
Keksy pieczono już w starożytnym Rzymie, w zachowanych przepisach jako składniki wymieniane są owoce granatowca, orzeszki piniowe i rodzynki, pieczone w cieście jęczmiennym. W średniowieczu dodawano także miód, przyprawy oraz owoce.
Czasami jest używane zamiennie określenie cwibak, które pochodzi od niem. "zwieback" – "zwei" dwa, "zwie" dwu i "backen" piec. Dawniej wypieczone ciasto przekładano warstwowo bakaliami i następnie powtórnie pieczono.
Obecnie w książkach kucharskich cwibak jest utożsamiany z keksem.
W „Kucharce litewskiej” cwejbaczki niemieckie to sucharki. Podłużne bułeczki po upieczeniu kroi się na plastry i suszy.
"Zwieback" to po niemiecku suchar, czyli słodkie pieczywo pokrojone na kromki i po upieczeniu dodatkowo opiekane.

</doc>
<doc id="1161667" url="https://pl.wikipedia.org/wiki?curid=1161667" title="Żagle">
Żagle

Żagle – ilustrowany magazyn, wydawany w cyklu miesięcznym w latach 1959-2020. Porusza tematy związane z żeglarstwem (regaty żeglarskie, jachting, nawigacja, szkutnictwo i kulturą żeglarską).
Historia.
„Żagle” pierwotnie wychodziły, jako biuletyn Polskiego Związku Żeglarskiego. Od połowy lat 60. XX wieku czasopismo stało się niezależne od PZŻ (Wydawca RSW „Prasa”). W 1972 r. tytuł miesięcznika zmodyfikowano na "Żagle i Jachting Motorowodny", od 1985 r. "Żagle – Turystyka, Sporty Wodne". W okresie listopada 1990 do marca 1991 nie ukazywały się. Wydawanie Żagli wznowił prywatny wydawca firma Clipper. Kiedy wydawca postanowił wprowadzić zmiany w zespole redakcyjnym, zmieniając redaktora naczelnego, cały zespół redakcyjny postanowił odejść z redakcji i założyć nowe czasopismo - Żagle - Magazyn Sportów Wodnych. Zespół znalazł błyskawicznie nowego wydawcę - Warszawskie Towarzystwo Wioślarskie, gdzie ówcześnie mieściła się redakcja, ale nowo powstałe czasopismo datowało kolejne numery tak, jakby stanowiło kontynuację Żagli Yachting Windsurfing a nie całkiem nowy magazyn. Był to celowy zabieg, aby zdyskredytować dotychczasowego wydawcę firmę Clipper i wciąż wychodzące Żagle Yachting Windsurfing. Przez pewien czas wychodziły zatem równolegle dwa czasopisma różniące się tylko śródtytułem. Właściciel firmy Clipper nie zdołał jednak zebrać mocnego zespołu redakcyjnego i zamknął czasopismo w grudniu 1991 roku. Żagle Magazyn Sportów Wodnych które powstały w wyniku odejścia całej redakcji od firmy Clipper są więc nowym czasopismem, którego historia datuje się od 1990 roku i nie są więc formalnie i prawnie kontynuatorem czasopisma Żagle wydawanego wcześniej przez RSW Prasę. Oczywiście ze względów promocyjnych Żagle Magazyn Sportów Wodnych uważają się za kontynuatora pierwotnych Żagli. Po kilku latach Żagle MSW zostały sprzedane przez Warszawskie Towarzystwo Wioślarskie firmie ZPR - późniejszemu Muratorowi. W międzyczasie z redakcji nagle odszedł, zabierając część zespołu redakcyjnego i przygotowane do druku materiały Krzysztof Siemieński, tworząc konkurencyjne pismo "Rejs". Było ono wydawane przez kilka lat.
Od 1971 redakcja czasopisma przyznaje doroczną Nagrodę im. Leonida Teligi w kilku kategoriach. 
W kwietniu 2020 wydawca (Murator Expo) ogłosił, zawieszenie wydawania pisma. Numer 5/2020 jest ostatnim ukazującym się regularnie, a kolejne mają się ukazywać "okazjonalnie" np. przy okazji targów żeglarskich. Jednocześnie zwolniona została redakcja. W momencie zawieszenia pisma w redakcji zatrudnione były trzy osoby na etatach i ośmiu stałych współpracowników.
Redaktorzy naczelni.
Redaktorami naczelnymi byli m.in.:

</doc>
<doc id="1161668" url="https://pl.wikipedia.org/wiki?curid=1161668" title="Tovotte">
Tovotte



</doc>
<doc id="1161671" url="https://pl.wikipedia.org/wiki?curid=1161671" title="Michel Camilo">
Michel Camilo

Michel Camilo (ur. 4 kwietnia 1954) – pianista i kompozytor jazzowy. Pochodzi z Santo Domingo, na Dominikanie. Jest znany jako wspaniały pianista jazzowy, latynoamerykański i klasyczny dysponujący dużymi możliwościami technicznymi.
Życiorys.
Początki.
Michel Camilo urodził się w muzycznej rodzinie. Jako dziecko grał na podarowanym mu przez rodziców akordeonie. Później zainteresował go fortepian dziadków i wieku dziewięciu lat poprosił rodziców o zakupienie instrumentu. Później rozpoczął kształcenie w tym kierunku.
System szkolnictwa obejmował klasyczne muzyczne wykształcenie. W wieku 16 lat Camilo grał z Orkiestrą Narodową Republiki Dominikany.
13 lat uczył się w Konserwatorium Narodowym i mimo swojego gruntownego klasycznego wykształcenia ulegał wpływom tradycji bopowych i wykonawstwa takich instrumentalistów jak: Herbie Hancock, Keith Jarrett, Chick Corea, Horace Silver, Erroll Garner i Scott Joplin.
Kariera.
Kiedy Harvard University Jazz Band odwiedził Dominikanę, jego członkowie usłyszeli Michela podczas jam session. Bandleader zasugerował wówczas młodemu muzykowi wyjazd do USA. W 1979 Michel przeprowadził się do Nowego Jorku i studiował w Mannes College oraz w Juilliard School. Na światowej scenie pojawił się w roku 1983, kiedy to pianista z zespołu Tito Puente nie mógł zagrać koncertu na festiwalu Montreal Jazz Festival. Puente zaprosił Camilo do wspólnej gry nie słysząc go i polegając jedynie na rekomendacji. Później saksofonista Paquito D’Rivera zaproponował mu miejsce w swoim bandzie. Przez cztery lata Camilo odbywał światowe tournée z d'Riverą i nagrał z nim dwa albumy.
Pozycja Camilo jako gwiazdy zaczęła się stabilizować w okolicach roku 1985. Wtedy to debiutował ze swoim trio w Carnegie Hall. W tym samym roku odbył tournée po Europie z kwintetem Paquito D’Rivery i nagrał swój pierwszy album zatytułowany "Why Not?". Na płycie "Suntan in Trio" zagrał z Anthonym Jacksonem na basie i Dave Wecklem na perkusji. Później, w 1988 Camilo zatrudnił w zespole nowe osoby - Patrick Thomas bardziej znany ze swego pseudonimu „Traci Huntington” zastąpił Jacksona, a Bobby Previte Weckla. W 1988 Camilo zadebiutował w wytwórni Sony albumem "Michel Camilo". Camilo, Huntington i Previte pracowali razem przez trzy albumy. Ostatnim albumem nagranym z Huntingtonem i Previtem był album "On the Other Hand". Band Camilo rozwiązał się w 1991.
W 2000 Camilo współpracował z gitarzysta flamenco Tomatito nagrywając album "Spain", który otrzymał nagrodę Grammy dla najlepszego albumu z gatunku Latin Jazz. w
Camilo skomponował muzykę do kilku filmów hiszpańskojęzycznych, np. "Los Peores Años de Nuestra Vida" i do wielokrotnie nagradzanego "Amo Tu Cama Rica".
Współpraca z innymi muzykami.
Camilo od lat tworzy trio ze swoimi przyjaciółmi Anthonym Jacksonem (bas) i El Negro (Horacio Hernandez) (perkusja.
Inni muzycy, z którymi współpracował: Tito Puente, Paquito D’Rivera, Dizzy Gillespie, Toots Thielemans, Airto Moreira, Chuck Mangione, Stanley Turrentine, Claudio Roditi, Nancy Alvarez, Mongo Santamaria, George Benson, Eddie Palmieri, Jon Faddis, Gonzalo Rubalcaba, Lew Soloff, Tania Maria, Jaco Pastorius, Patato, Randy Brecker, Michael Brecker, Chuck Loeb, Giovanni Hidalgo, Wynton Marsalis, Katia i Marielle Labèque, Dave Valentin, Flora Purim, Delfeayo Marsalis, Chucho Valdéz, Joe Lovano, Herbie Hancock, Tomatito, John Patitucci, David Sanchez, Hiromi, Cachao, Marcus Roberts, Steve Gadd, Danilo Perez, Gary Burton, Billy Taylor, Dave Weckl, Hilton Ruiz, Roy Hargrove, Romero Lubambo, Niels Henning Orsted Pedersen, Lenny Andrade, Bireli Lagrene, Marian McPartland, Leonard Slatkin, Arturo Sandoval i Katia Labèque.

</doc>
<doc id="1161672" url="https://pl.wikipedia.org/wiki?curid=1161672" title="Oseltamivir">
Oseltamivir



</doc>
<doc id="1161673" url="https://pl.wikipedia.org/wiki?curid=1161673" title="Gare de Lyon-Saint Paul">
Gare de Lyon-Saint Paul

Gare de Lyon-Saint Paul – stacja kolejowa w Lyonie, w regionie Owernia-Rodan-Alpy, we Francji. Stacja posiada 2 perony.

</doc>
<doc id="1161674" url="https://pl.wikipedia.org/wiki?curid=1161674" title="Porcula salvania">
Porcula salvania



</doc>
<doc id="1161678" url="https://pl.wikipedia.org/wiki?curid=1161678" title="Venus as a Boy">
Venus as a Boy

Venus as a Boy – drugi singel Björk z albumu "Debut" wydany w sierpniu 1993.
B-side singla zawiera "Stígðu Mig" - utwór pierwotnie nagrany przez The Elgar Sisters (grupa, którą Björk stworzyła w latach 80.) oraz cover "I'll Remember You".
Utwór "Venus as a Boy" osiągnął 29. miejsce w Wielkiej Brytanii.
Teledysk.
W teledysku do utworu, wyreżyserowanym przez Sophie Muller, Björk gotuje jajka w kuchni. Później podnosi jaszczurkę, a także jest otoczona przez iskry.
Piosenka pojawiła się w filmie "Leon zawodowiec" w scenach ukazujących milczenie dwóch głównych postaci.
Lista utworów (Wielka Brytania).
CD 1.
Czas trwania 17:21
CD 2.
Czas trwania 14:17
CD Maxi-Single.
Czas trwania 30:18
Wersje.
Cover "Venus as a Boy" został wydany przez Corinne Bailey Rae razem ze starszą wersją zespołu Sneaker Pimps.
Utwór "Venus As a Boy" został wykonany przez Joo Krausa i umieszczony m.in. w albumie Jazz Longue z 2006 roku.

</doc>
<doc id="1161683" url="https://pl.wikipedia.org/wiki?curid=1161683" title="Milano Porta Genova">
Milano Porta Genova

Milano Porta Genova (włoski: "Stazione di Milano Porta Genova") – stacja kolejowa w Mediolanie, w regionie Lombardia, we Włoszech. Stacja posiada 3 perony.
Stacja została otwarta w 1870 roku pod nazwą "Milano Porta Ticinese", jako przystanek kolejowy na linii z Mortara, który w tym czasie przechodziłą przez stary centralny dworzec kolejowy na zachód od centrum.
Porta Genova została otwarta tylko do obsługi nowego dworca kolejowego.
W 1931 roku miała miejsce przebudowa węzła kolejowego w Mediolanie, stacja stała końcem linii z Mortara.
Od 1983 roku stacja jest również obsługiwana przez linię metra M2 (zielona).

</doc>
<doc id="1161684" url="https://pl.wikipedia.org/wiki?curid=1161684" title="Angra">
Angra

Angra to brazylijska grupa muzyczna tworząca progresywny power metal. Została założona w 1991 roku przez Rafaela Bittencourta i Marca Antunesa.
Znana jest z używania w swojej muzyce elementów symfonicznych oraz folkloru regionalnego.
Historia.
Początek.
Grupa została założona w 1991 roku przez Rafaela Bittencourta i Marco Antunesa do których dołączyli André Matos (Viper), Luís Mariutti (Firebox) oraz Kiko Loureiro.
Po około roku prób powstało pierwsze demo nazwane Reaching Horizons, które zostało bardzo dobrze przyjęte przez krytykę i odniosło niespodziewany sukces zarówno w rodzimej Brazylii, jak i w Europie. Demo to było jednym z pierwszych wydawnictw Limb Music Products, które później wyrosło na jednego z największych europejskich wydawców muzyki power metalowej.
Angels Cry.
Przed nagraniem pierwszego studyjnego albumu z grupy odszedł Marco Antunes, zastąpiony na czas nagrań przez Alexa Holzwartha (Sieges Even). Później rolę perkusisty przejął Ricardo Confessori i w ten sposób uformował się najbardziej znany skład, w którym grali od 1994 do 2000 roku.
Angels Cry został nagrany w studiu Kaia Hansena (Gamma Ray) w Hamburgu i wydany w 1993 roku w Brazylii oraz Japonii. Album odniósł ogromny sukces (sprzedano ponad 100.000 kopii) i zdominował brazylijski magazyn Rock Brigade, zdobywając nagrody za najlepszy nowy zespół, najlepszy album, najlepszego wokalistę, najlepszego klawiszowca oraz najlepszą okładkę.
W związku z sukcesem albumu na rynku japońskim został wydany minialbum zawierający remiksowane wersje kilku utworów z płyty. W następnym roku album został wydany w Europie nakładem wydawnictwa Dream Circle, gdzie również odniósł sukces zarówno artystyczny, jak i komercyjny.
W 1994 roku Angra zagrała jako support na brazylijskim koncercie AC/DC oraz na festiwalu Monsters of Rock, gdzie grała u boku KISS, Black Sabbath oraz Slayera. Początkowo planowana tylko w Brazylii trasa przeniosła się ostatecznie również do Europy.
Holy Land.
Kolejny album grupy był ambitnym projektem zawierającym dużo elementów orkiestralnych, chóry oraz rytmy brazylijskie. Został wydany w 1996 roku i odniósł jeszcze większy sukces niż Angels Cry, japońska edycja zawierająca bonusowy utwór "Queen of The Night" pokryła się złotem.
W tym samym roku ukazała się EP zatytułowana Freedom Call i zawierająca między innymi cover utworu "Painkiller" autorstwa Judas Priest. W następnym roku ukazał się jeszcze koncertowy album Holy Live zarejestrowany w Paryżu.
Fireworks.
W 1998 roku zespół wydał kolejną EP zatytułowaną Lisbon, a następnie studyjny album Fireworks, który był odejściem od wcześniejszego, progresywnego stylu gry w stronę bardziej klasycznego heavy metalu.
Po wydaniu albumu grupa udała się w ogólnoświatową trasę koncertową, grając między innymi na festiwalu Monsters of Rock w Buenos Aires.
W 2000 roku grupa zagrała koncerty w Europie u boku Time Machine i Stratovarius.
Około połowy 2000 roku z Angry odeszli André Matos, Luís Mariutti i Ricardo Confessori w związku z czym nad grupą zawisło widmo rozpadu. Ostatecznie jednak pozostali członkowie znaleźli ludzi, którzy zastąpili dotychczasowy skład. Zostali nimi wokalista Eduardo Falaschi (Symbols), perkusista Aquiles Priester (Paul Di’Anno) oraz basista Felipe Andreoli.
Rebirth.
W nowym składzie grupa nagrała w 2001 roku album zatytułowany Rebirth, który okazał się kolejnym sukcesem i sprzedał w ponad 100.000 kopii w ciągu pierwszych dwóch miesięcy, uzyskując w Brazylii status złoty.
Rok później ukazała się EP Hunters and Prey zawierająca akustyczne wersje utworów z Rebirth, cover utworu "Mama" grupy Genesis oraz pierwszy utwór śpiewany po portugalsku "Caça e Caçador" (co znaczy "Hunters and Prey").
W ramach trasy promocyjnej Angra zagrała między innymi na festiwalach The Rock Machine w Hiszpanii, Wacken Open Air w Niemczech oraz ProgPower w Atlancie. Muzycy grupy udzielali się również w innych projektach jak na przykład tribute album dla Led Zeppelin – The Metal Zeppelin – The Music Remains The Same.
Temple of Shadows.
Nagrania do nowego albumu rozpoczęto w roku 2004 i zaproszono do tego wiele znanych postaci ze świata muzyki metalowej takich, jak Kai Hansen (Gamma Ray), Sabine Edelsbacher (Edenbridge) czy Hansi Kürsch (Blind Guardian) oraz legendę muzyki brazilijskiej – Miltona Nascimento. Temple of Shadows jest albumem koncepcyjnym opowiadającym historię człowieka nazywanego "The Shadow Hunter". Duża liczba elementów progresywnych stawia ten album bliżej takich zespołów, jak Dream Theater czy Pain of Salvation. Album sprzedał się w pierwszym tygodniu w liczbie ponad 130.000 kopii, z czego 20.000 w samej Japonii.
Po nagraniu albumu zespół ruszył w trasę promocyjną, w czasie której zagrał koncerty między innymi w Hiszpanii, Włoszech, Francji, Anglii (supportowany przez DragonForce), Japonii (jako support dla Nightwish), Tajwanie oraz Australii.
Aurora Consurgens.
W 2006 roku muzycy ponownie weszli do studia i rozpoczęli pracę nad nowym albumem, który w założeniach miał być zbliżony do Rebirth, jednak ostateczny wzór albumu był ponownie bliski koncepcyjnemu, ponieważ opierał się w całości na temacie zaburzeń psychicznych, jak schizofrenia czy psychopatia.
Również w tym samym roku Fábio Laguna nagrał z udziałem Aquilesa Priestera (perkusja) i Felipe Andreoliego (bas) solowy, progresywny materiał zatytułowany Freakeys.
W 2009 roku Angra wraca na scenę po blisko 2 latach przerwy, oraz zapowiada przyszłe koncerty. Skład zespołu uległ małej zmianie poprzez powrót byłego perkusisty Ricardo Confessori

</doc>
<doc id="1161686" url="https://pl.wikipedia.org/wiki?curid=1161686" title="Sarysu">
Sarysu

Sarysu (ros. Сарысу́) – rzeka w środkowym Kazachstanie. Jej długość wynosi do 761 km (zmienna, zależna od przebiegu koryta), powierzchnia zlewni 81,6 tys. km², średni przepływ 7,3 m³/s (w środkowym biegu). Maksimum w kwietniu, w górnym biegu trwa do połowy maja.
Sarysu powstaje z połączenia rzek Żaksy Sarysy i Żaman Sarysy, wypływających w niskich górach Bugyły i Aktau w środkowej części Pogórza Kazachskiego, na wysokości 700-900 m n.p.m. Płynie wąską doliną na południowy zachód i wypływa na zachodni skraj pustynnej równiny Betpakdała, gdzie jej dolina się poszerza i tworzy stożek napływowy. Uchodzi do wysychającego słonego jeziora Telyköl. Największy dopływ to Karakenggyr. W górnym i dolnym biegu oraz na odcinkach środkowego biegu wysycha w okresie od lipca do stycznia. Woda Sarysu jest silnie zmineralizowana: od 0,45–0,75 g/l przy wysokim stanie wody do 5,5 g/l przy niskim. Wody rzeki wykorzystuje się w celach przemysłowych i do nawadniania.
Rzeka Sarysu wraz z rzekami Irgiz, Turgaj i Czu tworzyła niegdyś pełny układ rzeczny uchodzący do Syr-darii, a nawet samodzielnie do Jeziora Aralskiego. W miarę obniżania się wilgotności klimatu, tektonicznego unoszenia terenu i rozwoju ludzkiej gospodarki rozległe zlewisko Jeziora Aralskiego rozpadło się na wiele niezależnych małych układów rzecznych.

</doc>
<doc id="1161687" url="https://pl.wikipedia.org/wiki?curid=1161687" title="Discounted Cash Flow">
Discounted Cash Flow



</doc>
<doc id="1161693" url="https://pl.wikipedia.org/wiki?curid=1161693" title="Praha Masarykovo nádraží">
Praha Masarykovo nádraží

Dworzec Masaryka (Masarykovo nádraží) – historycznie pierwszy dworzec kolei parowej w Pradze przy ulicach Hybernská 1014/13 a Havlíčkova 1028/5. Umiejscowienie dworca i torowisk zaproponował w 1842 r. Jan Perner, budynki zaprojektował Antonín Jüngling. Zbudowały go firmy Vojtěch Lanna i bracia Klein w latach 1844-1845 jako część linii Praga – Ołomuniec. Jest to dworzec czołowy służący komunikacji osobowej, zwłaszcza regionalnej z kierunku północnego i wschodniego. Prawie cały leży na północnym wschodzie Nowego Miasta, mniej więcej pod estakadą Magistrali N-S przebiega granica dzielnic Praga 1 (gdzie leży pasażerska część dworca) i Praga 8 (rozjazdy i część infrastruktury pasażerskiej).
Powstanie i sieć kolejowa.
Pierwszym dworcem na dzisiejszym obszarze Pragi był w 1830 r. dworzec Bruska Łańskiej Kolei Konnej w miejscu współczesnego dworca Praga Dejvice.
Od roku 1845 obecny Dworzec Masaryka był końcową stacją c. k. Północnej Kolei Państwowej, która w Ołomuńcu odchodziła od Kolei Północnej Cesarza Ferdynanda; według oficjalnego kilometrażu liczonego od Wiednia dworzec w Pradze leżał na kilometrze 409,8. Pierwszy nieoficjalny pociąg przyjechał 4 sierpnia 1845, uroczyście dworzec został otwarty 20 sierpnia 1845. Regularna komunikacja zaczęła funkcjonować od 1 września 1845. Linia miała w czasie powstania następną stację dopiero w Běchovicach (dziś dzielnica Pragi); na odcinku do niej była dwutorowa, dalej tylko jednotorowa.
Od razu kontynuowano prace w celu przedłużenia Północnej Kolei Państwowej na północ. 1 czerwca 1850 r. otwarto odcinek wychodzący z dworca przez Wełtawę po Wiadukcie Negrellego w kierunku Lovosic. 6 kwietnia 1851 r. ukończono połączenie z Dreznem przez Deczyn. W 1871 r. kolejowy trójkąt zamknęła Łącznica Karlińska, umożliwiająca bezpośredni przejazd pociągów towarowych z linii ołomunieckiej na drezdeńską bez zawracania na dworcu.
Na wschodnim końcu dworca, gdzie była samodzielna stacja Grabówka, linia ołomuniecka została połączona Łącznicą Grabowską z Dworcem Franciszka Józefa (dziś Główny). Przejazd między oboma dworcami był możliwy jedynie za pomocą trójkąta, bezpośrednie połączenie było i jest niemożliwe ze względu na różnice wysokości i kierunku. Łącznica grabowska została zlikwidowana w grudniu 2005 w pierwszej fazie budowy Nowej Łącznicy, która ją zastąpi.
Położenie.
Pierwotnie główną część dworca stanowiła hala odjazdów od strony ul. Hybernskiej. Od powstania linii B metra i likwidacji torów tramwajowych na tejże ulicy w 1985 r. wejście do niej stanowi wejście boczne i nie ma stąd bezpośredniego dostępu do peronów. Hala przyjazdów znajduje się od strony ul. Havlíčka, na której przed wejściem jest przystanek tramwajów i nocnych autobusów "Dworzec Masaryka". Na skrzyżowaniu ul. Havlíčka i Przy Urzędzie Celnym, u północno-zachodniego narożnika dworca są wejścia do wschodniego westybulu stacji metra (linia B) "Plac Republiki", sam plac położony jest ok. 250 m na zachód.
Nieopodal jest również Dworzec Główny (ok. 550 m na południowy wschód) i Centralny Dworzec Autobusowy Florenc, leżący na północny wschód od dworca, koło Wiaduktu Negrellego. Niedostateczne połączenie dworca z siecią komunikacji miejskiej po likwidacji linii tramwajowych na ul. Hybernskiej i Opletala jest często krytykowane.
Budynki.
Początkowo dworzec składał się z dwóch samodzielnych budynków, dwupiętrowej hali odjazdów przy ul. Hybernskiej z dwiema kwadratowymi wieżami i dwupiętrową halą przyjazdów przy skrzyżowaniu ulic Havlíčka i Na Florencu. Drewniane, przeszklone zadaszenie łącznika między nimi i peronów wsparte na żeliwnych filarach pochodzi z roku 1862. W 1869 r. dobudowany został na rogu ul. Havlíčka i Hybernskiej podobny w wyglądzie budynek restauracji. Zarówno budynki, jak i zadaszenie zostały zbudowane w stylu przemijającego empire i nadchodzącego neorenesansu. Według niektórych specjalistów rozpoznawalne są inspiracje architekturą florenckich pałaców.
W latach 1893-1894 dworzec przeszedł rozbudowę, a w latach 1938-1945 został wyraźnie przebudowany według projektu architekta A. Parkmanna. Kolejne zmiany miały miejsce podczas budowy metra w latach 80. W latach 90. miał miejsce generalny remont dworca, w trakcie którego przywrócono mu wygląd jak najbliższy oryginałowi.
W 1922 r. firma Nekvasil dobudowała od wschodniej strony hali odjazdów wzdłuż ul. Hybernskiej pocztę, w 1938 r. wzdłuż ul. Na Florencu zostały zbudowane magazyny, stopniowo powstawały dalsze dobudówki. W latach 80. i 90. zostały one w dużej mierze rozebrane.
Torowiska.
W latach 40. XIX wieku Praga była jeszcze miastem ufortyfikowanym i mniej więcej w miejscu, gdzie dziś biegnie estakada Magistrali N-S, stały mury miejskie. Z powodu budowy dworca przebito w nich sześć zamykanych bram, każda na jeden tor; dworzec miał początkowo sześć torów – trzy dla komunikacji osobowej i trzy dla komunikacji towarowej, później po pięć. Część za murami służyła odstawianiu wagonów i ich obsłudze, a jej częścią była parowozownia z wodociągami, hangary dla lokomotyw, zajezdnie, zakłady naprawcze i magazyny.
Od przebudowy torowisk w 1932 r. dworzec ma cztery perony, z czego pierwsze (południowe) z jednym torem (po drugiej stronie sąsiaduje z halą odjazdów) i trzy pozostałe obustronne. Perony są dostępne z zadaszonej hali między budynkiem restauracji a halą przyjazdów. Dla orientacji podróżnych nie są używane numery peronów, tylko numery torów 1–7 w kolejności od południa. Charakterystyczną cechą jest, że identyczna numeracja jest używana na służbowe potrzeby; w przypadku innych stacji służbowo oznacza się nieparzystymi cyframi tory na lewo od toru głównego, a parzystymi cyframi tory na prawo od toru głównego.
Przyszłość dworca.
Od połowy XX wieku co jakiś czas wracała kwestia likwidacji Dworca Masaryka. Przeszkody, które istnienie dworca tworzyło dla komunikacji drogowej rozwiązała budowa estakady Magistrali N-S w latach 70., problemem pozostaje jednak to, że serce praskiego węzła kolejowego podzielone jest między dwa ważne dworce, które nie są dostatecznie ze sobą połączone, co utrudnia przesiadki. Ponadto likwidacja dworca lub jego przesunięcie na wschód umożliwiło by przedłeżenie ul. Opletala oraz Przy Urzędzie Celnym i połączenie urbanistyczne Nowe Miasto z Karlínem. Szereg planów rewitalizacji dworca obejmował wariant ze zmianą jego funkcji. Jednym z przedstawianych przez polityków argumentów za likwidacją jest też nieprzelotowość, co komplikuje przestawianie składów.
Projekt Nowej Łącznicy zakłada eksploatację Dworca Masaryka i jego bezpośrednie połączenie z dworcami Holešovice i Vysočany. Także większość planów jeszcze na wiosnę 2008 przewidywała, że tu będzie się kończyć linia szybkiej kolei na lotnisko Ruzyně bądź do Kladna; w grudniu 2008 władze miejskie, krajowe i ministerialne zawarły te plany w deklaracji o rozwoju.
W grudniu 2008 radny dzielnicy Praga 1 Filip Dvořák (ODS) sprzeciwił się temu, aby linia szybkiej kolei z lotniska kończyła się na Dworcu Masaryka i zaproponował, aby z Wiaduktu Negrellego biegła tunelem na nowe, podziemne perony Dworca Głównego z przystankiem u dworca autobusowego Florenc. Jako wzory działających piętrowych dworców przedstawił były Petersburg, Berlin Hauptbahnhof czy planowany nowy Dworzec Główny w Brnie. Koszty budowy tunelu oszacował na 2 mld koron, które miały by być pokryte z zysków ze sprzedaży terenów przekształconego dworca. Projekt połączenia lotniska z dworcem poparł radny Radovan Šteiner. Władze dzielnicy Praga 1 doprowadziły nawet do opracowania studium tunelu łączącego Dworzec Główny ze Smíchovem z podziemna stacją pod pl. Karola, ten jednak Steiner ocenił jako zbyt drogi.
Rada miejska Pragi 5 sierpnia 2008 zaliczyła Dworzec Masaryka w projekcie zmian planu zagospodarowania przestrzennego do obszarów, które będzie można wykorzystać jako tereny budowlane. Zabytkowe budynki dworcowe mają zostać zachowane. Zabudowanych ma być około 20 hektarów, projekt ma ubezpieczać ING Real Estate Development.
Narodowe Muzeum Techniki pracuje nad utworzeniem muzeum kolejowego w lokomotywowni w południowej części dworcowego areału.
Przeciwko likwidacji dworca opowiedziały się władze miejskie m.in. Kralup nad Wełtawą czy Kolína, których mieszkańcy w dużej mierze dojeżdżają do Pragi właśnie na ten dworzec. Prezydent Pragi stwierdził, że jest przeciw przekształcaniu Dworca Masaryka i nie uważa tego za realistyczne, jednak nie ma nic przeciw debatom nt. jego urbanistyki.

</doc>
<doc id="1161701" url="https://pl.wikipedia.org/wiki?curid=1161701" title="Leipzig-Stötteritz">
Leipzig-Stötteritz

Leipzig-Stötteritz – przystanek kolejowy w Lipsku, w kraju związkowym Saksonia, w Niemczech.

</doc>
<doc id="1161702" url="https://pl.wikipedia.org/wiki?curid=1161702" title="Polityka przemysłowa">
Polityka przemysłowa

Polityka przemysłowa – rodzaj polityki mikroekonomicznej, obejmujący całokształt środków i działań państwa mających na celu:
Jej realizacja pozwala na osiąganie korzyści efektywnościowych, jakie z jednej strony mogą być wynikiem przesuwania zasobów do dziedzin o wyższej produktywności, z drugiej zaś na ograniczanie kosztów dostosowań strukturalnych przez pomoc w rozwiązywaniu problemów gałęzi zagrożonych upadkiem i łagodzeniu skutków społecznych z tym związanych.
Rodzaje polityki przemysłowej.
Praktyka polityki przemysłowej pokazuje, że obecnie na świecie realizowana jest:
Sektorowa polityka przemysłowa promuje lub wspiera wybrane gałęzie przemysłu czy też przedsiębiorstwa. Jej istotę stanowi zróżnicowanie podejście do rozwoju poszczególnych branż i zastosowaniu określonych preferencji rozwojowych. Podstawę teoretyczną takiego podejścia daje
koncepcja targetingu. Sektorowa polityka przemysłowa wymaga różnicowania przez władze gospodarcze poszczególnych gałęzi przemysłu, w wyniku określonego wartościowania (często od wpływem
silnych grup nacisku) pociąga za sobą redystrybucję dochodów i deformacje cenowe, co odróżnia ją od czysto rynkowego mechanizmu selekcji dziedzin produkcji.
Polityka przemysłowa o charakterze ogólnym nie wpływa bezpośrednio na strukturę rzeczową produkcji przemysłowej, nie musi też prowadzić do zniekształcania szeroko pojętych cen. Dotyczy to w szczególności sytuacji, w których uruchamiane są takie instrumenty, jak np. niefinansowe wspieranie small biznesu, promocja za granicą krajowych produktów lub też kiedy państwo inwestuje w infrastrukturę techniczną o uniwersalnym zastosowaniu czy wspiera logistycznie restrukturyzację przedsiębiorstw bez względu na ich przynależność branżową.
Polityka przemysłowa na przestrzeni dziesięcioleci.
Pod wpływem zmieniających się zewnętrznych i wewnętrznych uwarunkowań rozwoju przemysłu zmieniały się cele, a wraz z nimi formy i narzędzia polityki przemysłowej.
W okresie powojennej rekonstrukcji polityka przemysłowa dążyła do rozwoju przemysłów podstawowych, zapewniających podaż brakujących surowców, podejmowała działania mające na celu doprowadzenia do poprawy jakości życia, starała się stworzyć system zachęt proeksportowych. Przyjmowano założenie, że w warunkach wysokiego tempa wzrostu, promocja przemysłu przez korzyści skali zapewni wzrost efektywności i postęp techniczny, tworząc wystarczające impulsy do efektywnej alokacji zasobów, kształtując struktury przemysłowe dostosowane do wymogów konkurencji.
W latach siedemdziesiątych (wraz z postępem technicznym, obniżeniem pozycji konkurencyjnej przemysłów tradycyjnych i pojawieniem się nowych warunków funkcjonowania gospodarki światowej po pierwszym
szoku naftowym i zmianą sytuacji na rynkach międzynarodowych) celem polityki przemysłowej stało się wspieranie gałęzi schyłkowych oraz ochrona wybranych sektorów przed konkurencją zewnętrzną.
Realizowana od początku lat osiemdziesiątych polityka przemysłowa miała charakter defensywny, a podejmowane w jej ramach działania miały chronić krajowe przemysły przed skutkami recesji i konkurencją zewnętrzną. Polityka ta opierała się na silnym sektorze publicznym i szerokim zakresie uprawnień regulacyjnych każdego państwa, co w połączeniu z intensywnym subwencjonowaniem i ochroną produkcji krajowej doprowadziło do ukształtowania nieracjonalnej struktury alokacji zasobów i osłabienia przedsiębiorczości sektora prywatnego. Stąd fala prywatyzacji, która stała się cechą charakterystyczną polityki przemysłowej drugiej dekady lat osiemdziesiątych.
W latach dziewięćdziesiątych politykę przemysłową zaczynają charakteryzować działania ofensywne, ukierunkowane na czynnikowo-produktową restrukturyzację przemysłu, obejmujące wycofywanie się z produkcji nieefektywnej i promowanie przemysłów nowoczesnych, wywierających korzystny wpływ na całość procesów gospodarczych (procesy oszczędzające zużycie energii i surowców, chroniące środowisko naturalne), racjonalizujących produkcję przemysłową oraz poprawiających pozycję konkurencyjną przemysłu na rynkach międzynarodowych.
Polityka przemysłowa dziś.
Współczesna polityka przemysłowa zaczyna stopniowo odchodzić od polityki targetingu do polityki ogólnego porządku rynkowego. Wynika to z nowych uwarunkowań funkcjonowania przemysłu, które stają się coraz trudniejsze z uwagi na intensywność konkurencji na rynkach międzynarodowych, towarzyszącą globalizacji rynków, sektorów i firm, liberalizacji handlu i transferu czynników produkcji oraz rozwojowi nowoczesnych technologii. Trudniejsze środowisko ekonomiczne stwarza zapotrzebowania na działania przemysłowe, wzmacniające w szczególności konkurencyjność przemysłową. Prowadzi to do spadku znaczenia polityki tradycyjnej, ukierunkowanej na ochronę lub pobudzanie wybranych gałęzi czy branż i wzrostu znaczenia polityk ogólnych, mających na celu kształtowanie konkurencyjnego środowiska i oddziaływanie na warunki, w jakich funkcjonują podmioty gospodarcze i różne sektory przemysłowe. Nowe strategie przemysłowe zakładają wzmocnienie roli rynku i mechanizmów konkurencji, odgrywających autoregulacyjną funkcję alokacyjną i osłabienie funkcji państwa jako regulatora życia gospodarczego.
Poglądy na politykę przemysłową.
Poglądy na politykę przemysłową ulegały zmianom. Kontrowersje budziła nie tylko zasadność realizowania polityki przemysłowej, ale także jej zakres i metody. Obecnie nie kwestionuje się samej potrzeby, natomiast podzielone są opinie co do charakteru polityki przemysłowej i jej narzędzi. O ile nie budzi wątpliwości polityka przemysłowa realizowana za pomocą środków polityki ogólnej, to w kwestii polityki sektorowej poglądy są podzielone.
Zwolennicy tej polityki uważają, iż realizacja takich celów, jak promocja przemysłu i wzmocnienie jego konkurencyjności wymaga unowocześniania struktury przemysłowej. To zaś oznacza potrzebę ograniczania pola i dokonywania wyboru dziedzin, które należy wspierać oraz tych, z których należy się wycofywać. Popieranie wszystkich przemysłów nie ma więc uzasadnienie, gdyż wymagałoby zbyt wielu środków, które ulegałyby rozproszeniu. Potrzebę realizowania sektorowej polityki przemysłowej widzi się także wobec doświadczeń i ciężarów transformacji systemowej w gospodarkach dawnego socjalizmu.
Przeciwnicy sugerują, iż same mechanizmy rynkowe oraz polityka makroekonomiczna są wystarczające dla kształtowania przemian strukturalnych i adaptacyjnych przemysłu. Uważają, iż takie sztuczne pobudzanie przemysłu może obniżać sprawność całej gospodarki. Stąd też postulat traktowania wszystkich przemysłów i podmiotów gospodarczych tak samo, według zasady equal footing. Co więcej, prowadzenie aktywnej polityki przemysłowej jest związane z podejmowaniem decyzji strukturalnych i dokonywaniem wyborów, które często są wynikiem arbitralnych decyzji, a sam proces podejmowania decyzji nie zawsze ma wystarczające podstawy informacyjne. Dlatego zasadność dokonywania wyborów przez państwo jest szeroko kwestionowana.
Mimo występowania licznych rozbieżności w poglądach, większość krajów realizuje, w mniejszym lub większym zakresie, politykę przemysłową w jej wymiarze sektorowym. Z uwagi na potencjalne zagrożenia następuje przesunięcie w filozofii i praktyce tej polityki od interwencji sektorowych w kierunku działań ogólnych, umożliwiających poprawę efektywności i wspierających konkurencyjność gospodarki.
Kryteria ingerencji w kształtowanie struktury przemysłu.
Zasadniczym problemem, jaki związany jest z polityką przemysłową, jest wybór gałęzi przemysłu, branż, produktów i rodzajów działalności, które zasługują na specjalne poparcie lub specjalna ochronę. Do pewnego stopnia wskazówką może być przewaga wynikająca z kosztów komparatywnych oraz specjalizacja wynikająca z określonej struktury czynników produkcji i zasobów naturalnych kraju.
W literaturze ekonomicznej można spotkać różne kryteria wyboru gałęzi przemysłu, które zasługują na poparcie ze strony rządów prowadzących aktywną politykę przemysłową. Zwykle uważa się, że należy popierać:
Nie istnieją niestety uniwersalne zestawy kryteriów ekonomicznych, które określałyby szanse uzyskania sukcesu w dziedzinie przemysłu przez poszczególne kraje. W odniesieniu do krajów słabo rozwiniętych jest to nieco łatwiejsze, ponieważ mogą one korzystać z doświadczenia innych krajów. Nie oznacza to jednak, że tak tworzona struktura przemysłu zawsze zapewni sukces.
Instrumenty polityki przemysłowej.
Instrumenty polityki przemysłowej są liczne. Wybór ich musi być dokonywany ze świadomością ich zalet i wad oraz obszaru oddziaływania. Do najbardziej typowych zalicza się: ulgi podatkowe, subwencje, kredyty, pożyczki, gwarancje, przyspieszoną amortyzację, cła, kontyngenty, standaryzację.
Instrumenty realizacji polityki przemysłowej można podzielić na grupy:
Główne cele polityki przemysłowej UE.
Do głównych celów polityki przemysłowej Unii Europejskiej należy wspieranie postępu naukowo-technicznego, który decyduje o konkurencyjności wyrobów wspólnotowych, wspieranie rozwoju tzw. przemysłów strategicznych tj.: tych, które zapewniają utrzymanie na światowych rynkach udziału produkcji nowych generacji wyrobów, opartych na nowoczesnych technologiach, ważnych dla obronności oraz prestiżowych przemysłów np. informatyka, biotechnologie, badania i technologie kosmiczne, przemysł lotniczy, energia atomowa. Kolejnym celem jest restrukturyzacja przemysłów tradycyjnych (wydobywczego, energetycznego, hutniczego, tekstylnego) oraz pobudzanie i restrukturyzacja przemysłu w regionach opóźnionych w rozwoju o zanikającej produkcji przemysłów "schyłkowych" oraz o wzrastających tendencjach do strukturalnego bezrobocia, wymagających szybkiej poprawy stanu środowiska naturalnego.

</doc>
<doc id="1161707" url="https://pl.wikipedia.org/wiki?curid=1161707" title="Różniczka niezupełna">
Różniczka niezupełna

Różniczka niezupełna – w termodynamice jest pewną ilością, w szczególności ciepła Q i pracy W, które nie są funkcjami stanu i których wartość zależy od sposobu przebiegu procesu termodynamicznego. Symbol formula_1 został pierwotnie użyty przez niemieckiego matematyka Carla Gottfrieda Neumanna w jego pracy "Vorlesungen uber die mechanische Theorie der Warme" wydanej w 1875 r, wskazuje, że formula_2 i formula_3 są zależne od drogi procesu. W warunkach nieskończenie małych wielkości, pierwsza zasada termodynamiki jest w tym przypadku wyrażona następująco:
gdzie formula_5 i formula_6 są „różniczkami niezupełnymi”, tj. zależnymi od drogi; formula_7 zaś jest „różniczką zupełną”, tj. niezależną od sposobu przebiegu procesu.

</doc>
<doc id="1161711" url="https://pl.wikipedia.org/wiki?curid=1161711" title="Eliane Elias">
Eliane Elias

Eliane Elias (ur. 19 marca 1960 w São Paulo) – brazylijska pianistka jazzowa, aranżerka i autorka piosenek. Od roku 1981 mieszka i tworzy w Nowym Jorku.
Życiorys.
Elias rozpoczęła naukę gry na fortepianie w wieku sześciu lat. Jej matka była pianistką klasyczną, lecz w domu rodzinnym często grywała utwory jazzowe.
Elias zaczęła komponować i wykonywać swoje własne kompozycje jazzowe w wieku 17 lat. Stała się znana, kiedy zaczęła występować w całej Ameryce Południowej z zespołem brazylijskiego piosenkarza, gitarzysty i autora piosenek Toquinho oraz poety i piosenkarza Viniciusa de Moraesa.
Podczas koncertów w Europie, w 1981 poznała basistę Eddiego Gomeza i wyjechała z nim do Nowego Jorku. Po zamieszkaniu tamże została zaproszona do przyłączenia się do grupy Steps Ahead, z którą nagrała płytę w roku 1983. Po opuszczeniu Steps Ahead współpracowała z trębaczem Randym Breckerem, który został jej mężem. Zarejestrowali album nazwany imieniem ich córki – "Amanda". Poczynając od roku 1986, Elias stała się uznanym bandleaderem. W 1988 otrzymała tytuł "Best New Talent" nadany jej przez krytyków magazynu JAZZIZ.
Nagrane przez nią albumy to zapis współpracy z takimi artystami jak: Herbie Hancock.
Album Elias i Hancocka z 1994 "Solos and Duets" był nominowany do Grammy w kategorii "Best Jazz Solo Performance". W 1997 Bob Brookmeyer zadedykował jej pełny album zawierający jego aranżacje utworów Elias w wykonaniu Danish Jazz Orchestra i opublikowany pod tytułem "Impulsive!". Album ten otrzymał nominację do Grammy w kategorii "Best Large Jazz Ensemble Album" w 2001 roku.
Wystąpiła w filmie dokumentalnym Calle 54 (2000).
Obecnie jest żoną basisty Marca Johnsona, z którym produkuje nagrania oraz występuje podczas regularnych tras koncertowych.

</doc>
<doc id="1161713" url="https://pl.wikipedia.org/wiki?curid=1161713" title="Targeting">
Targeting

Targeting – koncepcja, przejawiająca się w polityce przemysłowej, polegająca na typowaniu pewnych dziedzin lub przedsięwzięć, którym na zasadzie selektywnej i często dyskryminacyjnej dla pozostałych, przyznawane są rządowe priorytety. Priorytety stosowane polityce przemysłowej to: priorytet podmiotowy (przedsiębiorstwo), przedmiotowy (produkt, grupa produktów), regionalny, własnościowy (forma własności), technologiczny, rynkowy (rynek w sensie demograficznym i geograficznym) oraz priorytet kierunku produkcji (sprzedaż w kraju, eksport).
Motywy targetingu wypływać mogą z przesłanek rynkowych (chęć podniesienia konkurencyjności, reakcja na selektywne interwencje podjęte przez rządy innych państw) lub pozarynkowych.
Stosowanie systemu preferencji rozwojowych dla wybranych dziedzin produkcji przemysłowej powinno opierać się na kryteriach zarówno ekonomicznych, jak i pozaekonomicznych, za pomocą których dokonuje się wyboru. Do najczęściej stosowanych w celu określenie preferencji ekonomicznych kryteriów należą:

</doc>
<doc id="1161728" url="https://pl.wikipedia.org/wiki?curid=1161728" title="Andrzejewo (powiat augustowski)">
Andrzejewo (powiat augustowski)

Andrzejewo – osada leśna w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="1161729" url="https://pl.wikipedia.org/wiki?curid=1161729" title="Brzozowe Grądy (osada)">
Brzozowe Grądy (osada)

Brzozowe Grądy – osada w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="1161730" url="https://pl.wikipedia.org/wiki?curid=1161730" title="Efekt Roosa">
Efekt Roosa

Efekt Roosa ("efekt zamknięcia", ang. "locking-in-effect") – negatywny wpływ na podaż kredytu jaki wywołuje restrykcyjna polityka pieniężna. Wzrost rynkowej stopy procentowej wywołany zaostrzeniem warunków monetarnych powoduje spadek cen papierów wartościowych trzymanych przez banki. Mniej atrakcyjna staje się sprzedaż tych papierów w celu zdobycia środków na działalność kredytową, która z kolei będzie bardziej opłacalna ze względu na wyższe stopy procentowe. W tej sytuacji sprzedaż papierów wartościowych prowadziłaby do strat kapitałowych, dlatego ich podaż zostaje ograniczona.

</doc>
<doc id="1161733" url="https://pl.wikipedia.org/wiki?curid=1161733" title="TMD-44">
TMD-44

TMD-44 ("ТМД-44") – radziecka, przeciwgąsienicowa mina przeciwpancerna.
TMB-44 była prostą w masowej produkcji miną z korpusem drewnianym. Skonstruowana została w latach 40. W czasie II wojny światowej masowo produkowana w ZSRR, a po wojnie także w innych krajach (od 1952 roku także w Polsce). Wyprodukowane miny były elaborowane trotylem. Masa materiału wybuchowego wahała się od 5,2 do 7,8 kg. Mina była wyposażona w zapalnik naciskowy MW-5. Wybuch od zapalnika do głównego ładunku był przenoszony za pośrednictwem 200 g ładunku trotylu.

</doc>
<doc id="1161738" url="https://pl.wikipedia.org/wiki?curid=1161738" title="Grzędy (powiat augustowski)">
Grzędy (powiat augustowski)

Grzędy – kolonia w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="1161741" url="https://pl.wikipedia.org/wiki?curid=1161741" title="Klonowo (województwo podlaskie)">
Klonowo (województwo podlaskie)

Klonowo – osada w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="1161744" url="https://pl.wikipedia.org/wiki?curid=1161744" title="Kolonie Jasionowo">
Kolonie Jasionowo

Kolonie Jasionowo – kolonia wsi Jasionowo w Polsce, położona w województwie podlaskim, w powiecie augustowskim, w gminie Sztabin.
W latach 1975–1998 kolonia administracyjnie należała do województwa suwalskiego.

</doc>
<doc id="1161745" url="https://pl.wikipedia.org/wiki?curid=1161745" title="Szczodrzeniec zmienny">
Szczodrzeniec zmienny

Szczodrzeniec zmienny ("Chamaecytisus albus" (Hacq.) Rothm.) – gatunek roślin należący do rodziny bobowatych. Pochodzi z południowej, środkowej i wschodniej części Europy oraz Turcji. W Polsce jest rzadki i występuje tylko w okolicach Hrubieszowa.
Biologia i ekologia.
Krzew. Rośnie na zboczach lessowych. Kwitnie od maja do lipca. Gatunek charakterystyczny rzędu "Festucetalia valesiacae".
Zagrożenia i ochrona.
Roślina objęta w Polsce ochroną ścisłą.
Kategorie zagrożenia gatunku:

</doc>
<doc id="1161747" url="https://pl.wikipedia.org/wiki?curid=1161747" title="Umywanie nóg">
Umywanie nóg

Umywanie nóg, obrzęd pokory, mandatum – obrzęd chrześcijański praktykowany w części Kościołów chrześcijańskich. W niektórych wyznaniach zaliczany bywa do sakramentów.
Geneza.
Według Nowego Testamentu obrzęd umywania nóg został ustanowiony przez Jezusa Chrystusa w czasie Ostatniej Wieczerzy w Wieczerniku:
Gest ten ma oznaczać postawę pokory, ale przede wszystkim ofiarnej służby i miłości, jaką powinni cechować się uczniowie Jezusa. Praktyka umywania nóg wspomniana jest również w pismach apostolskich (1 Tm 5,10).
Umywanie nóg w Kościele katolickim.
W Kościele rzymskokatolickim obrzęd umywania nóg (tzw. "Mandatum" lub "pedilavium") towarzyszy obecnie liturgii wielkoczwartkowej, kiedy główny celebrans obmywa nogi dwunastu osobom; tradycyjnie było to dwunastu mężczyzn - na wzór dwunastu apostołów - i w wielu miejscach nadal tak jest, niemniej coraz częściej do obrzędu zaprasza się zarówno mężczyzn, jak i kobiety, zgodnie z derkretem "In Missa in cena Domini", wydanym z inicjatywy Franciszka przez Kongregację ds. Kultu Bożego i Dyscypliny Sakramentów 6 stycznia 2016 roku. Papież Franciszek w Wielki Czwartek obmywa nogi ubogim lub więźniom. 
Umywanie nóg w Kościołach protestanckich.
Jakkolwiek większość Kościołów protestanckich uznaje jedynie dwa sakramenty (ustanowienia): chrzest i Wieczerzę Pańską, część z nich praktykuje także obrzęd umywania nóg, któremu zazwyczaj nie przypisuje się rangi sakramentu. Protestancka tradycja umywania nóg sięga czasów przedreformacyjnych. Wiele wspólnot będących protoplastami protestantyzmu uważało, iż w Biblii znajduje się wyraźnie polecenie praktykowania tego obrzędu. Już albigensi dopatrywali się związku umywania nóg z Wieczerzą Pańską, zaś waldensi praktykowali go jeszcze w średniowieczu. Istnieją również dowody, iż wśród husytów toczyły się spory w tej kwestii. Przełom przyniósł wiek szesnasty, wybuch reformacji i ukształtowanie się pierwszych zborów radykalnych protestantów – anabaptystów. Wiele z nich zaakceptowało obrzęd umywania nóg. Na ziemiach polskich ideę tę krzewili bracia polscy. Również część wspólnot mennonickich poparła tę praktykę i stosuje ją do dziś.
Ewangelikalizm, pentekostalizm, adwentyzm.
W miarę rozwoju protestantyzmu, umywanie nóg stało się popularne w wielu wspólnotach. Część Kościołów baptystycznych, obecnie określanych mianem pierwotnych baptystów, opowiedziała się za tą praktyką. Obrzęd praktykują też niektórzy ewangeliczni chrześcijanie oraz wiele wspólnot wyrosłych z tradycji ruchu uświęceniowego. Znaczna część Kościołów zielonoświątkowych popiera umywanie nóg (w Polsce m.in. Chrześcijańska Wspólnota Zielonoświątkowa). Od początku swego istnienia, ruch zielonoświątkowy przywiązywał dużą wagę do tej praktyki. Znaczna część zielonoświątkowców uznaje umywanie nóg za sakrament. Również zielonoświątkowcy jednościowi zaliczają umywanie nóg do sakramentów, a niektórzy z nich (głównie Prawdziwy Kościół Jezusa) uznają go jako konieczny do zbawienia.
Obrzęd umywania nóg jest również zakorzeniony w tradycji adwentystycznej. Pojawił się już wśród millerystów, skąd przeszedł do współczesnego adwentyzmu. Jakkolwiek największy wśród wspólnot adwentystycznych uznających niedzielę za dzień Pański – Chrześcijański Kościół Adwentystów – nie praktykuje obecnie tego obrzędu, istnieją jednak w Stanach Zjednoczonych wspólnoty zachowujące nadal tę tradycję (Pierwotny Chrześcijański Kościół Adwentystów). Umywanie nóg jest obchodzone także w Kościele Bożym Dnia Siódmego (14. dnia miesiąca nisan). Wśród adwentystów dnia siódmego wszystkie wspólnoty, w tym największa – Kościół Adwentystów Dnia Siódmego – praktykują umywanie nóg. W terminologii adwentystycznej używa się także określenia "obrzęd pokory".
Przebieg.
Najczęściej umywanie nóg towarzyszy nabożeństwu komunijnemu i poprzedza Wieczerzę Pańską. Przeważnie pastor lub inna wyznaczona osoba odczytuje przed przystąpieniem do obrzędu fragment 13. rozdziału Ewangelii Jana. Werset 14. owego rozdziału („Jeśli tedy Ja, Pan i Nauczyciel, umyłem nogi wasze, i wy winniście sobie nawzajem umywać nogi.”) uznawany jest przez kościoły przyjmujące sakramentalność obrzędu za słowa ustanowienia tego obrzędu. Zazwyczaj każdy członek zboru umywa nogi innemu członkowi w specjalnie przygotowanych misach, osusza je ręcznikiem, lub prześcieradłem (zależnie od zwyczaju), po czym się zmieniają. W niektórych społecznościach w trakcie obrzędu występuje chór, lub śpiewa zespół uwielbieniowy. Po zakończeniu umywania nóg zbór przechodzi do Wieczerzy Pańskiej.
Ewangelicyzm.
W wielu wspólnotach ewangelickich umywanie nóg pojawiło się pod wpływem pietyzmu. Obrzęd praktykowany jest przez niektóre Kościoły luterańskie, anglikańskie i metodystyczne podczas nabożeństwa w Wielki Czwartek. Towarzyszy również ordynacji, podczas której biskup myje nogi ordynowanym.
Umywanie nóg w Kościele Jezusa Chrystusa Świętych w Dniach Ostatnich.
W Kościele Jezusa Chrystusa Świętych w Dniach Ostatnich umywanie nóg miało historycznie dwie formy. W 1830 r. Joseph Smith polecił misjonarzom Kościoła, aby podczas nawracania ludzi, gdy spotkają się z ich sprzeciwem i odrzuceniem mormonizmu, umyli własne nogi i „strząsnęli z nich proch”. Praktyka ta opierała się na Ewangelii Mateusza 10:14. W połowie lat 30. XIX wieku, prorok Smith wprowadził do Kościoła oddzielny obrzęd umywania nóg, który praktykowany był jako jedna z ceremonii oczyszczenia w świątyniach mormońskich. W późniejszym czasie ceremonia została znacznie rozbudowana i poszerzona o nowe elementy. W obecnej postaci nosi nazwę obrzędu umywania i namaszczenia i jest częścią składową ceremonii obdarowania praktykowanej w świątyniach mormońskich zarówno przez żywych, jak i w imieniu umarłych.

</doc>
<doc id="1161750" url="https://pl.wikipedia.org/wiki?curid=1161750" title="Akademia Społeczeństwa Informacyjnego">
Akademia Społeczeństwa Informacyjnego



</doc>
<doc id="1161752" url="https://pl.wikipedia.org/wiki?curid=1161752" title="Łubianka (powiat augustowski)">
Łubianka (powiat augustowski)

Łubianka – osada leśna w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="1161754" url="https://pl.wikipedia.org/wiki?curid=1161754" title="Souza-Baranowski">
Souza-Baranowski

Souza-Baranowski - zakład karny otwarty 30 września 1998 w Shirley w stanie Massachusetts w USA. Cechuje się maksymalnym poziomem bezpieczeństwa.

</doc>
<doc id="1161758" url="https://pl.wikipedia.org/wiki?curid=1161758" title="Rogowo (powiat augustowski)">
Rogowo (powiat augustowski)

Rogowo – osada leśna w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="1161761" url="https://pl.wikipedia.org/wiki?curid=1161761" title="Wilcze Bagno">
Wilcze Bagno

Wilcze Bagno – osada leśna w Polsce położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="1161763" url="https://pl.wikipedia.org/wiki?curid=1161763" title="Aldehyd szczawiowy">
Aldehyd szczawiowy



</doc>
<doc id="1161765" url="https://pl.wikipedia.org/wiki?curid=1161765" title="Poczta Główna w Bytomiu">
Poczta Główna w Bytomiu

Poczta Główna w Bytomiu – murowany budynek poczty z 1908 roku, w Bytomiu, wpisany wraz z pobliską składnicą do rejestru zabytków nieruchomych województwa śląskiego.
Historia.
Gmach pocztowy przy ulicy Piekarskiej projektu Ewalda von Rechenberga (niesłusznie autorsto bywa przypisywane Ottonowi Peinowi) wzniesiono w 1908 roku. Zastąpił on zlikwidowaną pocztę na rogu ulicy Dworcowej i Bulwaru. W latach 50. XX wieku budynek został przebudowany, zniszczono wówczas w dużej mierze oryginalny wystrój gmachu, pozostawiono elementy klatki schodowej oraz masywne drzwi. Właścicielem budynku była Telekomunikacja Polska. Poczta oraz kabiny telefoniczne do rozmów międzymiastowych i międzynarodowych znajdowały się na parterze, ponadto w budynku była centrala telefoniczna (została zlikwidowana i zastąpiona jednostką przy ul. Szymały), sklep telefoniczny i biura. 8 stycznia 2014 roku tamtejszy urząd pocztowy przeniósł się na parter galerii handlowej Agora Bytom i od tego czasu budynek pozostaje nieużytkowany. W 2014 roku Orange Polska sprzedała gmach, nowy właściciel w tymże roku podjął się remontu budynku, w tym czyszczenia elewacji. 
Architektura.
Elewacja frontowa została wykonana z cegły klinkierowej i piaskowca. Elewacje pokrywają płaskorzeźby przedstawiające historię rozwoju poczty, m.in. pocztę konną oraz karetki pocztowe. Ponadto budynek zdobią liczne rzeźby zwierząt, fantastycznych stworów oraz głowy ludzkie. We wnętrzach częściowo zachowały się oryginalne sztukaterie oraz stolarka. Powstał w stylu neorenesansu północnego, nawiązuje swoją architekturą do renesansu francuskiego.

</doc>
<doc id="1161771" url="https://pl.wikipedia.org/wiki?curid=1161771" title="Shirley (Massachusetts)">
Shirley (Massachusetts)

Shirley – miejscowość w Stanach Zjednoczonych, w Hrabstwie Middlesex w stanie Massachusetts.
Nowoczesne więzienie Souza-Baranowski.

</doc>
<doc id="1161773" url="https://pl.wikipedia.org/wiki?curid=1161773" title="Salang (tunel)">
Salang (tunel)

Salang – tunel drogowy w Afganistanie przecinający Hindukusz w rejonie przełęczy Salang. Tunel Salang stanowi główną oś transportową między stolicą Kabulem a północą kraju.
Parametry.
Długość tunelu wynosi 2700 metrów i w okresie od otwarcia w 1964 roku do marca 1973 był to najdłuższy tunel drogowy świata. Końce tunelu położone są na wysokości 3360 m n.p.m. i 3363 m n.p.m. i jest to obecnie trzeci co do wysokości położenia tunel drogowy. Szerokość i wysokość tunelu wynosi 7 metrów. Przepustowość 1000 pojazdów dziennie.
Historia.
Decyzja o budowie tunelu podjęta została w 1955 roku. Budowę realizowały przedsiębiorstwa radzieckie. Otwarcie tunelu nastąpiło w 1964 roku. Dzięki tunelowi czas przejazdu przeciętnej ciężarówki ruszającej z Mazar-i Szarif i zmuszonej warunkami do jazdy przez Herat skrócił się z ponad 72 godzin (3 dni) do mniej niż 10 godzin.
Tunel jest punktem strategicznym i w czasie działań wojennych tak w okresie radzieckiej interwencji w Afganistanie jak i obecnej – NATO-wskiej – jest celem ataków strony przeciwnej. 
3 listopada 1982 roku w tunelu Salang miał miejsce najkrwawszy incydent w czasie całej wojny. W wyniku eksplozji jednej ciężarówki z wojskowego konwoju, po zderzeniu cysterny z innym wojskowym pojazdem, nastąpiło zatamowanie systemu wentylacyjnego i ogromny pożar. W tunelu uwięzione zostały dziesiątki pojazdów, w tym kilkadziesiąt ciężarówek wypełnionych radzieckimi żołnierzami. Ponadto razem z konwojem przemieszczała się o wiele liczniejsza grupa afgańskich żołnierzy i cywilów. W pożarze według radzieckich źródeł zginęło 176 żołnierzy (radzieckich i afgańskich). Faktycznie ofiar mogło być nawet 2,7 tys. – ok. 700 żołnierzy radzieckich i 2 tys. Afgańczyków.
Po opuszczeniu Afganistanu przez armię radziecką tunel Salang podupadł pod względem technicznym. Za rządów Talibanu tunel nie był odremontowany, a wręcz przeciwnie, dalej ulegał dewastacji, szczególnie w latach 1997-1998, w trakcie walk między Sojuszem Północnym a talibami.
Ruch w tunelu został wznowiony 19 stycznia 2002 roku. Z uwagi na wysokie położenie wejścia i podjazdy do tunelu są w okresie zimowym narażone na częste lawiny. 16 stycznia 2009 w wyniku zejścia zginęło 10 osób, z kolei 8 lutego 2010 roku w wyniku serii lawin ponad 1500 osób utknęło w tunelu, z czego 172 zginęły.
Na znacznej długości obiekt nie posiada oświetlenia, a także jest pozbawiony systemu wentylacji. Jezdnia na sporych odcinkach jest nieutwardzona. 

</doc>
<doc id="1161777" url="https://pl.wikipedia.org/wiki?curid=1161777" title="TM-53">
TM-53

TM-53 (ros. "ТМ-53") – sowiecka przeciwgąsienicowa mina przeciwpancerna wprowadzona na uzbrojenie w latach 50.
Mina TM-53 miała cylindryczny korpus wykonany z blachy wypełniony 6,32 kg lanego trotylu. Mina była uzbrajana zapalnikiem MW-5 z zapałem MD-6. Dodatkowo minę można było przekształcić w minę nieusuwalną poprzez wkręcenie w dno zapalnika naciągowego MUW.
Miny TM-53 mogły być ustawiane ręcznie lub mechanicznie za pomocą pochylni minerskiej lub ustawiacza PMR-3. Ich największą wadą była niska odporność na wybuchy ładunków wydłużonych czy nacisk trałów walcowych. Dlatego miny TM-53 jako przestarzałe zostały wycofane z uzbrojenia.

</doc>
<doc id="1161778" url="https://pl.wikipedia.org/wiki?curid=1161778" title="Historia Mandatu Palestyny">
Historia Mandatu Palestyny

Historia Mandatu Palestyny omawia historię Palestyny w okresie od 1920 do 1948 roku, gdy powstało współczesne państwo Izrael.
Historia.
W 1916 roku doszło do zawarcia tajnego układu francusko-brytyjskiego (M. Sykes-S. Picot) o podziale Bliskiego Wschodu na sfery wpływów. Porozumienie zakładało uznanie niezależnego państwa arabskiego lub konfederacji państw arabskich w Palestynie, ale z rządem międzynarodowym. Nie uwzględniono postulatów środowisk syjonistycznych, a jedynie memorandum komitetu żydowsko-angielskiego, który żądał równouprawnienia dla Żydów w Palestynie.
W październiku 1916 roku żydowscy syjoniści przedstawili rządowi brytyjskiemu oddzielne memorandum, w którym przedstawili własne stanowisko w sprawie Palestyny. Postulowali uznanie przez rząd Wielkiej Brytanii siedziby narodowego żydostwa w Palestynie. Realizacja siedziby miałaby nastąpić na drodze autonomii narodowej, poprzez wspieranie emigracji i kolonizacji w Palestynie. Szczegóły miałyby zostać sformułowane na podstawie oddzielnych porozumień między rządem brytyjskim i przedstawicielami Światowej Organizacji Syjonistycznej. W lutym 1917 roku nowy rząd brytyjski spotkał się z przedstawicielami Światowej Organizacji Syjonistycznej: Rothschildem, Weizmanem i Sokołowem. Postulowali oni, aby Wielka Brytania objęła protektorat nad Palestyną oraz udzieliła państwowego czarteru dla żydowskiej imigracji i kolonizacji. Chaim Weizman, przewodniczący Światowej Organizacji Syjonistycznej, uzyskał poparcie brytyjskie dla projektów żydowskich w postaci słynnej deklaracji Balfoura (2 listopada 1917 roku).
Po zakończeniu wojny w 1918 roku pojawiły się spory w kwestii przyszłości Palestyny. Francja opierała się na realizacji postanowień tajnej umowy Sykes-Picot (z 1916 r.), na mocy której miało powstać wielkie państwo arabsko-muzułmańskie pod nazwą Zjednoczona Syria. Szejk Mekki Hussein również opowiadał się za utworzeniem jednego państwa arabskiego. Natomiast stosunek brytyjski do Palestyny i syjonizmu był co najmniej dwuznaczny. Wobec braku zdecydowania zachodnich mocarstw, na Bliskim Wschodzie powstały dwa protektoraty:
San Remo.
19 kwietnia 1920 roku zebrała się w San Remo "Naczelna Rada Koalicji". Wielką Brytanię reprezentował George Curzon. Francję reprezentował Milleard. Obydwa państwa zgodziły się na realizację deklaracji Balfoura z 1917 roku. Celem wspólnego działania miało być stworzenie dla Żydów siedziby narodowej w Palestynie, przy czym miały być zagwarantowane wszystkie prawa religijne i obywatelskie Arabów. Umowa ta została włączona do traktatu pokojowego z Turcją.
Mandat brytyjski nad Palestyną.
1 lipca 1920 roku oficjalnie Palestyna przypadła Wielkiej Brytanii, na mocy traktatu pokojowego z Turcją. Zaczął się okres brytyjskiej administracji cywilnej w Brytyjskim Mandacie Palestyny. Na czele brytyjskiego Ministerstwa Kolonii zasiadał wówczas Winston Churchill.
W styczniu 1921 roku Arabowie zorganizowali w Gichem wielką demonstrację przeciwko żydowskiej kolonizacji w Palestynie. Na wiosnę powstała arabska "Najwyższa Rada Muzułmańska", która była reprezentacją religijną uznawaną przez brytyjską administrację. Przewodniczącym był wielki mufti Jerozolimy szejk Haj Muhammad Amin al-Hussein. Arabowie zwrócili się do Winstona Churchilla z petycją żądającą samodzielności państwowej, cofnięcia deklaracji Balfoura i powstrzymania swobodnej emigracji żydowskiej do Palestyny. Churchill oświadczył, że „deklaracja obok siedziby żydowskiej przewiduje również siedzibę arabską”.
Arabskie rozruchy 1921.
W maju 1921 roku Arabowie dokonali krwawych pogromów Żydów w Jafie, jak również w Judei i Samarii (osady Petach Tikwa, Kefar Sawa, Hadera i Rechowot). Tel Awiw został obroniony przez pułkownika Margolina, który bez pozwolenia brytyjskich władz wojskowych przybył tam na czele kilkuset żydowskich legionistów. W innych miejscach przez 3 dni grabiono i mordowano Żydów.
Rozruchy zostały powstrzymane przez brytyjskie wojsko.
W starciach zginęło ogółem 79 Żydów i 48 Arabów. Arabowie po raz kolejny zażądali od Brytyjczyków cofnięcia prawa swobodnej emigracji żydowskiej do Palestyny. Groźbą były kolejne rozruchy i pogromy ludności żydowskiej.
Emirat Transjordański.
Aby uspokoić Arabów, Wielka Brytania zdecydowała się w 1921 roku podzielić terytorium mandatowe Palestyny. Odcięto wówczas całe terytorium położone na wschód od rzeki Jordan z obszaru, do którego odnosiła się deklaracja Balfoura.
Ustanowiono tam arabskie państwo – Emirat Transjordanii. W 1922 roku Liga Narodów zatwierdziła proklamowanie Emiratu Transjordańskiego. Terytorium to pozostawało pod administracją Wielkiej Brytanii do roku 1946, gdy ogłosiło ono niepodległość jako Królestwo Transjordanii. Od 1949 jego oficjalna nazwa brzmi "Jordańskie Królestwo Haszymidzkie".
Gdy w 1922 roku brytyjskie władze mandatowe przeprowadziły spis ludności w Palestynie, oficjalne wyniki mówiły, że pośród 752 tys. mieszkańców kraju żyje 84 tys. Żydów (11,17% ogółu mieszkańców).
Pierwsza biała księga.
Rząd Wielkiej Brytanii nadal działając pod arabskimi naciskami opublikował 18 czerwca 1922 roku pierwszą "białą księgę".
Ograniczała ona żydowską imigrację do Palestyny. Dokument został podpisany przez Winstona Churchilla.
Od tej pory brytyjskie władze mandatowe przydzielały Żydom certyfikaty na określoną liczbę imigrantów, którzy w danym okresie mogli przybyć i osiedlić się w Palestynie.
24 lipca 1922 roku Liga Narodów przyjęła projekt Brytyjskiego Mandatu Palestyny z następującym komentarzem: „Odbudowa Żydowskiej Siedziby Narodowej ma się dokonać bez żadnego uszczerbku dla praw ludności arabskiej w Palestynie”.
23 września 1923 roku Rada Ligi Narodów oficjalnie przyznała Wielkiej Brytanii mandat Palestyny. Uchwała Ligi Narodów zalecała Wielkiej Brytanii budowę siedziby narodowej Żydów w Palestynie.
W tym samym czasie Kongres Stanów Zjednoczonych i prezydent Warren G. Harding zaakceptowali deklarację Balfoura.
Czwarta alija (1924–1931).
W latach 1924–1931 do Palestyny przybyła kolejna fala żydowskich imigrantów. Szacuje się, że w tym okresie w Palestynie osiedliło się około 80 tys. Żydów (w tym prawie 62 tys. Żydów polskich). Byli to rzemieślnicy i drobni przedsiębiorcy, którzy nie widzieli możliwości działania politycznego w Polsce. Ich napływ do Palestyny był silnym impulsem rozwoju.
1 kwietnia 1925 roku w Jerozolimie powstał Uniwersytet Hebrajski ("HaUniwersita HaIwrit beJeruszalaim").
Rozruchy arabskie w 1925.
W 1925 roku Arabowie ponownie zaatakowali osiedla żydowskie w Palestynie. Tym razem rzezi zapobiegły oddziały militarnej żydowskiej Hagany. Pomimo tego, w wielu miejscach doszło do pogromów. Między innymi w Hebronie zginęło 150 żydowskich wychowanków szkoły rabinackiej. W całej Palestynie kilkuset Żydów zostało rannych. Rozruchy zostały powstrzymane przez brytyjskie wojska przybyłe z Egiptu.
Podczas dochodzenia, brytyjska komisja uznała Arabów za stronę atakującą, ale Żydów obciążyła winą za zaistniałe wydarzenia. Sądy jednakowo karały Żydów i Arabów.
Rozruchy arabskie w 1929.
We wrześniu 1928 roku zaczął narastać konflikt żydowsko-arabski w Jerozolimie.
24 września 1928 roku, sługa synagogi ("szames"), na polecenie rabinów, ustawił przy Murze Zachodnim ogrodzenie oddzielające miejsce modlitw kobiet i mężczyzn. Było to zgodne z tradycją żydowską. Zaprotestowali przeciwko temu Arabowie, żądający od władz brytyjskich usunięcia tej inwestycji z obrębu Wzgórza Świątynnego. Brytyjczycy ugięli się pod naciskiem Arabów. Wówczas zaprotestowali Żydzi, jednakże arabscy robotnicy rozpoczęli prace budowlane utrudniające żydowskie modły pod Murem Zachodnim.
16 sierpnia 1929 roku ortodoksyjna młodzież żydowska, za zgodą brytyjskich władz, urządziła w Jerozolimie pochód ku Murowi Zachodniemu. Arabowie odpowiedzieli spontaniczną demonstracją, która przerodziła się w gwałtowne rozruchy antyżydowskie, podczas których zniszczono otoczenie Muru Zachodniego. W następnych dniach zamieszki objęły inne miasta Palestyny. W Hebronie doszło do pogromu Żydów. W odwecie grupy Żydów zaatakowały meczety w Jafie i Jerozolimie.
W starciach zginęło ogółem 133 Żydów, a 399 zostało rannych. Zginęło także 87 Arabów, a rannych zostało 91.
31 marca 1930 roku raport opublikowała Komisja Shawa, która prowadziła dochodzenie po rozruchach żydowsko-arabskich. Komisja zalecała wprowadzenie ostrych restrykcji policyjnych, ze szczególnym uwzględnieniem ograniczenia żydowskiej imigracji do Palestyny.
22 sierpnia 1930 roku sir John Hope-Simpson przedłożył swój raport rządowi brytyjskiemu, w którym stwierdzał, że arabska Palestyna nie ma przed sobą żadnej przyszłości gospodarczej. Jedynym rozsądnym rozwiązaniem jest żydowska imigracja i tworzenia nowych osad. Należało jednak dla zachowania spokoju mocno ograniczać żydowską imigrację.
W 1930 roku na niewielką skalę wybuchły rozruchy arabskie w Nablusie. Równocześnie w całej Palestynie zanotowano wiele morderstw dokonywanych na Żydach.
Druga biała księga.
20 października 1930 roku Lord Passfield opublikował w imieniu rządu Wielkiej Brytanii drugą "białą księgę", która ograniczała napływ żydowskich imigrantów do Palestyny.
W szczególności blokowała ona możliwość zakupu nowych ziem przez Żydów w Palestynie. Dokument podpisał minister kolonii, Lord Passfield.
Dokonany w 1931 roku spis ludności Palestyny wykazał w oficjalnych danych, że na 1 mln 36 tys. mieszkańców znajduje się 175 tys. Żydów (16,87% ogółu mieszkańców).
Piąta alija (1931–1940).
W latach 1931–1940 piąta fala żydowskich imigrantów przybyła do Palestyny. Szacuje się, że w tym okresie około 250 tys. Żydów osiedliło się w Palestynie. W tej liczbie znajdowało się około 100 tys. Żydów niemieckich, którzy uciekali przed nazizmem z Europy.
W latach 1934–1948 nasiliła się nielegalna żydowska imigracja w Palestynie – "ha’apalah" ("alija bet").
Rewolta arabska z 1936.
W listopadzie 1935 roku politycy arabscy przedstawili Brytyjczykom memorandum, domagając się utworzenia demokratycznego rządu arabskiego w Palestynie, wprowadzenia całkowitego zakazu żydowskiej imigracji oraz zakazu sprzedaży ziemi Żydom.
Równocześnie konferencja uczonych znawców Koranu zagroziła klątwą każdemu Arabowi, który sprzeda ziemię Żydom.
Napięcie w Palestynie nieustannie rosło i 21 kwietnia 1936 roku wybuchły z wielką siłą rozruchy antyżydowskie. Na czele arabskiej rewolty stanął wielki mufti Jerozolimy Haj Muhammad Amin al-Husseini. "Najwyższa Rada Arabska" domagała się powstrzymania żydowskiej imigracji i ogłosiła powszechny strajk. Napadano na osady oraz kibuce żydowskie. Mieszkańcy żydowskiej dzielnicy w Jerozolimie zostali ewakuowani przez brytyjskie wojsko.
W starciach zginęło ogółem 300 Żydów, 200 żołnierzy brytyjskich i 2 tysiące Arabów. Wielki mufti uciekł przed Brytyjczykami do francuskiego Libanu i nawiązał tam współpracę z niemieckimi nazistami.
Pomimo stłumienia rewolty arabskiej, nadal utrzymywało się napięcie w Palestynie. W latach 1936–1939 zbrojne grupy arabskie dokonały około 10 tys. akcji zbrojnych, w tym 1,3 tys. przeciwko placówkom brytyjskiego wojska. W starciach zginęło ogółem 2,8 tys. Arabów.
Skutkiem zamieszek 1936 roku była decyzja Żydów o szybkiej rozbudowie własnego portu w Hajfie (niezależnego od Jafy). W dalszej konsekwencji oznaczało to rosnącą izolację gospodarczą Żydów od Arabów.
11 listopada 1936 roku rząd brytyjski powołał "Komisję Królewską" pod przewodnictwem Lorda Williama Roberta Wellesleya Peela, mającą na celu zbadanie panującej sytuacji w Palestynie. "Komisja Królewska" 7 lipca 1937 roku ogłosiła raport podsumowujący (raport Komisji Peela). Podstawowe źródło konfliktu w Palestynie widziała w niepodległościowych aspiracjach Arabów, które kolidowały z dążeniami ruchu syjonistycznego. Ostatecznie osądzono, że jedynym wyjściem jest podział Palestyny na dwa państwa: małe żydowskie i duże arabskie, pozostawiając Jerozolimę i nadbrzeżny korytarz graniczny pod panowaniem brytyjskim.
3 sierpnia 1937 roku odbył się XX Kongres Syjonistyczny, na którym dyskutowano brytyjską propozycję podziału Palestyny. Za namową Weizmana i Ben Guriona Żydzi niechętnie przyjęli propozycję Brytyjczyków.
Jednak w sierpniu 1937 roku kraje arabskie odrzuciły brytyjską propozycję podziału Palestyny i zapowiedziały walkę aż do osiągnięcia niepodległości i utworzenia rządu arabskiego. Już jesienią w Palestynie wzrosła liczba morderstw dokonywanych na Żydach. Arabowie rozpoczęli tworzenie oddziały zbrojne, które głównie w okolicach Nablusu, Nazaretu i Tyberiady napadały na żydowskie osiedla oraz brytyjskie oddziały wojskowe.
Pomimo tak niekorzystnej sytuacji, wciąż rosła wielkość żydowskiej imigracji do Palestyny. Ocenia się, że w 1938 roku podczas nielegalnej imigracji ("alija bet") w Palestynie osiedliło się około 100 tys. Żydów. Większość z nich zamieszkała na pustyni Negew oraz na Wybrzeżu Filistyńskim, co zachwiało dotychczasową jednolitością etniczną tego regionu.
Trzecia biała księga.
17 maja 1939 roku w wyniku nacisków strony arabskiej Wielka Brytania opublikowała trzecią "białą księgę", zezwalającą na wjazd zaledwie 75 tys. żydowskich imigrantów do Palestyny w przeciągu najbliższych 5 lat.
"Biała księga" praktycznie zamknęła bramy Palestyny dla Żydów, co w konsekwencji równało się wyrokowi śmierci z rąk nazistów dla miliona Żydów w Europie. Winston Churchill powiedział, że "biała księga" oznacza „śmiertelny cios dla narodu żydowskiego”.
W odpowiedzi na ogłoszenie "białej księgi" żydowska organizacja terrorystyczna Irgun zorganizowała zamachy bombowe na brytyjskie budynki publiczne w Jerozolimie i Tel Awiwie oraz sabotaż na kolei.
16-25 sierpnia 1939 roku odbył się XXI Kongres Syjonistyczny w Genewie. Manifestacyjnie odrzucono na nim postanowienia brytyjskiej trzeciej "białej księgi".
Na przestrzeni całego 1939 roku 34 statki zdołały przedrzeć się przez brytyjską blokadę i dopłynąć do brzegów Palestyny z żydowskimi uciekinierami z Europy. Powstało 17 nowych osad.
Łącznie w czasie wojny do Palestyny usiłowały się dostać 24 statki z uchodźcami, z
których jedynie 2 zdołały wyokrętować pasażerów. Pozostałe odsyłano do innych portów.
II wojna światowa.
Gdy we wrześniu 1939 roku wybuchła II wojna światowa w przeciągu dwóch pierwszych tygodni do armii brytyjskiej w Palestynie zgłosiło się 135 tys. żydowskich ochotników, pragnących walczyć z nazistami. W latach 1940–1945 w armii brytyjskiej służyło 26620 Żydów pochodzących z Palestyny (w tym 2650 w lotnictwie).
Równocześnie żydowskie organizacje zbrojne działające w Palestynie ogłosiły zawieszenie wszelkich działań przeciwko Brytyjczykom. Jedynie Awraham Stern nie podporządkował się zawieszeniu broni i założył własną organizację Lechi, która nadal prowadziła działalność terrorystyczną przeciwko Brytyjczykom w Palestynie.
15 i 24 lipca 1940 roku włoskie bombowce przeprowadziły naloty na Hajfę, zabijając 50 osób, a 9 września 1940 r. – nalot na Tel Awiw, zabijając ponad 100 osób.
W listopadzie 1940 roku do zatoki Hajfy przybił statek Atlantic z 1800 nielegalnymi imigrantami żydowskimi z Europy. Okręt nie mogąc przedostać się przez brytyjską blokadę, długo błąkał się po morzu. Po przybiciu do brzegów Palestyny, żydowscy imigranci zostali internowani przez władze brytyjskie i deportowani na Mauritius.
25 listopada 1940 roku do zatoki Hajfy wpłynął statek Patria z 1771 żydowskimi uchodźcami z Europy. Brytyjskie władze postanowiły odesłać nielegalnych imigrantów na Mauritius. Wówczas członkowie Hagany wysadzili statek, który zatonął (zginęło 257 imigrantów). Ocalonych imigrantów umieszczono w obozie dla internowanych Athlit, blisko Hajfy.
W grudniu 1940 roku u brzegów Palestyny zatonął statek Salvador z kilkuset nielegalnymi żydowskimi imigrantami. Statek zatonął nie otrzymawszy żadnej pomocy od Brytyjczyków.
Na wiosnę 1941 roku Brytyjczycy zaniepokojeni sukcesami Niemców i możliwością współpracy nazistów z Arabami, rozpoczęli bliższą współpracę z żydowską organizacją militarną Hagana.
8 czerwca 1941 roku wojska brytyjskie operujące z Palestyny najechały na Syrię i Liban, które były podporządkowane nazistowskiemu rządowi Vichy.
W dniach 10-12 czerwca 1941 r. włoskie bombowce kilkakrotnie zbombardowały Hajfę i Tel Awiw, zabijając 12 osób.
Jesienią 1942 roku Brytyjczycy zaczęli ograniczać współpracę z żydowską Haganą. Wynikało to z oddalenia niemieckiego zagrożenia dla Palestyny. Brytyjczycy usiłowali rozbroić Żydów, jednakże ci przeszli do działalności podziemnej.
18 lutego 1943 roku do Palestyny przybyła grupa 858 żydowskich dzieci z Polski, które przebyły długą drogę ucieczki przez Iran lub Indie. Zostały one nazwane „dziećmi Teheranu”.
W 1943 roku muzułmański wielki mufti Jerozolimy hadżi Amin el-Hussajni wystosował do niemieckiego ministra spraw zagranicznych Joachima von Ribbentropa list z prośbą o interwencję na Bałkanach w celu powstrzymania dalszego napływu Żydów europejskich do Palestyny.
12 lutego 1944 roku żydowska organizacja zbrojna Irgun rozpoczęła walkę z brytyjską władzą mandatową w Palestynie. Jako pierwsi atakowani byli brytyjscy oficerowie imigracyjni w Jerozolimie, Tel Awiwie i Hajfie.
20 września 1944 roku brytyjskie dowództwo utworzyło w Palestynie żydowską brygadę wojskową. Dowódcą brygady został Ernest Frank Benjamin (Żyd urodzony w Kanadzie). Brygadę nazwano "Chativa Yehudit Lohemet", w skrócie "Chi’l". Sztandar brygady posiadał pośrodku złotą gwiazdę Dawida, a u góry i na dole znajdowały się niebieskie pasy. Służyło w niej 5 tys. żydowskich żołnierzy.
W październiku 1944 roku brytyjskie władze przeprowadziły w Palestynie rozległą operację przeciwko Irgunowi i Lechi. Aresztowanych żydowskich działaczy deportowano do Erytrei, gdzie utworzono obóz dla internowanych. Do końca brytyjskiego mandatu internowano tam prawie 700 żydowskich aktywistów.
Szósta alija (1941–1947).
Szósta fala żydowskich imigrantów przybywała do Palestyny w trudnych wojennych latach 1941–1947.
W tej szóstej Aliji przybyli nieliczni, którym udało się uciec przed zagładą w Europie.
Wzrost napięcia.
W 1945 roku Liga Arabska (Egipt, Arabia Saudyjska, Liban, Syria i Irak) wywarła silny nacisk na Wielką Brytanię, która utrzymała limity żydowskiej imigracji do Palestyny.
Pomimo to, 28 sierpnia 1945 roku statek Dalin przybił do brzegów Palestyny w okolicach miasta Cezarea. Na lądzie wylądowało 35 nielegalnych żydowskich imigrantów. W ten sposób rozpoczęła się ostatnia i największa fala nielegalnej żydowskiej imigracji do Palestyny.
16 września 1945 roku brytyjski premier Clement Richard Attlee odrzucił propozycję prezydenta Stanów Zjednoczonych Trumana o wpuszczeniu do Palestyny 100 tys. Żydów z Europy. Atlee wprowadził ograniczenia żydowskiej imigracji, zezwalając jedynie na napływ 18 tys. Żydów rocznie. Palestyna miała być państwem żydowsko-arabskim.
W takiej sytuacji żydowskie organizacje zbrojne działające w Palestynie zerwały wszelką współpracę z Brytyjczykami. Wysiłki skierowano na organizację nielegalnej imigracji żydowskiej oraz na walkę z brytyjską władzą mandatową.
10 października 1945 roku Żydzi zaatakowali brytyjski obóz dla internowanych Atlit pod Hajfą. Uwolniono 208 nielegalnych żydowskich imigrantów.
1 listopada 1945 roku Hagana, Irgun i Lechi przeprowadziły sabotaż linii kolejowych w 135 miejscach, zaatakowały cele w porcie w Hajfie i Jafie oraz stację kolejową w Lod. 27 grudnia 1945 roku – przeprowadziły zamach terrorystyczny na budynki brytyjskiego wywiadu w Jerozolimie i Jafie.
1 stycznia 1946 roku rząd brytyjski ponowił ograniczenia żydowskiej imigracji do Palestyny. Istniała zgoda na zaledwie 1,5 tys. Żydów miesięcznie.
W odwecie, w styczniu 1946 roku żydowskie organizacje zbrojne zaatakowały w Palestynie posterunki brytyjskiej policji w Kefar Witkin, Shfar’am i Sarona, oraz 3 brytyjskie lotniska (niszcząc 37 samolotów). W kwietniu przeprowadzono sabotaż na węźle kolejowym w Aszdod.
1 maja 1946 roku "Amerykańsko-Brytyjska Komisja" orzekła, że rozwiązaniem problemu żydowskiego byłoby wpuszczenie 100 tys. Żydów do Palestyny. W owym czasie w specjalnych obozach przejściowych w Europie znajdowało się ponad 250 tys. Żydów, pozbawionych własnych rodzin, domów i jakichkolwiek środków do życia. Dodatkowo Brytyjczycy zamknęli dla Żydów swój sektor okupacyjny w Niemczech, a Amerykanie zezwalali na napływ do swojego sektora jedynie 5 tys. Żydów miesięcznie. Żydzi europejscy po tragedii Holocaustu byli pozostawieni sami sobie. Nowa amerykańska propozycja była dla nich szansą znalezienia domu, jednakże Brytyjczycy odrzucili ją.
W czerwcu 1946 roku żydowskie organizacje zbrojne wysadziły 11 mostów łączących Palestynę z sąsiednimi krajami. W odwecie Brytyjczycy wzmocnili kontyngent wojskowy w Palestynie i rozpoczęli akcję terroru. Aresztowano 2700 Żydów, z których większość osadzono w obozie dla internowanych w Rafah.
22 lipca 1946 roku Irgun i Lechi przeprowadziły zamach bombowy na hotel King David w Jerozolimie, siedzibę dowództwa wojsk brytyjskich w Palestynie. Pomimo telefonicznych ostrzeżeń hotelu nie ewakuowano. Zginęło 91 osób, a 45 zostało rannych. Brytyjczycy twierdzili później, że żadnego ostrzeżenia nie otrzymali.
Wielu Żydów potępiło ten zamach (między innymi: Chaim Weizman i Dawid Ben Gurion).
Brytyjczycy po zamachu nasilili kontrole, ogłaszając godzinę policyjną w Jerozolimie i Tel Awiwie. W sierpniu Brytyjczycy założyli obóz dla internowanych na Cyprze. Do 1948 roku osadzono tam 50 tys. nielegalnych żydowskich imigrantów, którym nie udało się przedostać do Palestyny]. W całym 1946 roku przez brytyjską blokadę udało się przedostać 22 statkom, które do Palestyny przywiozły ponad 20 tys. Żydów.
Na jesieni 1946 roku podziemne żydowskie organizacje w Palestynie nasiliły swoją aktywność. Równocześnie zakładano nowe ufortyfikowane osiedla, które najczęściej były położone w strategicznych punktach Palestyny. Wobec nasilenia terroru, w lutym 1947 roku Brytyjczycy ewakuowali z Palestyny rodziny swoich żołnierzy.
W lipcu 1947 roku brytyjskie okręty wojenne zatrzymały u wybrzeży Palestyny statek Exodus 1947 z 4,5 tys. żydowskich uchodźców na pokładzie. Statek został siłą zmuszony do zawrócenia do portu Marsylia we Francji. Następnie popłynął do Hamburga w Niemczech, gdzie policja siłą zmusiła Żydów do opuszczenia statku. Uwaga opinii publicznej świata była skupiona na dramacie tych Żydów.
Na jesieni 1947 roku Żydzi i Arabowie w Palestynie zaczęli się zbroić. W wielu miejscach, aby zapobiec wybuchowi zbrojnych incydentów, dochodziło do podpisania lokalnych „układów o nieagresji” (około 100) między arabskimi wsiami a żydowskimi kibucami.
Sprawa Palestyny w ONZ.
Rząd brytyjski zdawał sobie sprawę, że sytuacja w Mandacie Palestyny wymyka się spod kontroli, dlatego 2 kwietnia 1947 oficjalnie przekazał sprawę Palestyny do Organizacji Narodów Zjednoczonych. 13 maja 1947 powołano komisję UNSCOP, która zaleciła zakończenie brytyjskiego mandatu nad Palestyną i utworzenie dwóch państw: żydowskiego oraz arabskiego.
29 listopada 1947 Zgromadzenie Ogólne ONZ przyjęło rezolucję nr 181. Była to decyzja w sprawie podziału Palestyny. Państwo żydowskie miało składać się z trzech kawałków, o trudnych do obrony granicach. Poza jego granicami miała być także stolica judaizmu i symbol tradycji żydowskiej – Jerozolima. Rezolucja ONZ podawała datę zakończenia brytyjskiego mandatu w Palestynie na 14 maja 1948.
Żydzi przyjęli postanowienie ONZ, natomiast Arabowie odrzucili.
Wojna domowa w Palestynie.
Zaraz po przyjęciu decyzji ONZ, arabskie oddziały zbrojne w Palestynie rozpoczęły kampanię ataków na żydowską komunikację pomiędzy osiedlami żydowskimi. Przemoc bardzo szybko przybrała rozmiary prawdziwej wojny domowej.
Pierwszy akt wojny nastąpił 30 listopada 1947 roku, kiedy to został zaatakowany żydowski autobus w pobliżu Lod.
Państwo Izrael.
14 maja 1948 roku o godzinie 16.00, Dawid Ben Gurion odczytał na posiedzeniu "Rady Ludowej" ("Mo’ecet Ha-Am") w Tel Awiwie Deklarację Niepodległości, głoszącą o ustanowieniu Państwa Izrael.

</doc>
<doc id="1161780" url="https://pl.wikipedia.org/wiki?curid=1161780" title="Jeż">
Jeż

Jeż ("Erinaceus") – rodzaj ssaka z podrodziny jeży (Erinaceinae) w obrębie rodziny jeżowatych (Erinaceidae).
Zasięg występowania.
Rodzaj obejmuje gatunki występujące w Europie i Azji (Rosja, wschodnie Chiny i Korea).
Morfologia.
Długość ciała (bez ogona) 158–306 mm, długość ogona 17–42 mm, długość ucha 16–30 mm, długość tylnej stopy 34–54 mm; masa ciała 526–1400 g.
Systematyka.
Podział systematyczny.
Do rodzaju należą następujące żyjące współcześnie gatunki:
Opisano również gatunki wymarłe:
Jeż w kulturze.
W kulturze od czasów starożytności rozpowszechnił się obraz jeża niosącego jabłko nabite na kolce. Nie ma on nic wspólnego z rzeczywistością, gdyż jeże są zwierzętami owadożernymi. Pierwszy taki obraz przedstawił Pliniusz Starszy w dziele „Historia naturalna”, twierdząc, jakoby jeże miały w ten sposób zbierać zapasy na zimę. W anonimowym tekście „Fizjolog” z II wieku jabłka zastąpiono winogronami i dodano chrześcijański morał – jeż kradnący owoce z winnicy jest alegorią diabła, pragnącego ukraść „owoce duszy”. Wersję z winogronami powtórzył Izydor z Sewilli w VII wieku w swoim dziele „Etymologie”.

</doc>
<doc id="1161781" url="https://pl.wikipedia.org/wiki?curid=1161781" title="Tad Hilgenbrinck">
Tad Hilgenbrinck



</doc>
<doc id="1161783" url="https://pl.wikipedia.org/wiki?curid=1161783" title="PDM">
PDM



</doc>
<doc id="1161785" url="https://pl.wikipedia.org/wiki?curid=1161785" title="Kyun...! Ho Gaya Na">
Kyun...! Ho Gaya Na

Kyun...! Ho Gaya Na (tytuły – angielski: "Look What's Happened Now", "Kyun! Ho Gaya Na", niemiecki: "Kyun! Ho Gaya Na... und unsere Träume werden wahr"), to bollywoodzki komediodramat miłosny wyreżyserowany w 2004 roku przez debiutanta Samir Karnika. W rolach głównych Aishwarya Rai, Vivek Oberoi i Amitabh Bachchan.
Fabuła.
Arjun Khanna (Vivek Oberoi) żyje lekko i radośnie ścigając się wbrew zakazom matki w wyścigach samochodowych, grając w kręgle i spotykając się z kumplami, którym często powtarza, że "miłość i przegrana to 2 słowa, których nie ma w moim słowniku" ("Pyaar aur haar Arjun ke dictionary main nahin hai"). Kochany przez ojca (Om Puri), z którym odgrywają przed matką role dwóch psotnych chłopców i uwielbiany przez wszystko mu wybaczającą matkę, Arjun roztacza wokół siebie czar. Zaraża wszystkich swoim uśmiechem. Ufając w pełni rodzicom wierzy w moc aranżowanego małżeństwa. Wierzy, że rodzice w odpowiednim czasie znajdą mu odpowiednią żonę i to zapewni mu szczęście rodzinne, tak jak zapewniło jego dziadkom i rodzicom. Arjun nie szuka szczęścia w miłości, broni się wręcz przed nią, o czym wyśpiewuje z pasją swoim kumplom w knajpie: "żadnych obietnic życia i umierania razem".
Diya Malhotra (Aishwarya Rai) przeciwnie – marzy o wielkiej miłości, zdecydowanie odrzuca podsuwane przez ojca zdjęcie mężczyzny, z którym jej rodzina chciałaby zaaranżować małżeństwo.
Los styka ich ze sobą w pociągu w drodze do rodzinnego miasta Arjuna Mumbaju. Diya ma przez pewien czas pomieszkać w domu przyjaciela ojca (Tinu Anand), który okazuje się domem Arjuna. Przygotowuje się tam do egzaminu na pracownika socjalnego. Arjun przeszkadzając jej w nauce bawi ją swoimi żartami. Z czasem Diyę urzeka jego pogodna beztroska, bezpośredniość i przekora. Odkrywa, że pokochała Arjuna. Ta miłość została po cichu... zaplanowana przez jej ojca i rodziców Arjuna. Liczyli oni, że spotkanie, przebywanie razem obudzi w młodych miłość i w ten sposób dojdzie do odrzucanego przez Diyę aranżowanego małżeństwa. I rzeczywiście, Diya kocha Arjuna, ale on odkrywszy, że jest przez nią kochany, nie wie, jak się zachować. Zakochany nie przyznaje się do miłości nawet przed sobą. Woli pozostać w znanym sobie świecie zabawy, żartu i ukrywania uczuć. Gdy jeden z jego żartów, rani ją boleśnie, Diya wyjeżdża bez pożegnania. Czy Arjun zdąży zrozumieć swoje serce i odważy się ujawnić przed Diyą, co czuje, zanim w jej życiu pojawi się inny mężczyzna?
Muzyka i piosenki.
Muzykę do filmu skomponowało trio Shankar-Ehsaan-Loy, twórcy muzyki do takich filmów jak: "Misja w Kaszmirze" 2000, "Armaan", "Dil Chahta Hai", "Gdyby jutra nie było", "Lakshya", "Phir Milenge", "Bunty i Babli", "Nigdy nie mów żegnaj", "Don", "", "Heyy Babyy" i "Jhoom Barabar Jhoom" (2007).

</doc>
<doc id="1161790" url="https://pl.wikipedia.org/wiki?curid=1161790" title="Supermax">
Supermax

Supermax – typ nowoczesnego więzienia, w którym zastosowano szerokie środki kontroli nad skazanymi, między innymi stałe monitorowanie oraz identyfikatory pozwalające na zlokalizowanie więźnia. Przykładem jest zakład karny Souza-Baranowski. Liczba więzień tego typu w USA to 31, znajdują się w nich przestępcy skazani za najpoważniejsze przestępstwa. Każdy skazany ma osobną celę, nie kontaktuje się on w żaden sposób z innymi współwięźniami. Cela składa się z łóżka, toalety, prysznica, stolika, stołka, telewizora i wąskiego okienka. Nie odnotowano ucieczek z tego typu więzień. W 2005 roku skazani wygrali proces o niehumanitarne traktowanie (całkowitą izolację). Obecnie odchodzi się od więzień tego typu ze względu na prawdopodobnie wyższy odsetek recydywistów, być może powodowany izolacją i samotnością, które mają gorszy wpływ na resocjalizację. Inne badania jednak przeczą temu poglądowi.

</doc>
<doc id="1161791" url="https://pl.wikipedia.org/wiki?curid=1161791" title="Piotr Kosiorowski">
Piotr Kosiorowski

Piotr Kosiorowski (ur. 5 stycznia 1981 w Połczynie-Zdroju) – polski piłkarz grający na pozycji napastnika, a następnie pomocnika, działacz sportowy.
Kariera piłkarska.
Kosiorowski rozpoczynał swoją karierę w Polonii Warszawa. W jej barwach zadebiutował w rozgrywkach pierwszej ligi. W stołecznym zespole przerzucany był między pierwszym zespołem a rezerwami. W 2000 sięgnął razem z Polonią po Puchar Ligi. W 2002 przebywał na wypożyczeniu w Orlenie Płock. Latem następnego roku podpisał kontrakt z Błękitnymi Stargard Szczeciński, skąd kilka miesięcy później trafił do Świtu Nowy Dwór Mazowiecki. Następnie przez dwa lata grał w KSZO Ostrowiec Świętokrzyski.
W 2007 przeniósł się do swojego macierzystego zespołu – Polonii. Nie miał tam jednak pewnego miejsca w składzie, co spowodowało, że latem 2008 związał się umową z Dolcanem Ząbki. Od rundy wiosennej sezonu 2011/12 był zawodnikiem Sandecji Nowy Sącz. W grudniu 2013 rozwiązał umowę z tym klubem. 13 stycznia 2014 podpisał półroczną umowę z Pogonią Siedlce. Po rozstaniu z Pogonią wrócił do Polonii, z którą podpisał umowę 5 lipca 2015. Kosiorowski jako kapitan Czarnych Koszul pomógł zespołowi w wywalczeniu awansu do II ligi. Gra na środkach przeciwbólowych znacznie pogorszyła stan jego kolan. Po zakończeniu sezonu 2016/17 zakończył karierę piłkarską.
Po zakończeniu kariery.
Kosiorowski po zakończeniu kariery piłkarskiej rozpoczął pracę na stanowisku dyrektora sportowego Pogoni Siedlce. Z tym klubem współpracował od czerwca do grudnia 2018. Po rozwiązaniu umowy z Pogonią związał się z Widzewem Łódź. Od 15 stycznia 2019 pracował w Widzewie jako koordynator skautingu. W lipcu 2019 rozwiązał umowę. Później rozpoczął współpracę z Polonią Warszawa. Od 30 kwietnia 2020 pełni funkcję jej dyrektora sportowego.

</doc>
<doc id="1161794" url="https://pl.wikipedia.org/wiki?curid=1161794" title="Józefina Bakhita">
Józefina Bakhita

Józefina Bakhita, Giuseppina Bakhita (ur. 1868 w Olgossie, Sudan, zm. 8 lutego 1947 w Schio we Włoszech) – niewolnica pochodząca z Sudanu, zakonnica, święta Kościoła katolickiego. Jej wspomnienie liturgiczne obchodzone jest 8 lutego.
Życiorys.
Urodziła się w roku 1868 w Olgossie, niedaleko góry Agilere, w prowincji Darfur, w Sudanie. W wieku 9 lat została porwana przez arabskich handlarzy niewolników. Ten dramat spowodował, że zapomniała swego imienia. Nazwano ją „Bakhita”, co znaczy "mająca szczęście", "szczęściara". Wielokrotnie sprzedawana, doświadczyła licznych cierpień, m.in. na jej skórze wykonywano nożem tatuaże, a rany zasypywano solą. Gdy miała 15 lat, kupił ją włoski konsul, Callisto Legnani, który po kilkudziesięciu miesiącach zabrał ją ze sobą do Włoch. Tam została opiekunką dzieci w rodzinie Mariny Turiny Michieli. Ona, widząc dobroć i spokój w Bakhicie, oddała ją „do przyuczenia” siostrom kanosjankom (Zgromadzenie Sióstr Córek Miłości Służebnic Ubogich św. Magdaleny z Canossy). Tam otrzymała zgodę na poznanie wiary katolickiej, z którą spotkała się już wcześniej. 9 stycznia 1890 roku przyjęła chrzest, bierzmowanie i pierwszą komunię. Otrzymała imię Józefina. Kilka lat później wstąpiła do zakonu. Zgodnie z prawem włoskim nie była już niewolnicą, dlatego też nie wyjechała do Afryki, gdy otrzymała taki nakaz od pani Michieli, jej poprzedniej właścicielki. Przez ponad 50 lat życia zakonnego była wierną, pełną miłości, ciepła i troski służebnicą. Do jej obowiązków należały przede wszystkim prace fizyczne. Była kucharką, szwaczką, praczką czy furtianką. Ta ostatnia funkcja sprawiła, że o jej cieple przekonali się także świeccy spoza murów zakonnych. Wielokrotnie wystawiana na próbę, wyszydzana z powodu swojego pochodzenia, okazała się pełną wiary chrześcijanką. Do końca życia pracowała i modliła się w domu zakonnym w Schio. Zmarła na skutek choroby w 1947 roku. Pochowana została trzy dni po swojej śmierci, 11 lutego 1947 roku.
Życiorys Józefiny Bakhity Benedykt XVI przedstawił w encyklice "Spe salvi" jako przykład nierozerwalnej i determinującej relacji wiary i nadziei w życiu chrześcijan.
W 2009 powstał film biograficzny o życiu Józefiny Bakhity w reżyserii Giacomo Campiottiego.
Beatyfikacja i kanonizacja.
10 grudnia 1978 (niespełna dwa miesiące po swym wyborze) papież Jan Paweł II wydał dekret o heroiczności cnót Służebnicy Bożej, Józefiny Bakhity. Uroczystość beatyfikacyjna miała miejsce 17 maja 1992 roku w Rzymie (jej beatyfikacja była połączona z beatyfikacją Josemarii Escrivy). Proces kanonizacyjny zakończyła kanonizacja, której dokonał Jan Paweł II 1 października 2000 roku, również w Rzymie.
Patronka.
Św. Józefina Bakhita jest patronką Kościoła katolickiego w Sudanie, zgromadzeń sióstr i braci kanosjanów, a także wszystkich dzieł miłosierdzia, w szczególności na rzecz ubogich dziewcząt i kobiet. Swoim wstawiennictwem wspiera także projekt „Sudan 2000”, prowadzony przez kanosjanki, którego zadaniem jest organizowanie ośrodków edukacyjnych dla dzieci, młodzieży i kobiet afrykańskich z Sudanu.
W dniu jej wspomnienia liturgicznego (8 lutego) od roku 2015 obchodzony jest Światowy Dzień modlitwy i refleksji przeciwko handlowi ludźmi.
Za patronkę obrała ją też międzyzakonna „Sieć Bakhita do Spraw Przeciwdziałania i Pomocy Ofiarom Współczesnych Form Niewolnictwa”, stworzona w celu zwalczania i zapobiegania handlowi ludźmi oraz pomocy ofiarom tego procederu. 
Dzień obchodów.
W Kościele katolickim wspominana jest w dzienną rocznicę śmierci (8 lutego).
Ikonografia.
Jej nieliczne wizerunki przedstawiają ją jako kanosjankę z charakterystycznym welonem na głowie.

</doc>
<doc id="1161795" url="https://pl.wikipedia.org/wiki?curid=1161795" title="United States Bullion Depository">
United States Bullion Depository

United States Bullion Depository – amerykański skarbiec złota na terenie Fort Knox. Zbudowany w 1936, pierwsze złoto przywieziono tutaj koleją w 1937 drugi pod względem wielkości w USA – 4570 ton czystego złota o rynkowej wartości 133,2 miliardów dolarów (448 mld PLN – lipiec 2013), co czyni go największym takim repozytorium na świecie po skarbcu Banku Rezerw Federalnych w Nowym Jorku.

</doc>
<doc id="1161797" url="https://pl.wikipedia.org/wiki?curid=1161797" title="Księstwo Pindos">
Księstwo Pindos



</doc>
<doc id="1161798" url="https://pl.wikipedia.org/wiki?curid=1161798" title="MPP-61">
MPP-61

MPP-61 (ros. "МПП-61") – sowiecka, powojenna przeciwgąsienicowa mina przeciwpancerna..
Mina MPP-61 miała cylindryczny korpus wykonany z tworzywa sztucznego wypełniony 6,35 kg lanego trotylu. Mina była uzbrajana zapalnikiem MUND-62 z zapałem ZND (czas opóźnienia wybuchy 1,2 lub 3 s). Dodatkowo minę można było przekształcić w minę nieusuwalną poprzez wkręcenie w dno zapalnika naciągowego MUW i przekształcić w minę-pułapkę.
Duża wadą miny była niska odporność na wybuchy ładunków wydłużonych czy nacisk trałów walcowych. Dlatego miny MPP-61 jako przestarzałe zostały wycofane z uzbrojenia Armii Radzieckiej, a Wojsko Polskie zakupiło tylko partię próbną min MPP-61.

</doc>
<doc id="1161799" url="https://pl.wikipedia.org/wiki?curid=1161799" title="Edwin Holmes">
Edwin Holmes

Edwin Alfred Holmes (ur. w 1839 w Sheffield, zm. 21 stycznia 1919 w Tottenham) – brytyjski astronom amator. Był członkiem Brytyjskiego Stowarzyszenia Astronomicznego, pisywał regularnie do czasopisma „The English Mechanic and World of Science”.
W nocy z 6 na 7 listopada 1892 roku odkrył kometę okresową 17P/Holmes, za które to odkrycie otrzymał w nagrodę "Donohoe Comet Medal" Towarzystwa Astronomicznego Pacyfiku.

</doc>
<doc id="1161800" url="https://pl.wikipedia.org/wiki?curid=1161800" title="Vítězslav Hálek">
Vítězslav Hálek

Vítězslav Hálek (ur. 5 kwietnia 1835, zm. 8 października 1874) – czeski pisarz i poeta. Jeden z najważniejszych, obok Jana Nerudy i Karoliny Světlej, przedstawicieli grupy Majowców.
Najważniejszymi i zarazem najpopularniejszymi zbiorami poety są tomiki Večerní písně (1859) i V přírodě (1872-1874). Innym ważnym jego cyklem Pohádky z naší vesnice (1874).
Zasługą Hálka było konsekwentne stosowanie jambu, będącego wtedy nowym osiągnięciem poezji czeskiej:
Utwory poety tłumaczył na język polski Władysław Bełza.

</doc>
<doc id="1161806" url="https://pl.wikipedia.org/wiki?curid=1161806" title="Vitezslav Halek">
Vitezslav Halek



</doc>
<doc id="1161814" url="https://pl.wikipedia.org/wiki?curid=1161814" title="France II">
France II

SV France II - pięciomasztowy bark, jeden z windjammerów, był jednym z największych żaglowców jakie kiedykolwiek zbudowano.
Historia i rejsy.
Został zbudowany w 1911 r. we Francji w Stoczni "Chantiers et Ateliers de la Gironde" w Bordeaux. Posiadał windy parowe do obsługi żagli i lin. Transportował rudy niklu z Nowej Kaledonii do Europy. W 1922 r. osiadł na rafie Ouano (Nowa Kaledonia) na Pacyfiku. W 1944 r. został zbombardowany przez lotnictwo amerykańskie i całkowicie jego wrak znikł pod wodą na pozycji nawigacyjnej . 
W oparciu o oryginalne plany żaglowca "France II" został zaprojektowany, a w 2019 r. zbudowany, największy obecnie żaglowiec na świecie, SV Golden Horizon

</doc>
<doc id="1161816" url="https://pl.wikipedia.org/wiki?curid=1161816" title="Todor Burmow">
Todor Burmow

Todor Stojanow Burmow (bułg. Тодор Стоянов Бурмов, ur. 2 stycznia 1834 we wsi Draganowci, zm. 25 października 1906 w Sofii) – bułgarski polityk, członek Partii Konserwatywnej i Partii Postępowo-Liberalnej. Deputowany do Wielkiego Zgromadzenia Narodowego 1. kadencji (1879) oraz Zwyczajnego Zgromadzenia Narodowego 1. (1879) i 2. kadencji (1880). Pierwszy premier Księstwa Bułgarii (1879), minister spraw wewnętrznych (1879) i minister finansów (1886). Członek rzeczywisty Bułgarskiego Towarzystwa Literackiego.
Życiorys.
W 1857 ukończył Kijowską Akademię Duchowną, następnie pracował jako nauczyciel w Gabrowie. Po 1860 był redaktorem gazet „Български книжици” (w tłum. "Bułgarskie Księgi"), „Съветник” (w tłum. "Radca") i „Време” (w tłum. "Czas"). W okresie sprawowania władzy przez tymczasowy rząd rosyjski pełnił funkcje wicegubernatora Płowdiwu i gubernatora Sofii.
Od 17 lipca do 6 grudnia 1879 stał na czele pierwszego bułgarskiego rządu. Jako premier usiłował ustabilizować sytuację w nowo powstałym Księstwie Bułgarii, wprowadzając stan wojenny w Warnie i na pozostałych obszarach objętych buntami ludności muzułmańskiej. Z powodu braku poparcia ze strony parlamentu, w którym politycy Partii Konserwatywnej nie mieli przekonującej większości, rząd Burmowa upadł zaledwie po kilku miesiącach.
W 1881 został członkiem krótko istniejącej Rady Państwa. W 1883 i w 1886 pełnił okresowo funkcję ministra finansów. Po rozpadzie Partii Konserwatywnej w połowie lat 80. wstąpił do prorosyjskiej Partii Postępowo-Liberalnej. Od 1884 był także członkiem rzeczywistym Bułgarskiego Towarzystwa Literackiego. Pracował jako redaktor gazet „Витоша” (w tłum. "Witosza"), „Български глас” (w tłum. "Bułgarski Głos") и „Светлина” (w tłum. "Światło"). Do ostatnich lat życia aktywnie uczestniczył w życiu politycznym kraju.
Funkcje sprawowane przez Burmowa w Radzie Ministrów.
Todor Burmow zajmował następujące stanowiska w rządach Bułgarii (w porządku chronologicznym):
Życie prywatne.
Todor Burmow był żonaty z Marionką (Marią) Iwanową Pyrwową-Zołotowicz (1835–1916), z którą miał trzy córki: Nadeżdę, Annę i Radę.

</doc>
<doc id="1161823" url="https://pl.wikipedia.org/wiki?curid=1161823" title="Kazimierz Pałasz">
Kazimierz Pałasz

Kazimierz Czesław Pałasz (ur. 1 marca 1952 w Anielewie) – polski polityk, samorządowiec, w latach 1994–2010 prezydent Konina.
Życiorys.
Ukończył nauki polityczne na Wydziale Nauk Społecznych Uniwersytetu im. Adama Mickiewicza w Poznaniu, a także m.in. podyplomowe studium prawa pracy na tej uczelni.
Od 1969 do 1983 i ponownie w latach 1989–1994 pracował w konińskiej hucie aluminium, ostatnio jako kierownik działu kadr i płac. Pomiędzy tymi okresami był kierownikiem biura rady wojewódzkiej PRON w Koninie. W 1994 i 1998 rada miasta Konina powoływała go na urząd prezydenta miasta. W bezpośrednich wyborach samorządowych w 2002 i 2006 ponownie był wybierany na to stanowisko. W 2009 bez powodzenia kandydował do Parlamentu Europejskiego. W 2010 nie ubiegał się o reelekcję na prezydenta miasta, uzyskał mandat radnego sejmiku wielkopolskiego z ramienia SLD. W 2011 został pracownikiem Zespołu Elektrowni Pątnów-Adamów-Konin, w 2016 przeszedł na emeryturę.
W październiku 2012 został wiceprzewodniczącym sejmiku. W 2014 utrzymał mandat radnego na kolejną kadencję. W 2018 nie uzyskał reelekcji. Bezskutecznie kandydował w 2011 do Senatu i w 2015 do Sejmu.
W 1999 został członkiem zarządu Związku Miast Polskich, w latach 2003–2011 pełnił funkcję wiceprezesa w tej organizacji. Od 1998 do 2007 przewodniczył konwentowi Państwowej Wyższej Szkoły Zawodowej w Koninie. Od 2004 do 2008 oraz od 2009 do 2013 wchodził w skład Rady Zamówień Publicznych. W latach 2004–2011 był wiceprzewodniczącym rady programowej Konkursu Ministra Środowiska „Lider Polskiej Ekologii”.
W okresie PRL należał do ZMS i ZSMP. Od 1972 do rozwiązania działał w Polskiej Zjednoczonej Partii Robotniczej. W 1990 przystąpił do SdRP, następnie w 1999 do Sojuszu Lewicy Demokratycznej.
Życie prywatne.
Żonaty (żona Halina), ma córkę Jolantę.
Odznaczenia.
Odznaczony m.in. Krzyżem Kawalerskim (2004) i Oficerskim (2010) Orderu Odrodzenia Polski, Brązowym i Srebrnym Krzyżem Zasługi, a także Medalem 40-lecia PRL.

</doc>
<doc id="1161829" url="https://pl.wikipedia.org/wiki?curid=1161829" title="PT-Mi-Ba-III">
PT-Mi-Ba-III

PT-Mi-Ba-III (Protitanková mina bakelitová III) – czechosłowacka przeciwgąsienicowa mina przeciwpancerna. Z uwagi na minimalną zawartość części metalowych trudna do wykrycia przy pomocy wykrywaczy saperskich.
PT-Mi-Ba-III ma korpus wykonany z tworzywa sztucznego zawierający 8 kg trotylu. W środkowej części korpusu znajduje się otwór wewnątrz którego umieszczany jest zapalnik o działaniu naciskowym typu Ro-2 z zapałem Žk. Mina posiada wyższą niż miny starszej generacji odporność na trałowanie ładunkami wydłużonymi. Jej wadą jest brak dodatkowych gniazd na zapalniki przekształcające ją w minę nieusuwalną.
Mina PT-Mi-Ba-III była produkowana licencyjnie w Polsce i nadal pozostaje na uzbrojeniu Wojska Polskiego.

</doc>
<doc id="1161832" url="https://pl.wikipedia.org/wiki?curid=1161832" title="Miernik ciśnienia tętniczego krwi">
Miernik ciśnienia tętniczego krwi



</doc>
<doc id="1161833" url="https://pl.wikipedia.org/wiki?curid=1161833" title="Aleksandrówka (Pierożki)">
Aleksandrówka (Pierożki)

Aleksandrówka – kolonia wsi Pierożki w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.

</doc>
<doc id="1161834" url="https://pl.wikipedia.org/wiki?curid=1161834" title="Chmielowszczyzna (Chmielowszczyzna)">
Chmielowszczyzna (Chmielowszczyzna)

Chmielowszczyzna – kolonia wsi Chmielowszczyzna w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.

</doc>
<doc id="1161836" url="https://pl.wikipedia.org/wiki?curid=1161836" title="Dziewiczy Ług">
Dziewiczy Ług

Dziewiczy Ług – kolonia wsi Słójka w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.

</doc>
<doc id="1161842" url="https://pl.wikipedia.org/wiki?curid=1161842" title="Grodzisko (Nowe Trzciano)">
Grodzisko (Nowe Trzciano)

Grodzisko – kolonia wsi Nowe Trzciano w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.

</doc>
<doc id="1161843" url="https://pl.wikipedia.org/wiki?curid=1161843" title="Raghunatha Bhatta Goswamin">
Raghunatha Bhatta Goswamin

Raghunatha Bhatta Goswamin (ur. 1505, zm. 1579) – święty i teolog gaudija wisznuizmu, jeden z grupy Sześciu Goswamich, uznawany za idealnego wyznawcę "bhaktijogi" i ideał sługi Ćajtanji Mahaprabhu (inkarnacji Kryszny). 
Życiorys.
Urodził się w pobożnej rodzinie wyznawców wisznuizmu we Wschodnim Bengalu (obecny Bangladesz). Jego ojciec Tapana Miszra znał Ćajtanję Mahaprabhu i niekiedy gościł u siebie w domu. Podczas tych wizyt Ragunatha miał przywilej masowania stóp Ćajtanji.
Raghunatha studiował retorykę i gramatykę sanskrytu oraz święte pisma hinduizmu. Po zakończeniu nauki ojciec wysłał go do Puri, gdzie Raghunatha spędził osiem miesięcy służąc Ćajtanji i gotując dla niego. W podziękowaniu otrzymał od Ćajtanji girlandę wykonaną z tulasi.
Po śmierci rodziców Raghunatha wrócił do świątyni Dźagannatha w Puri, gdzie ponownie spędził osiem miesięcy w służbie Ćajtanji. Następnie został przez Ćajtanję wysłany do Vrindavanu i tam studiował "Wedy" i "Purany" (m.in. "Bhagawatapurana") pod kierunkiem Rupy i Sanatany Goswaminów oraz został przyjęty do grupy Sześciu Goswaminów.
Uczniowie Raghunathy wznieśli we Vrindavanie świątynię Gaura-Gowinda. Wszystkie odłamy gaudija wisznuizmu uznają Raghunathę za swojego mistrza duchowego ("guru").

</doc>
<doc id="1161845" url="https://pl.wikipedia.org/wiki?curid=1161845" title="Hały-Ług">
Hały-Ług

Hały-Ług – kolonia w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego. Mieszkańcy meldowani są pod adresem: kol. Słójka.
Nazwa miejscowości.
Urzędowe skorowidze z 1962 i 1967 r. podają nazwę "Hały Ług". Nazwa pochodzi od białoruskiego "łuh -" podmokła łąka oraz od "hoły" (nagi). Nazwa potoczna to "Hały Łuh," przy czym "a w nazwie" można uznać za "akające" czyli nieakcentowane "o," ponieważ dwa słowa łączą się w jedno, "Hałyłuh," z jednym akcentem na "u". Zapis historyczny: "Hoły Łuh", XVIII w. Oficjalna forma "Hały-Ług" pojawiła się w urzędowym wykazie opublikowanym w latach 1980-1982 niepoprzedzona ogłoszeniem zmiany nazwy w Monitorze Polskim ani konsultacjami z mieszkańcami, zatem (podobnie jak nazwy Biały Ług, Dziewiczy Ług, Litwinowy Ług, Kozłowy Ług w tej samej gminie Szudziałowo) można ją uważać za nielegalną, wprowadzoną z naruszeniem prawa. Obecna nazwa urzędowa jest także niezgodna z ogólnymi zasadami przyjętymi przez Komisję Nazw Miejscowości i Obiektów Fizjograficznych: "Zasadą przyjętą przez KNMiOF jest niepolonizowanie form nazewniczych zgodnych z systemem językowym mniejszości, np. oficjalnie zatwierdzoną nazwą jest Hrud [w woj. lubelskim], a nie spolonizowana" "nazwa Grąd".

</doc>
<doc id="1161846" url="https://pl.wikipedia.org/wiki?curid=1161846" title="Iwniki">
Iwniki

Iwniki – osada leśna w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.

</doc>
<doc id="1161848" url="https://pl.wikipedia.org/wiki?curid=1161848" title="Pediastrum">
Pediastrum



</doc>
<doc id="1161851" url="https://pl.wikipedia.org/wiki?curid=1161851" title="Administrator bazy danych">
Administrator bazy danych

Administrator bazy danych ( ‘zarządca’), żargonowo DBA () – informatyk zajmujący się zarządzaniem bazą danych i odpowiedzialny za jej poprawne działanie. Szczególny przypadek administratora systemów komputerowych.
Do najczęstszych obowiązków można zaliczyć:

</doc>
<doc id="1161852" url="https://pl.wikipedia.org/wiki?curid=1161852" title="Wacław Grabkowski">
Wacław Grabkowski

Wacław Grabkowski, pseudonim "Rafał Czerwczyk" (ur. 28 marca 1953 we Wrocławiu) – polski pisarz.
Jest laureatem: I Nagrody Stowarzyszenia Pisarzy Polskich i miesięcznika Odra (miesięcznik) w konkursie literackim, za opowiadanie pt. Wypalacz drutu, I Nagrody Biura Obchodów Milenium Wrocławia i miesięcznika „Odra”, za opowiadanie pt. Wrocław i trzy harmonie ojca, Nagrody Głównej w ogłoszonym przez Oficynę Wydawniczą ATUT konkursie na powieść współczesną, za powieść pt. "Dzieci z Wilczego Kąta", II Nagrody Wydawnictwa Dolnośląskiego w ogólnopolskim konkursie na polską powieść współczesną, za powieść pt. "Park Wschodni". Od 2000 roku jest członkiem Stowarzyszenia Pisarzy Polskich, a od 2010 jest również członkiem Stowarzyszenia Wratislaviae Amici. W latach 2011–2013 pełnił funkcję sekretarza Zarządu, a od 2013 do 2015 był członkiem Komisji Rewizyjnej tego stowarzyszenia. Syn Stanisława Grabkowskiego i Michaliny Sypek, mieszka we Wrocławiu.
Twórczość.
Powieści i opowiadania:

</doc>
<doc id="1161855" url="https://pl.wikipedia.org/wiki?curid=1161855" title="World Oshu Kai Okinawa Shorin-Ryu Karate Do Kobudo Federation">
World Oshu Kai Okinawa Shorin-Ryu Karate Do Kobudo Federation

World Oshu Kai Okinawa Shorin-Ryu Karate Do Kobudo Federation (W.O.F.) – światowa organizacja założona w 1993 roku przez okinawskiego mistrza karate i kobudō – Kenyu Chinen.
Organizacja zarejestrowana jest w Prefekturze Okinawy (Japonia), jej siedziba i główne Dojo znajduje się w tradycyjnym kompleksie "Mura-Saki-Mura" w Yomitan (Okinawa-Japonia). W organizacji uprawiane są dwie szkoły walki z Okinawy: Okinawa Shorin-Ryu Karate oraz Okinawa Kobudō.
Sensei Kenyu Chinen – 9 dan jest bezpośrednim uczniem mistrzów: Choshina Chibany, Shuguro Nakazato i Katsuya Miyahiry z zakresu Shorin-Ryu oraz Shinpou Matayoshi z zakresu kobudō.
Obecnie organizacja zrzesza ponad 20 państw z obu Ameryk, Azji, Europy i Afryki. Organizacja ściśle współpracuje z innymi tradycyjnymi organizacjami z Okinawy. Słowo „Oshu Kai” oznacza „stowarzyszenie królewskich ćwiczeń” i określa tylko nazwę organizacji.
Przedstawicielem W.O.F. w Polsce jest sensei Aleksander Staniszew – 8 dan, pełniący funkcję sekretarza generalnego.

</doc>
<doc id="1161858" url="https://pl.wikipedia.org/wiki?curid=1161858" title="Klin (województwo podlaskie)">
Klin (województwo podlaskie)

Klin – osada leśna w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.
Prawosławni mieszkańcy należą do parafii w Ostrowiu Północnym, a katoliccy mieszkańcy do parafii w Szudziałowie.

</doc>
<doc id="1161862" url="https://pl.wikipedia.org/wiki?curid=1161862" title="Komosa solniskowa">
Komosa solniskowa

Komosa solniskowa, k. grubolistna ("Chenopodium chenopodioides " (L.) Aellen) – gatunek rośliny wieloletniej należący do rodziny szarłatowatych. Według nowszych ujęć taksonomicznych prawidłowa nazwa gatunku to "Oxybasis chenopodioides" (L.) S. Fuentes et al.. Występuje w Europie, Azji, północnej Afryce i Ameryce.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku otrzymała kategorię DD (stopień zagrożenia nie może być określony).

</doc>
<doc id="1161863" url="https://pl.wikipedia.org/wiki?curid=1161863" title="Knyszewicze Małe">
Knyszewicze Małe

Knyszewicze Małe – przysiółek wsi Chmielowszczyzna w Polsce, położony w województwie podlaskim, w powiecie sokólskim, w gminie Szudziałowo.
W latach 1975–1998 przysiółek administracyjnie należał do województwa białostockiego.

</doc>
<doc id="1161868" url="https://pl.wikipedia.org/wiki?curid=1161868" title="Litwinowy Ług">
Litwinowy Ług

Litwinowy Ług – kolonia wsi Wierzchlesie w Polsce, położona w województwie podlaskim, w powiecie sokólskim, w gminie Szudziałowo. W latach 1975–1998 kolonia administracyjnie należała do województwa białostockiego.
Wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie.
Nazwa miejscowości.
Urzędowy skorowidz z 1924 r. podaje nazwę "Litwin Łuh". Nazwa pochodzi od "łuh -" podmokła łąka. Forma "Litwinowy Ług" pojawiła się w urzędowym wykazie opublikowanym w latach 1980-1982 niepoprzedzona ogłoszeniem zmiany nazwy w Monitorze Polskim ani konsultacjami z mieszkańcami, zatem (podobnie jak nazwy Biały Ług, Dziewiczy Ług, Hały-Ług, Kozłowy Ług w tej samej gminie Szudziałowo) można ją uważać za nielegalną, wprowadzoną z naruszeniem prawa. Nazwa potoczna to "Litwin Łuh". Obecna nazwa urzędowa jest także niezgodna z ogólnymi zasadami przyjętymi przez Komisję Nazw Miejscowości i Obiektów Fizjograficznych: "Zasadą przyjętą przez KNMiOF jest niepolonizowanie form nazewniczych zgodnych z systemem językowym mniejszości, np. oficjalnie zatwierdzoną nazwą jest Hrud [w woj. lubelskim], a nie spolonizowana" "nazwa Grąd".

</doc>
<doc id="1161871" url="https://pl.wikipedia.org/wiki?curid=1161871" title="Miszkieniki Małe">
Miszkieniki Małe

Miszkieniki Małe – kolonia wsi Zubrzyca Mała w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.
Prawosławni mieszkańcy wsi podlegają parafii pw. Św. Apostołów Piotra i Pawła w niedalekim Samogródzie, a wierni kościoła rzymskokatolickiego należą do parafii Najświętszej Maryi Panny Pośredniczki Łask i św. Agaty w Minkowcach.

</doc>
<doc id="1161873" url="https://pl.wikipedia.org/wiki?curid=1161873" title="Rowek">
Rowek

Rowek – wieś w Polsce położona w województwie podlaskim, w powiecie sokólskim, w gminie Szudziałowo.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie.

</doc>
<doc id="1161875" url="https://pl.wikipedia.org/wiki?curid=1161875" title="Tsuneo Niijima">
Tsuneo Niijima

 – japoński astronom amator.
Odkrył łącznie 32 planetoidy (z czego 2 samodzielnie, 29 wspólnie Takeshim Uratą, a jedną wspólnie z Kiyotaką Kanai). Jest też współodkrywcą komety okresowej 112P/Urata-Niijima.
W uznaniu jego zasług jedną z planetoid nazwano (5507) Niijima.

</doc>
<doc id="1161878" url="https://pl.wikipedia.org/wiki?curid=1161878" title="Pierekał">
Pierekał

Pierekał – kolonia wsi Talkowszczyzna w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.

</doc>
<doc id="1161879" url="https://pl.wikipedia.org/wiki?curid=1161879" title="Cmentarz miejski">
Cmentarz miejski

Cmentarz Miejski

</doc>
<doc id="1161881" url="https://pl.wikipedia.org/wiki?curid=1161881" title="Samogród">
Samogród

Samogród – kolonia wsi Suchynicze w Polsce, położona w województwie podlaskim, w powiecie sokólskim, w gminie Szudziałowo. 
Historia.
Dawny ,pohost Samohrud", późniejsza greckokatolicka fundacja Kazimierza i Zuzanny z Kanimerów Wiszczyńskich.
W latach 1975–1998 Samogród administracyjnie należał do województwa białostockiego.
W Samogrodzie znajduje się parafialna cerkiew prawosławna pod wezwaniem Świętych Apostołów Piotra i Pawła.
Nazwa miejscowości.
Nazwa miejscowości pochodzi od białoruskiego "hrud" - wyżej położone, suchsze miejsce pośród podmokłego terenu. "Pohost" (pahost - z akcentem na "o") współcześnie znaczy cmentarz, w tym przypadku z cerkwią i plebanią. Nazwa potoczna: "Samahrud" (z akcentem na "u"). Grzegorz Ryżewski przytacza ok. 20 zapisów nazwy "Samohrud, Hrud, samohrudzki" w polskojęzycznych dokumentach urzędowych z XVIII w., poczynając od "funduszu cerkwi samohrudzkiej,"1709 r. Znany jest także zapis z 1753 r.: "w dobrach naszych nazywaiących się Samohrud""." Oficjalne starania o powrót historycznej i żywej nazwy Samohrud zapoczątkowano w roku 1998. MSWiA odpowiedziało wówczas, że nie może uznać przedstawionego pisemnego poparcia mieszkańców, gdyż miejscowość jest "niezamieszkała" (faktycznie nieliczni mieszkańcy są, dla wygody sołtysów, meldowani pod nazwą sąsiedniej, większej miejscowości, co jest częstą praktyką). Kolejna weryfikacja, w 2009 r., również konsekwentnie ominęła tę miejscowość jako rzekomo "nieistniejącą".
Najnowsze próby przywrócenia żywej nazwy historycznej.
Wobec braku do tej pory jakiejkolwiek weryfikacji nazwy "Samogród", przedstawiciel organizacji mniejszości białoruskiej w Polsce skierował do Komisji Nazw Miejscowości i Obiektów Fizjograficznych wniosek o podjęcie weryfikacji w drugiej z ustawowych procedur (tzn. z inicjatywy Komisji), dołączając opinię Dziekana Prawosławnego Okręgu Sokólskiego z dn.20.02.2013r. oraz zapewnienie wójta, iż - w razie zadeklarowania przez Komisję zamiaru przywrócenia  żywej nazwy historycznej - w ustawowym terminie 30 dni nie wyrazi on sprzeciwu. We wniosku podnoszono, że w takiej procedurze bierność w tej sprawie katolickiej większości w gminie nie byłaby przeszkodą dla powrotu nazwy "Samohrud". Ponadto zanim Komisja zażąda, by wszystko odbyło się jednak w innej ustawowej procedurze (tj. z inicjatywy rady gminy), powinna rozważyć, czy merytorycznie, socjologicznie, społecznie byłoby właściwe i konieczne, by o nazwie "pohostu"-cerkwi de facto decydowała katolicka większość radnych (nawet poprzez zwykłe niezajęcie się tą kwestią), pomimo że zgodnie z ustawą gminy nie mają kompetencji w sprawach nazewnictwa miejscowości, nie mogą podejmować „decyzji”, jedynie opiniują. Wspomniany wniosek prawosławnej mniejszości o podjęcie przez Komisję weryfikacji w drugiej z ustawowych procedur (tzn. z inicjatywy Komisji) został przez nią odrzucony; nie wzięto pod uwagę tego, że wobec braku zainteresowania katolickiej większości w gminie nazwą cerkwi inicjatywa władz gminy w postaci wniosku w tej sprawie do Komisji jest mało prawdopodobna, w praktyce - jak się okazało - niemożliwa.
Przyczyny impasu w kwestii nazewnictwa.
Jarosław Iwaszkiewicz zauważył: "Całe pokłady historii i prehistorii drzemią w tych nazwach" [...]"Chrzestni rodzice" [Komisja NMiOF] "wyraźnie prześladują literę „h”." (Owo prześladowanie litery „h” to oczywiście metafora na użytek PRL-owskiej cenzury, liter się nie prześladuje). Natomiast przyczyna impasu wynikająca z wypowiedzi polskich językoznawców z Komisji to nieprzestrzeganie uprzednio przyjętych zasad (albo błędne przeświadczenie, że zostały one już zastosowane): "Zasadą przyjętą przez KNMiOF jest niepolonizowanie form nazewniczych zgodnych z systemem językowym mniejszości, np. oficjalnie zatwierdzoną nazwą jest Hrud [w woj. lubelskim], a nie spolonizowana "nazwa Grąd"". W nazewnictwie   pogranicza wschodniego z ludnością „w zasadzie dwujęzyczną” (polsko-białoruską) […]urzędowe formy nazw geograficznych ustalane są w polskiej postaci językowej i ortograficznej, ale zachowane są specyficzne cechy białoruskie […] utrwalone w wymowie ludowej”. […]Czasem nie chodzi o zjawisko gwarowe, ale błędy ortograficzne wynikające m.in. z zapisu potocznej wymowy, jak […] Hród (zamiast Hrud)[…]"." W tej sytuacji - gdy Komisja zasadniczo jest pozytywnie nastawiona do nazw tradycyjnych, podobnie jak właściciel obiektu i jego mieszkańcy, władze gminy zaś są jedynie bierne, więc nikt nie jest przeciw co do meritum sprawy  - przedstawiciele mniejszości białoruskiej przyczyn impasu upatrują w uchwale Komisji wykluczającej zastosowanie przez nią ww. drugiej z ustawowych procedur (czyli wymóg, by to władze gminy wystąpiły z wnioskiem, w pierwszej ustawowej procedurze). Zdaniem organizacji mniejszości wspomniana uchwała Komisji jest "niezgodna z koncepcją rozwiązywania problemów rozwiniętą przez Richarda Sennetta w jego postulacie, by wszelki dialog miał charakter „nieformalny” – to znaczy, że powinniśmy powstrzymać się przed ustalaniem proceduralnych zasad konwersacji przed jej rozpoczęciem""."

</doc>
<doc id="1161882" url="https://pl.wikipedia.org/wiki?curid=1161882" title="Tokyrau">
Tokyrau

Tokyrau (kaz. Тоқырау; ros. Токрау, "Tokrau", Жаманкуль, "Żamankul") – rzeka we wschodnim Kazachstanie, o śnieżnym reżimie. Jej długość wynosi 298 km, powierzchnia zlewni 21,1 tys. km², średni przepływ w górnym biegu 1,56 m³/s.
Źródła Tokyrau znajdują się w górach Kyzyłtas w środkowej części Pogórza Kazachskiego. Rzeka płynie na południe i ginie w piaskach nad jeziorem Bałchasz. W dolnym biegu okresowo wysycha.

</doc>
<doc id="1161884" url="https://pl.wikipedia.org/wiki?curid=1161884" title="Pisarzowce">
Pisarzowce

Pisarzowce – kolonia wsi Szczęsnowicze w Polsce, położona w województwie podlaskim, w powiecie sokólskim, w gminie Szudziałowo.
Folwark w powiecie sokólskim województwa białostockiego II Rzeczypospolitej. 
W latach 1975–1998 kolonia administracyjnie należała do województwa białostockiego.

</doc>
<doc id="1161885" url="https://pl.wikipedia.org/wiki?curid=1161885" title="Żamankul">
Żamankul



</doc>
<doc id="1161886" url="https://pl.wikipedia.org/wiki?curid=1161886" title="Suchy Hrud">
Suchy Hrud

Suchy Hrud – kolonia wsi Łaźnisko w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.
Prawosławni mieszkańcy kolonii należą do parafii św. Jerzego w Wierzchlesiu.

</doc>
<doc id="1161887" url="https://pl.wikipedia.org/wiki?curid=1161887" title="Stein am Rhein">
Stein am Rhein

Stein am Rhein – miasto w Szwajcarii, w kantonie Schaffhausen.
Miasto posiada dobrze zachowane średniowieczne centrum z dawnym układem ulic. Znajdują się tam zabytkowe mury i bramy miejskie. W dawnym murze miejskim znajdują się obecnie pomieszczenia mieszkalne. Średniowieczna część miasta jest przeznaczona wyłącznie do ruchu pieszego i jest powszechnie uważana za spokojne i urokliwe miejsce. Wiele średniowiecznych budynków jest pomalowanych pięknymi freskami, od których pochodzą ich nazwy, na przykład "Hirschen" - Jeleń, "Weisse Adler" - Biały Orzeł.
Kultura.
W 1972 Stein am Rhein otrzymało pierwszą Nagrodę Wakkera za zachowanie swojego architektonicznego dziedzictwa.

</doc>
<doc id="1161888" url="https://pl.wikipedia.org/wiki?curid=1161888" title="Toksykologia teoretyczna">
Toksykologia teoretyczna

Toksykologia teoretyczna to dział toksykologii zajmujący się definiowaniem podstawowych pojęć oraz opisywaniem trucizn i ich właściwości.
Toksykologia teoretyczna podzielona jest na:

</doc>
<doc id="1161889" url="https://pl.wikipedia.org/wiki?curid=1161889" title="Tołkacze">
Tołkacze

Tołkacze – kolonia wsi Kozłowy Ług w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.
W Tołkaczach urodził się rzeźbiarz Wiktor Tołkin (1922-2013). 

</doc>
<doc id="1161890" url="https://pl.wikipedia.org/wiki?curid=1161890" title="Genius loci">
Genius loci

Genius loci (łac. „duch opiekuńczy danego miejsca”) – duch lub demon władający albo opiekujący się jakimś miejscem. 
Według mitologii rzymskiej opiekuńcza siła, coś, co sprawia, że dana przestrzeń jest jedyna w swoim rodzaju (tam też często przedstawiana w postaci węża). Duchy opiekuńcze miejsc lub poszczególnych osób powszechnie występują również w innych wierzeniach (również słowiańskich czy chrześcijańskich).

</doc>
<doc id="1161891" url="https://pl.wikipedia.org/wiki?curid=1161891" title="Zubowszczyzna">
Zubowszczyzna

Zubowszczyzna – kolonia wsi Babiki w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 kolonia administracyjnie należała do województwa białostockiego.

</doc>
<doc id="1161892" url="https://pl.wikipedia.org/wiki?curid=1161892" title="Stein-am-Rhein">
Stein-am-Rhein



</doc>
<doc id="1161895" url="https://pl.wikipedia.org/wiki?curid=1161895" title="Mateja Nenadović">
Mateja Nenadović

Mateja Nenadović (cyr. Матеја Ненадовић) (ur. 26 lutego 1777 w Brankovinie, zm. 11 grudnia 1854 w Valjevo) – serbski polityk, duchowny prawosławny, arcybiskup (Prota) Valjeva. Pierwszy premier rządu serbskiego podczas powstania przeciwko Turcji od 27 sierpnia 1805 do stycznia 1807.

</doc>
<doc id="1161896" url="https://pl.wikipedia.org/wiki?curid=1161896" title="Wyspa Księcia Edwarda (wyspa)">
Wyspa Księcia Edwarda (wyspa)



</doc>
<doc id="1161905" url="https://pl.wikipedia.org/wiki?curid=1161905" title="Uj">
Uj

Uj (ros.: Уй; basz.: Уй; kaz.: Үй, "Üj") — rzeka w Rosji zauralskiej i w Kazachstanie, lewy dopływ Tobołu w dorzeczu Obu. Długość – 462 km, powierzchnia zlewni – 34,4 tys. km², średni przepływ – 13 m³/s.
Uj wypływa po wschodniej stronie południowego Uralu, niedaleko źródeł Uralu, na terenie Baszkirii. Płynie na południowy wschód, potem na wschód, przecina miasto Troick i wypływa na Nizinę Zachodniosyberyjską, na której stanowi granicę rosyjsko-kazachską, po czym uchodzi do Tobołu. Zamarza w listopadzie, rozmarza w kwietniu. Na Uju istnieją trzy sztuczne zbiorniki wodne, z których największy to Troicki Zbiornik Wodny (10,8 km²). Brzegi Uja są pokryte lasami i łąkami na mniej lub bardziej zasolonych glebach.

</doc>
<doc id="1161909" url="https://pl.wikipedia.org/wiki?curid=1161909" title="Kościół Najświętszej Marii Panny pod Łańcuchem w Pradze">
Kościół Najświętszej Marii Panny pod Łańcuchem w Pradze

Kościół Najświętszej Marii Panny pod Łańcuchem (czes. "Kostel Panny Marie pod Řetězem") – zabytkowy kościół w Pradze na Małej Stranie.
Kościół założony został w XII wieku jako świątynia romańska przez joannitów i należał do zespołu obwarowań ich zakonu. W XIII wieku powstało wczesnogotyckie prezbiterium, a w wieku XIV dwie, nigdy ostatecznie nieukończone, wieże oraz łączący je przedsionek. W wieku XVII prezbiterium przebudowano w stylu barokowym. Na ołtarzu głównym znajduje się obraz przedstawiający Madonnę adorowaną przez rycerzy maltańskich autorstwa Karela Škréty.

</doc>
<doc id="1161910" url="https://pl.wikipedia.org/wiki?curid=1161910" title="Olympiades">
Olympiades

Olympiades – stacja linii nr 14 metra w Paryżu. Stacja znajduje się w 13. dzielnicy Paryża. Została otwarta dla pasażerów 26 czerwca 2007 r.

</doc>
<doc id="1161911" url="https://pl.wikipedia.org/wiki?curid=1161911" title="Božo Petrović-Njegoš">
Božo Petrović-Njegoš

Božo Petrović-Njegoš, cyr. Божо Петровић Његош (ur. 1846, zm. 1929) – czarnogórski polityk, książę. Pierwszy premier Czarnogóry od 20 marca 1879 do 19 grudnia 1905, bezpartyjny.

</doc>
<doc id="1161914" url="https://pl.wikipedia.org/wiki?curid=1161914" title="Stephanie Cohen-Aloro">
Stephanie Cohen-Aloro



</doc>
<doc id="1161924" url="https://pl.wikipedia.org/wiki?curid=1161924" title="Droga krajowa B20 (Niemcy)">
Droga krajowa B20 (Niemcy)

Droga krajowa 20 () – niemiecka droga krajowa przebiegająca na osi północ - południe z Schönau am Königssee przez Berchtesgaden, Piding, Freilassing, Straubing, Cham, do Furth im Wald we wschodniej Bawarii.
Miejscowości leżące przy B20.
Schönau, Berchtesgaden, Bischofswiesen, Hallthurm, Bayerisch Gmain, Bad Reichenhall, Mauthausen, Piding, Ainring, Freilassing, Surheim, Laufen, Fridolfing, Kirchheim, Tittmoning, Nonnreit, Moosbrunn, Burghausen, Stammham, Gumpersdorf, Zeilarn, Wurmannsquick, Eggenfelden, Falkenberg, Malgersdorf, Simbach, Haunersdorf, Haag, Fichtheim, Landau an der Isar, Pilsting, Trieching, Großenpinning, Oberschneiding, Niederharthausen, Aiterhofen, Straubing, Parkstetten, Steinach, Ascha, Rattiszell, Stallwang, Loitzendorf, Weigelsberg, Trebersdorf, Traitsching, Cham, Chammünster, Kothmaißling, Weiding, Arnschwang, Furth im Wald.

</doc>
<doc id="1161928" url="https://pl.wikipedia.org/wiki?curid=1161928" title="William Hazlitt">
William Hazlitt

William Hazlitt (ur. 10 kwietnia 1778 w Maidstone, zm. 18 września 1830 w Londynie) - angielski pisarz, eseista i krytyk literacki. 
Życiorys.
Urodził się jako syn duchownego. Był przyjacielem między innymi Williama Wordswortha i Samuela Taylora Coleridge’a. W 1808 ożenił się z Sarah Stoddart. Rozwiódł się z nią w 1822. W 1824 powtórnie się ożenił, ale i to małżeństwo się rozpadło. Współpracował z takimi gazetami jak "Morning Chronicle", "Edinburgh Review", "The London Magazine" czy "The Times", publikował serie esejów, m.in. poświęconych postaciom ze sztuk Williama Szekspira. Jego najbardziej znanym dziełem jest wydany w 1825 "The Spirit of the Age", w którym opisywał współczesnych sobie twórców, jak Lord Byron, Jeremy Bentham, Walter Scott. Zmarł na raka żołądka.
Uchodzi za jednego z największych angielskich eseistów i krytyków literackich. W Polsce ukazał się jego tom Eseje wybrane (1957).

</doc>
<doc id="1161929" url="https://pl.wikipedia.org/wiki?curid=1161929" title="Waldemar Klingelhöfer">
Waldemar Klingelhöfer

Waldemar Klingelhöfer (ur. 4 kwietnia 1900 w Moskwie, zm. 18 stycznia 1977) – zbrodniarz hitlerowski, członek SD, dowódca Sonderkommando 7b.
W 1920 roku wstąpił do Freikorpsu, a następnie do Freikorpsu Rossbacha. W 1939 roku wstąpił do SD i SS. Od czerwca 1941 stał na czele Sonderkommando 7b, działającego w ramach Einsatzgruppe B, a od lipca na czele "Vorkommando Moskau". Pod koniec wojny awansował do stopnia SS-Sturmbannführera.
Po wojnie aresztowany i sądzony w Procesie Einsatzgruppen. Skazany został na karę śmierci przez powieszenie. Kara ta następnie zamieniona mu została na dożywocie.

</doc>
<doc id="1161930" url="https://pl.wikipedia.org/wiki?curid=1161930" title="Stagniewo">
Stagniewo

Stagniewo (niem. Stagnitten) – dzielnica Elbląga położona na wschodnim krańcu miasta.
Położenie.
Stagniewo leży we wschodniej części miasta. Jest położone w granicach Parku Krajobrazowego Wysoczyzny Elbląskiej, na wysokości ponad 140 m n.p.m., a także w sąsiedztwie lasu miejskiego Bażantarnia. Graniczy z takimi dzielnicami jak: Dębica i Dąbrowa, a od wschodu ze wsią Stoboje. Jest to była wieś włączona w 1990 roku w granice administracyjne miasta. Na terenie osiedla, wzdłuż jego granicy biegnie zielony szlak turystyczny, zwany „Ścieżką Jaszczurek”. W odremontowanym budynku byłego Domu Dziecka znajduje Diecezjalny Ośrodek Ewangelicko-Charytatywny „Betania”, który diecezja elbląska odkupiła w 1995 roku od miasta. W pobliżu mieści się także sanktuarium Matki Bożej Fatimskiej, budowana jest także nowa kaplica i mieszkania.
Komunikacja.
Do Stagniewa można dojechać autobusami ZKM Elbląg na linii nr 23.

</doc>
<doc id="1161931" url="https://pl.wikipedia.org/wiki?curid=1161931" title="Monitor Control Command Set">
Monitor Control Command Set

Monitor Control Command Set (MCCS) – standard opracowany przez VESA. Jego celem jest zdefiniowanie zestawu rozkazów do sterowania parametrami obrazu w monitorze komputerowym (lub wyświetlaczu LCD w zintegrowanym z notebookiem). Standard MCCS umożliwia ustawianie parametrów monitora poprzez dowolny protokół komunikacyjny nawiązany między komputerem a monitorem.
Parametry monitora, które można ustawić korzystając ze standardu MCCS to między innymi: jasność, kontrast, pozycja obrazu, regulacja zniekształceń obrazu.
Producenci monitorów ze standardem MCCS często dołączają do swoich produktów aplikacje sterujące parametrami monitora np. Magic Tune Samsunga.
Sterowniki do kart graficznych mogą także umożliwiać regulację parametrów monitora, przykładem są na przykład te stosowane przez firmę Intel.
Komunikacja w standardzie MCCS komputera z monitorem przez złącze VGA odbywa się na stykach DDC opisanych w VESA Display Data Channel. Połączenie działa dobrze gdy monitor połączymy kablem z przewodami dla DDC. Standard MCCS może nie działać gdy monitor jest podłączony przez Przełącznik KVM. Kiedy monitor jest podłączony przez kabel bez przewodów dla DDC (np. przedłużacz VGA starego typu) to standard MCCS na pewno nie będzie działać.

</doc>
<doc id="1161932" url="https://pl.wikipedia.org/wiki?curid=1161932" title="Rezerwat przyrody Stok Szyndzielni">
Rezerwat przyrody Stok Szyndzielni

Rezerwat przyrody „Stok Szyndzielni” – leśny rezerwat przyrody w dzielnicy Wapienica w Bielsku-Białej. Utworzony zarządzeniem Ministra Leśnictwa z 5 listopada 1953 r. (). Leży w granicach Parku Krajobrazowego Beskidu Śląskiego. Rezerwat ma powierzchnię 54,96 ha, z czego 54,77 ha jest objęte ochroną ścisłą, a 0,19 ha ochroną czynną.
„Stok Szyndzielni” jest jednym z najstarszych rezerwatów przyrody w Beskidzie Śląskim. Wbrew mylącej nazwie, rezerwat nie znajduje się na Szyndzielni, obejmuje on strome stoki góry Trzy Kopce, opadające na północ i północny wschód ku Dolinie Wapienicy i potokowi Barbara, uchodzącemu niżej do Jeziora Wielka Łąka.
Ochronie podlegają naturalne zespoły leśne regla dolnego oraz pogranicza regla dolnego i górnego:

</doc>
<doc id="1161933" url="https://pl.wikipedia.org/wiki?curid=1161933" title="Magui Serna">
Magui Serna



</doc>
<doc id="1161935" url="https://pl.wikipedia.org/wiki?curid=1161935" title="MKU">
MKU

Mina Kumulacyjna Uniwersalna (MKU) – polska mina przeciwpancerna z ładunkiem kumulacyjnym. Mina przestarzała, zastąpiona przez minę MPP-B.
Mina MKU miała cylindryczny korpus z blachy stalowej. Wewnątrz korpusu znajdowało się 5,5 kg trotylu tworzącego ładunek kumulacyjny. W pokrywę miny wkręcany był jeden z trzech zapalników:
Miny z zapalnikami PZP-MTU wybuchały pod dnem pojazdów pancernych, z zapalnikiem MW-5P pod gąsienicą. W pierwszym przypadku następowało przebicie dna kadłuba, w drugim zerwanie gąsienicy. W przypadku stosowania zapalnika PZP-MTU mina miała większą skuteczność, ale była łatwa do wykrycia i wytrałowania. Dlatego MKU została zastąpiona mina MPP-B wyposażona w zapalnik niekontaktowy.

</doc>
<doc id="1161936" url="https://pl.wikipedia.org/wiki?curid=1161936" title="20. ceremonia wręczenia Europejskich Nagród Filmowych">
20. ceremonia wręczenia Europejskich Nagród Filmowych

20. ceremonia Europejskich Nagród Filmowych miała miejsce 1 grudnia 2007 w Berlinie. Nominacje do nagród zostały ogłoszone 3 listopada tegoż roku.
Laureaci.
Laureaci nagród wyróżnieni są wytłuszczeniem

</doc>
<doc id="1161937" url="https://pl.wikipedia.org/wiki?curid=1161937" title="Remisja choroby">
Remisja choroby



</doc>
<doc id="1161939" url="https://pl.wikipedia.org/wiki?curid=1161939" title="Dyskografia 78violet">
Dyskografia 78violet



</doc>
<doc id="1161944" url="https://pl.wikipedia.org/wiki?curid=1161944" title="Erinaceus roumanicus">
Erinaceus roumanicus



</doc>
<doc id="1161949" url="https://pl.wikipedia.org/wiki?curid=1161949" title="Sparassis crispa">
Sparassis crispa



</doc>
<doc id="1161950" url="https://pl.wikipedia.org/wiki?curid=1161950" title="Ines Gorrochategui">
Ines Gorrochategui



</doc>
<doc id="1161952" url="https://pl.wikipedia.org/wiki?curid=1161952" title="C/1861 G1 (Thatcher)">
C/1861 G1 (Thatcher)

C/1861 G1 (Thatcher) (również kometa Thatchera) – kometa długookresowa obserwowana w roku 1861.
Kometa ta została odkryta 5 kwietnia 1861 roku przez A.E. Thatchera. Została zaobserwowana również przez Carla Wilhelma Baekera.
Peryhelium jej orbity znajduje się w odległości 0,92 au od Słońca, a aphelium 110,44 au od niego. Okres obiegu komety wokół Słońca wynosi 415 lat, a nachylenie do płaszczyzny ekliptyki wynosi 79,77˚.
Kometa Thatchera jest źródłem roju meteorów nazwanego Lirydami.

</doc>
<doc id="1161954" url="https://pl.wikipedia.org/wiki?curid=1161954" title="Azerbaijan Airlines">
Azerbaijan Airlines

Azerbaijan Airlines – azerskie narodowe linie lotnicze z siedzibą w Baku. Obsługują połączenia do krajów Europy i Azji. Głównym węzłem jest Port lotniczy Baku.
Flota.
Stan aktualny na 29 listopada 2015 roku:

</doc>
<doc id="1161957" url="https://pl.wikipedia.org/wiki?curid=1161957" title="Tabela równań termodynamicznych">
Tabela równań termodynamicznych

Niniejsza strona stanowi zwięzłe zestawienie obowiązujących w termodynamice równań i wielkości.
Wielkości.
Zmienne sprzężone:
Potencjały termodynamiczne:
Własności materiałów:
Inne zmienne konwencjonalne:
Stałe:
Niżej przedstawione równania ułożone są tematycznie
Pierwsza zasada termodynamiki.
Należy zwrócić uwagę, iż symbol formula_23 oznacza, że formula_19 i formula_18 nie są funkcjami stanu, a funkcjami procesu, gdzie formula_26 and formula_27 są różniczkami niezupełnymi.
W niektórych dziedzinach jak np. chemia fizyczna, dodatnia praca jest tradycyjnie rozumiana jako praca wykonana przez otoczenie nad układem, a pierwsza zasada jest wyrażona wówczas jako formula_28
Własności kwantowe.
formula_6 jest liczbą cząstek, formula_37 jest funkcją podziału, formula_38 jest stałą Plancka, formula_39 jest momentem bezwładności, formula_40 jest formula_41 formula_42 jest formula_43 formula_44 jest formula_45
Relacje Maxwella.
formula_52
formula_53
formula_54
formula_55
Inne związki.
formula_61
formula_62
formula_63
formula_64
formula_65
formula_66
Inne użyteczne tożsamości.
Dowód #1.
Jest to przykład wykorzystujący wyżej przedstawioną metodę:
Dowód #2.
Inny przykład:

</doc>
<doc id="1161958" url="https://pl.wikipedia.org/wiki?curid=1161958" title="Herb Wojkowic">
Herb Wojkowic

Herb Wojkowic – jeden z symboli miasta Wojkowice w postaci herbu.
Wygląd i symbolika.
Herb przedstawia w polu czerwonym nad wodą błękitną koło młyńskie złote, nad którym skrzyżowane w skos takiż pastorał i miecz z takąż rękojeścią.
Czerwone pole nawiązuje do heraldycznej barwy Małopolski, zaś błękit - Śląska. Dodatkowo, rzeka symbolizuje Brynicę, która stanowiła tradycyjną granicę Śląska i Małopolski oraz wpływała na osadnictwo w okolicy dzisiejszych Wojkowic. Poszczególne godła symbolizują osady, które składają się na współczesne miasto. Pastorał, atrybut biskupa, oznacza Wojkowice Komorne, które były własnością książąt siewierskich. Od XV w. tytuł ten nosili biskupi krakowscy. Miecz, atrybut rycerza, symbolizuje Żychcice będące na przestrzeni dziejów własnością różnych rodów rycerskich i szlacheckich. Koło młyńskie symbolizuje młyny nad Brynicą, które dały początek współczesnym Kamycom.
Historia.
Wcześniejszy herb miał tarczę dwudzielną w słup. W polu prawym, czerwonym przedstawiał połowę białego orła piastowskiego, w lewym o barwie zielonej biało-czerwony miecz. W podstawie tarczy fragment koła zębatego, zielona belka i złote półokręgi. U szczytu tarczy na białej belce czarny napis „WOJKOWICE”. Herb ten nie spełniał norm współczesnej sztuki heraldycznej.
W 1970 r. został przyjęty przez Miejską Radę Narodową nowy herb projektu Antoniego Kluba, wówczas ucznia zasadniczej szkoły zawodowej, jako wiążący przeszłość miasta z jego obecnym przemysłowym charakterem. W okresie gdy Wojkowice były dzielnicą Będzina herbu nie używano, po odzyskaniu samodzielnej miejskości powrócono do wzoru z 1970 roku.

</doc>
<doc id="1161962" url="https://pl.wikipedia.org/wiki?curid=1161962" title="Rezerwat przyrody Zadni Gaj">
Rezerwat przyrody Zadni Gaj

Zadni Gaj – leśny rezerwat przyrody w miejscowości Cisownica w gminie Goleszów w województwie śląskim. Utworzony w 1957 r., zajmuje powierzchnię 6,39 ha.
Rezerwat znajduje się na stokach wzgórza Zagoj na Pogórzu Cieszyńskim. Ochronie podlega w nim naturalne stanowisko cisa pospolitego (kilkadziesiąt osobników w wieku około 200 lat), rozproszonych w zdegradowanej buczynie karpackiej.
Rezerwat jest położony w otulinie Parku Krajobrazowego Beskidu Śląskiego oraz w granicach obszaru siedliskowego sieci Natura 2000 „Beskid Śląski” PLH240005. Leży na gruntach Nadleśnictwa Ustroń. Nie posiada planu ochrony; na mocy ustanowionych w listopadzie 2018 roku na okres 5 lat zadań ochronnych jego obszar objęto ochroną czynną.
W pobliżu rezerwatu stoi budynek, w którym mieściło się niegdyś schronisko PTTK „Pod Tułem” (obecnie restauracja z pokojami gościnnymi).

</doc>
<doc id="1161963" url="https://pl.wikipedia.org/wiki?curid=1161963" title="Chamaecytisus albus">
Chamaecytisus albus



</doc>
<doc id="1161965" url="https://pl.wikipedia.org/wiki?curid=1161965" title="Nowy cmentarz żydowski w Żelechowie">
Nowy cmentarz żydowski w Żelechowie

Nowy cmentarz żydowski w Żelechowie – znajduje się przy skrzyżowaniu ulic Reymonta i Chłopickiego. Zachowało się tam szacunkowo od 100 do 200 kamieni nagrobnych. Cmentarz ma powierzchnię około 2,26 ha.
Historia.
Założony został w 1802 roku, jak wymóg sanitarny władz austriackich. Wcześniej Żydzi chowali zmarłych na starym cmentarzu w pobliżu synagogi w centrum miasta co mogło wywołać epidemię. W czasie II wojny światowej na kirkucie odbywały się egzekucje i masowe pochówki, m.in. 28 lutego 1943 roku hitlerowcy zamordowali tam kilkudziesięciu żydowskich rzemieślników pozostawionych w mieście po likwidacji getta. Ostatnich pochówków dokonywano tam jeszcze w kilka lat po wojnie. Były to pogrzeby ciał ekshumowanych z terenu powiatu.
Cmentarz.
W pobliżu ulicy Chłopickiego znajdują się głównie granitowe nagrobki z głazów, z napisami, bez płaskorzeźb. Jest to prawdopodobnie najstarsza część cmentarza. W środkowej części cmentarza pozostały tylko resztki wyłamanych płyt nagrobnych. Natomiast w części przy ulicy Reymonta znajduje się kilkanaście macew wykonanych z piaskowca. We wschodnim końcu cmentarza znajduje się także współczesny nagrobek z 1990 roku wystawiony przez rodzinę z Izraela zmarłemu w 1943 roku. Dawniej całość była ogrodzona, obecnie pozostały tylko resztki ogrodzenia. Na cmentarzu znajdował się dom przedpogrzebowy.

</doc>
<doc id="1161970" url="https://pl.wikipedia.org/wiki?curid=1161970" title="Sydney White">
Sydney White

Sydney White (ur. 30 listopada 1991 w Londynie) – brytyjska aktorka, występowała w roli Emmy w serialu "Gdy zadzwoni dzwonek". Pracuje w Disney Channel UK. Brała udział w Igrzyskach Disney Channel 2007 w drużynie czerwonych.

</doc>
<doc id="1161972" url="https://pl.wikipedia.org/wiki?curid=1161972" title="Cerastium dubium">
Cerastium dubium



</doc>
<doc id="1161973" url="https://pl.wikipedia.org/wiki?curid=1161973" title="Cerastium pumilum">
Cerastium pumilum



</doc>
<doc id="1161976" url="https://pl.wikipedia.org/wiki?curid=1161976" title="NSU Lux">
NSU Lux

NSU Lux – motocykl, produkowany od 1951 roku. Konstrukcja powojenna (po 1945 roku) niemieckiej fabryki NSU Motorenwerke z Neckarsulm.
Motocykl był napędzany silnikiem dwusuwowym o pojemności 200 cm³ z łańcuchowym przeniesieniem napędu na koło. Centralny amortyzator zawieszenia tylnego koła jest to rozwiązanie, które miało i ma zastosowanie w motocyklach sportowych. Centralne zawieszenie eliminowało tzw. „pływanie” motocykla w wejściu w zakręt przy dużej szybkości. Dwa amortyzatory i sprężyny na tylnym kole w motocyklach nie działały symetrycznie i z tego powodu nawet przy drobnych nierównościach jezdni powodowały wybijanie tyłu w różne strony, co w skrajnych przypadkach powodowało zmianę toru jazdy i upadek. Zastosowanie centralnego amortyzatora wyeliminowało te problemy. NSU LUX był jednym z rodziny motocykli tego typu. Należały do niej NSU MAX, NSU SUPERMAX, NSU SPECJALMAX z silnikami czterosuwowymi o pojemności 250 cm³ oraz NSU SUPERLUX z silnikiem 2-suwowym o pojemności 200 cm³. Dzięki swojej budowie osiągały one wiele zwycięstw w wyścigach motocyklowych w swoich kategoriach. Na upamiętnienie tego, fabryka NSU w późniejszych wersjach, wyprodukowała korki wlewu na zbiorniki paliwa z datami tych zwycięstw.
W latach 1951–1954 wyprodukowano:

</doc>
<doc id="1161977" url="https://pl.wikipedia.org/wiki?curid=1161977" title="Mroczki-Stylongi">
Mroczki-Stylongi

Mroczki-Stylongi – kolonia w Polsce położona w województwie podlaskim, w powiecie zambrowskim, w gminie Szumowo.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Szumowo.
Według Powszechnego Spisu Ludności z 1921 roku wieś zamieszkiwało 56 osób w 10 budynkach mieszkalnych. Miejscowość należała do parafii rzymskokatolickiej w Szumowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Szumowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W pobliżu wsi przebiegała Linia Mołotowa (Zambrowski Rejon Umocniony). Do dziś zachowały się schrony, rozsiane w okolicznych lasach. W latach 1975–1998 miejscowość administracyjnie należała do województwa łomżyńskiego.

</doc>
<doc id="1161982" url="https://pl.wikipedia.org/wiki?curid=1161982" title="Szelment">
Szelment

Szelment – (lit. "Šelmentas") osada w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego. W Szelmencie znajdują się wyciągi narciarskie.

</doc>
<doc id="1161995" url="https://pl.wikipedia.org/wiki?curid=1161995" title="Scott Gorham">
Scott Gorham

Scott Gorham, właśc. William Scott Gorham (ur. 17 marca 1951 w Glendale) – amerykański gitarzysta i autor piosenek.
Od 1974 był członkiem irlandzkiej grupy rockowej Thin Lizzy. Nagrał z nią 9 albumów studyjnych oraz 6 koncertowych. Brał także udział w pisaniu części utworów. Gorham pozostał w zespole aż do jego rozpadu w 1983. W 1983 został członkiem projektu "Man Friday &amp; Jive Junior" basisty grupy Queen Johna Deacona. W 1996 razem z Johnem Sykesem i Brianem Downeyem podjął decyzję o reaktywacji grupy.
W późniejszych latach Gorham wziął udział projekcie Phenomena II. Spotkał się wówczas z Leifem Johansenem, z którym założył grupę 21 Guns. Nagrali razem 3 albumy. Gorham współpracował także z zespołami Asia i Rollins Band.
W 1997 gościnnie zagrał na gitarze na płycie "Welcome to the World" grupy Psycho Motel.
W 2004 roku muzyk wraz z Brianem Robertsonem został sklasyfikowany na 52. miejscu listy 100 najlepszych gitarzystów heavymetalowych wszech czasów według magazynu „Guitar World”.

</doc>
<doc id="1161996" url="https://pl.wikipedia.org/wiki?curid=1161996" title="Rezerwat przyrody Dolina Łańskiego Potoku">
Rezerwat przyrody Dolina Łańskiego Potoku

Dolina Łańskiego Potoku – leśny rezerwat przyrody w Grodźcu w gminie Jasienica w województwie śląskim. Został utworzony rozporządzeniem Ministra Ochrony Środowiska, Zasobów Naturalnych i Leśnictwa z dnia 23 grudnia 1998 roku ().
Zajmuje powierzchnię 47,07 ha (akt powołujący podawał 46,89 ha). Rezerwat podlega ochronie ścisłej (7,05 ha) i czynnej (40,02 ha).
Rezerwat obejmuje dolinę Łańskiego Potoku na Pogórzu Śląskim, tuż u północnych podnóży Beskidu Ślaskiego. Ochronie podlegają w nim leśne zbiorowiska łęgowe:
z licznymi, obfitymi stanowiskami ciemiężycy zielonej oraz miejscami rozrodu wielu gatunków gadów i płazów. Godnym uwagi jest występowanie bociana czarnego.

</doc>
<doc id="1162001" url="https://pl.wikipedia.org/wiki?curid=1162001" title="Estádio da Zona Sul">
Estádio da Zona Sul

Estádio da Zona Sul (oficjalna nazwa Estádio Raul Oliveira) – stadion piłkarski, w Santo Ângelo, Rio Grande do Sul, Brazylia, na którym swoje mecze rozgrywa klub Sociedade Esportiva e Recreativa Santo Ângelo.

</doc>
<doc id="1162006" url="https://pl.wikipedia.org/wiki?curid=1162006" title="Local Interconnect Network">
Local Interconnect Network

Local Interconnect Network (LIN) – tania w realizacji szeregowa magistrala komunikacyjna (jeden przewód 12V), której pierwszy standard (wersja 1.1) powstał w roku 1999 (1.3 w roku 2002, obecnie obowiązuje 2.1). Standard został wypracowany przez LIN Consortium, w skład którego weszły największe firmy z branży motoryzacyjnej (tj. AUDI, BMW, DaimlerChrysler, VW, Volvo, etc.). LIN powstał z myślą o zastosowaniach w branży motoryzacyjnej, wszędzie tam gdzie parametry transmisji danych magistralą CAN są zbyt wyśrubowane (np. komunikacja z czujnikami inteligentnymi). Sprzętowa realizacja transmisji przez LIN jest dużo tańsza niż przez CAN (wystarczy dostępny w mikrokontrolerach UART). Topologia sieci: 1 master (mocniejszy mikrokontroler) i maksymalnie do 16 slave’ów (słabszy mikrokontroler), brak detekcji kolizji. Typowo moduł mastera LIN jest równocześnie węzłem w sieci CAN.
Komunikację inicjuje zawsze master poprzez wysłanie nagłówka wiadomości. Możliwe są trzy typy przesyłania wiadomości:
Schemat komunikacji jest znany wszystkim węzłom magistrali LIN (slave’om i masterowi) przed rozpoczęciem komunikacji. Do rozpoznawania nadawcy i odbiorcy służy nagłówek (nadawany przez mastera). Slave nie inicjuje komunikacji, może tylko wysłać ramkę WAKE-UP, aby pobudzić w ten sposób mastera.
Na rynku dostępne są narzędzia do generowania driverów do LIN-a dla konkretnych mikrokontrolerów (przykładowo: driver napisany w języku C ze wstawkami w assemblerze wykorzystuje dostępny UART).
Ramka.
Ramka LIN składa się z nagłówka i odpowiedzi. Do nagłówka zalicza się trzy pola: SYNCH BREAK, SYNCH FIELD, IDENT FIELD. Według standardu 1.3 w IDENT FIELD znajduje się informacja o liczbie bajtów w odpowiedzi (2 bajty, 4 bajty albo 8 bajtów). Do odpowiedzi zalicza się pola danych DATA FIELD (2, 4 lub 8) oraz CHECKSUM FIELD. Pole SYNCH FIELD to na przemian zero-jedynki, a dokładnie '0x55'. W standardzie LIN bity nadawane są w kolejności od najmniej znaczących (przykład: bajt '0x21' będzie wysłany jako 1000_0100).
Bus sleep.
Jeśli na magistrali w ciągu 25000*T_bit nie pojawi się ani jedna ramka, to magistrala przełączą się w tryb uśpienia (gdzie T_bit to czas trwania jednego bitu – wielkość zależna od ustalonej prędkości transmisji). Przykładowo: 25000*T_bit = ok. 2,6 sekundy dla 9600 bps. Aby magistralę wybudzić, master albo slave musi wysłać ramkę WAKE-UP ('0x80').
Wakeup.
Sygnał Wakeup jest chwilowym zwarciem do masy wykonanym przez slave’a albo przez mastera. Czas trwania zwarcia oraz czas wystąpienia przed ramką jest określony w standardzie LIN.
gdzie T to czas jednego bitu, np. T=(1/9600) sekundy.

</doc>
<doc id="1162007" url="https://pl.wikipedia.org/wiki?curid=1162007" title="Sonic Rivals">
Sonic Rivals

Sonic Rivals jest grą z serii Sonic the Hedgehog, developerem jest Backbone Entertainment. Wydana tylko na PlayStation Portable jako pierwsza z serii Sonic the Hedgehog.

</doc>
<doc id="1162009" url="https://pl.wikipedia.org/wiki?curid=1162009" title="Michael Doyle (irlandzki piłkarz)">
Michael Doyle (irlandzki piłkarz)

Michael Doyle (ur. 8 lipca 1981 w Dublinie) – irlandzki piłkarz występujący na pozycji pomocnika. Karierę zaczynał w Celticu, w którym nie rozegrał ani jednego meczu. W 2001 roku został na rok wypożyczony do duńskiego Aarhus GF. W 2003 roku odszedł do angielskiego Coventry City, gdzie stał się podstawowym członkiem drużyny. 6 sierpnia 2009 roku został wypożyczony do Leeds United i awansował z nim do Championship. Po sezonie powrócił do Coventry.
W styczniu 2011 roku podpisał kontrakt z Sheffield United.
W reprezentacji Irlandii Doyle zadebiutował w 2006 roku i był to jego jedyny występ w drużynie narodowej.

</doc>
<doc id="1162011" url="https://pl.wikipedia.org/wiki?curid=1162011" title="Michael Doyle">
Michael Doyle



</doc>
<doc id="1162012" url="https://pl.wikipedia.org/wiki?curid=1162012" title="Estádio Municipal Dr. Sílvio de Faria Corrêa">
Estádio Municipal Dr. Sílvio de Faria Corrêa

Estádio Sílvio de Faria Corrêa – stadion piłkarski, w São Gabriel, Rio Grande do Sul, Brazylia, na którym swoje mecze rozgrywa klub São Gabriel Futebol Clube.

</doc>
<doc id="1162014" url="https://pl.wikipedia.org/wiki?curid=1162014" title="Bagno (powiat łomżyński)">
Bagno (powiat łomżyński)

Bagno – kolonia w Polsce położona w województwie podlaskim, w powiecie łomżyńskim, w gminie Śniadowo.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1162016" url="https://pl.wikipedia.org/wiki?curid=1162016" title="James i Lily Potterowie">
James i Lily Potterowie



</doc>
<doc id="1162017" url="https://pl.wikipedia.org/wiki?curid=1162017" title="Morticon">
Morticon



</doc>
<doc id="1162019" url="https://pl.wikipedia.org/wiki?curid=1162019" title="Doły (powiat łomżyński)">
Doły (powiat łomżyński)

Doły – była kolonia w Polsce położona w województwie podlaskim, w powiecie łomżyńskim, w gminie Śniadowo.
Nazwę zniesiono z 1.01.2021 r.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1162022" url="https://pl.wikipedia.org/wiki?curid=1162022" title="Red Star FC">
Red Star FC

Red Star Football Club – francuski klub piłkarski, grający obecnie w Championnat National, mający siedzibę w mieście Saint-Ouen, leżącym w aglomeracji Paryża.
Historia.
Klub został założony w 1897 roku przez Jules’a Rimeta w Paryżu pod nazwą "Red Star Club Français". Największe sukcesy osiągał przed wybuchem II wojny światowej, gdy wywalczył cztery Puchary Francji, a piąty dołożył w 1942 roku. W rozgrywkach Division 1 Red Star występował w latach 1932–1933, 19341938, 1939–1948 (nie liczony jest okres w latach 1940–1944, gdy Francja była okupowana przez Niemcy), 1965–1966, 1967–1973 i 1974–1975. Najlepszym rezultatem Red Star było zajęcie 7. miejsca w sezonie 1946/1947. Do 1999 roku zespół występował w Division 2, jednak z czasem przeżywał kolejne degradacje i w sezonie 2003/2004 grał nawet w VI lidze. W 2015 powrócił do Ligue 2. W 2017 roku spadł z tej ligi, jednak rok później z powrotem do niej awansował.

</doc>
<doc id="1162023" url="https://pl.wikipedia.org/wiki?curid=1162023" title="Red Star 93">
Red Star 93



</doc>
<doc id="1162025" url="https://pl.wikipedia.org/wiki?curid=1162025" title="Red Star Saint-Ouen">
Red Star Saint-Ouen



</doc>
<doc id="1162027" url="https://pl.wikipedia.org/wiki?curid=1162027" title="Herb obwodu tulskiego">
Herb obwodu tulskiego

Herb obwodu tulskiego – jeden z symboli tegoż obwodu w swej obecnie obowiązującej wersji został przyjęty 24 listopada 2005 r.; zastąpił on herb z 10 grudnia 2000 r., który różnił się otoczka tarczy herbowej.
Herb przedstawia czerwoną tarczę heraldyczną, a na niej 3 krzyżujące się klingi mieczy barwy srebrnej oraz dwa młotki barwy złotej. Tarczę wieńczy korona cesarska, a otacza wstęga orderu Lenina. Herb wzorowany jest na symbolu guberni tulskiej, który z kolei został opracowany na podstawie herbu stolicy regionu – miasta Tuły.
Herb obwodu tulskiego stał się podstawą opracowania flagi regionu.

</doc>
<doc id="1162029" url="https://pl.wikipedia.org/wiki?curid=1162029" title="James i Lily Potter">
James i Lily Potter



</doc>
<doc id="1162032" url="https://pl.wikipedia.org/wiki?curid=1162032" title="Estádio Aldo Dapuzzo">
Estádio Aldo Dapuzzo

Estádio Aldo Dapuzzo – stadion piłkarski, w Rio Grande, Rio Grande do Sul, Brazylia, na którym swoje mecze rozgrywa klub São Paulo Rio Grande.

</doc>
<doc id="1162035" url="https://pl.wikipedia.org/wiki?curid=1162035" title="Koryta (województwo podlaskie)">
Koryta (województwo podlaskie)

Koryta – kolonia w Polsce położona w województwie podlaskim, w powiecie łomżyńskim, w gminie Śniadowo.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1162038" url="https://pl.wikipedia.org/wiki?curid=1162038" title="Śniadowo-Stara Stacja">
Śniadowo-Stara Stacja

Śniadowo-Stara Stacja – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Śniadowie.
Historia.
W latach 1921 – 1939 ówczesna stacja kolejowa leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku zamieszkiwało stację 46 osób w 4 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="1162039" url="https://pl.wikipedia.org/wiki?curid=1162039" title="Żebry-Kolonia (województwo podlaskie)">
Żebry-Kolonia (województwo podlaskie)

Żebry-Kolonia – wieś w Polsce położona w województwie podlaskim, w powiecie łomżyńskim, w gminie Śniadowo.
W latach 1921 – 1939 wieś leżała w województwie białostockim, w powiecie łomżyńskim, w gminie Szczepankowo.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1162041" url="https://pl.wikipedia.org/wiki?curid=1162041" title="Szylyk">
Szylyk

Szylyk (t. Szelek; kaz.: Шілік; ros.: Чилик, "Czilik") – rzeka we wschodnim Kazachstanie, lewy dopływ Ili w zlewisku jeziora Bałchasz. Długość - 245 km, powierzchnia zlewni - 4980 km², średni przepływ w dolnym biegu - 32,3 m³/s. Reżim lodowcowo-śnieżny.
Szylyk ma źródła na południowych stokach Zailijskiego Ałatau, skąd płynie na wschód do Kotliny Ilijskiej, następnie okrąża Zailijski Ałatau od wschodu, skręca na północ i uchodzi do Ili dwoma ramionami. U ujścia Szylyk do Ili znajduje się sztuczny Kapczagajski Zbiornik Wodny.

</doc>
<doc id="1162043" url="https://pl.wikipedia.org/wiki?curid=1162043" title="Carsten Haitzler">
Carsten Haitzler

Carsten Haitzler (ur. 1975 w Nigerii) – inżynier oprogramowania, w społeczności open source znany jako Raster lub Rasterman.
Jest twórcą i głównym deweloperem menadżera okien Enlightenment przeznaczonego dla systemów UNIX/Linux. Aktualnie pracuje dla projektu OpenMoko.

</doc>
<doc id="1162044" url="https://pl.wikipedia.org/wiki?curid=1162044" title="Ptaki zagrożone wyginięciem">
Ptaki zagrożone wyginięciem

Ptaki zagrożone wyginięciem – gatunki zwierząt zaliczanych do gromady ptaków uznane przez Międzynarodową Unię Ochrony Przyrody i Jej Zasobów za zagrożone wyginięciem.
W Czerwonej Księdze IUCN wyróżnione zostały trzy kategorie zagrożenia wyginięciem: krytycznie zagrożone (CR), zagrożone (EN) i narażone (VU), czyli podatne na wyginięcie w najbliższej przyszłości. 
Kategoria EN.
W kategorii EN ("endangered") Czerwonej Księdze IUCN (edycja 2007) znalazło się 356 gatunków ptaków. W poniższej tabeli przedstawiono gatunki najbardziej znane.

</doc>
<doc id="1162056" url="https://pl.wikipedia.org/wiki?curid=1162056" title="Flaga obwodu tulskiego">
Flaga obwodu tulskiego

Flaga obwodu tulskiego - jeden z symboli tegoż obwodu została przyjęta przez lokalny parlament 24 listopada 2005 r.
Flaga obwodu wzorowana jest na herbie obwodu i przedstawia elementy umieszczone na tarczy herbowej regionu: na czerwonym tle 3 krzyżujące się klingi mieczy barwy srebrnej oraz dwa młotki barwy złotej.
Proporcje 3:2.

</doc>
<doc id="1162058" url="https://pl.wikipedia.org/wiki?curid=1162058" title="Abdallah Abdalsalam">
Abdallah Abdalsalam

Abdallah Abdalsalam Ahmed Bakhit (ur. 10 października 1983 w Kairze) – egipski siatkarz, reprezentant kraju, grający na pozycji rozgrywającego. 
Sukcesy klubowe.
Puchar Egiptu:
Liga egipska:
Klubowe Mistrzostwa Arabskie:
Klubowe Mistrzostwa Afryki:
Puchar Włoch:
Liga włoska:
Klubowe Mistrzostwa Azji:
Klubowe Mistrzostwa Zatoki Perskiej:
Liga katarska:
Liga libańska:
Sukcesy reprezentacyjne.
Igrzyska Afrykańskie:
Igrzyska Śródziemnomorskie:
Mistrzostwa Afryki:
Igrzyska Panarabskie:
Letnia Uniwersjada:

</doc>
<doc id="1162061" url="https://pl.wikipedia.org/wiki?curid=1162061" title="Nasza-klasa">
Nasza-klasa



</doc>
<doc id="1162067" url="https://pl.wikipedia.org/wiki?curid=1162067" title="Aksu (rzeka w Kazachstanie)">
Aksu (rzeka w Kazachstanie)

Aksu (kaz. "Ақсу"; ros. "Аксу") – rzeka we wschodnim Kazachstanie, w zlewisku jeziora Bałchasz. Długość – 316 km, powierzchnia zlewni – 5040 km². Reżim śnieżno-lodowcowy z maksimum od maja do sierpnia.
Aksu wypływa spod lodowców zachodniej części Dżungarskiego Ałatau i płynie na północ przez pustynię Żamankum. Na pustyni dzieli się na liczne ramiona, z których jedno uchodzi do wschodniej części jeziora Bałchasz. Wody Aksu są używane do nawadniania.

</doc>
<doc id="1162076" url="https://pl.wikipedia.org/wiki?curid=1162076" title="Czwarta alija">
Czwarta alija

Czwarta Alija – masowa imigracja Żydów pobudzonych ideami syjonizmu do Palestyny, która trwała w latach 1924–1931. Szacuje się, że w tym okresie osiedliło się w Palestynie około 80 000 Żydów pochodzących z Europy Wschodniej – w większości z Rosji, Polski, Rumunii i Litwy. Około 12% imigrantów pochodziło z Azji – Jemenu i Iraku.
Historia.
W latach 1924–1931 w Palestynie osiedliło się około 80 tys. Żydów (w tym prawie 62 tys. Żydów polskich).
Podczas czwartej aliji po raz pierwszy emigrowali przedstawiciele burżuazji żydowskiej z Polski. Byli to rzemieślnicy i drobni przedsiębiorcy, którzy nie widzieli możliwości działania politycznego w Polsce. Ich napływ do Palestyny był silnym impulsem rozwoju. Powstały porty, rozwijał się handel, rozbudowywano Tel Awiw, zakładano nowe szkoły.
1 kwietnia 1925 roku w Jerozolimie powstał Uniwersytet Hebrajski ("HaUniwersita HaIwrit beJeruszalaim"). Otwarcia dokonał Lord Balfour. Pierwszym rektorem uczelni został dr Judah Magnes. Uczelnia otrzymała silne wsparcie intelektualistów z wielu krajów całego świata.

</doc>
<doc id="1162085" url="https://pl.wikipedia.org/wiki?curid=1162085" title="Carabanchel">
Carabanchel

Carabanchel – jest dzielnicą w południowo-zachodniej części Madrytu, stolicy Hiszpanii. Liczy ok. 250 tys. mieszkańców. 
Carabanchel jest jedną z najbardziej zróżnicowanych dzielnic w kraju, z dużą populacją imigrantów, głównie z Afryki Północnej, ale także z Ameryki Łacińskiej i Europy Wschodniej, a także rodowitych Hiszpanów.
Historia.
Na ulicach dzielnicy toczyły się zacięte walki w czasie wojny domowej w latach 1936-1939. Do 1998 r. znajdowało się tu cieszące się złą sławą więzienie dla więźniów politycznych.
Komunikacja.
Z centrum Madrytu do "Carabanchel" można dojechać metrem, liniami: , oraz linią , a także miejskimi autobusami.
Znani ludzie pochodzący z Carabanchel.
Marcelino Camacho, polityk; Santiago Segura, aktor; Daniel Guzmán, aktor; Nancho Novo, aktor; Achero Mañas, reżyser i aktor; Elvira Lindo, pisarka; Juan Luis Cano, pisarz; La Excepción, grupa hip-hopowa; Milagros López, prezenter radia i telewizji.
Zobacz też.
Carabanchel jest także miejscem akcji serii książek autorstwa hiszpańskiej pisarki "Elviry Lindo", których głównym bohaterem jest Mateuszek - Manolito Gafotas.

</doc>
<doc id="1162088" url="https://pl.wikipedia.org/wiki?curid=1162088" title="Czekanowo (województwo wielkopolskie)">
Czekanowo (województwo wielkopolskie)

Czekanowo – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1975–1998 miejscowość należała administracyjnie do województwa pilskiego.
Zobacz też: Czekanowo

</doc>
<doc id="1162089" url="https://pl.wikipedia.org/wiki?curid=1162089" title="Czekanowo">
Czekanowo

2 miejscowości w Polsce:

</doc>
<doc id="1162091" url="https://pl.wikipedia.org/wiki?curid=1162091" title="Lepsy">
Lepsy

Lepsy (t. Lepsa, Sarymsakty; ros. "Лепсы", "Лепса", "Сарымсакты") – rzeka we wschodnim Kazachstanie, w zlewisku jeziora Bałchasz. Długość - 417 km, powierzchnia zlewni - 8,1 tys. km², średni przepływ - 21,6 m³/s. Reżim mieszany, z niżówkami wiosną i latem.
Lepsy wypływa spod lodowców na północnych stokach środkowej części Dżungarskiego Ałatau, skąd płynie na północny zachód przez pustynię Żamankum. Uchodzi do wschodniej części jeziora Bałchasz. Zamarza w listopadzie, rozmarza w marcu. Wód Lepsy używa się do nawadniania.

</doc>
<doc id="1162100" url="https://pl.wikipedia.org/wiki?curid=1162100" title="IPSiR">
IPSiR



</doc>
<doc id="1162102" url="https://pl.wikipedia.org/wiki?curid=1162102" title="Zwierzomorkowce">
Zwierzomorkowce

Zwierzomorkowce ("Zoopagales" Bessey ex R.K. Benj.) – rząd grzybów należący do typu "Zoopagomycota".
Charakterystyka.
Pasożyty wewnętrzne lub zewnętrzne grzybów i drobnych zwierząt. Plecha prosta lub w postaci rozgałęzionej grzybni. Ektopasożyty wytwarzają ssawki wnikające do ciała żywiciela. Młode strzępki wielojądrzaste, czasem dojrzewając tworzą porowate przegrody. Rozmnażanie bezpłciowe przez zarodniki zebrane w zarodniach różnego typu (sporangiolach, merosporangiach) lub przez chlamydospory bądź artrospory (np. u "Helicocephalum"). Rozmnażanie płciowe z wytwarzaniem zygospor na końcach strzępek płciowych podobnych do strzępek wegetatywnych lub nieco od nich większych. Ze względu na sposób zdobywania pokarmu określane niekiedy jako grzyby drapieżne. Żyją w glebie. Wytwarzają na swoich strzępkach trójkomórkowe pierścienie zaciskające się wokół nicieni, które dostały się w ich obręb. Do ciała unieruchomionej ofiary wnikają strzępki trawiące materiał organiczny.
Systematyka.
Pozycja w klasyfikacji według Index Fungorum: "Zoopagomycotina, Zoopagomycota, Fungi".
Rząd "Zoopagales" jest zaliczany według "Dictionary of the Fungi" do typu "Zoopagomycota" i należą do niego:

</doc>
<doc id="1162105" url="https://pl.wikipedia.org/wiki?curid=1162105" title="Tarasy Brühla">
Tarasy Brühla

Tarasy Brühla () – promenada spacerowo-widokowa, położona w Dreźnie, w Niemczech. Stanowi ona północną, przylegająca do Łaby część odbudowanego w latach 90. XX wieku placu Neumarkt i zabudowy staromiejskiej.
Tarasy Brühla są elementem trasy spacerowej wiodącej nad Łabą i znajdującej się w najbliższym sąsiedztwie drezdeńskich atrakcji turystycznych. Zostały one zbudowane na pozostałościach drezdeńskich umocnień. Są oddalone od rzeki i oddzielone od niej jej terasami oraz nadrzeczną ulicą, stanowiąc integralną całość ze ścianą zabudowy staromiejskiej i będąc zwieńczeniem muru zaporowego, skierowanego ku rzece. Na tarasy wychodzą wejścia i fasady budynków drezdeńskiego Starego Miasta, w tym Sądu Najwyższego Saksonii, Akademii Sztuk Pięknych i Albertinum. Tarasy zaczynają się schodami wiodącymi obok sądu, z Placu Zamkowego (), obok rzeźb Johannesa Schillinga znanych jako "Cztery Pory Dnia" (powstały w latach 1868-1871). Następnie przebiegają zwieńczeniem muru, będąc punktem widokowym na północną część miasta (Neustadt) oraz rzekę. Ścieżka wiodąca tarasami jest częściowo ocieniona drzewami. Tarasy kończą się przy Carolabrücke, gdzie znajduje się zejście na nadrzeczny bulwar, a także ścieżka biegnąca w kierunku Nowej Synagogi.
Tarasy zawdzięczają nazwę Henrykowi Brühlowi, który na miejscu ich obecnej lokalizacji w latach 1739-1748 wybudował pałac. Dziesięć lat później cały teren okalający pałac, wraz z częścią nadrzeczną, został podarowany Brühlowi przez elektora saskiego w ramach nagrody za wprowadzenie innowacji w podatku od przyrostu wartości majątku. W 1814 roku tarasy zostały udostępnione mieszkańcom miasta jako własność publiczna; z czasem powstały tu liczne kawiarnie i restauracje.
Tarasy, podobnie jak miasto, zostały doszczętnie zniszczone podczas bombardowania Drezna w lutym 1945. W latach 1965-1968 przeprowadzono na tych terenach wykopaliska i badania pozostałości umocnień. Tarasy odbudowano w następnych latach. W 1990 roku udostępniono znajdujące się pod tarasami podziemia z renesansowymi sklepieniami. Od 1993 roku tarasy są pod zarządem Państwowych Pałaców i Ogrodów Drezna (). Obecnie trudno jest określić, ile procent pierwotnej, oryginalnej zabudowy zostało wykorzystane w rekonstrukcji, jakkolwiek wygląd tarasów odpowiada historycznemu.

</doc>
<doc id="1162106" url="https://pl.wikipedia.org/wiki?curid=1162106" title="Rezerwat przyrody Czantoria">
Rezerwat przyrody Czantoria

Czantoria – leśny, częściowy rezerwat przyrody w mieście Ustroń w województwie śląskim. Utworzony 12 listopada 1996 r. zarządzeniem Ministra Ochrony Środowiska, Zasobów Naturalnych i Leśnictwa (), o powierzchni 97,71 ha. Leży na terenie Parku Krajobrazowego Beskidu Śląskiego.
Rezerwat usytuowany jest na stromych, północnych stokach Wielkiej Czantorii w północno-zachodniej części Beskidu Śląskiego, ponad dolinką potoku Gronik. Ochronie podlegają dolnoreglowe zbiorowiska leśne o charakterze naturalnym z drzewostanami jaworowymi, klonowymi i jesionowymi, tworzącymi następujące zespoły:
Po drugiej stronie granicy, w Czechach znajduje się narodowy rezerwat przyrody Čantoryje.

</doc>
<doc id="1162107" url="https://pl.wikipedia.org/wiki?curid=1162107" title="Johnny Spillane">
Johnny Spillane

John "Johnny" Spillane (ur. 24 listopada 1980 r. w Steamboat Springs) – amerykański narciarz, specjalista kombinacji norweskiej, trzykrotny wicemistrz olimpijski, złoty medalista mistrzostw świata oraz dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Johnny Spillane pojawił się w sezonie 1995/1996 Pucharu Świata B. W swoich startach wywalczył dwa punkty i w klasyfikacji generalnej zajął 83. miejsce. Kolejne występy zaliczył w lutym 1999 roku, kiedy wystartował na mistrzostwach juniorów w Saalfelden, zdobywając wraz z kolegami złoty medal w sztafecie. Kilkanaście dni później wziął udział w mistrzostwach świata w Ramsau, gdzie zajął między innymi 32. miejsce w konkursie rozgrywanym metodą Gundersena, a drużynowo był dziesiąty. Podczas mistrzostw juniorów w Štrbskim Plesie w 2000 roku wraz z kolegami z reprezentacji wywalczył tym razem srebrny medal w sztafecie.
W Pucharze Świata zadebiutował 2 grudnia 2000 roku w fińskim Kuopio, gdzie zajął 49. miejsce w sprincie. W sezonie 2000/2001 wystartował jeszcze dwanaście razy, w większości przypadków zdobywając punkty. Najlepszy wynik osiągnął 9 marca 2001 roku w Oslo, gdzie był dwunasty w Gundersenie. W klasyfikacji generalnej zajął 30. miejsce. Na mistrzostwach świata w Lahti był ósmy w drużynie, czternasty w sprincie, a w Gundersenie zajął 32. miejsce. Podobnie prezentował się w kolejnym sezonie. W lutym 2002 roku, podczas igrzysk olimpijskich w Salt Lake City indywidualnie zajął 32. pozycję zarówno w sprincie jak i Gundersenie. W konkursie drużynowym Amerykanie ze Spillane'em w składzie otarli się o podium, jednak ostatecznie zakończyli zawody na czwartej pozycji, przegrywając walkę o brązowy medal z Austriakami.
Przełom w karierze Amerykanina nastąpił w sezonie 2002/2003. Rywalizację zaczął od zajęcia 10. miejsca 29 listopada 2002 roku w Ruce. Już w drugim konkursie cyklu, 6 grudnia 2002 roku w Trondheim po raz pierwszy stanął na podium zawodów Pucharu Świata, zajmując drugie miejsce w sprincie. W dwóch następnych dniach Spillane jeszcze dwukrotnie stanął na podium, najpierw był trzeci w Gundersenie, a następnie trzeci w sprincie. W kolejnych startach pucharowych sześciokrotnie plasował się w czołowej dziesiątce, ale na podium już nie stanął. W klasyfikacji generalnej zajął siódme miejsce. Na mistrzostwach świata w Val di Fiemme w 2003 roku osiągnął jeden z największych sukcesów w swojej karierze. Po konkursie skoków do sprintu zajmował czwarte miejsce i do biegu przystąpił ze stratą 28 sekund do lidera. W biegu okazał się jednak najlepszy i sięgnął po złoty medal, wyprzedzając na mecie Niemca Ronny'ego Ackermanna i Austriaka Felixa Gottwalda o 1.3 sekundy. W konkursie drużynowym był piąty, a w Gundersenie zajął 27. miejsce. Sezon 2003/2004 był już słabszy, Spillane ani raz nie stanął na podium i w klasyfikacji generalnej zajął 20. pozycję.
W lecie 2004 roku brał udział w siódmej edycji Letniego Grand Prix w kombinacji norweskiej, w której zajął trzecie miejsce, za swym rodakiem Toddem Lodwickiem i Austriakiem Christophem Bielerem. Amerykanin w czterech konkursach indywidualnych raz zwyciężył (15 sierpnia w Oberstdorfie) i raz był trzeci (21 sierpnia w Bischofshofen). Przyzwoicie prezentował się także w sezonie 2004/2005. Sześciokrotnie meldował się w pierwszej dziesiątce, a 5 grudnia w Trondheim stanął na podium, zajmując trzecie miejsce w sprincie. Na mistrzostwach świata w Oberstdorfie w 2005 roku wraz z kolegami z reprezentacji zajął piąte miejsce, a indywidualnie był zgłoszony do sprintu, w którym nie wystartował.
W sezonach 2005/2006, 2006/2007, 2007/2008 i 2008/2009 nie odniósł większych sukcesów. W rywalizacji pucharowej łącznie tylko raz stanął na podium, 30 listopada 2007 roku w Ruce zajął drugie miejsce w Gundersenie. W 2006 roku wystąpił na igrzyskach olimpijskich w Turynie, gdzie był między innymi dziesiąty w sprincie i siódmy w drużynie. Startował także na mistrzostwach świata w Sapporo w 2007 roku oraz dwa lata później na mistrzostwach w Libercu, jednak również nie zdobył medalu. Indywidualnie plasował się poza czołową dziesiątką. W konkursach drużynowych był dziewiąty w Sapporo, a w Libercu Amerykanie nie ukończyli rywalizacji po tym, jak Bill Demong został zdyskwalifikowany z powodu zgubienia swojego numeru startowego.
Do formy wrócił w sezonie 2009/2010, który zakończył na dziewiątej pozycji. Ośmiokrotnie zajmował miejsca w pierwszej dziesiątce zawodów, ale tylko raz stanął na podium – 3 stycznia 2010 roku w Oberhofie zwyciężył w Gundersenie. Był także czterokrotnie czwarty. igrzyska olimpijskie w Vancouver w 2010 roku były najbardziej udaną imprezą w jego karierze. Po konkursie skoków w Gundersenie na normalnej skoczni zajmował czwarte miejsce. Na trasie biegu odrobił 46 sekund straty do prowadzącego po skokach Janne Ryynänena z Finlandii. Walka o medale rozegrała się na końcowych metrach między Amerykaninem, Francuzem Jasonem Lamy-Chappuis, Alessandro Pittinem z Włoch oraz Toddem Lodwickiem. Zwyciężył Francuz, który o 0,4 sekundy Wyprzedził Spillane'a i o 0,8 sekundy Pittina. Na dużej skoczni Spillane był drugi po skokach i tracił do prowadzącego Bernharda Grubera z Austrii 34 sekundy. Do mety Amerykanin dotarł przed Austriakiem, lecz na trasie biegowej jeszcze szybszy był Bill Demong. W związku z tym Spillane odebrał swój drugi srebrny medal tych igrzysk. 
Ponadto wspólnie z Demongiem, Brettem Camerotą i Toddem Lodwickiem wywalczył w zawodach drużynowych swój trzeci srebrny medal. Już po skokach Amerykanie zajmowali drugie miejsce i na trasę biegu wyruszyli ze stratą dwóch sekund do prowadzących Finów. W biegu wyprzedzili reprezentantów Finlandii, jednak dali się wyprzedzić Austriakom, którzy sięgnęli po złoty medal. Na mecie Amerykanie stracili do zwycięzców nieco ponad pięć sekund i o około czternaście wyprzedzili Niemców, którzy uplasowali się na trzeciej pozycji.
W sezonie 2010/2011 prezentował się słabo. Wystartował tylko w czterech konkursach, z czego tylko w dwóch zdobył punkty. Najlepszy wynik uzyskał 23 stycznia 2011 roku w Chaux-Neuve, gdzie był siedemnasty w Gundersenie. W klasyfikacji generalnej dało mu to 48. lokatę. Na przełomie lutego i marca wziął udział w mistrzostwach świata w Oslo. Indywidualnie plasował się na przełomie drugiej i trzeciej dziesiątki, a w konkursach drużynowych Amerykanie z nim w składzie zajęli czwarte miejsce na normalnej skoczni oraz szóste na dużym obiekcie.

</doc>
<doc id="1162110" url="https://pl.wikipedia.org/wiki?curid=1162110" title="Tarasy Bruehla">
Tarasy Bruehla



</doc>
<doc id="1162111" url="https://pl.wikipedia.org/wiki?curid=1162111" title="Tarasy Bruhla">
Tarasy Bruhla



</doc>
<doc id="1162113" url="https://pl.wikipedia.org/wiki?curid=1162113" title="Izomorficzna przemiana pokoleń">
Izomorficzna przemiana pokoleń

Izomorficzna przemiana pokoleń - rodzaj przemiany pokoleń, w której kolejne pokolenia (gametofit i sporofit) nie różnią się morfologicznie, tylko liczbą chromosomów i sposobem rozmnażania. Ten typ przemiany pokoleń występuje głównie u glonów.

</doc>
<doc id="1162116" url="https://pl.wikipedia.org/wiki?curid=1162116" title="Praska obwodnica miejska">
Praska obwodnica miejska

Praska obwodnica miejska (cz. "Pražský městský okruh") – częściowo istniejąca droga szybkiego ruchu w Czechach. Jest to obwodnica ścisłego centrum miasta Pragi zbudowana w celu odciążenie go od ruchu tranzytowego. Pierwszy odcinek trasy otwarto w 1985. Pierwotnie oznaczony był jako droga ekspresowa R29, a następnie – do końca 2015 roku – jako droga ekspresowa MO ("Rychlostní silnice MO"). Od 1 stycznia 2016 roku istniejący odcinek jest "drogą dla pojazdów samochodowych".

</doc>
<doc id="1162117" url="https://pl.wikipedia.org/wiki?curid=1162117" title="Droga krajowa B22 (Niemcy)">
Droga krajowa B22 (Niemcy)

Droga krajowa 22 () – niemiecka droga krajowa przebiegająca ze wschodu na południowy zachód z okolic Würzburga przez Bamberg, Bayreuth, Weiden do Cham w Bawarii.
Miejscowości leżące przy B22.
Dettelbach, Schwarzach am Main, Reupelsdorf, Stadelschwarzach, Neuses am Sand, Breitbach, Ebrach, Burgwindheim, Kappel, Kötsch, Möncherherrsdorf, Mönchsambach, Dürrhof, Burgebrach, Oberharnsbach, Birkach, Stegaurach, Bamberg, Würgau, Steinfeld, Treunitz, Wiesentfels, Loch, Freienfels, Hollfeld, Schönfeld, Busbach, Eschen, Eckersdorf, Bayreuth, Seybothenreuth, Speichersdorf, Kemnath, Waldeck, Erbendorf, Krummennaab, Wildenreuth, Kirchendemenreuth, Wendersreuth, Altenstadt an der Waldnaab, Weiden, Bechtsrieth, Irchenrieth, Tännesberg, Teunz, Oberviechtach, Winklarn, Rötz, Schönthal, Grafenkirchen, Wilmering, Cham.
Historia.
Pierwsze utwardzone drogi powstały w drugiej połowie XVIII w. najpierw pomiędzy Würzburgiem a Bambergiem a następnie dalej do Bayreuthu.
Wyznaczona w 1932 r. "Reichsstraße 22" prowadziła z Mitterteich do Eger, obecnie część B299, a dopiero w 1937 r. dołączono do niej fragment pomiędzy Bayreuthem a Würzburgiem. Odcinek budowany do Cham, oddany w 1938 r. przebiegał wzdłuż ówczesnej granicy z Czechosłowacją i był pierwszym w tym rejonie przystosowanym dla pojazdów mechanicznych.

</doc>
<doc id="1162118" url="https://pl.wikipedia.org/wiki?curid=1162118" title="Heteromorficzna przemiana pokoleń">
Heteromorficzna przemiana pokoleń

Heteromorficzna przemiana pokoleń - rodzaj przemiany pokoleń, w której kolejne pokolenia (gametofit i sporofit) różnią się, oprócz liczby chromosomów i sposobu rozmnażania, również morfologicznie. Jedno z pokoleń wyraźnie dominuje nad drugim, które jest redukowane do niewielkiego, krótkożyjącego organizmu. Ten typ przemiany pokoleń występuje obecnie u większości protistów, paprotników i roślin nagozalążkowych.

</doc>
<doc id="1162124" url="https://pl.wikipedia.org/wiki?curid=1162124" title="Jerzy Godziszewski">
Jerzy Godziszewski

Jerzy Godziszewski (ur. 24 kwietnia 1935 w Wilnie, zm. 4 marca 2016 w Bydgoszczy) – polski pianista i pedagog, profesor zwyczajny Akademii Muzycznej im. Feliksa Nowowiejskiego w Bydgoszczy.
Życiorys.
Urodził się 24 kwietnia 1935 w Wilnie. Pochodził z rodziny o tradycjach muzycznych (matka była pianistką). Uczęszczał do Konserwatorium w Wilnie, gdzie uczył się gry na fortepianie. Podczas II wojny światowej, w 1944 opuścił wraz z rodzicami Wilno w ramach przymusowej repatriacji. Początkowo przebywał w Łodzi, a gdy jego ojciec znalazł pracę na Wydziale Sztuk Pięknych Uniwersytetu Mikołaja Kopernika w Toruniu, osiadł w tym mieście. Kontynuował tutaj edukację muzyczną w Państwowej Średniej Szkole Muzycznej w klasie prof. Ireny Kurpisz-Stefanowej, dyrektorki szkoły. Już jako nastolatek budził zainteresowanie swoim talentem pianistycznym. We wrześniu 1950 wystąpił na koncercie z orkiestrą filharmonii w Krakowie. Jako absolwent szkoły muzycznej wziął udział w przedwstępnych eliminacjach do V Międzynarodowego Konkursu Chopinowskiego, które odbywały się w Katowicach.
W latach 1952–1955 studiował w Państwowej Wyższej Szkole Muzycznej w Poznaniu pod kierunkiem prof. I. Kurpisz-Stefanowej, a potem u prof. Stanisława Szpinalskiego i prof. Marii Wiłkomirskiej w Państwowej Wyższej Szkole Muzycznej w Warszawie. Dyplom z odznaczeniem warszawskiej uczelni otrzymał w 1960. W tym samym roku został finalistą, zdobywcą II wyróżnienia i nagrody specjalnej, ufundowanej przez Witolda Małcużyńskiego, na VI Międzynarodowym Konkursie Pianistycznym im. Fryderyka Chopina w Warszawie. W nagrodę za to osiągnięcie otrzymał stypendium Ministerstwa Kultury i Sztuki we Włoszech. Wzbogacony o nowe doświadczenia, zaczął koncertować – zarówno w Polsce, jak i we Francji i Włoszech.
Od 1967 do 1978 pracował w Państwowej Wyższej Szkole Muzycznej we Wrocławiu, prowadząc klasę fortepianu, kolejno jako asystent, wykładowca i starszy wykładowca. Od 1978 prowadził klasę fortepianu w Państwowej Wyższej Szkole Muzycznej w Bydgoszczy. Tutaj w 1988 otrzymał tytuł profesora nadzwyczajnego, a na stopień profesora zwyczajnego został mianowany w 1991.
Prowadził aktywną działalność koncertową w kraju i za granicą, występując między innymi na festiwalach pianistycznych. Uprawiał również kameralistykę, jako pianista-akompaniator występował z solistami-instrumentalistami i wokalistami. Dokonał licznych nagrań archiwalnych dla Polskiego Radia, a także nagrał płyty dla Polskich Nagrań, Wifonu, Acte Préalable, Dux oraz Blütner Records. Wydarzeniem, nie tylko w skali kraju, był wydany przez Polskie Radio jego album zawierający wszystkie solowe utwory fortepianowe Karola Szymanowskiego. Nagranie to zostało uznane przez miesięcznik „Studio” Płytą Roku 1998 oraz otrzymało nagrodę Fundacji im. K. Szymanowskiego i polskiego przemysłu fonograficznego „Fryderyki 1998”.
Uczestniczył w jury wielu konkursów międzynarodowych, m.in. konkursu im. K. Szymanowskiego w Łodzi (1983), im. I.J. Paderewskiego w Bydgoszczy oraz konkursu dla młodych pianistów „Arthur Rubinstein in memoriam” w Bydgoszczy. Był członkiem Stowarzyszenia Polskich Artystów Muzyków, Towarzystwa im. Fryderyka Chopina w Warszawie, Towarzystwa im. K. Szymanowskiego w Zakopanem i Towarzystwa Muzycznego im. I.J. Paderewskiego w Bydgoszczy.
27 listopada 2007 Akademia Muzyczna w Bydgoszczy przyznała mu (pierwszy w swojej historii) tytuł doktora honoris causa.
Jerzy Godziszewski został pochowany na Cmentarzu Nowofarnym w Bydgoszczy.

</doc>
<doc id="1162125" url="https://pl.wikipedia.org/wiki?curid=1162125" title="Anielewo (województwo kujawsko-pomorskie)">
Anielewo (województwo kujawsko-pomorskie)

Anielewo – kolonia w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Kruszyny Szlacheckie.
W latach 1975–1998 miejscowość administracyjnie należała do województwa toruńskiego.
Z Anielewa pochodzi Tadeusz Szaliński, polski prawnik, działacz niepodległościowy.

</doc>
<doc id="1162126" url="https://pl.wikipedia.org/wiki?curid=1162126" title="Foluszek">
Foluszek

Foluszek – osada w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Kruszyny Szlacheckie.
W latach 1975–1998 miejscowość administracyjnie należała do województwa toruńskiego.

</doc>
<doc id="1162127" url="https://pl.wikipedia.org/wiki?curid=1162127" title="Lisa Młyn">
Lisa Młyn

Lisa Młyn – osada w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Kruszyny Szlacheckie.
W latach 1975–1998 miejscowość administracyjnie należała do województwa toruńskiego.
Zabytki.
Według rejestru zabytków NID na listę zabytków wpisany jest drewniany młyn wodny z lat 1880-1890, nr rej.: 354 z 11.07.1980.

</doc>
<doc id="1162130" url="https://pl.wikipedia.org/wiki?curid=1162130" title="Bobrowo-Kolonia (województwo kujawsko-pomorskie)">
Bobrowo-Kolonia (województwo kujawsko-pomorskie)

Bobrowo-Kolonia – kolonia w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Bobrowo.
W latach 1975–1998 miejscowość administracyjnie należała do województwa toruńskiego.

</doc>
<doc id="1162133" url="https://pl.wikipedia.org/wiki?curid=1162133" title="Smolniki (gmina Bobrowo)">
Smolniki (gmina Bobrowo)

Smolniki – kolonia w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Bobrowo.
W latach 1975–1998 miejscowość administracyjnie należała do województwa toruńskiego.
Zobacz też: Smolniki

</doc>
<doc id="1162137" url="https://pl.wikipedia.org/wiki?curid=1162137" title="Bogumiłki">
Bogumiłki

Bogumiłki – kolonia w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Wichulec.
W latach 1975–1998 miejscowość administracyjnie należała do województwa toruńskiego.

</doc>
<doc id="1162138" url="https://pl.wikipedia.org/wiki?curid=1162138" title="Bronopol">
Bronopol

Bronopol – syntetyczny związek organiczny, biocyd o wyraźnych właściwościach przeciwbakteryjnych stosowany jako konserwant środków kosmetycznych (szampony, kremy) oraz preparaty toaletowe (płyny do mycia naczyń).

</doc>
<doc id="1162139" url="https://pl.wikipedia.org/wiki?curid=1162139" title="Estádio Municipal Luis de Medeiros">
Estádio Municipal Luis de Medeiros

Estádio Municipal Luis de Medeiros – stadion piłkarski, w Três Passos, Rio Grande do Sul, Brazylia, na którym swoje mecze rozgrywa klub Três Passos Atlético Clube.

</doc>
<doc id="1162140" url="https://pl.wikipedia.org/wiki?curid=1162140" title="Czartówiec">
Czartówiec

Czartówiec – przysiółek wsi Małki w Polsce, położony w województwie kujawsko-pomorskim, w powiecie brodnickim, w gminie Bobrowo. Wchodzi w skład sołectwa Małki.
W latach 1975–1998 przysiółek administracyjnie należał do województwa toruńskiego.

</doc>
<doc id="1162142" url="https://pl.wikipedia.org/wiki?curid=1162142" title="Stowarzyszenie Ukraińskiego Futbolu Amatorskiego">
Stowarzyszenie Ukraińskiego Futbolu Amatorskiego

Stowarzyszenie Ukraińskiego Futbolu Amatorskiego, SUFA (ukr. "Асоціація Аматорського Футболу України, (ААФУ)") - ukraińska organizacja sportowa, założona 2 marca 1998. Jej prezydentem jest Fedir Szpyh.
Prowadzi rozgrywki:

</doc>
<doc id="1162143" url="https://pl.wikipedia.org/wiki?curid=1162143" title="Andrzej Grabiński (prawnik)">
Andrzej Grabiński (prawnik)

Andrzej Grabiński (ur. 16 grudnia 1956 we Wrocławiu) – polski prawnik, adwokat, od 2007 do 2015 wiceprzewodniczący Trybunału Stanu.
Życiorys.
W 1979 ukończył studia prawnicze na Uniwersytecie Wrocławskim, po których do 1981 odbywał aplikację sędziowską. Od 1985 prowadzi praktykę adwokacką, początkowo w Oławie, a od 1990 we Wrocławiu. Jest także działaczem samorządu adwokackiego, przez dwie kadencje zasiadał w Okręgowej Radzie Adwokackiej we Wrocławiu, był także członkiem jej sądu dyscyplinarnego. Pełnił funkcję przewodniczącego Komisji Kształcenia Aplikantów Adwokackich przy Naczelnej Radzie Adwokackiej, a w latach 2004–2007 wchodził w skład NRA. W 2013 został wybrany na dziekana Okręgowej Rady Adwokackiej we Wrocławiu.
W 2005 został po raz pierwszy wybrany do Trybunału Stanu. W 2007 powołano go ponownie, dodatkowo został wiceprzewodniczącym TS. Rekomendującym go klubem parlamentarnym było Prawo i Sprawiedliwość. 2 grudnia 2011 Sejm również z rekomendacji PiS powierzył mu funkcję wiceprzewodniczącego Trybunału Stanu na kolejną kadencję. Andrzej Grabiński został zgłoszony wówczas po dwukrotnym odrzuceniu kandydatury Karola Karskiego na tę funkcję.

</doc>
<doc id="1162144" url="https://pl.wikipedia.org/wiki?curid=1162144" title="Pasieki (województwo kujawsko-pomorskie)">
Pasieki (województwo kujawsko-pomorskie)

Pasieki – wieś w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Małki.
W latach 1975–1998 miejscowość administracyjnie należała do województwa toruńskiego.
W 2012 roku pomnikami przyrody ustanowiono 2 dęby szypułkowe o obwodach 300 i 460 cm rosnące na terenie P.P.H. "AGRORAT".

</doc>
<doc id="1162145" url="https://pl.wikipedia.org/wiki?curid=1162145" title="Jeż europejski">
Jeż europejski



</doc>
<doc id="1162146" url="https://pl.wikipedia.org/wiki?curid=1162146" title="The Centre of the Heart">
The Centre of the Heart

The Centre of the Heart – singel szwedzkiego duetu Roxette. Został wydany w marcu 2001 r. jako pierwszy singel promujący album "Room Service". Piosenka została nagrana już podczas sesji zespołu do płyty "Have a Nice Day" i miała zostać pierwszym singlem ją promującym, jednak duet uznał, że nie pasuje ona do albumu. Znana jest też pod tytułem "The Centre of the Heart (Is a Suburb to the Brain)". Klip do piosenki w reżyserii Jonasa Åkerlunda był jednym z najdroższych wyprodukowanych od czasów wideo "Spending My Time" z 1991 roku.

</doc>
<doc id="1162149" url="https://pl.wikipedia.org/wiki?curid=1162149" title="Florencja (województwo kujawsko-pomorskie)">
Florencja (województwo kujawsko-pomorskie)

Florencja – kolonia w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Wymokłe.
W latach 1975–1998 miejscowość administracyjnie należała do województwa toruńskiego.
Zobacz też: Florencja

</doc>
<doc id="1162150" url="https://pl.wikipedia.org/wiki?curid=1162150" title="Słoszewy">
Słoszewy

Słoszewy (w okresie zaborów niem. "Schlossau") – osada w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Wymokłe.
W latach 1975–1998 miejscowość administracyjnie należała do województwa toruńskiego.
W XIV wieku wieś rycerska należąca do Jana z Kruszyn, następnie przejęta przez zakon krzyżacki. W XIV-XV wieku istniał tu zameczek z szachulcowym dworem o wymiarach 7,5 x 13 m znajdującym się na krawędzi wzgórza, który został nagle zniszczony, zapewne podczas wojny polsko-krzyżackiej (głodowej) w 1414 r.
Zabytki.
Według rejestru zabytków NID na listę zabytków wpisany jest zespół dworski, nr rej.: 575 z 4.02.1988:

</doc>
<doc id="1162153" url="https://pl.wikipedia.org/wiki?curid=1162153" title="Real Sugar">
Real Sugar

Real Sugar – singel szwedzkiego duetu Roxette. Został wydany w lipcu 2001 r. jako drugi promujący album "Room Service".

</doc>
<doc id="1162155" url="https://pl.wikipedia.org/wiki?curid=1162155" title="Zarośle (gmina Bobrowo)">
Zarośle (gmina Bobrowo)

Zarośle – wieś w Polsce położona w województwie kujawsko-pomorskim, w powiecie brodnickim, w gminie Bobrowo. Miejscowość wchodzi w skład sołectwa Tylice.
W latach 1975–1998 miejscowość administracyjnie należała do województwa toruńskiego.

</doc>
<doc id="1162157" url="https://pl.wikipedia.org/wiki?curid=1162157" title="Śledziennica naprzeciwlistna">
Śledziennica naprzeciwlistna

Śledziennica naprzeciwlistna ("Chrysosplenium oppositifolium" L.) – gatunek rośliny z rodziny skalnicowatych.
Rozmieszczenie geograficzne.
Występuje w Europie. W Polsce rośnie tylko na Dolnym Śląsku i Pomorzu Zachodnim.
Biologia i ekologia.
Bylina. Rośnie w śródleśnych źródliskach. Kwitnie od kwietnia do czerwca. Tworzy swój własny zespół "Chrysosplenietum oppositifolii", dla którego jest gatunkiem charakterystycznym.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię NT (bliski zagrożenia).

</doc>
<doc id="1162159" url="https://pl.wikipedia.org/wiki?curid=1162159" title="Milk and Toast and Honey">
Milk and Toast and Honey

Milk and Toast and Honey – singel szwedzkiego duetu Roxette. Został wydany we wrześniu 2001 r. jako trzeci singel promujący album "Room Service". Piosenka była przebojem radiowym w Ameryce Południowej i krajach europejskich.

</doc>
<doc id="1162160" url="https://pl.wikipedia.org/wiki?curid=1162160" title="Faust Again">
Faust Again

Faust Again– polska grupa wykonująca metalcore.
Historia.
Grupa Faust Again została założona w Grudziądzu i istniała w latach 1999-2013. W 2003 zespół podpisał umowę z niemiecką wytwórnią płytową Circulation Records i w maju wydał swój debiutancki album "Seizing Our Souls". Album zebrał wiele pochlebnych recenzji w pismach i internetowych portalach muzycznych. W lutym 2005 formacja zadebiutowała w programie TVP „Poza kontrolą”. 16 stycznia 2006 Faust Again wydał drugi album pt.: "Hope Against Hope". Prace nad nim trwały od czerwca 2005, za miksowanie odpowiadał Patrick W. Engel ze studia Rape Of Harmonies w Triptis. 22 maja 2009, nakładem niemieckiej wytwórni Bastardized Recordings, ukazała się kolejna płyta Faust Again: "The Trial". W 2012 grupa związała się kontraktem z niemiecką wytwórnią Noizgate Records, nakładem której w 2013 ukazał się czwarty album studyjny grupy, pt. "Illusions". W 2013 grupa samorozwiązała się. 29 września 2013 odbył się pożegnalny koncert zespołu.

</doc>
<doc id="1162162" url="https://pl.wikipedia.org/wiki?curid=1162162" title="Estádio Olímpico Colosso da Lagoa">
Estádio Olímpico Colosso da Lagoa

Estádio Olímpico Colosso da Lagoa, znany również jako Olímpico – stadion wielofunkcyjny w Erechim, Rio Grande do Sul, Brazylia, na którym swoje mecze rozgrywa klub Ypiranga Futebol Clube.

</doc>
<doc id="1162164" url="https://pl.wikipedia.org/wiki?curid=1162164" title="Antônio Carlos Zago">
Antônio Carlos Zago

Antônio Carlos Zago (ur. 18 maja 1969 w Presidente Prudente) – piłkarz brazylijski grający na pozycji środkowego obrońcy.
Kariera klubowa.
Zago pochodzi z miasta Presidente Prudente lezącego w stanie São Paulo. Piłkarską karierę rozpoczął w stolicy stanu w mieście São Paulo, w tamtejszym klubie São Paulo FC. W 1990 roku w wieku 21 lat zadebiutował w pierwszej lidze brazylijskiej i od czasu debiutu często grał w pierwszym składzie. W 1991 roku wywalczył mistrzostwo stanowe, a także mistrzostwo Brazylii. Ten drugi sukces powtórzył także rok później. W 1992 roku wygrał także Copa Libertadores (0:1, 1:0, 1:1 i wygrana po serii rzutów karnych z argentyńskim Newell’s Old Boys).
Latem 1992 po obu sukcesach Zago wyjechał do Europy i przeszedł do hiszpańskiego Albacete Balompié. W Primera División zadebiutował 6 września w przegranym 3:4 meczu z Sevillą. Pobyt w Hiszpanii nie był jednak udany i już zimą Antônio wrócił do Brazylii, tym razem zostając zawodnikiem SE Palmeiras. W 1993 roku wywalczył kolejne trzy trofea w swojej karierze – mistrzostwo stanu São Paulo, mistrzostwo kraju, a także Torneio Rio-São Paulo. W 1994 roku po raz kolejny zdobył pierwsze dwa z nich. W 1996 roku Antônio drugi raz zdecydował się na wyjazd z kraju i wybór padł na Japonię. Przez rok kopał piłkę w Kashiwie Reysol, z którą zajął 5. miejsce w J-League. W 1997 roku ponownie wrócił do ojczyzny i rok spędził w kolejnym klubie z rodzinnego miasta, tym razem w Corinthians Paulista, z którym wywalczył prymat w tamtejszym stanie.
Zimą 1998 Zago podpisał kontrakt z włoską Romą. Do zespołu ściągnął go Zdeněk Zeman, ówczesny czeski szkoleniowiec tego zespołu, by wzmocnić defensywę drużyny. W Romie spotkał swoich czterech rodaków – Aldaira, Cafu, Paulo Sérgio oraz Vágnera. W Serie A swój pierwszy mecz Antônio rozegrał 11 lutego, gdy Roma pokonała 3:1 US Lecce. W swoim pierwszym sezonie zajął z Romą 4. miejsce w lidze. W sezonie 1998/1999 zadebiutował w Pucharze UEFA (ćwierćfinał) i miał już pewne miejsce na środku obrony „giallorossich”. Największe sukcesy osiągnął jednak za kadencji trenera Fabia Capella. W 2001 roku przyczynił się do pierwszego od 1983 roku mistrzostwa Włoch dla Romy (rozegrał 28 spotkań), a następnie zdobył Superpuchar Włoch.
Latem 2002 Zago odszedł z Romy i trafił do tureckiego Beşiktaşu JK, gdzie grał z kolejnymi rodakami Ronaldo Guiaro i Amaralem. Największym sukcesem za czasów gry w Stambule było mistrzostwo Turcji w 2003 roku. W 2004 roku Zago znów zaczął grać w ojczyźnie i tym razem przeszedł do Santosu FC. W tym samym sezonie został mistrzem Brazylii, po raz czwarty w karierze. W latach 2005–2006 występował w brazylijskim średniaku, EC Juventude, a w 2007 powrócił do Santosu, z którym wygrał Campeonato Paulista. W tym samym roku zakończył karierę.
Kariera reprezentacyjna.
W reprezentacji Brazylii Zago zadebiutował 30 października 1991 roku w wygranym 3:1 meczu z Jugosławią. W kadrze Brazylii zagrał 26 meczów i zdobył 2 gole. W 1999 roku osiągnął z nią swój jedyny sukces – wygrał Copa América 1999. Na boiskach Paragwaju wystąpił w niemal wszystkich meczach, w tym także w wygranym 3:1 finale z Urugwajem.

</doc>
<doc id="1162165" url="https://pl.wikipedia.org/wiki?curid=1162165" title="Alena Procházková">
Alena Procházková

Alena Procházková (ur. 9 sierpnia 1984 w Bańskiej Bystrzycy) – słowacka biegaczka narciarska, złota medalistka mistrzostw świata młodzieżowców.
Kariera.
Po raz pierwszy na arenie międzynarodowej Alena Procházková pojawiła się 15 grudnia 2001 roku w zawodach Pucharu Kontynentalnego w Ramsau, gdzie zajęła 41. miejsce w biegu łączonym na 10 km. W 2002 roku wystąpiła na mistrzostwach świata juniorów w Schonach, gdzie jej najlepszym wynikiem było 47. miejsce w sprincie techniką dowolną. Najlepszy wynik w tej kategorii wiekowej osiągnęła podczas mistrzostw świata juniorów w Stryn w 2004 roku, gdzie zajęła 13. miejsce w biegu na 5 km stylem dowolnym. W kategorii młodzieżowców najlepiej prezentowała się w 2007 roku na mistrzostwach świata młodzieżowców w Tarvisio, gdzie zdobyła złoty medal w sprincie stylem klasycznym, a w biegu łączonym na 15 km i biegu na 10 km stylem dowolnym była czwarta.
W Pucharze Świata zadebiutowała 11 grudnia 2004 roku w Tesero, gdzie zajęła 58. miejsce w biegu łączonym. Pierwsze pucharowe punkty zdobyła jednak dopiero 22 stycznia 2006 roku w Oberstdorfie, zajmując 27. miejsce w sprincie klasykiem. W klasyfikacji generalnej sezonu 2005/2006 zajęła ostatecznie 98. miejsce. Pierwszy raz na podium stanęła 1 grudnia 2007 roku w Ruce, gdzie była trzecia w sprincie techniką klasyczną. Najlepiej prezentowała się jednak w sezonie 2008/2009, który ukończyła na osiemnastej pozycji. Wtedy też odniosła swoje pierwsze pucharowe zwycięstwo – 16 stycznia 2009 zwyciężyła w sprincie klasykiem w Vancouver.
Pierwszą dużą seniorską imprezą w jej karierze były mistrzostwa świata w Val di Fiemme w 2003 r. Zajęła tam 49. miejsce w biegu na 10 km klasykiem oraz 62. miejsce w biegu łączonym na 10 km. Najlepiej wypadła jednak podczas mistrzostw świata w Oslo w 2011 roku, gdzie była szósta w sprincie techniką dowolną. Startowała także na igrzyskach olimpijskich w Turynie w 2006 roku, gdzie zajęła między innymi 23. miejsce w sprincie stylem dowolnym. Cztery lata później, podczas igrzysk olimpijskich w Vancouver sprint klasykiem zakończyła na osiemnastej pozycji.
Procházková startowała także zimowej uniwersjadzie zdobywając srebrne medale w biegu na 5 km stylem dowolnym i biegu łączonym na 10 km podczas uniwersjady w Turynie w 2007 roku oraz cztery złote medale na uniwersjadzie w Erzurum w 2011 roku: w sprincie stylem dowolnym, biegu łączonym na 10 km, biegu na 15 km stylem dowolnym oraz mieszanym sprincie drużynowym.

</doc>
<doc id="1162167" url="https://pl.wikipedia.org/wiki?curid=1162167" title="Alena Prochazkova">
Alena Prochazkova



</doc>
<doc id="1162169" url="https://pl.wikipedia.org/wiki?curid=1162169" title="Antonio Carlos Zago">
Antonio Carlos Zago



</doc>
<doc id="1162172" url="https://pl.wikipedia.org/wiki?curid=1162172" title="Zoltán Varga (szachista)">
Zoltán Varga (szachista)

Zoltán Varga (ur. 12 lipca 1970) – węgierski szachista, arcymistrz od 1995 roku.
Kariera szachowa.
W połowie lat 90. awansował do ścisłej czołówki węgierskich szachistów. W roku 1996 odniósł jeden z największych sukcesów w karierze, zwyciężając w rozegranych w Budapeszcie indywidualnych mistrzostwach Węgier. W latach 1998 i 2004 reprezentował swój kraj na szachowych olimpiadach, w 2001 – w drużynowych mistrzostwach świata, natomiast w 1992 i 2003 - w drużynowych mistrzostwach Europy (za drugim razem zdobywając srebrny medal za indywidualny wynik na III szachownicy).
Wielokrotnie startował w turniejach międzynarodowych, sukcesy odnosząc m.in. w Werfen (1991, dz. I m.), Altensteigu (1993, turniej B, I m.), Budapeszcie (1994, I m.; 1998, I m.; 2000, dz. I m. wraz z Robertem Ruckiem), Sárospataku (1995, I m.), Zalakaros (1995, dz. I m. wraz z m.in. Gyulą Saxem, Attilą Groszpeterem, Jozsefem Horvathem i Konstantinem Czernyszowem), Recklinghausen (1995, II m. z za Igorem Glekiem), Balatonbereny (1997, dz. I m.), Gyuli (1998, II m. za A.Groszpeterem), Kőszegu (1999, II m. za Andriejem Zontachem), Paksie (2000, II m. za Nenadem Sulavą), Dortmundzie (2001, "open", I m.), Opatii (2002, dz. II m. wraz z Robertem Fontaine, za Zoltanem Ribli), Benasque (2003, dz. I m. wraz z m.in. Olegiem Korniejewem, Pawłem Jaraczem, Antoaneta Stefanową, Belą Bedea i Alikiem Gershonem), Nagykanizsy (2003, dz. II m. za Gieorgijem Timoszenko, wraz z Zoltanem Gyimesi i Gergely Antalem), Miszkolcu (2004, I m.), Balatonlelle (2005, I m.), Zurychu (2005, I m.), Harkanach (2006, dz. I m. wraz z Ferencem Berkesem i Ivanem Farago) oraz w Balatonföldvárze (2007, dz. I m.).
Najwyższy ranking w karierze osiągnął 1 lipca 2004 r., z wynikiem 2592 punktów zajmował wówczas 6. miejsce wśród węgierskich szachistów.

</doc>
<doc id="1162173" url="https://pl.wikipedia.org/wiki?curid=1162173" title="Zoltan Varga (szachista)">
Zoltan Varga (szachista)



</doc>
<doc id="1162174" url="https://pl.wikipedia.org/wiki?curid=1162174" title="Droga krajowa B25 (Niemcy)">
Droga krajowa B25 (Niemcy)

Droga krajowa 25 () – niemiecka droga krajowa przebiegająca przez teren Bawarii z północy na południe od skrzyżowania z autostradą A6 na węźle "Feuchtwangen-Nord" przez Feuchtwangen, Dinkelsbühl, Nördlingen do Donauwörth.
Miejscowości leżące przy B22.
Dorfgütingen, Banzenweiler, Feuchtwangen, Schopfloch, Lehengütingen, Dinkelsbühl, Wilburgstetten, Fremdingen, Marktoffingen, Wallerstein, Nördlingen, Möttingen, Harburg (Schwaben), Ebermergen, Donauwörth.
Historia.
Droga prowadziła wcześniej do Uffenheimu jednak po wybudowaniu autostrady A7 straciła znaczenie drogi ponadregionalnej.

</doc>
<doc id="1162177" url="https://pl.wikipedia.org/wiki?curid=1162177" title="Wybory prezydenckie w USA, 2008">
Wybory prezydenckie w USA, 2008



</doc>
<doc id="1162180" url="https://pl.wikipedia.org/wiki?curid=1162180" title="A Thing About You">
A Thing About You

A Thing About You – singel szwedzkiego duetu Roxette. Został wydany w październiku 2002 r. jako singel promujący album "The Ballad Hits".

</doc>
<doc id="1162181" url="https://pl.wikipedia.org/wiki?curid=1162181" title="Wybory prezydenckie w USA, 1948">
Wybory prezydenckie w USA, 1948



</doc>
<doc id="1162182" url="https://pl.wikipedia.org/wiki?curid=1162182" title="Wybory prezydenckie w USA, 1968">
Wybory prezydenckie w USA, 1968



</doc>
<doc id="1162183" url="https://pl.wikipedia.org/wiki?curid=1162183" title="Wybory prezydenckie w USA, 1976">
Wybory prezydenckie w USA, 1976



</doc>
<doc id="1162184" url="https://pl.wikipedia.org/wiki?curid=1162184" title="Wybory prezydenckie w USA, 1972">
Wybory prezydenckie w USA, 1972



</doc>
<doc id="1162185" url="https://pl.wikipedia.org/wiki?curid=1162185" title="Wybory prezydenckie w USA, 1992">
Wybory prezydenckie w USA, 1992



</doc>
<doc id="1162186" url="https://pl.wikipedia.org/wiki?curid=1162186" title="Haroun Tazieff">
Haroun Tazieff

Haroun Tazieff (ur. 11 maja 1914 w Warszawie, zm. 2 lutego 1998 w Paryżu) – francuski geolog i wulkanolog pochodzenia polskiego.
Znany autor filmów dokumentalnych o erupcjach wulkanicznych i wypływach lawy wulkanicznej. Autor wielu książek o wulkanach.
Życiorys.
Ojciec, lekarz, był Tatarem, muzułmaninem, matka była Polką, chemikiem, doktorem nauk ścisłych oraz licencjatem nauk politycznych. Po śmierci ojca na froncie we wczesnym okresie I wojny światowej Tazieff wyemigrował z matką w 1917 do Belgii, gdzie był bezpaństwowcem, aż do 1936, kiedy przyjął obywatelstwo belgijskie. W 1938 uzyskał dyplom inżyniera agronoma w Gembloux, a w 1944 kolejny dyplom inżyniera geologa na Uniwersytecie w Liège. W 1945 objął stanowisko inżyniera w kopalni w Katandze, a następnie geologa w służbie geologicznej Konga Belgijskiego.
W 1948 udał się nad jezioro Kiwu, w Kongo, aby obserwować powstawanie nowego wulkanu, który nazwał później Kituro. Swój obóz postawił Tazieff bardzo blisko gwałtownie wybuchającego wulkanu. Chociaż zdążył zrobić szereg wspaniałych zdjęć, nie mógł pobyć tam jednak długo, ponieważ w którymś momencie płynna lawa zagroziła okrążeniem obozu. Tazieff uciekł w ostatnim momencie. Udało mu się tam powrócić po dwóch dniach, gdy wulkan trochę się uspokoił. Od tej pory Tazieff poświęcił całe swoje życie badaniom aktywnych wulkanów na całym świecie, podczas których często ryzykował swoje życie.
W pierwszych dniach sierpnia 1950 na życzenie przyjaciół brał udział w próbie zejścia na dno awenu Saint-Martin (Pireneje Wysokie), odkrytego w 1950 r. przez Georges'a Lépineux i Giuseppe Occhialiniego z zespołu Cosynsa, w celu uwiecznienia pierwszej próby eksploracji. W trakcie tej wyprawy zginął jego przyjaciel Marcel Loubens.
W 1957 został zatrudniony na Université Libre de Bruxelles, w Belgii, gdzie zorganizował "Centre national de volcanologie". W 1958 został powołany na dyrektora Laboratorium Wulkanologicznego Instytutu Fizyki Ziemi w Paryżu. W ramach swojej pracy odbył szereg wypraw wulkanologicznych: "Dolina Dziesięciu Tysięcy Dymów", (ang. "Valley of Ten Thousand Smokes") w Alasce, Kotlina Danakilska z wulkanem Erta Ale, Nyiragongo, wulkan Erebus na Antarktydzie, Etna, wyspa Faial na Azorach, na Karaibach, Soufrière (Gwadelupa) i inne.
W 1972 podjął pracę w Centre National de la Recherche Scientifique, CNRS (pl. Krajowe Centrum Badań Naukowych) we Francji. W latach 1973–1976 prowadził służbę wulkanologiczną Instytutu Fizyki Ziemi w Paryżu, powiązanegp z CNRS. Do jego obowiązków należały obserwacje wulkanów Pelée na Martynice. Stracił tę pozycję po sprzeciwieniu się ewakuacji mieszkańców miasta Basse-Terre na Gwadelupie, zarządzonej przez jego instytutowych przełożonych, prawidłowo oceniając brak zagrożenia erupcją wulkanu Soufrière. Następnie, w 1977, podjął pracę w laboratorium wulkanologicznym "Centre des faibles radioactivités" na politechnice w Gif-sur-Yvette, we Francji, gdzie zajmował się przede wszystkim gazami z erupcji wulkanicznych.
W 1981 został mianowany komisarzem do spraw badań i zapobiegania katastrofom naturalnym; w latach 1984-1986 sprawował funkcję Sekretarza Stanu ("secrétaire d'Etat") do spraw zapobiegania katastrofom technologicznym i naturalnym. W latach 1988-1995 był przewodniczącym Komitetu ds. zagrożeń wulkanicznych.
Tazieff pochowany został na Cmentarzu Passy, w paryskiej XVI dzielnicy Passy.

</doc>
<doc id="1162187" url="https://pl.wikipedia.org/wiki?curid=1162187" title="Wybory prezydenckie w USA, 1996">
Wybory prezydenckie w USA, 1996



</doc>
<doc id="1162189" url="https://pl.wikipedia.org/wiki?curid=1162189" title="Wybory prezydenckie w USA, 1936">
Wybory prezydenckie w USA, 1936



</doc>
<doc id="1162190" url="https://pl.wikipedia.org/wiki?curid=1162190" title="Zhang Zilin">
Zhang Zilin

Zhang Zilin, chiń.: 张梓琳, pinyin: Zhāng Zǐlín (ur. 22 marca 1984 w Shijiazhuang) – chińska modelka i aktorka, Miss World 2007 – pierwsza Chinka, która zdobyła ten tytuł.

</doc>
<doc id="1162191" url="https://pl.wikipedia.org/wiki?curid=1162191" title="Wybory prezydenckie w USA, 1964">
Wybory prezydenckie w USA, 1964



</doc>
<doc id="1162192" url="https://pl.wikipedia.org/wiki?curid=1162192" title="Wybory prezydenckie w USA, 1984">
Wybory prezydenckie w USA, 1984



</doc>
<doc id="1162194" url="https://pl.wikipedia.org/wiki?curid=1162194" title="Zi Lin Zhang">
Zi Lin Zhang



</doc>
<doc id="1162195" url="https://pl.wikipedia.org/wiki?curid=1162195" title="Wybory prezydenckie w USA, 2004">
Wybory prezydenckie w USA, 2004



</doc>
<doc id="1162197" url="https://pl.wikipedia.org/wiki?curid=1162197" title="Mahmud Jalawadż">
Mahmud Jalawadż



</doc>
<doc id="1162198" url="https://pl.wikipedia.org/wiki?curid=1162198" title="Masud Jalawadż">
Masud Jalawadż



</doc>
<doc id="1162200" url="https://pl.wikipedia.org/wiki?curid=1162200" title="Piąta alija">
Piąta alija

Piąta alija – masowa imigracja Żydów pobudzonych ideami syjonizmu do Palestyny, która trwała w latach 1931–1940. Szacuje się, że w tym okresie osiedliło się w Palestynie około 250 000 Żydów. W tej liczbie znajdowało się około 100 tys. Żydów niemieckich, którzy uciekali przed nazizmem z Europy.
Historia.
Cechą charakterystyczną piątej aliji był napływ do Palestyny licznych dobrze wykształconych Żydów z Europy Wschodniej i Niemiec. Byli wśród nich doktorzy, prawnicy, profesorowie, przedsiębiorcy i rzemieślnicy. Żydowscy artyści z Niemiec tworzyli podstawy nowej sztuki, a muzycy założyli Orkiestrę Filharmonii Palestyny.
W październiku 1933 roku, na wezwanie „Arabskiego Komitetu Wykonawczego”, rozpoczęły się arabskie demonstracje przeciwko polityce brytyjskiej w Palestynie – Arabowie protestowali przeciwko wzrostowi żydowskiej imigracji.
W latach 1934–1948 nasiliła się nielegalna żydowska imigracja w Palestynie – "ha’apalah" ("alija bet"). W listopadzie 1935 roku politycy arabscy przedstawili Brytyjczykom memorandum, domagając się utworzenia demokratycznego rządu arabskiego w Palestynie, wprowadzenia całkowitego zakazu żydowskiej imigracji oraz zakazu sprzedaży ziemi Żydom. Równocześnie konferencja uczonych znawców Koranu zagroziła klątwą każdemu Arabowi, który sprzeda ziemię Żydom.
Skutkiem arabskich zamieszek 1936 roku była decyzja Żydów o szybkiej rozbudowie własnego portu w Tel Awiwie (niezależnego od Jafy). W dalszej konsekwencji oznaczało to rosnącą izolację gospodarczą Żydów od Arabów.
Wraz z wybudowaniem przez Brytyjczyków portu w Hajfie i uruchomieniem rafinerii ropy naftowej nastąpiła zdecydowana poprawa sytuacji gospodarczej Palestyny.

</doc>
<doc id="1162201" url="https://pl.wikipedia.org/wiki?curid=1162201" title="Estádio Hermann Aichinger">
Estádio Hermann Aichinger

Estádio Hermann Aichinger – stadion piłkarski w Ibiramie, Santa Catarina, Brazylia, na którym swoje mecze rozgrywa klub Clube Atlético Hermann Aichinger.

</doc>
<doc id="1162203" url="https://pl.wikipedia.org/wiki?curid=1162203" title="Chaim Goldberg">
Chaim Goldberg

Chaim Goldberg (ur. 20 marca 1917 w Kazimierzu Dolnym, zm. 26 czerwca 2004 w Boca Raton na Florydzie) – polski malarz, rzeźbiarz i grawer żydowskiego pochodzenia. 
Życiorys.
W Polsce był autorem m.in. pomnika Mickiewicza i Puszkina odsłoniętego w 1953 w Polanicy-Zdroju. Po wyjeździe w 1955 za granicę został czołowym reprezentantem malarstwa przedstawiającego nieistniejący świat żydowskich "sztetli"; malował głównie rodzinny Kazimierz Dolny. 
Jego twórczość malarska i rzeźbiarska przyniosła mu sławę za granicą, jego prace są dziś m.in. w zbiorach Metropolitan Museum of Art i Museum of Modern Art w Nowym Jorku, Spertus Judaica Museum w Chicago, National Gallery of Art, Smithsonian Institution z National Collection of Fine Arts w Waszyngtonie, Yale University Art Gallery w New Haven w stanie Connecticut, Museum of Art w San Francisco i Skirball Museum w Los Angeles, Museum of Fine Arts w Houston, Muzeum Jad Waszem w Izraelu, Musée Petit Palais w Genewie oraz Muzeum Narodowym i Muzeum Żydowskim w Warszawie.

</doc>
<doc id="1162206" url="https://pl.wikipedia.org/wiki?curid=1162206" title="Ràdio i Televisió d’Andorra">
Ràdio i Televisió d’Andorra

Ràdio i Televisió d’Andorra S.A. (RTVA, "Andorskie Radio i Telewizja") – publiczny nadawca radiowo-telewizyjny Andory. Produkuje jeden kanał radiowy – RNA i jeden telewizyjny – ATV. Obie stacje nadają w języku katalońskim (który jest językiem urzędowym Andory), zaś utrzymują się z dotacji andorskich władz oraz z reklam. Obie można odbierać przez Internet w systemie "live streaming".
Od 2002 roku RTVA jest członkiem Europejskiej Unii Nadawców.

</doc>
<doc id="1162207" url="https://pl.wikipedia.org/wiki?curid=1162207" title="Bitwa pod Moyry Pass">
Bitwa pod Moyry Pass

Bitwa pod Moyry Pass (irl. "Bealach na mhaighre") – starcie zbrojne, które miało miejsce w roku 1600 w trakcie irlandzkiej wojny dziewięcioletniej (1594–1603) w rejonie hrabstw Armagh oraz Louth. Bitwa była pierwszym większym starciem od czasu zawarcia w roku 1599 zawieszenia broni pomiędzy irlandzkimi rebeliantami pod wodzą Hugh O'Neilla (2. Earl Tyrone) a angielskimi wojskami dowodzonymi przez Charlesa Blounta (1. Earl Devonshire).
Przygotowania.
Strategia Anglików zakładała otoczenie terytorium Ulsteru wzmocnionymi garnizonami na granicach ziem O'Neilla. W tym celu Blount nakazał swoim siłom zajęcie miast Derry oraz Carrickfergus. We wrześniu 1600 r. Blount udał się na czele swoich wojsk z Dublina w kierunku Dundalk, gdzie po drodze zamierzał odbudować garnizon w Armagh, utracony przez wojska angielskie po bitwie pod Yellow Ford w roku 1598.
17 września 1600 r. Blount opuścił Dundalk i skierował się w kierunku Newry. Przełęcz Moyry Pass była jedyną drogą prowadzącą do Ulsteru, którą kierowali się Anglicy. Rejon ten został jednak już wcześniej umocniony przez wojska irlandzkie, które zbudowały tu szereg umocnień i barykad oraz obsadziły go swoimi strzelcami.
Przebieg.
Siły angielskie 20 września osiągnęły przełęcz od południa, po czym założyły obóz w rejonie Fughart Hill. 25 września pod osłoną mgły oficer Thomas Williams dokonał marszu rekonesansowego, mającego na celu zbadanie linii obronnych przeciwnika. W wyniku potyczki zginęło 12 angielskich żołnierzy a 30 zostało rannych. W trakcie następnych 6 dni do 2 października silne deszcze uniemożliwiły obu stronom podjęcie jakichkolwiek akcji. Pogoda była decydującym czynnikiem utrudniającym walkę (wilgotny proch nie nadawał się do użycia).
Dnia 2 października Sir Samuel Bagnall poprowadził regiment piechoty do ataku na przełęcz. Anglicy przerwali pierwszą linię obrony rebeliantów, umożliwiając innemu regimentowi pod wodzą Sir Thomasa Bourke atak na drugą linię barykad. Po przełamaniu drugiej linii obrony Anglicy wpadli jednak w pułapkę, dostając się pod gwałtowny ostrzał z 3 stron. Po 3-godzinnej walce Anglicy zmuszeni zostali do odwrotu ostrzeliwani przez przeciwnika. Angielskie źródła szacują własne straty w tej potyczce na 46 zabitych i 120 rannych. W rzeczywistości były one większe.
Dnia 5 października Blount podjął próbę otoczenia przełęczy, wysyłając na jej lewą pagórkowatą stronę dwa regimenty wojska oraz dodatkowo regiment jazdy na drogę do przełęczy. Jednak wszelkie próby zajęcia tego terenu i tym razem nie powiodły się. Anglicy mieli stracić w walkach 50 zabitych oraz 200 rannych (źródła angielskie wyraźnie i tym razem zaniżone).
Dnia 9 października po burzliwej dyskusji z oficerem Geoffreyem Fentonem, Blount zdecydował się przerwać walki oraz zawrócić w kierunku Dundalk. Jednak dnia 14 października do obozu angielskiego dotarła wiadomość o opuszczeniu przełęczy przez siły O'Neilla, który skierował się do Lough Lurcan. Blount nie potrafił zrozumieć, dlaczego przeciwnik opuścił tak ważne i silne pozycje obronne. Podejrzewał, że powodem był brak amunicji oraz żywności. W rzeczywistości jednak siły irlandzkie składały się z kilku klanów, mających różnorodne cele i niezamierzających pozostawać w tym rejonie.
Dnia 17 października Blount obsadził przełęcz, niszcząc tam opuszczone umocnienia irlandzkie. Następnie pomaszerował w kierunku Carrickban, gdzie dnia 2 listopada zajął miejscowość Mountnorris na drodze do Armagh. W utworzonym tam garnizonie Anglicy pozostawili 400 ludzi pod wodzą Edwarda Blaneya.
W drodze powrotnej do Dundalk w dniu 13 listopada pod Fathom Pass Anglicy ponownie dostali się pod ostrzał irlandzki, tracąc 20 żołnierzy zabitych i 80 rannych.

</doc>
<doc id="1162209" url="https://pl.wikipedia.org/wiki?curid=1162209" title="Estádio Augusto Bauer">
Estádio Augusto Bauer

Estádio Augusto Bauer – stadion piłkarski, w Brusque, Santa Catarina, Brazylia, na którym swoje mecze rozgrywa klub Esporte Clube São Luiz.

</doc>
<doc id="1162213" url="https://pl.wikipedia.org/wiki?curid=1162213" title="Poul Nielsen">
Poul Nielsen

Niels Poul Nielsen (ur. 25 grudnia 1891 w Kopenhadze, zm. 9 sierpnia 1962 tamże) – duński piłkarz grający na pozycji napastnika, reprezentant kraju, najlepszy strzelec tej reprezentacji w historii. Występując w 38 meczach reprezentacji Danii Poul Nielsen zdobył 52 bramki. Do jego osiągnięć strzeleckich należy m.in. zdobycie 26 bramek w meczach przeciwko Norwegii i 15 bramek w meczach przeciwko Szwecji (w tym 6 bramek w jednym meczu, wygranym przez Danię 10-0).

</doc>
<doc id="1162215" url="https://pl.wikipedia.org/wiki?curid=1162215" title="Andrzej Śniecikowski">
Andrzej Śniecikowski

Andrzej Kazimierz Śniecikowski (ur. 22 grudnia 1944, zm. 28 listopada 2007) – polski specjalista w zakresie prawa pracy i prawa handlowego, działacz ruchu samorządów pracowniczych, współtwórca samorządu pracowniczego w FSO, redaktor naczelny miesięcznika "Zmiany". Prezes Fundacji Wspierania Własności Pracowniczej Zmiany i Fundacji Porozumienie Społeczne. Współzałożyciel i długoletni członek Klubu Menadżera.
W latach 80. XX w. był współtwórcą ruchu samorządów pracowniczych oraz członkiem założycielem Stowarzyszenia Działaczy Samorządu Pracowniczego. Na początku lat 90. XX w. dyrektor naczelny Fabryki Samochodów Osobowych na Żeraniu w Warszawie, a następnie założyciel i wieloletni wiceprezes Instytutu Badawczego Samorządu Załogi oraz Instytutu Badawczo-Doradczego Zmiany S.A. Pochowany na cmentarzu Bródnowskim w Warszawie (kwatera 21B-3-4).

</doc>
<doc id="1162217" url="https://pl.wikipedia.org/wiki?curid=1162217" title="Estádio Regional Indio Condá">
Estádio Regional Indio Condá

Estádio Regional Indio Condá – stadion piłkarski, w Chapecó, Santa Catarina, Brazylia, na którym swoje mecze rozgrywają kluby Associação Chapecoense de Futebol i Esporte Clube São Luiz.

</doc>
<doc id="1162219" url="https://pl.wikipedia.org/wiki?curid=1162219" title="Golf (sport)">
Golf (sport)



</doc>
<doc id="1162221" url="https://pl.wikipedia.org/wiki?curid=1162221" title="Kleszcze (województwo podlaskie)">
Kleszcze (województwo podlaskie)

Kleszcze – kolonia w Polsce położona w województwie podlaskim, w powiecie monieckim, w gminie Trzcianne.
W latach 1975–1998 miejscowość należała administracyjnie do województwa łomżyńskiego.
Wierni kościoła rzymskokatolickiego należą do parafii Najświętszego Serca Pana Jezusa w Laskowcu.

</doc>
<doc id="1162222" url="https://pl.wikipedia.org/wiki?curid=1162222" title="In Absentia (album)">
In Absentia (album)

In Absentia - siódmy studyjny album brytyjskiej grupy Porcupine Tree wydany po raz pierwszy 24 września 2002. Jest to pierwsza płyta zespołu nagrana z nowym perkusistą - Gavinem Harrisonem, który zastąpił Chrisa Maitlanda.

</doc>
<doc id="1162224" url="https://pl.wikipedia.org/wiki?curid=1162224" title="In Absentia">
In Absentia



</doc>
<doc id="1162225" url="https://pl.wikipedia.org/wiki?curid=1162225" title="Korczak (województwo podlaskie)">
Korczak (województwo podlaskie)

Korczak – kolonia położona w województwie podlaskim, w powiecie monieckim, w gminie Trzcianne.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1162226" url="https://pl.wikipedia.org/wiki?curid=1162226" title="Estádio Renato Silveira">
Estádio Renato Silveira

Estádio Renato Silveira – stadion piłkarski, w Palhoça, Santa Catarina, Brazylia, na którym swoje mecze rozgrywa klub Sociedade Esportiva Recreativa e Cultural Guarani.

</doc>
<doc id="1162227" url="https://pl.wikipedia.org/wiki?curid=1162227" title="Stójka">
Stójka

2 miejscowości w Polsce:

</doc>
<doc id="1162228" url="https://pl.wikipedia.org/wiki?curid=1162228" title="Parade of the Athletes">
Parade of the Athletes

Parade of the Athletes – album holenderskiego DJ-a Tiësto wydany 18 października 2004 roku. Został przygotowany jako skrót seta, który Tiësto zagrał podczas ceremonii otwarcia Letnich Igrzysk Olimpijskich w Atenach, która miała miejsce 13 sierpnia tegoż roku. Był to pierwszy raz, gdy DJ-a zaproszono, aby zagrał podczas ceremonii otwarcia igrzysk. Wszystkie utwory znajdujące się na płycie zostały skomponowane przez Tiësto, poza "Adagio for Strings", które jest remiksem utworu muzyki poważnej skomponowanego przez Samuela Barbera, oraz "Athena", która jest remiksem Adagio Albinoniego. Wydano także niezmiksowaną wersję albumu.

</doc>
<doc id="1162235" url="https://pl.wikipedia.org/wiki?curid=1162235" title="Braunau">
Braunau

Geografia.
Czechy.
Dawna nazwa miejscowości:
Polska.
Dawne nazwy miejscowości:

</doc>
<doc id="1162242" url="https://pl.wikipedia.org/wiki?curid=1162242" title="Karolina Zakrzewska">
Karolina Zakrzewska

Karolina Zakrzewska (ur. w 1986 w Zielonej Górze) – polska modelka, Miss Polski 2007.
Reprezentowała Polskę w konkursie Miss World 2007. Studiowała administrację w Państwowej Wyższej Szkole Zawodowej w Sulechowie.

</doc>
<doc id="1162243" url="https://pl.wikipedia.org/wiki?curid=1162243" title="Stójka (województwo podlaskie)">
Stójka (województwo podlaskie)

Stójka – kolonia w Polsce położona w województwie podlaskim, w powiecie monieckim, w gminie Trzcianne.
W latach 1975–1998 miejscowość należała administracyjnie do województwa białostockiego.

</doc>
<doc id="1162246" url="https://pl.wikipedia.org/wiki?curid=1162246" title="Janina Zakrzewska">
Janina Zakrzewska



</doc>
<doc id="1162247" url="https://pl.wikipedia.org/wiki?curid=1162247" title="Zabytki Gdyni">
Zabytki Gdyni

Zabytki Gdyni – najcenniejsze budowle świeckie i sakralne na terenie miasta Gdyni.
Charakterystyka.
Z uwagi na młody wiek miasta Gdyni większość zabytków pojawiła się stosunkowo niedawno, w dwudziestoleciu międzywojennym – w czasie rozwoju nowo wybudowanego miasta i portu. Ponadto można znaleźć pojedyncze zabytki mające swoją genezę przed XX wiekiem.
Zabytki zlokalizowane są głównie dzielnicach centralnych – Kamienna Góra (wille i pensjonaty) i Śródmieście (budynki portowe i użyteczności publicznej oraz kościoły, kamienice, budynki z czasów wsi i letniska) oraz w Orłowie (pensjonaty i wille). Zabytki przetrwały w oryginalnej postaci praktycznie nienaruszone przez działania wojenne. Te, które zostały zniszczone, zostały w okresie powojennym odbudowane (jak Zespół Hal Targowych).
Zabytki Gdyni wpisane są do rejestru zabytków nieruchomych.
Lista zabytków.
Tabela przedstawia spis zespołów i obiektów na terenie Gdyni
wpisanych do rejestru zabytków nieruchomych, stan na 9 maja 2008 r.

</doc>
<doc id="1162248" url="https://pl.wikipedia.org/wiki?curid=1162248" title="Jacek Kozłowski">
Jacek Kozłowski

Jacek Kozłowski (ur. 18 grudnia 1957 w Sopocie) – polski polityk i menedżer, w latach 2007–2015 wojewoda mazowiecki.
Życiorys.
Ukończył studia w Instytucie Geografii Uniwersytetu Gdańskiego oraz studia Master of Business Administration. W latach 80. działał w opozycji demokratycznej, publikował w prasie podziemnej.
W latach 90. zajmował się także działalnością ekspercką, był ekspertem sejmowej Komisji Kultury i Środków Przekazu, Krajowej Rady Radiofonii i Telewizji oraz Rady Europy. Przez kilka lat wykładał na uczelniach wyższych, m.in. na Wydziale Dziennikarstwa Uniwersytetu Warszawskiego.
W latach 1990–1993 był dyrektorem generalnym w Urzędzie Rady Ministrów oraz zastępcą rzecznika prasowego rządu. Od 1994 do 1996 pełnił funkcję dyrektora generalnego Fundacji Rozwoju Demokracji Lokalnej. W latach 1998–2001 pracował jako dyrektor w Banku Pekao S.A., przez następne pięć lat prowadził własną działalność jako doradca w dziedzinie komunikacji finansowej i realizacji projektów finansowych.
Od 1990 działał w Kongresie Liberalno-Demokratycznym i następnie w Unii Wolności. Na kilka lat wycofał się z polityki, następnie w 2003 przystąpił do Platformy Obywatelskiej. W 2006 kierował kampanią wyborczą Hanny Gronkiewicz-Waltz, ubiegającej się o urząd prezydenta Warszawy. Po wyborach samorządowych objął stanowisko wicemarszałka mazowieckiego.
29 listopada 2007 został powołany na stanowisko wojewody mazowieckiego. Jego zastępcą został Dariusz Piątek z PSL. 12 grudnia 2011 premier Donald Tusk ponownie powierzył mu funkcję wojewody, zakończył urzędowanie 8 grudnia 2015.
Bez powodzenia kandydował w wyborach do Parlamentu Europejskiego w 2009 i 2014, a także do Sejmu w 2015. W styczniu 2018 został wykluczony z PO za zarzucanie władzom partii manipulacji w wyborach w regionie. W 2019 uzyskał możliwość objęcia mandatu poselskiego w miejsce jednego wybranych do Europarlamentu IX kadencji posłów, jednak z niej nie skorzystał. W wyborach prezydenckich w 2020 poparł Szymona Hołownię. W tym samym roku został wiceprzewodniczącym jego partii Polska 2050 (zarejestrowanej w marcu 2021). W 2022 objął funkcję skarbnika tego ugrupowania.

</doc>
<doc id="1162250" url="https://pl.wikipedia.org/wiki?curid=1162250" title="Inaczej (miesięcznik)">
Inaczej (miesięcznik)

Inaczej – polski miesięcznik, ukazujący się od czerwca 1990 do maja 2002 r. o profilu społeczno-politycznym, przeznaczony dla środowiska LGBT, zawierający też materiały z gatunku miękkiej erotyki. Wydawcą była spółka wydawnicza „Softpress” z Poznania.
Pierwotny tytuł brzmiał: „Miesięcznik Kochających Inaczej”. Po jednej z kolejnych zmian szaty graficznej wydawca pozostawił ostatni człon nazwy, pisany kapitalikami.
Przez cały okres istnienia pisma jego redaktorem naczelnym był Andrzej Bulski. Sekretarzem redakcji był Marek Piochacz. Stałymi etatowymi pracownikami redakcji byli: Marcin Krzeszowiec i Sergiusz Wróblewski. 
Czasopismo było redagowane głównie przez zespół dziennikarzy-wolontariuszy. Najdłużej z "Inaczej" współpracowali: Leszek Bolewski, Yga Kostrzewa, Maciej Wawrzyniak, Karol Martel, Marta Maciejewska, Marek Mrok, Andrzej Selerowicz, Waldemar Zboralski, Tomasz Stankiewicz, Krzysztof Halama, Tomasz Pniewski, Pierre Mika i Aleksander Stuglik, publikujący tu swoje opowiadania. 
W okresie 12 lat ukazywania się miesięcznika przeprowadził on ponad 100 wywiadów. Rozmówcami byli zarówno politycy lewicowi i liberalni jak i artyści, aktorzy, dziennikarze, ludzie nauki oraz działacze społeczni, m.in.: Leszek Miller, Aleksander Kwaśniewski, Zofia Kuratowska, Zbigniew Siemiątkowski, Maryla Rodowicz, Marek Kotański, Tomasz Raczek, Mariusz Szczygieł. 
Pismo stale informowało o przedsięwzięciach prawnych i propagandowych podejmowanych przeciw środowiskom LGBT przez różne instytucje na świecie, w tym przez różne kościoły oraz władze poszczególnych państw. "Inaczej" ostrzegało o zagrożeniach wynikających np. z podróżowania w regiony świata, gdzie fizycznie prześladowano osoby homoseksualne. Domagało się wyjaśnienia Akcji Hiacynt oraz kwestii "różowych teczek". Czasopismo szczegółowo informowało o działaniach politycznych w ramach Unii Europejskiej, sprzyjających środowiskom lesbijsko-gejowskim. Udostępniało także swoje łamy ogłoszeniom towarzyskim. 
"Inaczej" śledziło na bieżąco rozwój ruchów społeczno-politycznych, które redakcja tego czasopisma definiowała jako skrajnie nacjonalistyczne i ostrzegała polskich polityków o wynikających z tego zdaniem redakcji zagrożeniach. Regularnie podawane były listy osób, które redakcja uznała za homofobów z Polski i innych krajów.
Po zakończeniu ukazywania się tytułu jego następcami były: „On i On”, „InterHome”, również wydawane przez „Softpress”.
Wydawca pisma uruchomił również własny portal: "polgej.pl".

</doc>
<doc id="1162253" url="https://pl.wikipedia.org/wiki?curid=1162253" title="Arena Joinville">
Arena Joinville

Arena Joinville – wielofunkcyjny stadion, używany głównie przez piłkarzy nożnych w Joinville, w Santa Catarina w Brazylii, na którym swoje mecze rozgrywa klub Joinville EC.

</doc>
<doc id="1162254" url="https://pl.wikipedia.org/wiki?curid=1162254" title="Oskar von Hutier">
Oskar von Hutier

Oskar Emil von Hutier (ur. 27 sierpnia 1857 w Erfurcie, zm. 5 grudnia 1934 w Berlinie) – niemiecki wojskowy i generał piechoty. Zdobywca Rygi.
Uczestnik I wojny światowej. 1914]na froncie zachodnim, brał udział w walkach z Francją. W 1915 przeniesiony na front wschodni, gdzie osiągnął swoje największe sukcesy militarne. We wrześniu 1917 pokonał wojska rosyjskie pod Rygą. W 1918 dowódca 18 Armii w grupie armii "Kronprinz", którą dowodził podczas wiosennej ofensywy przeciwko Francji. W wyniku działań wojennych przerwał front brytyjsko-francuski nad Sommą i wziął do niewoli 50 tysięcy żołnierzy nieprzyjaciela.

</doc>
<doc id="1162256" url="https://pl.wikipedia.org/wiki?curid=1162256" title="William McNamara">
William McNamara

William „Billy” West McNamara (ur. 31 marca 1965 w Dallas) – amerykański aktor filmowy i telewizyjny niemiecko-irlandzko-angielskiego pochodzenia.
Życiorys.
Wczesne lata.
Urodził się w Dallas w stanie Teksas jako syn profesjonalnego kierowcy rajdowego Ford Motor Company i projektantki architekt wnętrz. Jego dziadek ze strony ojca Robert McNamara był politykiem i biznesmenem. Dorastał w Los Angeles. Uczęszczał do szkoły z internatem w Connecticut. W 1982 w wieku siedemnastu lat został wypędzony z domu, gdy popadł w alkoholizm i narkotyki. Lato 1986 spędził jako asystent na prestiżowym Williamstown Theatre Festival w Berkshire Hills w stanie Massachusetts. Po ukończeniu Uniwersytet Columbia, studiował aktorstwo w Lee Strasberg Theatre and Film Institute w Nowym Jorku.
Kariera.
Pracował jako asystent producenta w 20th Century Fox. Dorabiał także jako model reklamujący wyroby Calvina Kleina. Pojawił się w jednym z odcinków serialu CBS "Mali żołnierze" ("CBS Schoolbreak Special" – "Soldier Boys", 1987), horrorze "Terror w operze" ("Opera", 1987) oraz w miniserialu przygodowym "Tajemnice Sahary" ("Il Segreto del Sahara", 1988) z udziałem Michaela Yorka, Bena Kingsleya, Andie MacDowell, Jeana-Pierre Cassela i Daniela Olbrychskiego. Potem można go było zobaczyć w dramacie "Rytm" ("The Beat", 1988) u boku Johna Savage, dramacie "Skradziony dom" ("Stealing Home", 1988) jako nastoletni główny bohater-baseballista grany potem przez Marka Harmona, komediowym melodramacie "Spełnione marzenia" ("Dream a Little Dream", 1989) z Harry Deanem Stantonem.
Popularność przyniosła mu postać Sama Kulani’ego w serialu CBS "Szpital pod palmami" ("Island Son", 1989-90) z Richardem Chamberlainem. Szybko jednak powrócił na kinowy ekran w dramatach – "Stella" (1990) u boku Bette Midler, Bena Stillera i Stephena Collinsa i "Texasville" (1990) Petera Bogdanovicha z Cybill Shepherd i Jeffem Bridgesem. W telewizyjnym biograficznym NBC "Liz: Historia Elizabeth Taylor" ("Liz: The Elizabeth Taylor Story", 1995) z Sherilyn Fenn wystąpił jako Montgomery Clift. Pojawił się też gościnnie w serialu ABC "Nowojorscy gliniarze" ("NYPD Blue", 2005).
Aktywizm.
McNamara jest aktywistką na rzecz praw zwierząt i weganem. Zaczął ratować koty, psy i konie, a następnie podróżował po świecie, broniąc praw zwierząt. McNamara wyprodukował kilka filmów dokumentalnych, w tym National Geographic Wild "Animal Intervention", exposé na temat przemysłu zwierząt egzotycznych w Stanach Zjednoczonych.
Życie prywatne.
W 1992 poznał Erikę Eleniak. Razem zagrali w komedii "Eskorta" ("Chasers", 1994) Dennisa Hoppera i dramacie przygodowo-kryminalnym "Czerwony cadillac" ("Girl in the Cadillac", 1995). Para nie zdecydowała się jednak na małżeństwo, lecz jedynie na zaręczyny, a ich związek zakończył się w roku 1994.

</doc>
<doc id="1162259" url="https://pl.wikipedia.org/wiki?curid=1162259" title="Joshua Weldon Miles">
Joshua Weldon Miles

Joshua Weldon Miles (ur. 9 grudnia 1858, zm. 4 marca 1929 w Baltimore, Maryland) – amerykański polityk związany z Partią Demokratyczną. W latach 1895–1897 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1162262" url="https://pl.wikipedia.org/wiki?curid=1162262" title="Estádio João Marcatto">
Estádio João Marcatto

Estádio João Marcatto – stadion piłkarski, w Jaraguá do Sul, Santa Catarina, Brazylia, na którym swoje mecze rozgrywa klub Grêmio Esportivo Juventus i Esporte Clube São Luiz.

</doc>
<doc id="1162263" url="https://pl.wikipedia.org/wiki?curid=1162263" title="Winder Laird Henry">
Winder Laird Henry

Winder Laird Henry (ur. 20 grudnia 1864, zm. 5 lipca 1940 w Cambridge, Maryland) – amerykański polityk związany z Partią Demokratyczną. W latach 1894–1895 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.
Jego pradziadek, Robert Henry Goldsborough, dwukrotnie reprezentował stan Maryland w Senacie Stanów Zjednoczonych.

</doc>
<doc id="1162265" url="https://pl.wikipedia.org/wiki?curid=1162265" title="Wojciech Ratyński">
Wojciech Ratyński

Wojciech Ratyński (ur. 9 kwietnia 1932, zm. 17 listopada 2007) – polski fizyk jądrowy, profesor doktor habilitowany, wynalazca, autor wielu publikacji naukowych z zakresu fizyki jądrowej, wykładowca, tłumacz podręczników akademickich, dyrektor Instytutu Problemów Jądrowych w Świerku.
Życiorys.
Wojciech Ratyński urodził się w Ratyńcu Starym (obecna nazwa: Stary Ratyniec). Pochodził z rodziny szlacheckiej. Jego ojciec, Feliks Ratyński, był reemigrantem z USA, który powrócił do Polski w latach 20.
Wojciech Ratyński był absolwentem Liceum Ogólnokształcącego im. Hetmana Stanisława Żółkiewskiego w Siedlcach, a następnie Wydziału Fizyki Uniwersytetu Warszawskiego (1955). Z chwilą utworzenia Instytutu Badań Jądrowych w Świerku został jego pracownikiem naukowym. Był współautorem kilku wynalazków, które znalazły zastosowanie w przemyśle, w medycynie, a także w rolnictwie. M. in. w 1973 roku otrzymał odznakę Mistrza Techniki Polskiej za opracowanie - w zespole kierowanym przez Józefa Janiczka z IBJ - "Metody i aparatury do ekspresowego oznaczania zawartości miedzi w rudach, wsadzie flotacyjnym oraz produktach procesu flotacji przy pomocy betatronowej analizy aktywacyjnej". Z aparatury tej Kombinat Górniczo-Hutniczy Miedzi w Lubinie korzystał z powodzeniem aż do końca lat 90., kiedy to zastąpiły ją nowsze urządzenia, wykorzystujące metodę rentgenowskiej analizy fluorescencyjnej. 
W latach 1987–1996 pełnił funkcję dyrektora powstałego w 1982 roku w Świerku Instytutu Problemów Jądrowych. W ramach realizowanych od początku lat 60. licznych międzynarodowych przedsięwzięć naukowych w dziedzinie pokojowego wykorzystania energii jądrowej współpracował również z wieloma ośrodkami naukowo-badawczymi w Europie i USA, m.in. jako członek duńsko-holendersko-polsko-czeskiej grupy badawczej, do której został zaproszony przez dwóch laureatów Nagrody Nobla, Aghe Bohra i Benjamina Motelsona, pracował w Risø Research Establishment założonym przez Nielsa Bohra pod Roskilde w Danii, RCN Petten w Holandii, Institut Laue-Langevin w Grenoble we Francji, a także w Centrum Badań Jądrowych w Karlsruhe, RFN, Zjednoczonym Instytucie Badań Jądrowych w Dubnej w Związku Radzieckim i Oak Ridge National Laboratory w Tennessee, USA. W 1989 otrzymał tytuł profesora zwyczajnego nauk fizycznych.
Wybrane prace naukowe.
K. Abrahams, W. Ratyński et al., "Parity Non-Conserving Internucleon Potential Studied by the (n, gamma) Reaction". In: "Nuclear Structure Study with Neutrons", North Holland Publishing Co., Amsterdam, 1966, p. 511;
S. Raman, W. Ratyński, "36S(n, gamma) 37S Reaction with Thermal Neutrons and Decay of 37S to Levels in 37Cl", Physical Review, C30, 26 (1984);
W. Ratyński, F. Kaepeller, "Neutron Capture Cross Section of 197Au: A Standard for Stellar Nucleosynthesis", Physical Review, C37, 585 (1988);
M. C. Moxon, J. A. Harvey, S. Raman, J. E. Lynn, W. Ratyński, "Neutron Resonance Parameters and Thermal-Neutron Capture by 40Ca", Physical Review, C48, 553 (1993).
Łączna liczba opublikowanych prac naukowych: ok. 40.

</doc>
<doc id="1162267" url="https://pl.wikipedia.org/wiki?curid=1162267" title="Amaia Montero">
Amaia Montero

Amaia Montero Saldías (ur. 26 sierpnia 1976 roku w miasteczku Irun w Hiszpanii) – hiszpańska wokalistka.
Od 1996 do 19 listopada 2007 roku była wokalistką zespołu La Oreja de Van Gogh. Odeszła z zespołu by kontynuować karierę solową.
18 listopada 2008 roku ukazał się jej pierwszy solowy album zatytułowany "Amaia Montero".

</doc>
<doc id="1162268" url="https://pl.wikipedia.org/wiki?curid=1162268" title="Estádio Hercílio Luz">
Estádio Hercílio Luz

Estádio 19 de Outubro – stadion piłkarski, w Itajaí, Santa Catarina, Brazylia, na którym swoje mecze rozgrywa klub Marcílio Dias Itajaí.

</doc>
<doc id="1162269" url="https://pl.wikipedia.org/wiki?curid=1162269" title="Sztos (ścieżka dźwiękowa)">
Sztos (ścieżka dźwiękowa)

Muzyka do filmu Sztos – album ze ścieżką dźwiękową do debiutu reżyserskiego Olafa Lubaszenki.
Lista utworów.
Utwory 1-11 nagrane przez Miłość, 12-14 przez Tymon i Trupy.
Twórcy.
Miłość:
Tymon i Trupy:

</doc>
<doc id="1162270" url="https://pl.wikipedia.org/wiki?curid=1162270" title="Friedrich Barchewitz">
Friedrich Barchewitz

Friedrich Barchewitz (ur. 1836, zm. 14 sierpnia 1902 w Leubus) – architekt niemiecki, od 1862 działający we Wrocławiu, przedstawiciel neorenesansu w architekturze.
Życiorys.
W latach 1869–1871 w Miejskiej Deputacji Budowlanej, od 1872 w Spółce Akcyjnej Nieruchomości Śląskie (niem. "Schlesische-Immobilien Aktien-Geselschaft"), gdzie 1873 był dyrektorem ds. budowlanych.
W 1862 zaprojektował rozbudowę zakładów Gottfrieda Linke, w latach 1868–1869 opracował projekt Teatru Lobego przy "Lessingstraße" (dziś ul. Dobrzyńska); projekt ten zyskał uznanie w środowisku wrocławskim. W 1873 wygrał konkurs na zagospodarowanie "Königstraße" (dzisiejsza ulica Leszczyńskiego, niedaleko wrocławskiego pałacu królewskiego). W 1872 opracował założenia ogrodu „Pod Namiotem” przy wrocławskiej promenadzie, rok później – ogrodu Scholza przy "Herbert-Welkisch-Straße" (ul. Mazowiecka) oraz kamienic na miejscu dawnego Mysiego Stawu. W latach 1880–1881 zaprojektował sierociniec żydowski przy "Gräbschenerstraße" (ul. Grabiszyńska) 61–65. W 1883 zaprojektował budynek Hotelu "Riegner".

</doc>
<doc id="1162273" url="https://pl.wikipedia.org/wiki?curid=1162273" title="Zygmunt Łukaszczyk">
Zygmunt Łukaszczyk

Zygmunt Łukaszczyk (ur. 11 czerwca 1961 w Żorach) – polski polityk, samorządowiec i menedżer, w latach 2007–2014 wojewoda śląski, w latach 2014–2016 prezes Katowickiego Holdingu Węglowego.
Życiorys.
Ukończył studia z zakresu fizyki na Wydziale Matematyki, Fizyki i Chemii Uniwersytetu Śląskiego i podyplomowe studia ekonomiczne. W 2012 uzyskał stopień naukowy doktora nauk technicznych.
Przez kilka lat pracował jako nauczyciel w Zespole Szkół Budowlano-Informatycznych w Żorach. W latach 1992–1998 pełnił funkcję prezydenta Żor (w latach 1990–1992 był wiceprezydentem). Następnie przez kilka lat zajmował stanowisko wiceprezesa Jastrzębskiej Spółki Węglowej. Później został prezesem Laboratorium Pomiarowo-Badawczego, spółki powiązanej z JSW. W latach 1998–2002 był przewodniczącym, a od 2006 do 2007 wiceprzewodniczącym rady miejskiej.
W 1993 bez powodzenia kandydował do Sejmu z listy BBWR. Od 2001 związany z Platformą Obywatelską, z której list bezskutecznie ubiegał się m.in. o mandat eurodeputowanego w 2004 i senatora w 2005.
29 listopada 2007 został powołany na stanowisko wojewody śląskiego. 12 grudnia 2011 premier Donald Tusk ponownie powierzył mu funkcję wojewody. 27 lutego 2014 złożył dymisję z tego stanowiska. Jako kandydat na jego następcę wskazany został Piotr Litwa. Ostatecznie zakończył urzędowanie 11 marca 2014.
Od kwietnia 2014 do września 2014 był wiceprezesem ds. rozwoju spółki JSW Koks S.A. (spółki zależnej od Jastrzębskiej Spółki Węglowej). Pod koniec września 2014 został p.o. prezesa, a 20 października tego samego roku prezesem Katowickiego Holdingu Węglowego. Pełnił tę funkcję do czerwca 2016.
Podjął także pracę jako nauczyciel akademicki na Politechnice Śląskiej.
Odznaczenia.
Odznaczony Krzyżem Oficerskim Orderu Odrodzenia Polski (2015).

</doc>
<doc id="1162274" url="https://pl.wikipedia.org/wiki?curid=1162274" title="Karol Sembrzycki">
Karol Sembrzycki

Karol Sembrzycki, także Zembritzki, kryptonim K.S. (ur. 6 listopada 1823 w Kruklankach koło Giżycka, zm. 6 maja 1886 w Królewcu) – folklorysta mazurski, poeta, nauczyciel.
Życiorys.
Rodzina Sembrzyckich, nosząca pierwotnie nazwisko Zembrzyccy, wywodziła się z Mazowsza. Ojciec Karola Sembrzyckiego pracował jako robotnik rolny; posiadał polskie książki (m.in. Biblię i kancjonał) i nauczył syna języka polskiego. Dalszą naukę Sembrzycki zawdzięczał pastorowi Jakubowi J. Sternowi, który skierował go do seminarium nauczycielskiego. Po jego ukończeniu młody nauczyciel podjął pracę najpierw w Mieruniszkach koło Olecka, a w 1854 w Olecku.
Sembrzycki znał francuski i łacinę, interesował się filozofią, gromadził książki; miał w zbiorach dzieła polskich romantyków, prace Kanta i Rousseau. Utrzymywał kontakty z Polakami w Królestwie Polskim, dokąd odbył kilka podróży. W języku polskim pisał wiersze, kilka z nich ogłosił w "Kalendarzu Królewsko-Pruskim Ewangelickim" Marcina Gerssa (m.in. "Oracz pod dębem spoczywający", 1868; "O pasterzu co nad zającem dumał", 1872). Publikował ponadto w tygodniku "Mazur", wydawanym w Ostródzie i redagowanym przez syna Jana Karola Sembrzyckiego. Wspierał aktywnie syna w akcji propagowania polskiej literatury na Mazurach i w styczniu 1883 otworzył w swoim oleckim mieszkaniu biblioteczkę wielkopolskiego Towarzystwa Czytelni Ludowych. W 1865 Centralny Komitet do Spraw Misji Wewnętrznej (Innere Mission) w Berlinie kierował do niego zapytania odnośnie do sytuacji wyznaniowej i społecznej ludności mazurskiej. 
W 1861 wydał w Olecku własnym sumptem opracowanie "Powieści i pieśni dla Mazurów". Gromadził pieśni mazurskie, większość ze zbioru 200 spisanych pieśni przekazał w 1884 folkloryście działającemu w Petersburgu Józefowi Gąsiorowskiemu. Wykorzystywał je do swoich badań także znany etnograf z Królewca Hermann Frischbier, a część materiałów, za pośrednictwem Jana Karola Sembrzyckiego, trafiła do Oskara Kolberga.
Od 1854 żoną Sembrzyckiego była córką organisty i nauczyciela w Olecku, Aurelia Dziobek-Dziobkowska; oprócz syna Jana Karola z małżeństwa tego urodził się drugi syn Filip, nauczyciel. Imię Karola i Jana Karola Sembrzyckich upamiętnia jedna z ulic Olecka.

</doc>
<doc id="1162277" url="https://pl.wikipedia.org/wiki?curid=1162277" title="Estádio Monumental do SESI">
Estádio Monumental do SESI

Estádio Monumental do SESI – stadion piłkarski, w Blumenau, Santa Catarina, Brazylia, na którym swoje mecze rozgrywa klub Clube Atlético Metropolitano.

</doc>
<doc id="1162278" url="https://pl.wikipedia.org/wiki?curid=1162278" title="Zasadnicza szkoła zawodowa">
Zasadnicza szkoła zawodowa

Zasadnicza szkoła zawodowa, w skrócie ZSZ, zawodówka, inaczej tzw. branżowa szkoła I lub II stopnia – szkoła na podbudowie programowej szkoły podstawowej, realizująca program nauczania w zakresie kształcenia ogólnego oraz zawodowego. Podstawa programowa dla kształcenia ogólnego w tego typu szkole określało "Rozporządzenie Ministra Edukacji Narodowej z dnia 27 sierpnia 2012 r. w sprawie podstawy programowej wychowania przedszkolnego oraz kształcenia ogólnego w poszczególnych typach szkół" z późniejszymi zmianami (). Kształcenie zawodowe odbywało się na poziomie robotniczym bądź czeladniczym, w zależności od organu prowadzącego szkołę. Ukończenie zasadniczej szkoły zawodowej było potwierdzane świadectwem jej ukończenia. Absolwent ZSZ uzyskiwał jedynie świadectwo potwierdzające posiadanie wykształcenia ogólnego na poziomie zasadniczym. Kwalifikacje zawodowe można było uzyskać zdając egzamin potwierdzający kwalifikacje w zawodzie przeprowadzanym przez Okręgowe Komisje Egzaminacyjne lub zdając egzamin czeladniczy organizowany przez cechy rzemieślnicze. Po ukończeniu zasadniczej szkoły zawodowej naukę można było kontynuować w trzyletnim liceum ogólnokształcącym dla dorosłych, rozpoczynając naukę od razu od klasy drugiej. 
Aby uzyskać dyplom technika absolwent ZSZ musiał uzyskać wykształcenie średnie oraz zdać egzaminy potwierdzające wszystkie kwalifikacje wyodrębnione w danym zawodzie. Zasadnicze szkoły zawodowe zostały na podstawie reformy systemu oświaty z 2017 roku zlikwidowane z dniem 31 sierpnia 2019 roku. W ich miejsce powstały szkoły branżowe I stopnia.

</doc>
<doc id="1162279" url="https://pl.wikipedia.org/wiki?curid=1162279" title="Sni Sredstwom Za Uklanianie">
Sni Sredstwom Za Uklanianie



</doc>
<doc id="1162287" url="https://pl.wikipedia.org/wiki?curid=1162287" title="Andrzej Majkowski">
Andrzej Majkowski

Andrzej Marian Majkowski (ur. 8 września 1939 w Warszawie) – polski dyplomata, urzędnik, w latach 1996–2005 podsekretarz stanu w Kancelarii Prezydenta RP, w latach 2006–2022 prezes Fundacji Aleksandra Kwaśniewskiego „Amicus Europae”. 
Życiorys.
Jako licealista należał do Związku Młodzieży Polskiej. Od 1957 do 1958 pracował jako ślusarz w Warszawskich Zakładach Fotochemicznych, a następnie był tokarzem w Polskich Zakładach Optycznych. Równocześnie uprawiał lekkoatletykę.
W 1965 ukończył studia na Wydziale Geografii Uniwersytetu Warszawskiego oraz na Moskiewskiej Akademii Dyplomatycznej. W latach 1963–1972 był działaczem i pracownikiem ruchu młodzieżowego Zrzeszania Studentów Polskich i Związku Młodzieży Socjalistycznej. Od 1963 do 1964 był instruktorem Wydziału Propagandy, następnie kierownikiem Wydziału Studenckiego, a od 1966 do 1967 przewodniczącym Zarządu Stołecznego ZMS. Od 1967 do 1972 pełnił funkcję sekretarza, a następnie wiceprzewodniczącego władz krajowych tej organizacji. Od 1965 należał także do Polskiej Zjednoczonej Partii Robotniczej. Od 1967 do 1968 wchodził w skład egzekutywy Komitetu Warszawskiego PZPR. Uczestniczył w kampanii antysemickiej marca 1968, co zostało ujawnione przez media w 2001 i zostało wówczas przez niego samego ocenione negatywnie.
Od 1969 do 1972 pełnił funkcję prezesa Polskiego Związku Lekkiej Atletyki. Od 1972 do 1992 był pracownikiem Ministerstwa Spraw Zagranicznych m.in. jako I Sekretarz Ambasady w Moskwie, radca Ambasady w Indiach, wicedyrektor Departamentu Azji MSZ, ambasador Polski w Tajlandii, Birmie i na Filipinach (1984–1987), wicedyrektor Departamentu Afryki, Azji i Australii MSZ.
W latach 1988–1992 zasiadał w Prezydium Polskiego Komitetu Olimpijskiego. W okresie 1992–1995 pełnił funkcję prezesa Zarządu „Kuriera Polskiego”. W 1995 przewodniczył Radzie Nadzorczej S.L.S.A. Lucas, a w latach 1996–2005 był podsekretarzem stanu w Kancelarii Prezydenta RP odpowiedzialnym za sprawy międzynarodowe.
W lutym 1989 objął funkcję przewodniczącego Rady Fundacji Polskiej Lekkiej Atletyki. W 1997 został prezesem Zarządu Towarzystwa Polska-Republika Korei, a w 1998 prezesem Zarządu Stowarzyszenia „ Sport Dzieci i Młodzieży”. W kwietniu 2006 objął prezesurę Fundacji Aleksandra Kwaśniewskiego „Amicus Europae”, a w czerwcu tego samego roku przewodnictwo Komisji Współpracy Międzynarodowej Polskiego Komitetu Olimpijskiego. W 2022 zakończył pełnienie funkcji prezesa Fundacji Aleksandra Kwaśniewskiego „Amicus Europae”, jego następcą został Ireneusz Bil.
Według materiałów zgromadzonych w archiwum Instytutu Pamięci Narodowej był w latach 1974-1987 tajnym współpracownikiem wywiadu wojskowego PRL (Zarządu II Sztabu Generalnego) o pseudonimie „Lotnik”.

</doc>
<doc id="1162288" url="https://pl.wikipedia.org/wiki?curid=1162288" title="Estádio Regional Willie Davids">
Estádio Regional Willie Davids

Estádio Regional Willie Davids – stadion wielofunkcyjny w Maringá, Parana, Brazylia, na którym swoje mecze rozgrywa klub Grêmio de Esportes Maringá.

</doc>
<doc id="1162289" url="https://pl.wikipedia.org/wiki?curid=1162289" title="Elżbieta Ostrowska (1923–2007)">
Elżbieta Ostrowska (1923–2007)

Elżbieta Ostrowska z domu Gross, ps. „"Ela”" (ur. 10 czerwca 1923, zm. 15 listopada 2007) – polska pisarka, działaczka na rzecz upamiętnienia roli kobiet w okresie II wojny światowej.
Życiorys.
W czasie okupacji niemieckiej była instruktorką tajnego harcerstwa i referentem Wojskowej Służby Kobiet Obwodu Warszawa-Mokotów. Podczas powstania warszawskiego była dowódcą Okręgowej Składnicy Meldunkowej „S” w Alejach Jerozolimskich, a także kierowniczką łączności kanałowej Warszawa-Południe. Więzień obozu Bergen-Belsen, później kobiecego Oflagu IX C Molsdorf. Oficer łącznikowy do spraw Armii Krajowej w Paryżu. Członek Komisji Weryfikacji AK na terenie Francji, Belgii i Holandii. W Paryżu wyszła za mąż za oficera sztabu u ppłk Fieldorfa – Zygmunta Ostrowskiego, uczestnika walk 51 pułku piechoty i 1 Dywizji Grenadierów Polskich we Francji.
Twórczość literacką zaczęła w 1954 roku jako autorka piosenek i wierszy dla dzieci, sztuk dla teatrów kukiełkowych, słuchowisk radiowych i innych programów. W 1955 roku przyjęta do ZAIKS-u, a w roku 1965 do Związku Literatów Polskich. Dopiero po latach powróciła w swej twórczości do lat wojennych. Działała Społecznie w Komisji Historii Kobiet w Walce o Niepodległość oraz w Prezydium Zarządu Głównego Światowego Związku Żołnierzy Armii Krajowej w I i II kadencji.
W 1974 roku otrzymała Nagrodę Polityki w dziedzinie Pamiętników za książkę „W Alejach spacerują „Tygrysy”. Sierpień-wrzesień 1944". Pochowana na cmentarzu Powązkowskim (kwatera 210-4-16/17).
Wybrana bibliografia.
Książki dla dzieci:

</doc>
<doc id="1162293" url="https://pl.wikipedia.org/wiki?curid=1162293" title="Pomniki w Gdyni">
Pomniki w Gdyni

Pomniki gdyńskie – upamiętniają głównie ludzi związanych z miastem, jak i odzwierciedlają morski charakter miasta. Lista pomników, obelisków i tablic znajdujących się w Gdyni:

</doc>
<doc id="1162295" url="https://pl.wikipedia.org/wiki?curid=1162295" title="Pavlínino údolí">
Pavlínino údolí

 Pavlínino údolí "pol. Dolina Pauliny" - kanionowata dolina rzeczna w Czechach.
Dolina rzeczna, położona wzdłuż koryta środkowego biegu rzeki Chřibská Kamenice, w północnych Czechach, w środkowo-wschodniej części Wyżyny Dieczyńskiej (czes. "Děčínská vrchovina"), w granicach Obszaru chronionego krajobrazu Łabskie Piaskowce ("czes. Chráněná krajinná oblast Labské pískovce "), między miejscowościami Jetřichovice, Rynartice po północnej stronie a Studený po wschodnie stronie, około 13 km na północny wschód od centrum miejscowości Děčín. Dolina w całości położona jest w na terenie rezerwatu przyrody Pavlínino údolí.
Charakterystyka.
Dolina powyżej miejscowości Rynartice głęboko wcina się w południowo-wschodnią część formacji skalnej Jetřichovické stěny, tworząc, ograniczone wysokimi ścianami skalnymi, wąskie, przełomowe obniżenie, którym płynie Chřibská Kamenice. Dolina wypreparowana jest w mezozoicznej płycie piaskowcowej, skałach osadowych środkowego turonu. Rzeźba doliny jest wynikiem ruchów tektonicznych, na pobliskim Czeskim Średniogórzu, które doprowadziły do rozerwania ciągłości płyty oraz rozluźnienia i zniszczenia skalnego podłoża. Największy wpływ na rzeźbę doliny miała erozja rzeczna, która doprowadziła do powstania obniżenia w kształcie wąwozu, tworząc dolinę. Zbocza i dno pokrywają piaszczyste osady i gruz skalny, a wzdłuż rzecznego koryta układają się aluwialne osady. Dolina w całości porośnięta jest lasem iglasto-liściastym. Ciągnie się wzdłuż meandrującej rzeki na długości około 5,5 km, od północnej granicy rezerwatu przyrody Pavlínino údolí do granic miejscowości Jetřichovice. Dolina Pavlínino údolí stanowi unikatowy teren przyrody nieożywionej z meandrami i piaskowcowymi skalnymi, które dochodzą do wysokość kilkudziesięciu metrów ponad poziom doliny.
Roślinność i zwierzęta.
Do wąwozu o pionowych ścianach w wyniku inwersji napływa zimne powietrze. Dzięki temu na dnie wilgotnych i chłodnych dolin, na poziomie około 200 m n.p.m., występują gatunki roślin zimnolubnych, a na wyżej położonych skałach występują podgórskie i górskie rośliny ciepłolubne. Występują tu takie gatunki roślin jak m.in.: rutewka orlikolistna, śledziennica naprzeciwlistna, śledziennica skrętolistna, pierwiosnka wyniosła, wyczyniec łąkowy, wśród leśnych gatunków roślin: podrzeń żebrowiec, parzydło leśne, wrzos zwyczajny, a na skałach rośnie paprotka zwyczajna. Wśród zwierząt można spotkać kozicę górską sprowadzoną na początku XX wieku w pobliski rejon Gór Łużyckich. Do występujących tu gatunków ryb można zaliczyć pstrąga potokowego, który stanowi podstawowy pokarm wydry europejskiej. Z ptaków na terenie rezerwatu gnieździ się zimorodek, pluszcz, bocian czarny, pliszka górska. Występują również nietoperze: nocek rudy i nocek Brandta.
Turystyka.
Wzdłuż Doliny prowadzi szlak turystyczny

</doc>
<doc id="1162296" url="https://pl.wikipedia.org/wiki?curid=1162296" title="Białorusini w parlamencie II RP">
Białorusini w parlamencie II RP

Białorusini w parlamencie II RP
Okres 1922–1928.
W wyborach do parlamentu I kadencji działacze białoruscy wystartowali z Bloku Mniejszości Narodowych, uzyskując 11 mandatów poselskich i 3 senatorskie.
W latach 1922–1925 tworzyli wspólny Klub Białoruski, gdzie ścierały się ze sobą różne orientacje ideowe i polityczne: od chadecko-narodowej (ks. Adam Stankiewicz), poprzez socjaldemokratyczną (Bronisław Taraszkiewicz, Fabian Jeremicz, Szymon Rak-Michajłowski) i socjal-rewolucyjną (Sergiusz Baran) aż do ludowej (Aleksander Własow, Michał Kochanowicz i Aleksander Nazarewski).
W sejmie domagali się od rządu RP autonomii terytorialnej dla województw północno-wschodnich (sprawami białoruskimi miał się zajmować Sejm Krajowy w Wilnie). W dziedzinie gospodarki żądano przeprowadzenia radykalnej reformy rolnej oraz wstrzymania akcji osadniczo-kolonizacyjnej na kresach wschodnich, upaństwowienia lasów.
W kwestiach narodowych próbowano wywrzeć nacisk na rząd RP w kwestii poszanowania praw języka białoruskiego (możliwość jego używania w urzędach), prowadzenia nauczania w języku ojczystym dla dzieci i młodzieży oraz stworzenia Seminarium Nauczycielskiego, mającego kształcić kadry dla szkół białoruskich. Podobnie jak Ukraińcy, posłowie białoruscy odrzucali zasadę utrakwizmu. Domagali się również od rządu RP stworzenia Białorusinom możliwości szerszej reprezentacji we władzach samorządowych oraz lokalnych urzędach.
Już w pierwszym okresie trwania sejmu I kadencji Klub Białoruski wyraźnie dzielił się dwie frakcje: umiarkowaną, reprezentowaną przez Bronisława Taraszkiewicza wraz z chadecją, stawiającą rządowi RP zdecydowane żądania, ale w ramach istniejących warunków geopolitycznych i ustrojowych, oraz radykalną, domagającą się nie tylko zapewnienia Białorusinom należnych im praw, ale zdecydowanych przemian społecznych na wzór ZSRR wraz z prawem oderwania się ziem białoruskich od RP. Do tej drugiej grupy należeli m.in. posłowie Rogula, Miotła i Rak-Michajłowski.
W 1925 roku doszło w Klubie do formalnego rozłamu: wyodrębniła się z niego robotniczo-włościańska frakcja „Hromady” z Rakiem-Michajłowskim, Wołoszynem, Miotłą i Sobolewskim. Przystąpił do niej i Bronisław Taraszkiewicz, zawiedziony polityką narodową rządów przedmajowych.
Z powodu dużego krytycyzmu wobec polityki gabinetów narodowo-ludowych w RP białoruska chrześcijańska demokracja i socjaldemokracja poparły przewrót majowy marszałka Piłsudskiego.
Parlament II kadencji.
Do wyborów 1928 roku organizacje białoruskie poszły mocno rozbite, mimo to uzyskały w sejmie 10 posłów, a w izbie wyższej 2 senatorów. W parlamencie część z nich stworzyła Białoruski Włościańsko-Robotniczy Klub Poselski (BWRKP), na który składali się Józef Gawrylik, Ignacy Dworczanin, Aleksander Stahanowicz, Flegont Wołyniec, i wreszcie Jan Hrecki z ukraińskiego „Sel-Rob”. Oprócz niego zaistniał też Białoruski Klub Parlamentarny, do którego przystąpili Kastuś Juchniewicz, Fabian Jeremicz, Albin Stepowicz i Paweł Karuza. Wybrany jako Białorusin poseł Janka Stankiewicz do końca kadencji pozostał niezrzeszony.
W 1929 roku Ukraińcy i Białorusini stworzyli w sejmie wspólny klub, reprezentujący dwie narodowości słowiańskie. Wspólnie protestowali np. przeciwko likwidacji szkoły w Radoszkowicach czy wystosowali do Ligi Narodów memorandum w sprawie łamania w RP praw mniejszości narodowych.
Przed wyborami brzeskimi władze sanacyjne bojąc się ewentualnego sukcesu białoruskich lewicowych radykałów aresztowały posłów Gawrylika, Wołyńca, Krypczyka i Dworczanina.
Parlament III kadencji.
W wyborach 1930 roku organizacje ukraińskie i białoruskie wystartowały wspólnie: Białorusinom udało się wówczas zdobyć tylko jeden mandat w sejmie (Jeremicz), za to z listy BBWR weszli do izby niższej Bazyli Kuc i Hienadź (Genadiusz) Szymanowski. W senacie Białorusinów reprezentował Bazyli Sieduń.

</doc>
<doc id="1162297" url="https://pl.wikipedia.org/wiki?curid=1162297" title="Plastika Nitra">
Plastika Nitra



</doc>
<doc id="1162298" url="https://pl.wikipedia.org/wiki?curid=1162298" title="Jan Jacob Coenraad Spohler">
Jan Jacob Coenraad Spohler

Jan Jacob Coenraad Spohler (ur. 17 października 1837 w Amsterdamie, zm. 28 czerwca 1894 tamże) - holenderski malarz, syn Jana Jacoba Spohlera, także artysty malarza. Niewiele wiadomo o jego formalnym wykształceniu. Był uczniem Jana Willema Pienemana, ćwiczył z nim warsztat malarski w Amsterdamie, Haarlem i Brukseli. Spohler reprezentował styl klasycystyczny. W twórczości wyraźnie widoczny jest wpływ ojca, podobnie jak on malował pejzaże holenderskich wsi oraz architekturę miejską. W jego dziełach, zwłaszcza miniaturach, widać dużą dbałość o detale. 

</doc>
<doc id="1162299" url="https://pl.wikipedia.org/wiki?curid=1162299" title="Jan Hrecki">
Jan Hrecki

Jan Hrecki (ur. 31 sierpnia 1898, zm. 1937 w ZSRR) – białoruski działacz polityczny w II RP, poseł na Sejm II kadencji (1928–1930). 
Życiorys.
W czasie I wojny światowej, a później do 1920, pracował w hotelu w Rostowie. W 1928 uzyskał mandat posła na Sejm II kadencji z listy Białoruskiego Związku Robotniczo-Chłopskiego (okręg Brześć). 
W latach 1931–1932 więziony na terenie RP za działalność komunistyczną, wyjechał do ZSRR. W 1937 sądzony i stracony na skutek fałszywych oskarżeń. 

</doc>
<doc id="1162300" url="https://pl.wikipedia.org/wiki?curid=1162300" title="Estádio Vitorino Gonçalves Dias">
Estádio Vitorino Gonçalves Dias

Estádio Vitorino Gonçalves Dias – stadion wielofunkcyjny w Londrina, Parana, Brazylia, na którym swoje mecze rozgrywa klub Londrina Esporte Clube.

</doc>
<doc id="1162301" url="https://pl.wikipedia.org/wiki?curid=1162301" title="Robert Franklin Bratton">
Robert Franklin Bratton

Robert Franklin Bratton (ur. 13 maja 1845, zm. 10 maja 1894) – amerykański polityk związany z Partią Demokratyczną. W latach 1893–1894 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1162303" url="https://pl.wikipedia.org/wiki?curid=1162303" title="Komisarz awaryjny">
Komisarz awaryjny

Komisarz awaryjny – osoba fizyczna lub prawna zastępująca ubezpieczyciela na terenie innego państwa w razie wystąpienia zdarzenia objętego ochroną ubezpieczeniową. W szczególności działalność komisarza awaryjnego polega na likwidacji szkód, dochodzeniu i egzekwowaniu regresów itd.

</doc>
<doc id="1162304" url="https://pl.wikipedia.org/wiki?curid=1162304" title="Konstanty Juchniewicz">
Konstanty Juchniewicz



</doc>
<doc id="1162305" url="https://pl.wikipedia.org/wiki?curid=1162305" title="Kąty odpowiadające">
Kąty odpowiadające



</doc>
<doc id="1162307" url="https://pl.wikipedia.org/wiki?curid=1162307" title="Grigorij Dołgruki">
Grigorij Dołgruki



</doc>
<doc id="1162311" url="https://pl.wikipedia.org/wiki?curid=1162311" title="Wiktor Sawinych">
Wiktor Sawinych

Wiktor Pietrowicz Sawinych, ros. Виктор Петрович Савиных (ur. 7 marca 1940 we wsi Bieriozkiny, obwód kirowski (ZSRR)); doktor nauk technicznych, kosmonauta radziecki, Lotnik Kosmonauta ZSRR.
Loty załogowe.
Swój pierwszy lot kosmiczny rozpoczął 12 marca 1981 na pokładzie statku Sojuz T-4 dowodzonego przez Władimira Kowalonka. Sawinych podczas misji pełnił funkcję inżyniera pokładowego. Kosmonauci stanowili piątą stałą załogę (ostatnią) jaka pracowała na pokładzie stacji orbitalnej Salut-6. Już dzień po starcie obaj znaleźli się na pokładzie zespołu orbitalnego. Ich misja trwała prawie 75 dni. W tym czasie przyjęli m.in. dwie załogi programu Interkosmos: w marcu radziecko-mongolską – Władimir Dżanibekow – Dżügderdemidijn Gürragczaa, a w maju radziecko-rumuńską – Leonid Popow – Dumitru Prunariu. W czasie lotu kosmonauci zrealizowali program badań obejmujący badania zasobów naturalnych Ziemi, eksperymenty technologiczne i astrofizyczne oraz obserwacje medyczno-biologiczne. Wykonali również szereg prac remontowych wyposażenia stacji. 26 maja [1981 załoga powróciła na Ziemię lądując w odległości około 120 km od Dżezkazganu.
Druga misja kosmiczna, w której wziął udział Wiktor Sawinych była nietypową z kilku względów. Po awarii zasilania stacja Salut 7 zaczęła w sposób niekontrolowany dryfować na orbicie. W tej sytuacji postanowiono wysłać misję ratunkową. Do udziału w niej przygotowano dwóch doświadczonych kosmonautów: Władimira Dżanibekowa oraz znającego świetnie budowę stacji Wiktora Sawinycha. 6 czerwca 1985 na pokładzie Sojuza T-13 wystartowali w kierunku Saluta. Kosmonautom udało się przycumować do z lecącej bezwładnie stacji. Pracując w zimowych ubraniach uruchomili jej systemy co umożliwiło później realizację kolejnych lotów załogowych. 2 sierpnia Sawinych przez pięć godzin pracował w otwartej przestrzeni kosmicznej. Po 112 dniach lotu Dżanibekow powrócił na Ziemię razem z Gieorgijem Grieczko, który przybył na Saluta 7 razem z załogą Sojuza T-14. Na stacji pozostał Sawinych oraz Władimir Wasiutin oraz Aleksandr Wołkow. Z powodu choroby Wasiutina lot musiał zostać przedwcześnie przerwany. Kapsuła z kosmonautami powróciła na Ziemię 21 listopada 1985.
7 czerwca 1988 kosmonauta ponownie znalazł się w przestrzeni kosmicznej. Razem z Anatolijem Sołowjowem oraz bułgarskim pilotem wojskowym Aleksandrem Aleksandrowem wystartował na pokładzie Sojuza TM-5 w kierunku stacji orbitalnej Mir. Lot był swego rodzaju rekompensatą za nieudaną misję Sojuza 33. Wówczas pierwszy bułgarski kosmonauta Georgi Iwanow nie dotarł na Saluta 6. Dwa dni po starcie doszło do połączenia ze stacją kosmiczną, na której pracowała stała załoga: Władimir Titow i Musa Manarow. Obie ekipy realizowały program badań przygotowany przez radzieckich i bułgarskich naukowców. Przeważały w nim obserwacje powierzchni Ziemi obejmujące się przede wszystkim terytorium Bułgarii. Wykonano także badania i eksperymenty medyczno-biologiczne oraz z zakresu materiałoznawstwa. Wykonano również obserwacje astrofizyczne. 17 czerwca kosmonauci powrócili na Ziemię w kapsule pojazdu Sojuz TM-4 lądując około 200 km od Dżezkazganu.

</doc>
<doc id="1162312" url="https://pl.wikipedia.org/wiki?curid=1162312" title="Kristoffer Polaha">
Kristoffer Polaha

Kristoffer „Kris” Jon Polaha (ur. 18 lutego 1977 w Reno) – amerykański aktor, reżyser, producent filmowy i pisarz. 
Odtwórca roli Jasona Matthewsa, dyrektora generalnego Grand Waimea, który ma wspólną przeszłość z Nicole (Brooke Burns) w operze mydlanej Fox "Gorące Hawaje" (2004–2005). Wystąpił jako Nathaniel „Baze” Bazile w serialu młodzieżowym The CW "Druga szansa" (2010–2011), a także w biograficznym dramacie kryminalnym Atoma Egoyana "Diabelska przełęcz" (2013) i fantastycznym filmie akcji Patty Jenkins "Wonder Woman 1984" (2020).
Życiorys.
Wczesne lata.
Urodził się w Reno, w stanie Nevada jako syn Esther Lee (z domu Eben) i Jeromego Michaela „Jerry’ego” Polahy. Jego rodzina miała korzenie czeskie (dziadek ze strony ojca), irlandzkie, niemieckie i francuskie. Jego ojciec był sędzią Sądu Rejonowego Washoe. Dorastał z czterema starszymi braćmi – Erikiem, Johnem i Michaelem. Na początku lat 90. podjął naukę w szkole Roberta Louisa Stevensona z internatem w Pebble Beach w Kalifornii. W 1999 ukończył Tisch School Of the Arts w New York University, gdzie uzyskał tytuł Bachelor’s degree w dziedzinie sztuki.
Kariera.
Na początku swojej kariery Polaha występował w przedstawieniach teatralnych, w tym "Ragtime Revue" w Lincoln Center, "Zmierzch długiego dnia" Eugene’a O’Neilla w Roundabout Theatre, "Chleb z masłem" w Provincetown Playhouse i "Wujaszek Wania" w konserwatorium Stelli Adler.
Po raz pierwszy pojawił się na ekranie w jednym z odcinków serialu Warner Bros. "Anioł ciemności" ("Angel", 2001), a następnie w serialach – CBS "Żarty na bok" ("That’s Life", 2001, 2002), FOX "" ("Roswell", 2002). Zagrał tytułową kreację Johna F. Kennedy’ego Jr. w telewizyjnym dramacie biograficznym FOX "Amerykański książę – John F. Kennedy Junior" ("America’s Prince: The John F. Kennedy Jr. Story", 2003) z Jacqueline Bisset i Portią de Rossi.
Wystąpił potem w serialach: FOX "Dr House" ("House M.D.", 2005), CBS "" ("CSI: Miami", 2006) i FOX "Kości" ("Bones", 2006) z Davidem Boreanazem.
Życie prywatne.
7 czerwca 2003 zawarł związek małżeński z Julianne Morris. Mają trzech synów – Kristoffera Caleba (ur. 28 lipca 2004), Micaha (ur. 6 kwietnia 2006) i Jude (2 stycznia 2011).
W 2004 w Honolulu wziął udział w maratonie w 7:19.14. 

</doc>
<doc id="1162315" url="https://pl.wikipedia.org/wiki?curid=1162315" title="Paweł Karuza">
Paweł Karuza

Pawał Karuzo (biał. Павал Каруза; ur. 12 lutego 1900 w Wołkołatce k. Wilejki, zm. 25 stycznia 1988 w Wilnie) – białoruski polityk okresu II RP, zbieracz folkloru i nauczyciel, więzień polityczny ZSRR. 
Życiorys.
Absolwent szkoły ludowej w Brasławiu, w 1924 ukończył studia na wydziale teoretycznym wileńskiego konserwatorium muzycznego. W latach 1924–1926 był wolnym słuchaczem na Uniwersytecie Stefana Batorego w Wilnie (specjalność socjologia i ekonomia), później uczęszczał również do konserwatorium warszawskiego. 
W latach 20. prezes CK Białoruskiej Chrześcijańskiej Demokracji. Był posłem na Sejm RP II kadencji (1928–1930), należał do Klubu Ukraińsko-Białoruskiego. 
W 1934 porwany w Gdańsku przez sowieckie służby wywiadowcze, wywieziony potajemnie do ZSRR. Więziony na Butyrkach i skazany na 10 lat za szpiegostwo. W 1937 trafił na Sołowki, później do Norylska, gdzie dyrektorował tamtejszemu Teatrowi Miejskiemu (do 1947). 
Po powrocie do Polski stał na czele domu twórczości ludowej w Mołodecznie. W 1949 ponownie aresztowany przez NKWD, przebywał w więzieniu pięć lat. 
Od 1957 zatrudniony w Wileńskim Instytucie Nauczycielskim, osiedlił się na stałe w stolicy Litewskiej SRR. 
Zrehabilitowany postanowieniem Trybunału Wojskowego Białoruskiego Okręgu Wojskowego Armii Czerwonej nr 50 z 12 IV 1970; okres uwięzienia zaliczono mu do stażu pracy.

</doc>
<doc id="1162317" url="https://pl.wikipedia.org/wiki?curid=1162317" title="Juliusz Kowalski">
Juliusz Kowalski

Juliusz Kowalski (ur. 2 maja 1937 r., w Krzemieńcu na Wołyniu, zm. 13 listopada 2007 r., w Poznaniu) – polski działacz kulturalny, kurator i aranżer wielu wystaw artystycznych i wydarzeń kulturalnych, szef poznańskiej Galerii U Jezuitów. Wiceprezes Zarządu Głównego Związku Polskich Artystów Plastyków oraz dyrektor poznańskiego okręgu ZPAP. Był przewodniczącym Rady Plastyki przy Ministerstwie Kultury i Sztuki.
Absolwent Państwowej Wyższej Szkoły Sztuk Plastycznych w Poznaniu. Animator i współtwórca, ruchu kultury niezależnej lat 80. XX w., kurator między innymi takich wystaw jak "Czas smutku, czas nadziei", "Nadzieja jest w was", "Polska Pieta", czy wystawa rysunków Andrzeja Wajdy pt. "Notes '85". Członek rady artystycznej Galerii U Jezuitów w Poznaniu, a także od 1997 r., do momentu śmierci jej dyrektor.
Za swoją działalność wyróżniony nagrodą Fundacji POL-KUL, oraz uhonorowany Złotą Odznaką ZPAP.

</doc>
<doc id="1162320" url="https://pl.wikipedia.org/wiki?curid=1162320" title="Dariusz Kaczanowski">
Dariusz Kaczanowski

Dariusz Kaczanowski (ur. 10 marca 1971 w Żyrardowie) – polski polityk, ekonomista, nauczyciel akademicki, poseł na Sejm VI kadencji, rektor Wyższej Szkoły Rozwoju Lokalnego w Żyrardowie.
Życiorys.
W 1995 ukończył studia ekonomiczne w Szkole Głównej Handlowej w Warszawie, a w 2003 uzyskał na tej uczelni stopień doktora nauk ekonomicznych na podstawie pracy pt. "Finansowanie szkolnictwa wyższego w Polsce w okresie transformacji". Odbył również studia podyplomowe MBA w Wyższej Szkole Przedsiębiorczości i Zarządzania im. Koźmińskiego w Warszawie.
Przez 9 lat pracował jako wykładowca ekonomii w Szkole Głównej Handlowej, a od 2004 w Wyższej Szkole Rozwoju Lokalnego w Żyrardowie. W połowie lat 90. był przewodniczącym żyrardowskiego koła Ruchu Odbudowy Polski Jana Olszewskiego, w 2003 wstąpił do Prawa i Sprawiedliwości. W latach 1998–1999 był doradcą i asystentem ministra Jerzego Kropiwnickiego w Rządowym Centrum Studiów Strategicznych. Pełnił również funkcję zastępcy prezydenta Żyrardowa.
W wyborach parlamentarnych w 2007 uzyskał mandat poselski z listy PiS, otrzymując w okręgu płockim 6205 głosów. W wyborach samorządowych w 2010 bezskutecznie ubiegał się o urząd prezydenta Żyrardowa, uzyskując w II turze 45% głosów poparcia. Nie znalazł się na listach wyborczych w wyborach parlamentarnych w 2011, uzasadniał to własną decyzją motywowaną krytyką bieżącej polityki.
We wrześniu 2011 został dziekanem Wydziału Ekonomicznego Wyższej Szkoły Rozwoju Lokalnego w Żyrardowie. W styczniu 2012 odszedł z PiS i został pełnomocnikiem ruchu politycznego Solidarna Polska (dwa miesiące później przekształconego w partię polityczną) w okręgu płockim. Jesienią 2013 został pełnomocnikiem akcji referendalnej mającej na celu odwołanie prezydenta Andrzeja Wilka. Na przełomie 2013 i 2014 znalazł się wśród założycieli stowarzyszenia Nowy Żyrardów. Został także rektorem Wyższej Szkoły Rozwoju Lokalnego. W 2014 uzyskał mandat radnego powiatu żyrardowskiego, po czym został ponownie powołany na stanowisko zastępcy prezydenta Żyrardowa. W 2018 bez powodzenia kandydował na radnego tego miasta. Dołączył później do Porozumienia, w grudniu 2022 został wybrany w skład zarządu krajowego tej partii.
Życie prywatne.
Żonaty, ojciec dwóch synów.

</doc>
<doc id="1162323" url="https://pl.wikipedia.org/wiki?curid=1162323" title="Fryne">
Fryne

Fryne (gr. "Phrýnē", IV w. p.n.e.) – grecka hetera z Aten, bohaterka wielu anegdot antycznych pisarzy. Z tego powodu bywa uznawana za najsłynniejszą heterę starożytnej Grecji.
Przyjmuje się, iż była kochanką Praksytelesa, któremu pozowała do rzeźby "Afrodyty z Knidos", jak i zapewne kilku innych dzieł. Liczne przekazy mówią o jej wyjątkowej urodzie, dowcipie i bogactwie, aczkolwiek wiarygodność wielu spośród nich budzi wątpliwości. Zdarzeniem historycznym, którego autentyczność budziła wątpliwości, był proces Fryne przed ateńskim sądem, kiedy to oskarżono ją o bezbożność, a uniewinnienie miał zapewnić gest obrońcy, Hyperejdesa, który odsłonił jej piersi, by wpłynąć na sędziów (najpewniej jednak nic takiego nie miało miejsca, a jest to jedynie późniejsze ubarwienie całego procesu).
Postać tej hetery od czasów nowożytnych była przywoływana w malarstwie, rzeźbie, utworach literackich i muzycznych oraz – w XX wieku – kinematografii.
Życiorys Fryne.
Pochodziła z Tespiów w Beocji. Była córką niejakiego Epiklesa, nosiła imię Mnesarete (gr. "Mnēsarétē", „ta, która nie zapomina o cnocie”). Dokładne lata jej życia nie są znane. Być może urodziła się około 384 roku. W młodym wieku, możliwe, że jeszcze jako dziecko, opuściła rodzinne polis, prawdopodobnie przed jego zburzeniem w roku 371 przez Tebańczyków, choć niewykluczone, iż stało się to już po zniszczeniu Tespiów.
Trafiła do Aten, gdzie żyła jako metojka, początkowo w biedzie. Podobno utrzymywała się ze zbierania ziół lub sprzedaży kaparów. Następnie została flecistką, a w niedługim czasie – heterą. Wówczas zaczęła być znana jako Fryne (gr. „ropucha”) – nazywano ją w ten sposób ze względu na jej bladą (czy też nieco żółtawą) cerę, w każdym razie jaśniejszą, wyżej cenioną. Wysuwano także przypuszczenie, iż źródłem tego przydomku miały być kształty jej ciała.
Miała wyróżniać się urodą i zyskała spore powodzenie. Podobno określano ją także przydomkami Charybda lub Sēstos („sito”), z racji bogactw przeciekających jej przez palce, z których „odsiewała” mężczyzn. Wiarygodność licznych anegdot na temat majątku, jaki zgromadziła, należy oceniać z dużą ostrożnością. Dyktowała różne ceny za swoje usługi. Antyczne źródła podają, iż niekiedy były to wysokie kwoty, jak sto drachm lub dwa statery złota.
Wybrednie dobierała sobie towarzystwo, obracając się wśród elity intelektualnej Aten, wiążąc się z artystami, pisarzami i mówcami. Wśród jej kochanków wymieniano jednego z członków Areopagu, mówcę i polityka Hyperejdesa oraz rzeźbiarza Praksytelesa. Związek z tym ostatnim przyniósł Fryne największy rozgłos, jakkolwiek wysuwano wątpliwości co do autentyczności ich romansu. Najprawdopodobniej towarzyszyła mu w podróży do Azji Mniejszej i pozowała do jego dzieł, przede wszystkim do posągu "Afrodyty z Knidos" – pierwszego pełnego kobiecego aktu w sztuce greckiej. Jakkolwiek zaraz po powstaniu rzeźba ta wzbudzała zachwyt, nie brakowało negatywnych komentarzy, obruszających się na zupełną nagość bogini, jak i surowo oceniających nadanie jej rysów hetery.
Rozgłos Fryne zapewniły także inne dzieła Praksytelesa, które ofiarowała do różnych świątyń. Jak podają Pauzaniasz i Plutarch, do sanktuarium Erosa i Afrodyty w rodzinnych Tespiach przekazała posągi obu tych bóstw oraz samej siebie jako kapłanki Afrodyty. Natomiast świątyni w Delfach ofiarowała swoją podobiznę, również dłuta Praksytelesa, wykonaną ze złoconego brązu (być może była to kopia wizerunku z Tespiów). Umieszczono ją na marmurowej kolumnie z napisem „Fryne, córka Epiklesa, Tespijka” (względnie „Fryne, sławna mieszkanka Tespii”). Postawienie tego posągu pomiędzy podobiznami królów – Filipa Macedońskiego i Archidamosa ze Sparty – wywołało spore oburzenie. Wybór takiego miejsca odczytywano jako akt uwielbienia dla niej lub wyraz wdzięczności za udział w pracach Praksytelesa, które wzbogacały grecki świat pięknymi rzeźbami.
Epizodem, który uznawany jest za najsłynniejszy w jej życiu (poza pozowaniem do posągu Afrodyty), był proces w Atenach, jakkolwiek wysuwano wątpliwości co do jego historyczności. Uznaje się jednak, iż faktycznie miał miejsce z racji wzmianek o nim w wielu niezależnych źródłach z epoki, choć jego dokładna data nie jest znana – przyjmuje się, iż odbył się 347 lub 345 rok, ewentualnie między 350 a 340 rokiem. Fryne stanęła przed sądem (najpewniej trybunałem sądu ludowego) pod zarzutem bezbożności. Wyrazem tego miało być wprowadzenie przez nią kultu Dionizosa Plutona (najpewniej był to tracko-frygijski bożek Isodaites, demon szału, choć niewykluczone, iż chodzi jakieś rodzime bóstwo, na co może wskazywać greckie imię), o tajemnym charakterze, ograniczonym do grupy wybranych osób, w ramach którego praktykowano wyuzdane obrzędy. Z oskarżeniem wystąpił Euthios, podobno odrzucony przez nią czy też oburzony ceną, jakiej domagała się od niego za swe usługi. Jej obrony, w sprawie zagrożonej śmiercią lub wygnaniem, podjął się Hyperejdes i ostatecznie Fryne została uniewinniona. O ile jego udział w procesie nie budzi wątpliwości, to już sposób, w jaki doprowadził do wydania korzystnego wyroku, posługując się jej urodą, wydaje się anegdotyczną opowiastką.
Oskarżenie dotyczące wprowadzania kultu Isodaitesa było związane z ambiwalentnym postrzeganiem w Atenach nowych kultów, jak również z podejrzliwym traktowaniem wszelkich nieformalnych grup, które zbierały się potajemnie. Być może sprawa miała drugie, polityczne dno, związane z rywalizację stronnictw anty- i promacedońskiego. Z drugim z nich związani byli, występujący po stronie oskarżenia, Aristogejton (przeciwnik Demostenesa i Hyperejdesa) oraz Anaksymenes z Lampsakos, autor mowy oskarżycielskiej. Niewykluczone, iż w przypadku procesu hetery doszło do nadużycia procedury, czym mogła być próba zarzucenia jej zdrady stanu.
Posąg, który Fryne ofiarowała do Delf, wiązany jest z procesem, jego wykonanie datuje się bowiem na około 345 rok i być może było to ekswoto dla Apolla za pomyślne zakończenie sprawy.
Data jej śmierci pozostaje nieznana, wedle anegdotycznego przekazu miała w 335 roku proponować Aleksandrowi Macedońskiemu odbudowę Teb. Niektóre opracowania podają, iż żyła jeszcze w 316 roku.
Fryne w kulturze.
Literatura antyczna.
Z jej postacią starożytni pisarze wiązali dużą liczbę anegdot, przez co bywa uznawana za najsłynniejszą heterę starożytnej Grecji, znaną z urody i błyskotliwości oraz słynnych kochanków. Większa część z tych opowieści nie pochodzi z czasów współczesnych Fryne, na ogół nie są też prawdziwe, choć mogą opierać się na jakiś wcześniejszych przekazach, ubarwionych czy też zniekształconych. Głównym źródłem takich informacji na jej temat jest zbiór biografii heter, opracowany przez Atenajosa i dołączony do jego dzieła "Uczta mędrców". Zebrał w nim ze wszystkich znanych sobie utworów wszelakie wzmianki dotyczące tej grupy prostytutek. Z tego dzieła pochodzą najbardziej znane anegdoty o Fryne.
Jedna z nich dotyczy sposobu obrony, zastosowanego przez Hyperejdesa w trakcie jej procesu. Kiedy ten zakończył wygłaszanie mowy obrończej, która w późniejszych latach była ceniona w ateńskich szkołach retoryki, nie mając pewności, czy przekonał sędziów, ściągnął z Fryne część szaty i obnażył jej piersi. Następnie zaapelował, by darować życie tej kapłance bogini miłości, jak ją określił, i przestrzegł przed wydaniem wyroku skazującego, który byłoby obrazą dla Afrodyty. Oszołomieni sędziowie, urzeczeni pięknem podsądnej lub przestraszeni groźbą gniewu bogini, podjęli decyzję o uniewinnieniu hetery. Wedle odmiennej wersji tej anegdoty, przekazanej przez Kwintyliana, to sama Fryne, błagając o litość płaczem i załamywaniem rąk, odsłoniła swój biust, przypadkowo lub celowo.
Inna z opowieści jej poświęconych wiąże się z postacią Aleksandra Macedońskiego. Hetera miała zaproponować władcy odbudowę Teb, którą zobowiązała się pokryć z własnego majątku. Postawiła jednak jeden warunek – na murach miasta miała się znaleźć tablica z napisem: „Co zburzył Aleksander, to odbudowała hetera Fryne”. Podaje się także, iż propozycję tę złożyła nie Aleksandrowi, lecz Kassandrowi w 316 roku. Wedle kolejnej z anegdot, filozof Krates miał surowo ocenić umieszczenie podobizny hetery w Delfach, nazywając ją „pomnikiem rozwiązłości Hellenów” lub „pomnikiem braku umiaru”.
Oprócz tych najbardziej popularnych historyjek Atenajos oraz inni autorzy antyczni przytaczali szereg innych opowieści, z których część miała ilustrować inteligencję i dowcip hetery – szczególnie zamiłowanie do gier słownych, jak również jej skromność w życiu codziennym. Wedle tych przekazów Fryne nie korzystała nigdy z łaźni publicznych, po ulicach zaś chodziła szczelnie odziana. Wobec ogółu mieszkańców Aten miała obnażyć się tylko podczas misteriów eleuzyńskich lub w trakcie święta Posejdona, kiedy to wykąpała się nago w morzu. To zachowanie tłumaczono jako wyraz pobożności, dokonania rytualnego oczyszczenia lub też chęć odegrania przed Ateńczykami narodzin Afrodyty. Opowiadano także, że nigdy nie używała szminek, co szczególnie się podobało. Pewnego razu podczas uczt zaproponowała innym heterom zanurzanie ust w wodzie, dzięki czemu na ich tle wypadła korzystniej, wszystkie bowiem się rozmazały.
Inna anegdota, przekazana przez Pauzaniasza, związana jest z posągiem Erosa ofiarowanym do Tespiów. Jego postument zdobił epigram, w którym wymieniony został Praksyteles jako twórca, a Fryne jako ofiarodawczyni. Otrzymała tę rzeźbę od artysty dzięki zastosowaniu podstępu. Po wielu prośbach rzeźbiarz obiecał podarowanie jednego ze swych najbardziej udanych dzieł, jednak nie zdradził, które konkretnie miał na myśli. Gdy spędzał noc u hetery, pojawił się sługa, który przekazał, iż spłonął dom i pracownia Praksytelesa – zagładzie uległa większość zgromadzonych tam posągów. Artysta wyraził wówczas nadzieję, że przynajmniej ocalały rzeźby "Satyr" i "Eros", zdradzając swoją tajemnicę. Fryne przyznała się wówczas do zastosowania tego wybiegu – faktycznie bowiem nie doszło do żadnego pożaru – i zażyczyła sobie otrzymać podobiznę boga miłości, którą następnie ofiarowała do świątyni.
Przytaczano również opowieść o sytuacji, gdy ktoś ofiarował jej niewielką ilość wina, jednocześnie zaznaczając, iż był to trunek dziesięcioletni. Miał w odpowiedzi usłyszeć, że jak na ten wiek, wino jest bardzo małe. Z kolei Diogenes Laertios w "Żywotach i poglądach słynnych filozofów" przekazał historię o pewnym niepowodzeniu Fryne. Miała przyjąć zakład o to, że uwiedzie filozofa Ksenokratesa z Chalcedonu. W nocy udała się do niego i błagała, by przyjął ją pod swój dach, twierdząc, że straciła swój majątek i nie ma gdzie się podziać. Ksenokrates zgodził się i zrobił jej miejsce w swoim łóżku, bowiem miał tylko jedno w swoim domostwie. Gdy rankiem Fryne wróciła do siebie, musiała przyznać się do porażki – filozof nie uległ jej wdziękom, co skomentowała słowami, że wraca nie od męża (gr. "ap’andros"), lecz od posągu ("ap’adriantos").
Do anegdot o Fryne nawiązał Alkifron w swoim fikcyjnym zbiorze korespondencji heter. Pojawiają się tam trzy listy z nią związane. Pierwszy, rzekomo jej autorstwa, skierowany był do Praksytelesa, dotyczył jego rzeźby Afrodyty w Tespiach. Dwa następne miały wyjść spod ręki hetery Bakchis. W jednym dziękowała Hyperejdesowi za skuteczną obronę Fryne, w drugim zaś, do samej Fryne, komentowała sytuację po procesie.
Wiarygodność przekazów.
Cały szereg tych i innych opowieści wskazuje na jej popularność, aczkolwiek najprawdopodobniej w czasach sobie współczesnych nie cieszyła się szacunkiem Ateńczyków (o czym zresztą może świadczyć anegdota o Kratesie), podobnie jak i inne hetery. Możliwe, iż pierwotnie przekazy te miały nieprzychylny wobec niej wydźwięk (na przykład miały podkreślać jej pazerność, jak mogło być z opowieścią o zdobyciu posągu Erosa czy komentarzu wobec małego daru wina), który jednak zatarł się, gdy zostały wyrwane z kontekstu pełnych utworów, skąd zaczerpnął je Atenajos i inni pisarze. Poza tym walory, które prezentuje w anegdotach – uroda, subtelność, dowcip, dobre maniery – były nie wyjątkiem, lecz cechami konwencjonalnymi, tym, czego mężczyźni oczekiwali od tej grupy prostytutek. Przy porównywaniu z Aspazją, określana była jako niedorównująca jej inteligencją.
Wiarygodność wielu spośród anegdot wydaje się niewielka. Najprawdopodobniej sytuacja z obnażaniem piersi Fryne podczas procesu w ogóle nie miała miejsca. Żadne ze źródeł współczesnych Hyperejdesowi nie wspomina o takim zajściu. Szczególną wagę przywiązuje się do braku jakiejkolwiek wzmianki na ten tematu u komediopisarza Posidipposa, w innych kwestiach dobrze poinformowanego, który, jak się uważa, z pewnością nie omieszkałby wspomnieć o takim zdarzeniu, gdyby faktycznie miało miejsce. Wspomina zaś jedynie o tym, iż Fryne błagała sędziów o łaskę, lamentując i biorąc ich za ręce.
Także opowieść o propozycji odbudowy Teb, mająca świadczyć o jej bogactwie, szczodrobliwości, chęci zdobycia rozgłosu czy też wysokiej ocenie własnej osoby nawet w podeszłym wieku, nie ma nic wspólnego z rzeczywistością, tym bardziej że jej rodzinne Tespie wiele wycierpiały ze strony Teb. Być może anegdota została zaczerpnięta przez Atenajosa z jakiejś komedii, która w ironiczny sposób przedstawiała zamierzenia Fryne.
Pojawiały się także wątpliwości, czy wszystkie powyższe anegdoty można łączyć tylko z jedną heterą znaną jako Fryne, czy nie należy przypisać je kilku kobietom występującym pod tym imieniem, ale z różnymi przydomkami – Tespijka, Sito, Klausigelōs („śmiech przez łzy”), Saperdion („sardelka”, „rybka kruczek”). Współcześnie trudno rozstrzygnąć, czy druga hetera (lub nawet kilka) mogła zyskać taki rozgłos, najczęściej też bohaterkę procesu utożsamia się z modelką Praksytelesa.
Sztuka antyczna.
Rzeźba.
Fryne pozowała Praksytelesowi do posągu "Afrodyty knidyjskiej", znanego z licznych starożytnych kopii, bowiem dzieło to nie zachowało się w oryginale. Zgodna w tym jest większość przekazów antycznych, wyjąwszy pojedynczych autorów. Nowożytni historycy sztuki rozważali, czy słynna rzeźba odpowiadała rzeczywistemu wyglądowi tej kobiety. Wedle niektórych źródeł modelka była niewysoka i ciemnowłosa, co dla części badaczy było argumentem uzasadniającym odrzucenie tradycji jej pozowania, inni zaś zwrócili uwagę, iż artysta mógł tworzyć swoje dzieło w oparciu o wygląd kilku kobiet. Problem ten wzbudzał szeroką dyskusję. Jednak powszechnie przyjmuje się, że Fryne była modelką rzeźbiarza, za prawdziwością czego ma przemawiać zindywidualizowany charakter głów z posągów, idealizowany, lecz nie idealny. Co więcej, taka identyfikacja śmiertelnych kobiet z bóstwami nie była czymś zupełnie niezwykłym w świecie antycznym, a w II poł. IV wieku p.n.e. nie dotyczyła wyłącznie członkiń królewskich rodów, lecz również heter. Mając na uwadze, iż Fryne była kochanką Praksytelesa być może jej wybór na modelkę wynikał nie tylko z jej urody, ale i z uczucia, jakim ją darzył ten artysta.
Najprawdopodobniej udział Fryne w jego twórczości nie ograniczał się tylko do tego dzieła oraz posągów ją przedstawiających, znanych jako dary dla świątyń. Możliwe, iż pozowała mu również do posągu Afrodyty, ofiarowanego sanktuarium w Tespiach. Za jego rzymską kopię uznaje się rzeźbę "Afrodyty z Arles", w której przypadku rysy twarzy zdradzają podobieństwo do dzieła dla Knidos. Różnica w sylwetkach postaci bogini tłumaczono przypuszczeniem, iż w pierwszym z tych dzieł hetera pozowała jeszcze jako młoda kobieta, zaś w drugim już jako dojrzała.
Podobieństwo do rysów twarzy z tych dzieł widać także w marmurowych fragmentach rzeźb, znanych jako "głowa z Arles" i "głowa z Aten", które uważa się za pozostałości kopii posągu Fryne dla Delf, dzieła, jak się wydaje, również cieszącego się w antyku sporą sławą i nieraz odtwarzanego. Prawdopodobnie także pozostałość innej kopii tej rzeźby odkryto w Ostii.
Możliwe, iż rozstanie z Fryne wpłynęło na dalszą twórczość Praksytelesa, który po "Afrodycie z Knidos" nie tworzył już rzeźb tak zmysłowych, nagich bogiń.
Malarstwo.
Ponadto heterze przypisywano pozowanie malarzowi Apellesowi do obrazu "Afrodyta Anadiome", przedstawiającego boginię w kąpieli, wyciskającą włosy. Podobno artysta został zainspirowany do stworzenia takiego wyobrażenia właśnie widokiem Fryne, nago wynurzającej się z morza. Nie można tego zweryfikować, bowiem dzieło nie zachowało się. Co więcej starożytni autorzy przypisywali jej pozowanie do prawie każdego słynnego przedstawienia bogini. Oprócz tego, w niektórych malowidłach z Pompejów dopatrywano się także przedstawienia scen z życia Fryne.
Od nowożytności.
Postać Fryne od czasów nowożytnych pojawiała się w twórczości różnych artystów, zainspirowanych niektórymi spośród licznych anegdot o niej.
Malarstwo i rzeźba.
W malarstwie przykładami tego zjawiska są dwa obrazy olejne Angeliki Kauffmann z XVIII wieku – z 1794 roku: "Prakstyteles pokazujący Fryne swoją rzeźbę Erosa" oraz "Fryne kusi Ksenokratesa". Na obu płótnach przedstawiona została zgodnie z neoklasycystyczną modą. W pierwszym z nich jako skromna dziewczyna, zaś w drugim – kobieta prowokująca wzrokiem i postawą. Z kolei William Turner w obrazie z 1838 roku stworzył swoją wersję opowieści o kąpieli hetery, którą połączył z anegdotą dotyczącą kłótni Demostenesa z Ajschinesem. Słynna Greczynka pojawia się na nim w skąpej tunice, jednak cała antyczna anegdota odgrywa podrzędną rolę – główną uwagę przyciąga na tym płótnie natura, krajobraz z okazałymi drzewami i niebo, zalane słonecznym światłem.
W ciągu XIX wieku postać Fryne stała się częstym tematem w malarstwie francuskim. Podjął się go Gustave Boulanger w roku 1850, zaś za najbardziej znany przykład wykorzystania tego motywu, choć nieraz krytycznie oceniany, uznaje się obraz Jeana Léona Gérôme "Fryne przed Areopagiem" z 1861 roku. Artysta poszedł dalej niż przekaz antycznej anegdoty, bowiem w jego wizji Hyperejdes obnaża przed zdumionymi sędziami nie tylko piersi hetery, ale całe jej ciało, podczas gdy ona sama zakrywa twarz. Z kolei postać Wolności z obrazu Eugène’a Delacroix nieprzychylni krytycy określali słowami "dziwaczna mieszanina Fryne, przekupki i bogini wolności".
Nawiązując do opowieści o morskiej kąpieli Greczynki, Henryk Siemiradzki zaprezentował w 1889 roku obraz "Fryne na święcie boga mórz Posejdona w Eleusis", który zapewnił mu znaczny rozgłos. Wśród innych malarzy, którzy tworzyli obrazy nawiązujące do postaci antycznej hetery można wymienić także Artura Grottgera ("Fryne", 1867) czy Jamesa Whistlera. Temat ten podejmowano również w XX wieku.
Także rzeźbiarze tworzyli dzieła związane z jej postacią, przykładowo James Pradier, który swoją "Fryne" prezentował na Salonie paryskim w 1845 roku. Z kolei na Wystawie Światowej 1867 sukces odniosła rzeźba Francesco Barzaghiego, zaś Percival Ball był autorem płaskorzeźby "Fryne przed Prakstytelesem" (1900), wykonanej na zamówienie australijskiej Galerii Sztuki Nowej Południowej Walii (ang. Art Gallery of New South Wales).
Odwołanie do malarskich wizji hetery pojawiło się także w twórczości włoskiego rysownika (i scenarzysty) komiksowego Milo Manary, który w swojej książce ("The Model" z 2002 roku), przedstawiającej opowieści o różnych modelkach słynnych artystów, uwzględnił również anegdotę o procesie, z ilustracją nawiązującą do obrazu Gérôme.
Literatura i muzyka.
Postać Fryne stała się tematem dzieł literackich i muzycznych. Mówiący o niej wiersz Lwa Meja z 1855 roku wpłynął na ostateczną formę płótna Siemiradzkiego. Charles Baudelaire w "Lesbos" posługuje się imieniem Fryne, zaś Rainer Maria Rilke nawiązał do jego twórczości i postaci hetery w wierszu "Die Flamingos". Z kolei w 2008 roku polski pisarz Witold Jabłoński opublikował swoją powieść "Fryne hetera", w której uczynił ją główną bohaterką i zarazem narratorem.
Wiersz o Fryne zatytułowany "O Fryne ofiarnej ballada" napisała Joanna Kulmowa.
W 1893 roku Camille Saint-Saëns wystawił w Paryżu swoją operę komiczną "Phryné", którą skomponował dla słynnej śpiewaczki sopranowej Sibyl Anderson. To dwuaktowe, lekkie i dowcipne dzieło przedstawiało historię wuja i siostrzeńca walczących o uczucie Fryne. Cieszyło się sporym zainteresowaniem – wystawiono je sto dziesięć razy.
Postacią hetery zainspirowała się Adorée Villany, francuska tancerka głośna na początku XX wieku. Jeden z jej występów tanecznych, połączonych z wyrafinowanym striptizem, nosił nazwę "Taniec Fryne".
Kinematografia.
Również kino zainteresowało się antyczną heterą. Nawiązanie do jej procesu znalazło się w obrazie Alessandro Blasettiego "Dawne czasy" ("Altri tempi") z 1952 roku. W ostatnim z jego epizodów, opierającym się na opowiadaniu Edoardo Scarfoglio (z roku 1884), przedstawiono historię kobiety imieniem Mariantonia (w tej roli Gina Lollobrigida), ze wsi w Abruzji, oskarżonej o otrucie męża i teściowej. W trakcie procesu, adwokat słowem, jak i gestem wprost odwołuje się do Fryne, owijając klientkę płaszczem, który w pewnym momencie szybko ściąga, niczym na obrazie Gérôme.
W 1953 roku powstał włoski film "Frine, cortigiana d’Oriente", wyreżyserowany przez Mario Bonnarda, w którym tytułową rolę zagrała Elena Kleus. W tym kostiumowym obrazie Fryne została przedstawiona jako arystokratka, która musiała uciekać z Beocji. W Atenach jako hetera zdobyła duży majątek, z którego część przeznaczała na pomoc wygnanym ze zburzonych Teb. Zaproponowała też odbudowę miasta. Kiedy jednak urzędnicy odrzucili ten pomysł, spróbowała pozyskać dla niego lud, udając podczas obrzędów w Eleusis kapłankę Afrodyty, co jednak skończyło się pojmaniem i procesem. Obroniona przez Hyperejdesa, razem z nim opuściła Ateny, rozpoczynając nowe życie. Film, nie pozbawiony błędów, opierał się częściowo na antycznych przekazach jej poświęconych.
Nawiązanie do osoby Fryne pojawiło się również w filmie "Doktor Popaul" ("Trappola per un lupo") z 1972 roku, w reżyserii Claude’a Chabrola, gdzie jedna z bohaterek, grana przez Laurę Antonelli, w niezręcznej sytuacji zasłania sobie twarz, gestem jak z obrazu Gérôme.

</doc>
<doc id="1162324" url="https://pl.wikipedia.org/wiki?curid=1162324" title="Fabijan Jaremicz">
Fabijan Jaremicz

Fabijan Jaremicz, Fabjan Jeremič (biał. Фабіян Ярэміч; ur. 18 stycznia 1891 w Dulowcach k. Wołkowyska, zm. 29 czerwca 1958 w Wilnie) – białoruski działacz polityczny, dziennikarz, poseł na Sejm II RP.
Życiorys.
Pochodził z osiadłej w guberni grodzieńskiej rodziny rolniczej. W 1912 ukończył szkołę elektrotechniczną w Petersburgu. Związany z rosyjskim ruchem socjaldemokratycznym w latach 1910–1912 aresztowany i więziony w stolicy Rosji. 
W okresie 1912–1917 pracował przy obsłudze stacji telefonicznych w Petersburgu, później na podobnym stanowisku w Wilnie. 
W czasie wojny polsko-bolszewickiej walczył po stronie RP w białoruskim pułku strzelców. 
W okresie 1918–1921 członek Rady Białoruskiej Republiki Ludowej i Białoruskiego Narodowego Komitetu w Wilnie. W latach 20. wiceprezes Białoruskiego Związku Włościańskiego. Pisywał do białoruskich czasopism, m.in. „Sialańskiej Niwy”, której wydawcą pozostawał od 1925 do 1930. 
Poseł na Sejm RP I, II i III kadencji (1922–1935), reprezentował okręgi Pińsk i Nowogródek. W latach 1922–1925 pełnił funkcję wiceszefa Klubu Białoruskiego w parlamencie. W 1928 na krótko aresztowany za działalność antypaństwową. 
W latach 30. osadnik wojskowy na Kresach Północno-Wschodnich, członek Związku Osadników. 
Po wybuchu II wojny światowej przedostał się do Francji, gdzie przebywał do 1941. W czasie okupacji Białorusi pracował w niemieckiej administracji Mińska i Borysowa. 
Za kolaborację z III Rzeszą został w 1945 aresztowany przez NKWD i zesłany do łagru. Po zwolnieniu zamieszkał w Wilnie, gdzie zmarł dwa lata później.

</doc>
<doc id="1162327" url="https://pl.wikipedia.org/wiki?curid=1162327" title="Stelmachowo-Kolonia">
Stelmachowo-Kolonia

Stelmachowo-Kolonia – kolonia w Polsce położona w województwie podlaskim, w powiecie białostockim, w gminie Tykocin.
W latach 1975–1998 miejscowość należała administracyjnie do województwa białostockiego.

</doc>
<doc id="1162328" url="https://pl.wikipedia.org/wiki?curid=1162328" title="Józef Gawrylik">
Józef Gawrylik

Józef Gawrylik (ur. 25 marca 1893 w Wilejce, zm. 8 grudnia 1937 w ZSRR) – białoruski radykalny działacz lewicowy, poseł na Sejm II RP.
Ukończył seminarium nauczycielskie w Borunach. Do 1928 był nauczycielem języka białoruskiego w białoruskim Gimnazjum w Radoszkowiczach. W 1929 zamieszkał w Wilnie. Wspierał radykalną grupę studentów na Uniwersytecie Stefana Batorego, którzy od lipca 1929 wydawali miesięcznik „Wolnaja Dumka”. Aresztowany w sierpniu 1930 wraz z innymi posłami i pracownikami Sekretariatu „Zmahannia”, wyrokiem Sądu Okręgowe w Wilnie z 12 stycznia 1931 skazany na 8 lat ciężkiego więzienia (i dodatkowo na 18 miesięcy za manifestację w czasie rozprawy sądowej). Początkowo odbywał w Wilnie, następnie w Rawiczu. Na podstawie umowy o wymianie więźniów politycznych 15 września 1932 wyjechał do Związku Radzieckiego. Aresztowany rok później w Mińsku i stracony, zrehabilitowany w 1956.

</doc>
<doc id="1162329" url="https://pl.wikipedia.org/wiki?curid=1162329" title="Kiermusy">
Kiermusy

Kiermusy – kolonia położona w województwie podlaskim, w powiecie białostockim, w gminie Tykocin. Leży nad Narwią.
Wierni kościoła rzymskokatolickiego należą do parafii Parafia Trójcy Przenajświętszej w Tykocinie.
Historia.
Najstarsze wzmianki o Kiermusach sięgają XVI wieku, kiedy to w księgach królewskich wspomina się o arendach (dzierżawach) tykocińskich młynów w 1560 roku. Zygmunt II August pobrał tego roku podatek od czterech otaczających Tykocin młynarzy, w tym 8 złotych od niejakiego „Kiermaszewskiego”. Pierwotna nazwa miejscowości brzmiała "Kiermuszowski Młyn", a wzięła się od nazwiska młynarza, którym w 1573 roku został Marys Kiermus, polski mieszczanin z Tykocina.
O obecności młyna w Kiermusach świadczy ukształtowanie starorzecza Narwi w okolicach tzw. Domku Rasputina wchodzącego w skład Rzeczypospolitej Kiermusiańskiej. W okolicy szerokiego na dwa metry brodu znajduje się niemal dziesięciometrowa głębia, z której wyłowiono kilkanaście lat temu potężne dębowe bale – najprawdopodobniej elementy młyńskiego koła i tamy na ówczesnej rzece.
Do lat 80. XX wieku Kiermusy stanowiły miejscowość letniskową dla okolicznego Tykocina.
W latach 1975–1998 miejscowość należała administracyjnie do województwa białostockiego.
W kwietniu 2008 w Kiermusach powstała pierwsza prywatna zagroda hodowlana żubrów – „Ostoja Żubra” na 7 ha zalesionego terenu. Stado żubrów znajdujące się na terenie Ostoi liczy obecnie 7 osobników. W roku 2011 urodziły się tam dwa żubry, w 2015 – kolejne dwa, a w maju 2016 roku – kolejny jeden osobnik. Część populacji wypuszczana jest do Puszczy Knyszyńskiej. W listopadzie 2015 roku dwa żubry z Kiermus zostały przetransportowane do rezerwatu w Kutnej Horze w Czechach. W Ostoi znajdują się w również osły.
Turystyka.
Kiermusy słyną także z bazy turystyczno-noclegowej – znajduje się tam 5 drewnianych domów, tzw. "Dworskie Czworaki", dworek, karczma, basen, ośrodek SPA, dom letniskowy zwany "Domkiem Rasputina", most widokowy na rzece Narew, makieta granicy polsko-rosyjskiej, zamek "Jantarowy Kasztel" i inne atrakcje.
Od 1 czerwca 2012 w Kiermusach dla zwiedzających otwarto Jantarowy Kasztel, w którym do obejrzenia są między innymi:
Na terenie Kiermus znajduje się również eksperymentalna uprawa konopi siewnych.

</doc>
<doc id="1162332" url="https://pl.wikipedia.org/wiki?curid=1162332" title="Józef Lewandowski">
Józef Lewandowski

Józef Lewandowski, pierwotnie Izaak Lipszyc (ur. 15 sierpnia 1923 w Koninie, zm. 17 listopada 2007 w Sztokholmie) – polski historyk, specjalista w zakresie historii Europy Środkowo-Wschodniej i kwestii narodowościowych.
Życiorys.
Był synem zasymilowanych Żydów. Po wybuchu II wojny światowej przebywał w Związku Radzieckim. We wrześniu 1944 wstąpił do Ludowego Wojska Polskiego, służył m.in. w Głównym Zarządzie Informacji. Od 1957 był pracownikiem Katedry Historii Polski w Wojskowej Akademii Politycznej, w 1958 ukończył studia historyczne na Uniwersytecie Warszawskim, tam w 1961 obronił pracę doktorską napisaną pod kierunkiem Henryka Jabłońskiego. Praca ta w zmienionej wersji ukazała się w 1962 pod tytułem "Federalizm. Litwa i Białoruś w polityce obozu belwederskiego XI 1918 – IV 1920".
W 1964 przeszedł na własną prośbę do rezerwy w stopniu majora i został pracownikiem Instytutu Historii PAN. W 1967 opublikował książkę "Imperializm słabości: kształtowanie się koncepcji polityki wschodniej piłsudczyków 1921–1926", która miała być podstawą przyszłej habilitacji. W październiku 1969 wyemigrował do Szwecji, gdzie początkowo pracował na Uniwersytecie w Sztokholmie, a od 1972 do przejścia na emeryturę w 1988 na Uniwersytecie w Uppsali
Od 1970 do 1999 współpracował z paryskimi Zeszytami Historycznymi, w których opublikował 98 tekstów, w tym 17 listów i sprostowań, początkowo używał niekiedy pseudonimu "Marcin Wyziembło". W swoich artykułach zajmował się przede wszystkimi bieżącymi zagadnieniami politycznymi oraz historią II RP (w tym historią dyplomacji tego okresu), publikował też recenzje publikacji historycznych.
Archiwum Józefa Lewandowskiego znajduje się w Archiwum Emigracji w Bibliotece Uniwersyteckiej w Toruniu.
Z małżeństwa z Krystyną Łobodą (1927–2018) miał dwoje dzieci: syna Józefa Lewandowskiego (ur. 1949) i córkę Różę Zaleską (ur. 1954).
Wybrane publikacje.
Źródło: Katalog WebOPAC Biblioteki Narodowej w Warszawie.

</doc>
<doc id="1162333" url="https://pl.wikipedia.org/wiki?curid=1162333" title="Fudbalski Klub Rad">
Fudbalski Klub Rad



</doc>
<doc id="1162336" url="https://pl.wikipedia.org/wiki?curid=1162336" title="Wacker Innsbruck (1915)">
Wacker Innsbruck (1915)

Wacker Innsbruck – austriacki klub piłkarski z Innsbrucka działający w latach 1915-1999.
Historia.
Chronologia nazw:
Historia.
Klub założony został w 1915 pod nazwą "Fußball-Club Wacker Innsbruck". Założycielami klubu byli: Jakob Hanspeter, Benedikt Hosp, Josef Leitner, Josef Albrecht i inni entuzjaści futbolu. Barwy klubu ustalono na zielono-czarne. Po kilku latach, w których grano towarzyskie mecze z innymi klubami z Innsbrucku, Wacker zawiesił swą działalność do 1918 roku ze względu na toczącą się pierwszą wojnę światową. W 1964 klub pierwszy raz zagrał w najwyższej lidze austriackiej (zwanej wtedy "Staatsliga"). W 1971 było pierwsze w historii klubu mistrzostwo Austrii.
20 lipca 1971 Wacker Innsbruck połączył się z innym pierwszoligowym klubem "WSG Swarovski Wattens" i utworzył klub "SpG Swarovski Wattens-Innsbruck", znany powszechnie jako "SSW Innsbruck". Celem fuzji było utworzenie potężnego klubu, który reprezentowałby Tyrol w Austrii i za granicą. Fuzja objęła jedynie piłkarzy zawodowych - juniorzy w dalszym ciągu występowali jako reprezentanci oddzielnych klubów. SSW Innsbruck czterokrotnie zdobył mistrzostwo Austrii, a w sezonie 1977/78 dotarł do ćwierćfinału Pucharu Mistrzów.
Pierwszy w historii spadek z I ligi nastąpił w 1981. W 1986 klub zmienił nazwę na Wacker Innsbruck. Wkrótce potem prawo do gry w 1. lidze przejął po Wackerze nowy klub - Swarovski Tirol Innsbruck. Wacker Innsbruck w tej sytuacji zmuszony został do gry w ósmej lidze, jednak szybko awansował i w 1993 był już w czwartej lidze. W 1999 grający wtedy w siódmej lidze Wacker Innsbruck zakończył swoje istnienie.
W 2002 założony został klub Wacker Innsbruck, który jednak poza nazwą i miastem-siedzibą nie ma nic wspólnego z poprzednim Wackerem.

</doc>
<doc id="1162339" url="https://pl.wikipedia.org/wiki?curid=1162339" title="Krystyna Sierocka">
Krystyna Sierocka

Krystyna Sierocka (ur. 1929, zm. 25 listopada 2007) – polski historyk literatury, doktor, sekretarz naukowy Instytutu Badań Literackich PAN, wieloletni redaktor "Biuletynu Polonistycznego".
Pochowana 3 grudnia 2007 r., na cmentarzu miejscowym w Otwocku.

</doc>
<doc id="1162340" url="https://pl.wikipedia.org/wiki?curid=1162340" title="Justina Machado">
Justina Machado

Justina Machado (ur. 6 września 1972 w Chicago) – amerykańska aktorka, której rodzina pochodzi z Portoryko, najlepiej znana z serialu telewizyjnego "Sześć stóp pod ziemią".
Jej rodzice przeprowadzili się do Chicago i tu się pobrali, czego owocem była dwójka dzieci. Szybko się rozwiedli, a jej matka ma także troje dzieci z innym mężczyzną. Machado była bardzo aktywna w teatrze, grała w wielu przedstawieniach szkolnych. W 1986 dołączyła do Latynoskiego Teatru w Chicago. W 1990 ukończyła studia w Lane Tech i przeprowadziła się do Nowego Jorku. Wcześniejsze doświadczenia pomogły jej w karierze, dostała propozycję jako profesjonalna aktorka w Los Angeles. Jej dwiema pierwszymi rolami były: Elsa w serialu "Nowojorscy gliniarze" w odcinku 311, druga jako Val Cho w telewizyjnym filmie "Nie każdy może powiedzieć".
W 2001 dołączyła do obsady "Sześć stóp pod ziemią", gdzie grała rolę Vanessy Diaz, pojawiała się regularnie w serialu. Otrzymała nagrodę Screen Actors Guild Award. Grała także jedną z głównych ról w "Poszukiwani", a także w wielu innych serialach, m.in. w "Malcolm i Eddy" oraz w amerykańskiej wersji "Brzyduli Betty". W 2015 roku pojawiła się gościnnie w serialu "Pokojówki z Beverly Hills" jako Reina, siostra jednej z głównych bohaterek.

</doc>
<doc id="1162352" url="https://pl.wikipedia.org/wiki?curid=1162352" title="Richard Jenkins">
Richard Jenkins

Richard Dale Jenkins (ur. 4 maja 1947 w DeKalb w stanie Illinois) – amerykański aktor, dwukrotnie nominowany do Oscara za: najlepszą pierwszoplanową rolę męską w filmie "Spotkanie" i najlepszą drugoplanową rolę męską w filmie "Kształt wody".
Syn Elizabeh M. i Dale Stevens Jenkins. Zaczął rozwijać się aktorsko w Uniwersytecie Illinois Wesleyan. Poślubił Sharon R. Frederick w 1969, z którą ma dwoje dzieci: Sarah Pamela i Andrew Dale.
Pracował w Trinity Repertory Theater Company w Providence, Rhode Island do momentu zagrania w telewizyjnym filmie "Feasting with Panthers" (1974).
Najbardziej znany jest z serialu "Sześć stóp pod ziemią" gdzie grał seniora rodu Fisherów, założyciela rodzinnej firmy pogrzebowej. Jego postać została uśmiercona na samym początku serialu w wypadku samochodowym, pojawiał się później jako duch albo zjawa w snach reszty swojej serialowej rodziny.

</doc>
<doc id="1162353" url="https://pl.wikipedia.org/wiki?curid=1162353" title="Nenad Veličković">
Nenad Veličković

Nenad Veličković (ur. 1962 w Sarajewie) − bośniacki pisarz.
Życiorys.
Ukończył studia na Uniwersytecie Sarajewskim, mieszka w tym mieście i pracuje jako wykładowca. Jest autorem sześciu książek, w tym trzech powieści - dwie z nich ukazały się w Polsce. Akcja obu rozgrywa się w Sarajewie. "Koczownicy" to stylizowany pamiętnik nastolatki z oblężonego na początku lat 90. w trakcie wojny miasta. "Sahib" to zbiór maili do partnera pisanych przez Anglika-homoseksualistę, pracującego dla organizacji humanitarnej. Utwory Veličkovicia charakteryzuje ironia i przewrotny humor, tematyka jego utworów jest jednak poważna i często dotyczy problemów współczesnej byłej Jugosławii.

</doc>
<doc id="1162354" url="https://pl.wikipedia.org/wiki?curid=1162354" title="Nenad Velickovic">
Nenad Velickovic



</doc>
<doc id="1162356" url="https://pl.wikipedia.org/wiki?curid=1162356" title="Tony Holland">
Tony Holland

Tony Holland (ur. 18 stycznia 1940, zm. 28 listopada 2007 w Londynie) – brytyjski scenarzysta. 
Współtwórca opery mydlanej "EastEnders" emitowanego przez BBC od 1985. Autor scenariuszy do seriali, takich jak: "Angels", "District Nurse" i "Eldorado". W 2002 otrzymał British Soap Award.

</doc>
<doc id="1162379" url="https://pl.wikipedia.org/wiki?curid=1162379" title="Mihály Lantos">
Mihály Lantos

Mihály Lantos (ur. 29 września 1928 w Budapeszcie, zm. 31 grudnia 1989), węgierski piłkarz, obrońca. Srebrny medalista MŚ 54. Członek "Złotej jedenastki".
Najlepszy okres kariery spędził w budapeszteńskim klubie MTK – funkcjonującym w latach 50. pod różnymi nazwami. Grał w nim od 1948 do 1961 roku. Trzykrotnie zdobywał tytuł mistrza kraju (1951, 1953, 1958), raz Puchar Węgier (1952), grał także w europejskich pucharach. Był stałym wykonawcą rzutów karnych i wolnych.
W reprezentacji Węgier zagrał 53 razy i strzelił 5 bramek. Debiutował w 1949, ostatni raz zagrał w 1956. Podczas MŚ 54 wystąpił we wszystkich pięciu spotkaniach Węgrów i zdobył dwie bramki. Wcześniej, w 1952 wraz z kolegami został złotym medalistą igrzysk w Helsinkach.
Po zakończeniu kariery sportowej pracował jako trener. Prowadził m.in. Videoton.
Linki zewnętrzne.
Statystyki w bazie playerhistory.com

</doc>
<doc id="1162380" url="https://pl.wikipedia.org/wiki?curid=1162380" title="Mihaly Lantos">
Mihaly Lantos



</doc>
<doc id="1162381" url="https://pl.wikipedia.org/wiki?curid=1162381" title="15 cm K.39">
15 cm K.39



</doc>
<doc id="1162382" url="https://pl.wikipedia.org/wiki?curid=1162382" title="Sekretarze edukacji USA">
Sekretarze edukacji USA



</doc>
<doc id="1162383" url="https://pl.wikipedia.org/wiki?curid=1162383" title="Sekretarze stanu USA">
Sekretarze stanu USA



</doc>
<doc id="1162384" url="https://pl.wikipedia.org/wiki?curid=1162384" title="Sekretarze obrony USA">
Sekretarze obrony USA



</doc>
<doc id="1162385" url="https://pl.wikipedia.org/wiki?curid=1162385" title="Sekretarze urbanizacji USA">
Sekretarze urbanizacji USA



</doc>
<doc id="1162387" url="https://pl.wikipedia.org/wiki?curid=1162387" title="Sekretarze spraw weteranów USA">
Sekretarze spraw weteranów USA



</doc>
<doc id="1162388" url="https://pl.wikipedia.org/wiki?curid=1162388" title="Sekretarze bezpieczeństwa krajowego USA">
Sekretarze bezpieczeństwa krajowego USA



</doc>
<doc id="1162389" url="https://pl.wikipedia.org/wiki?curid=1162389" title="Sekretarz skarbu Stanów Zjednoczonych">
Sekretarz skarbu Stanów Zjednoczonych

Sekretarz skarbu Stanów Zjednoczonych (ang. "United States Secretary of the Treasury") – członek Gabinetu Stanów Zjednoczonych stojący na czele Departamentu Skarbu Stanów Zjednoczonych. W gestii sekretarza skarbu są wszystkie sprawy związane z finansami i podatkami państwa. Pełni on funkcję analogiczną do ministra finansów w innych krajach. Sekretarz skarbu jest piątym w linii sukcesji prezydenckiej Stanów Zjednoczonych.

</doc>
<doc id="1162391" url="https://pl.wikipedia.org/wiki?curid=1162391" title="21 cm K.38">
21 cm K.38



</doc>
<doc id="1162393" url="https://pl.wikipedia.org/wiki?curid=1162393" title="René de Saussure">
René de Saussure

René de Saussure (ur. 1868, zm. 1943) – szwajcarski językoznawca i esperantysta. Profesor matematyki. Brat Ferdynanda de Saussure'a. Autor projektu reformy języka esperanto.

</doc>
<doc id="1162394" url="https://pl.wikipedia.org/wiki?curid=1162394" title="József Zakariás">
József Zakariás

József Zakariás (ur. 25 marca 1924 w Budapeszcie, zm. 22 listopada 1971 w Budapeszcie) – węgierski piłkarz, pomocnik. Srebrny medalista MŚ 54. Członek „Złotej jedenastki”.
Najlepszy okres kariery spędził w MTK Hungária Budapeszt. W klubie tym – funkcjonującym w latach 50. pod nazwami Bástya SE i Vörös Lobogó – grał między 1951 a 1956 rokiem. Zdobywał tytuł mistrza kraju (1953), raz Puchar Węgier (1952). W reprezentacji Węgier zagrał 35 razy. Debiutował w 1947, ostatni raz zagrał w 1954. Podczas MŚ 54 wystąpił w czterech spotkaniach Węgrów. Wcześniej, w 1952 wraz z kolegami został złotym medalistą igrzysk w Helsinkach.
Po zakończeniu kariery sportowej pracował jako trener.

</doc>
<doc id="1162398" url="https://pl.wikipedia.org/wiki?curid=1162398" title="Jozsef Zakarias">
Jozsef Zakarias



</doc>
<doc id="1162399" url="https://pl.wikipedia.org/wiki?curid=1162399" title="Falcon030">
Falcon030



</doc>
<doc id="1162400" url="https://pl.wikipedia.org/wiki?curid=1162400" title="21 cm Mrs.18">
21 cm Mrs.18



</doc>
<doc id="1162401" url="https://pl.wikipedia.org/wiki?curid=1162401" title="IPSIR">
IPSIR



</doc>
<doc id="1162402" url="https://pl.wikipedia.org/wiki?curid=1162402" title="IPSiR UW">
IPSiR UW



</doc>
<doc id="1162403" url="https://pl.wikipedia.org/wiki?curid=1162403" title="IPSIR UW">
IPSIR UW



</doc>
<doc id="1162405" url="https://pl.wikipedia.org/wiki?curid=1162405" title="Producent gier komputerowych">
Producent gier komputerowych

Producent gier komputerowych – zespół zajmujący się tworzeniem dzieł elektronicznej rozrywki. Producent gry może działać na zlecenie przedsiębiorstwa ją wydającego lub działać samodzielnie jako niezależne studio. Studia produkujące gry mogą tworzyć swe dzieła na liczne platformy sprzętowe lub specjalizować się w produkcji gier na jedną platformę. Rzadziej natomiast określenie to jest stosowane do osoby kierującej produkcją danej gry.

</doc>
<doc id="1162406" url="https://pl.wikipedia.org/wiki?curid=1162406" title="Hrabstwo Albany (Wyoming)">
Hrabstwo Albany (Wyoming)

Hrabstwo Albany (ang. "Albany County") – hrabstwo w południowej części stanu Wyoming w Stanach Zjednoczonych. Zajmuje powierzchnię całkowitą 11 160 km² i w 2000 roku liczyło 32 014 mieszkańców. Jego siedzibą administracyjną jest miasto Laramie.

</doc>
<doc id="1162407" url="https://pl.wikipedia.org/wiki?curid=1162407" title="František Plánička">
František Plánička

František Plánička (ur. 2 czerwca 1904 w Pradze, zm. 20 lipca 1996 tamże) – czeski piłkarz, bramkarz. Srebrny medalista MŚ 1934. Długoletni zawodnik Slavii Praga.
Jest jedną z największych legend czechosłowackiego futbolu i uchodzi za jednego z najlepszych bramkarzy w historii. Graczem Slavii był w latach 1923–1938, pełnił funkcję kapitana zespołu. Wielokrotnie był mistrzem Czechosłowacji (1925, 1929, 1930, 1931, 1933, 1934, 1935, 1937), w 1938 triumfował w Pucharze Mitropa. W barwach Slavii rozegrał 969 meczów.
W reprezentacji Czechosłowacji zagrał 73 razy. Debiutował 17 stycznia 1926 w meczu z reprezentacji Włochami, ostatni raz zagrał w 1938. Wielokrotny kapitan, w tej roli poprowadził Czechosłowację do srebra MŚ 1934. Cztery lata później w meczu z Brazylią doznał kontuzji, był to jego ostatni reprezentacyjny występ.
Wielokrotnie nagradzany, w 1985 został uhonorowany nagrodą fair play UNESCO.

</doc>
<doc id="1162408" url="https://pl.wikipedia.org/wiki?curid=1162408" title="Hrabstwo Fremont (Wyoming)">
Hrabstwo Fremont (Wyoming)

Hrabstwo Fremont (ang. "Fremont County") – hrabstwo w stanie Wyoming w Stanach Zjednoczonych. Zajmuje powierzchnię całkowitą 23 999 km² i w 2000 roku liczyło 35 804 mieszkańców. Jego siedzibą administracyjną jest miasto Lander.
Historia.
Hrabstwo Fremont powstało w roku 1884. W sensie historycznym jest miejscem zamieszkiwania Indian z plemion Szoszonów i Arapaho i miejscem, w którym znajduje się Rezerwat Indian o nazwie "Wind River".
Geografia.
Zgodnie z danymi U.S. Census Bureau, hrabstwo rozciąga się na powierzchni 23 999 km², z których zaledwie 218 km² (0.9%) stanowią wody. Najwyższym punktem hrabstwa jest Gannett Peak, najwyższy szczyt nie tylko w Wyomingu, ale we wszystkich trzech stanach Środkowych Rockies: Wyoming, Idaho i Montana. Jest to drugie co do wielkości (po hrabstwie Sweetwater, WY) hrabstwo we wszystkich sześciu górskich stanach USA. Przez południowy kraniec hrabstwa przebiega szlak oregoński, a w północno-zachodnim narożniku leży miejscowość Dubois, brama do parków narodowych Yellowstone i Grand Teton. Jakkolwiek siedzibą władz hrabstwa jest Lander, największą miejscowością jest Riverton), siedziba Central Wyoming College i centrum rozwoju gospodarczego regionu. Znaczna część zachodniej granicy hrabstwa przebiega wzdłuż kontynentalnego działu wodnego na grzbiecie pasma Wind River Gór Skalistych, znanego z wielkich kompleksów leśnych i największych lodowców w amerykańskich Rockies.

</doc>
<doc id="1162409" url="https://pl.wikipedia.org/wiki?curid=1162409" title="Frantisek Planicka">
Frantisek Planicka



</doc>
<doc id="1162410" url="https://pl.wikipedia.org/wiki?curid=1162410" title="Mirosław Formela">
Mirosław Formela

Mirosław Formela (ur. 31 października 1978 w Lęborku) – polski lekkoatleta, średniodystansowiec.
Osiągnięcia.
Startujował w biegach na 800 metrów i 1500 metrów. Brał udział w Mistrzostwach Europy w 2006 w Göteborgu, gdzie zajął 10. miejsce w finale biegu na 1500 m, a na 800 m odpadł w półfinale.
Dwukrotnie wystąpił na halowych mistrzostwach świata, obydwa razy w biegu na 1500 m. W Birmingham (2003) odpadł w eliminacjach, a w Budapeszcie (2004) zajął 5. miejsce w finale. W Halowych Mistrzostwach Europy w 2005 w Madrycie odpadł w eliminacjach na tym dystansie.
Czterokrotnie zdobywał tytuł mistrza Polski: na 800 m w 2003 i 2004 oraz na 1500 m w 2005 i 2006. Był także halowym mistrzem Polski na 800 m (2005) i na 1500 m (2003 i 2004).
Zwycięzca biegu na 1500 m w ramach drugiej edycji DécaNationu rozegranego w Paryżu z rezultatem 3:48,47.
Startował w klubie KB Sporting Międzyzdroje.

</doc>
<doc id="1162411" url="https://pl.wikipedia.org/wiki?curid=1162411" title="Hrabstwo Sweetwater">
Hrabstwo Sweetwater

Hrabstwo Sweetwater (ang. "Sweetwater County") – hrabstwo w stanie Wyoming w Stanach Zjednoczonych. Zajmuje powierzchnię całkowitą 27 172 km² i w 2000 roku liczyło 37 613 mieszkańców. Jego siedzibą administracyjną jest miasto Green River.

</doc>
<doc id="1162412" url="https://pl.wikipedia.org/wiki?curid=1162412" title="Sertoriusz">
Sertoriusz

Sertoriusz, "Quintus Sertorius" (ur. 123, zm. 72 p.n.e.) - rzymski wódz i polityk. 
W służbie Rzymu.
Pochodził z kraju Sabinów w środkowej Italii. Od początku swojej kariery był związany z Mariuszem, m.in. służył pod jego rozkazami w wojnie przeciw Cymbrom i Teutonom. W 98 p.n.e. jako trybun wojskowy walczył w Hiszpanii, podczas wojny sprzymierzeńczej ("belium sociale", 90-88 p.n.e.) dowodził jednym z legionów rzymskich.
W szeregach popularów.
W trakcie wojny domowej w 87 p.n.e., będąc członkiem stronnictwa popularów, był jednym z czterech wodzów mariańskich. W 83 p.n.e. miał objąć namiestnictwo prowincji Hiszpania Bliższa. Miało to na celu zmuszenie go do opuszczenia Rzymu, gdzie miał zostać konsulem. Zanim jednak zdołał wyjechać i ta nominacja została cofnięta. Sertoriusz zebrał jednak mały oddział zwolenników, z którym udał się na Półwysep Iberyjski w 82 p.n.e. Zyskał tam poparcie plemion celtiberyjskich, został jednak pod naciskiem sił Sulli, który skazał go na śmierć, zmuszony do opuszczenia Hiszpanii. Schronił się w ówczesnym mauretańskim Maroku, gdzie walczył w lokalnej wojnie w mieście Tanger i skąd odbył ekspedycję na Wyspy Kanaryjskie.
Przeciw Rzymowi.
W 80 p.n.e., na wezwanie Luzytanów, powrócił na Półwysep Iberyjski, gdzie stanął na czele powstania przeciw władzom rzymskim. Wkrótce siły Sertoriusza, wzmocnione uchodzącymi z Italii przeciwnikami Sulli, głównie popularami, opanowały znaczną część Hiszpanii. 
Dla samej Hiszpanii wojna ta miała większe znaczenie niż dla Rzymu. Opierając się na miejscowej ludności, wśród której cieszył się wielką popularnością, Sertoriusz próbował stworzyć niezależne od Rzymu państwo ze stolicą w Osca (obecnie Huesca). Powołał nawet senat konkurencyjny wobec rzymskiego. Zdaniem niektórych historyków państwo to miało być tylko odskocznią do dalszej walki o Rzym. Podstawą siły Sertoriusza stał się nowy stosunek do ludności prowincjonalnej. Sertoriusz starał się o względy miejscowej ludności, którą traktował jako sojuszników, zmniejszając podatki, szanując jej zwyczaje i religię, nie obciążając utrzymaniem wojsk. Jednocześnie próbował przekonać miejscową arystokrację do przyjęcia rzymskiej kultury, wprowadzając nauczanie łaciny i podstaw rzymskiej cywilizacji dla ich synów, zapewniając im wykształcenie i wyszkolenie wojskowe na wzór rzymski (w tym celu powołał specjalną szkołę). W oparciu o tak przygotowaną ludność iberyjską utworzył silną armię, z którą Rzymianie długo nie mogli sobie poradzić. Prowadził też samodzielną politykę zagraniczną, wyrazem czego były m.in. pertraktacje w sprawie przymierza z królem Pontu Mitrydatesem VI Eupatorem, którego wsparł dodatkowo swoimi żołnierzami, jak np. Markiem Mariuszem, który dowodził eskadrą egejską Mitrydatesa podczas jego III wojny z Rzymem.
Metellus Pius, wysłany przeciw Sertoriuszowi w 79 p.n.e., nie potrafił rozbić partyzanckich oddziałów Sertoriusza i został zmuszony do defensywy. Także Pompejusz Wielki, który przybył Piusowi z pomocą w 77 p.n.e., doznał dotkliwych porażek pod Lauro i Sucro (obecnie Aluza). Sytuacja uległa zmianie, gdy jedna z armii Sertoriusza doznała klęski pod Segowią w 75 p.n.e. i wzmocnione wojska wodzów senackich poczęły spychać siły Sertoriusza w głąb półwyspu. 
Śmierć.
Niepowodzenia spowodowały zachwianie autorytetu, jakim cieszył się Sertoriusz wśród mieszkańców Hiszpanii. Jednocześnie przeciwnicy Sertoriusza zarzucili mu próbę oderwania Hiszpanii od Rzymu (podobnie jak wcześniej atakowali go za sojusz z piratami i Mitrydatesem, królem Pontu). Propaganda ta okazała się skuteczna wśród Rzymian z otoczenia Sertoriusza i gdy wydano prawo przywracające wygnanym popularom możliwość powrotu do życia politycznego w Rzymie, Sertoriusz został przez nich zamordowany w wyniku spisku zorganizowanego przez Marka Perpernę. Na decyzję spiskowców wywarły też wpływ zwycięstwa oddziałów przysłanych z Italii pod dowództwem Pompejusza.

</doc>
<doc id="1162413" url="https://pl.wikipedia.org/wiki?curid=1162413" title="Hrabstwo Carbon (Wyoming)">
Hrabstwo Carbon (Wyoming)

Hrabstwo Carbon (ang. "Carbon County") – hrabstwo w stanie Wyoming w Stanach Zjednoczonych. Zajmuje powierzchnię całkowitą 20 627 km² i w 2000 roku liczyło 15 639 mieszkańców. Jego siedzibą administracyjną jest miasto Rawlins.

</doc>
<doc id="1162415" url="https://pl.wikipedia.org/wiki?curid=1162415" title="Departament Obrony USA">
Departament Obrony USA



</doc>
<doc id="1162419" url="https://pl.wikipedia.org/wiki?curid=1162419" title="Niemiecka armata przeciwlotnicza kalibru 88 mm">
Niemiecka armata przeciwlotnicza kalibru 88 mm



</doc>
<doc id="1162423" url="https://pl.wikipedia.org/wiki?curid=1162423" title="Park Narodowy Salonga">
Park Narodowy Salonga

Park Narodowy Salonga (fr. "Parc National de la Salonga") – park narodowy w środkowej Demokratycznej Republice Konga, założony w 1970 roku. Park zajmuje powierzchnię 36000 km², co czyni go największym obszarem ochrony wilgotnego lasu równikowego w Afryce. Podzielony jest na dwie części: północną ("Parc National de la Salonga Nord") i południową ("Parc National de la Salonga Sud"). W 1984 roku organizacja UNESCO wpisała park na listę światowego dziedzictwa ze względu na bogactwo występujących tu zagrożonych gatunków zwierząt – żyje tu m.in. paw kongijski, szympans karłowaty i słoń leśny. 
W 1999 roku Park trafił na listę zagrożonych miejsc światowego dziedzictwa. Wśród powodów wymieniano presję ze strony ludzi, którzy kłusowali w Parku i wypalali las deszczowy pod uprawy rolne. Ale także planowane odwierty w poszukiwaniu ropy naftowej. W 2021 roku uznano, że wysiłki mające na celu ochronę lasu deszczowego przynoszą efekty i Park Narodowy Salonga skreślono z listy miesc zagrożonych.

</doc>
<doc id="1162424" url="https://pl.wikipedia.org/wiki?curid=1162424" title="Salonga">
Salonga



</doc>
<doc id="1162427" url="https://pl.wikipedia.org/wiki?curid=1162427" title="Johan Kjølstad">
Johan Kjølstad

Johan Kjølstad (ur. 9 marca 1983 w Levanger) – norweski biegacz narciarski, dwukrotny medalista mistrzostw świata oraz mistrz świata juniorów. Zwycięzca klasyfikacji generalnej cyklu biegów długodystansowych Visma Ski Classics.
Kariera.
Pierwszy sukces na międzynarodowej arenie Johan Kjølstad osiągnął podczas rozgrywanych w 2003 roku mistrzostw świata juniorów w Sollefteå, gdzie zwyciężył w sprincie techniką dowolną. Był to jego jedyny start na imprezie tego cyklu. W Pucharze Świata zadebiutował 13 marca 2002 roku w Oslo, zajmując 48. miejsce w sprincie stylem klasycznym. Pierwsze pucharowe punkty zdobył 20 marca 2003 roku w Borlänge, gdzie w sprincie stylem dowolnym zajął 27. miejsce. Kjølstad sześciokrotnie stawał na podium zawodów PŚ, pierwszy raz dokonał tego 4 grudnia 2004 roku w Bernie, gdzie był trzeci w sprincie stylem dowolnym. W biegu tym wyprzedzili go tylko jego rodak Tor Arne Hetland oraz Thobias Fredriksson ze Szwecji. Nieco ponad miesiąc później, 16 stycznia 2005 roku w Novym Měscie Norweg odniósł swoje pierwsze zwycięstwo wygrywając sprint techniką dowolną. W tej samej miejscowości był także trzeci w tej konkurencji 30 grudnia 2005 roku, a następnie zajmował drugie miejsce 22 stycznia 2006 roku w Oberstdorfie i pierwsze 1 grudnia 2007 roku w Ruce w sprincie klasykiem oraz drugie miejsce w sprincie stylem dowolnym 14 grudnia 2008 roku w Davos. Najlepsze wyniki osiągnął w sezonie 2005/2006, który ukończył na piętnastej pozycji w klasyfikacji generalnej oraz piątej w klasyfikacji sprintu. W 2009 roku wystąpił na mistrzostwach świata w Libercu, gdzie wspólnie z Olą Vigenem Hattestadem został mistrzem świata w sprincie drużynowym. Ponadto na tych samych mistrzostwach zdobył srebrny medal w sprincie indywidualnym stylem dowolnym, ulegając jedynie Hattestadowi. W sprincie stylem dowollnym zajął także siódme miejsce podczas igrzysk olimpijskich w Turynie w 2006 roku. Na rozgrywanych cztery lata później igrzyskach olimpijskich w Vancouver w tej samej konkurencji zajął dziewiąte miejsce. Od 2011 roku startuje także w zawodach FIS Marathon Cup, jednak bez większych sukcesów.

</doc>
<doc id="1162428" url="https://pl.wikipedia.org/wiki?curid=1162428" title="Johan Kjoelstad">
Johan Kjoelstad



</doc>
<doc id="1162430" url="https://pl.wikipedia.org/wiki?curid=1162430" title="Franciszek II Austriacki">
Franciszek II Austriacki



</doc>
<doc id="1162433" url="https://pl.wikipedia.org/wiki?curid=1162433" title="Emil Jönsson">
Emil Jönsson

Karl Emil Jönsson Haag (ur. 15 sierpnia 1985 w Årsundzie) – szwedzki biegacz narciarski, dwukrotny medalista olimpijski, dwukrotny medalista mistrzostw świata, medalista mistrzostw świata juniorów oraz trzykrotny zdobywca małej kryształowej kuli w sprincie.
Kariera.
Na arenie międzynarodowej zadebiutował 29 listopada 2003 podczas Pucharu FISu w biegu sprinterskim w Sveg, gdzie był czwarty. Najlepsze wyniki w Pucharze Świata osiągnął w sezonie 2009/2010, kiedy to zajął 6. miejsce w klasyfikacji generalnej oraz zdobył małą kryształową kulę w sprincie. W sezonie 2007/2008 był drugi, a w sezonie 2006/2007 trzeci w klasyfikacji sprintu.
Na igrzyskach olimpijskich w Vancouver zajął 7. miejsce w sprincie techniką klasyczną. Największym sukcesem w karierze Jönssona jest brązowy medal wywalczony w sprincie techniką dowolną podczas mistrzostw świata w Oslo w 2011.
Po sezonie 2017/2018 zakończyła karierę.

</doc>
<doc id="1162434" url="https://pl.wikipedia.org/wiki?curid=1162434" title="Emil Joensson">
Emil Joensson



</doc>
<doc id="1162437" url="https://pl.wikipedia.org/wiki?curid=1162437" title="Wasilij Kardakow">
Wasilij Kardakow

Wasilij Aleksiejewicz Kardakow, ros. Василий Алексеевич Кардаков (ur. w 1903 r. w Tyflisie w Rosji, zm. w 1946 r. w ZSRR) – radziecki wojskowy (pułkownik), komendant kolaboracyjnej milicji miejskiej w Bobrujsku, inspektor batalionów ROA we Francji i w Danii, a następnie zastępca szefa oddziału artylerii w sztabie Sił Zbrojnych Komitetu Wyzwolenia Narodów Rosji podczas II wojny światowej.
Od 1918 r. służył w wojskach białych, zaś od 1 marca 1920 r. w armii bolszewickiej. Do 1925 r. był pomocnikiem lekarza w szkole felczerów, 1 armijnym szpitalu i szpitalu 7 pułku strzeleckiego w Stawropolu. Latem 1924 r. brał udział w pacyfikowaniu antysowieckiego powstania w Gruzji. W latach 1925-1927 szkolił się na wydziale artyleryjskim szkoły piechoty w Tyflisie. Od 1929 r. służył w 1 kaukaskim pułku artylerii w Kutaisi. W latach 1930-1938 uczył w szkole artylerii w Leningradzie kolejno jako dowódca kursu, adiutant, zastępca kombata, kombat i wykładowca. W 1936 r. awansował do stopnia kapitana. Do 1940 r. w stopniu majora pełnił funkcje dowódcy dywizjonu artylerii, dowódcy kursów młodszych lejtnantów i zastępcy dowódcy pułku w 115, a następnie 111 pułku artylerii. W 1940 r. został zastępcą dowódcy 40 zapasowego pułku artylerii, a następnie dowódcą szkolnego dywizjonu artylerii w szkole artylerii w Kijowie. Od marca 1941 r. był zastępcą komendanta szkoły artylerii w Tomsku. Po ataku Niemiec na ZSRR 22 czerwca tego roku, został w sierpniu w stopniu pułkownika dowódcą artylerii 280 dywizji strzeleckiej. We wrześniu został uznany za zaginionego. Nie wiadomo, czy został wzięty do niewoli, czy sam przeszedł na stronę niemiecką. W 1943 r. podjął kolaborację z okupantami, obejmując funkcję komendanta milicji w Bobrujsku. W maju tego roku skierowano go do szkoły propagandystów ROA w Dabendorfie, ale wkrótce został osadzony w obozie jenieckim. Od pocz. 1944 r. służył w sztabie gen. Ernsta Köstringa jako inspektor batalionów ROA stacjonujących we Francji i w Danii. W sierpniu tego roku ponownie trafił do szkoły ROA w Dabendorfie. Od listopada był w stopniu pułkownika zastępcą szefa oddziału artylerii w sztabie Sił Zbrojnych Komitetu Wyzwolenia Narodów Rosji. W marcu 1945 r. został oddelegowany do Berlina, ale w Salzburgu przyłączył się do Kozackiej brygady kawalerii dowodzonej przez gen. Antona W. Turkula. Objął dowództwo mieszanego pułku strzeleckiego. 4 maja tego roku został aresztowany przez Amerykanów i osadzony w obozie jenieckim. W kwietniu 1946 r. wydano go Sowietom, którzy skazali go na karę śmierci przez rozstrzelanie.

</doc>
<doc id="1162441" url="https://pl.wikipedia.org/wiki?curid=1162441" title="Anders Södergren">
Anders Södergren

Hans Anders Södergren (ur. 17 maja 1977 r. w Söderhamn) – szwedzki biegacz narciarski, dwukrotny medalista olimpijski oraz pięciokrotny medalista mistrzostw świata.
Kariera.
Po raz pierwszy na arenie międzynarodowej Anders Södergren pojawił się 4 stycznia 1997 roku w zawodach Pucharu Kontynentalnego w Hudiksvall, gdzie zajął 31. miejsce w biegu na 10 km techniką dowolną. Miesiąc później wystartował na mistrzostwach świata juniorów w Canmore, gdzie na tym samym dystansie stylem klasycznym zajął 26. pozycję. Był to jego jedyny start na mistrzostwach świata juniorów.
W Pucharze Świata zadebiutował 13 marca 1998 roku w Falun, zajmując 56. miejsce w biegu na 30 km klasykiem. Pierwsze pucharowe punkty wywalczył dziewięć miesięcy później, 28 grudnia 1999 roku w Garmisch-Partenkirchen, gdzie zajął 25. miejsce w sprincie stylem dowolnym. Pierwszy raz na podium zawodów pucharowych stanął 21 grudnia 2002 roku w Ramsau, zajmując drugie miejsce w biegu łączonym na 20 km. W zawodach tych wyprzedził go jedynie Niemiec Axel Teichmann, a trzecie miejsce zajął jego rodak Tobias Angerer. Było to jego jedyne podium w sezonie 2002/2003 i w klasyfikacji generalnej zajął ostatecznie 43. miejsce. W lutym 2003 roku startował na mistrzostwach świata w Val di Fiemme, gdzie wspólnie z Mathiasem Fredrikssonem, Perem Elofssonem i Jörgenem Brinkiem zdobył brązowy medal w sztafecie. Na tej samej imprezie zajął też drugie miejsce na dystansie 50 km techniką dowolną, ulegając jedynie Czechowi Martinowi Koukalowi. Na rozgrywanych dwa lata wcześniej mistrzostwach świata w Lahti był piętnasty zarówno w biegu na 30 km stylem klasycznym, jak i na 50 km stylem dowolnym.
Sezon 2003/2004 przyniósł mu cztery miejsca na podium zawodów PŚ, wszystkie wywalczone w pierwszej części sezonu. Najpierw był trzeci w biegu na 15 km klasykiem 28 listopada 2003 roku w Ruce, dzień później był drugi w biegu łączonym na 30 km, następnie 13 grudnia 2003 roku w Davos zajął ponownie trzecie miejsce na 15 km klasykiem, a tydzień później w Ramsau był trzeci w biegu łączonym. Poza tym jeszcze trzykrotnie plasował się w czołowej dziesiątce, co pozwoliło mu zająć dziesiąte miejsce w klasyfikacji generalnej. Kolejny sezon był nieco słabszy, Szwed tylko raz zdołał stanąć na podium: 18 grudnia 2004 roku w Ramsau był drugi za Francuzem Vincentem Vittozem w biegu łączonym na 30 km. Podczas mistrzostw świata w Oberstdorfie w 2005 roku w pierwszej trójce nie znalazł się ani razu. Zajął tam między innymi piąte miejsce w biegu łączonym, siódme w sztafecie oraz dziewiąte w biegu na 50 km klasykiem.
Najważniejszym punktem sezonu 2005/2006 były igrzyska olimpijskie w Turynie. Razem z Matsem Larssonem, Johanem Olssonem i Mathiasem Fredrikssonem wywalczył tam brązowy medal w sztafecie. W startach indywidualnych dwukrotnie był blisko medalu: w biegu łączonym był piąty, a na dystansie 50 km stylem dowolnym zajął szóste miejsce, najwyższe spośród Szwedów. W zawodach pucharowych trzykrotnie stawał na podium: 21 stycznia 2006 roku w Oberstdorfie był drugi w biegu łączonym, 11 marca 2006 roku w Oslo odniósł swoje pierwsze zwycięstwo, wygrywając bieg na 50 km stylem dowolnym, a 19 marca 2006 roku w Sapporo był trzeci w biegu łączonym. W klasyfikacji generalnej dało mu to ósmą pozycję, a w klasyfikacji dystansowej zajął trzecie miejsce, przegrywając tylko z Angererem i Vittozem. Sezon 2006/2007 zaczął od 40. miejsca w biegu na 15 km 18 listopada 2006 roku w Gällivare, jednak już tydzień później był trzeci na tym samym dystansie stylem klasycznym. Było to jego jedyne podium w tym sezonie, jednak jeszcze czterokrotnie plasował się w czołowej dziesiątce i ostatecznie w klasyfikacji generalnej był piętnasty. Wziął też udział w pierwszej edycji Tour de Ski, zajmując szesnaste miejsce w klasyfikacji końcowej. Na mistrzostwach świata w Sapporo w 2007 roku reprezentacja Szwecji w składzie: Mathias Fredriksson, Martin Larsson, Anders Södergren i Marcus Hellner zdobyła kolejny brązowy medal w sztafecie. Najlepszym indywidualnym wynikiem Södergrena było ósme miejsce w biegu łączonym na 30 km.
Najlepsze wyniki w Pucharze Świata osiągnął w sezonie 2007/2008, kiedy to zajął siódme miejsce w klasyfikacji generalnej. W ponad dwudziestu startach tylko trzy razy nie zdobył punktów. Trzykrotnie też stawał na podium: 24 listopada w Beitostølen był trzeci w biegu na 15 km stylem dowolnym, 23 lutego w Falun drugi w biegu łączonym, a 8 marca w Oslo wygrał na dystansie 50 km techniką dowolną. Poza tym pięciokrotnie zajmował miejsca w pierwszej dziesiątce, a drugą edycję TdS zakończył na szesnastym miejscu. Tour de Ski 2008/2009 nie zdołał ukończyć, wycofując się z rywalizacji przed piątym etapem. Na rozgrywanych na przełomie lutego i marca 2009 roku mistrzostwach świata w Libercu Södergren zdobył srebrny medal w biegu łączonym, przegrywając tylko z Petterem Northugiem z Norwegii. Na tych samych mistrzostwach był też osiemnasty w biegu na 15 km klasykiem, został zgłoszony do biegu na 50 km stylem dowolnym, ale ostatecznie w nim nie wystartował. Po raz pierwszy od 2001 roku zabrakło go także w składzie szwedzkiej sztafety. W zawodach pucharowych startował sporadycznie, raz stając na podium – 14 lutego 2009 roku w Valdidentro zwyciężył w biegu na 15 km stylem klasycznym. Było to jego ostatnie podium w zawodach PŚ.
Swój jedyny złoty medal na międzynarodowej imprezie wywalczył podczas igrzysk olimpijskich w Vancouver w 2010 roku, gdzie wraz z Danielem Richardssonem, Johanem Olssonem i Marcusem Hellnerem zwyciężył w sztafecie. Zajął także dziewiąte miejsce na dystansie 50 km techniką klasyczną, a w biegu łączonym na 30 km uplasował się jedno miejsce niżej. W zawodach Pucharu Świata wystartował tylko siedmiokrotnie, najlepszy wynik osiągając 13 marca 2010 roku w Oslo, gdzie był czwarty w biegu na 50 km stylem dowolnym. W klasyfikacji generalnej sezonu 2009/2010 zajął 32. miejsce. W kolejnych sezonach osiągał coraz słabsze wyniki, startował jednak na najważniejszych imprezach. Podczas mistrzostw świata w Oslo w 2011 roku wspólnie z Richardssonem, Olssonem i Hellnerem zdobył srebro w sztafecie, a indywidualnie najlepiej wypadł na dystansie 50 km stylem dowolnym, który ukończył na czternastej pozycji. Na rozgrywanych dwa lata później mistrzostwach świata w Val di Fiemme nie brał udziału w biegu sztafetowym, zajął jednak piętnaste miejsce na 50 km klasykiem oraz dziewiętnaste w biegu łączonym. W lutym 2014 roku brał udział w igrzyskach olimpijskich w Soczi, zajmując czternaste miejsce w biegu łączonym oraz siódme w biegu na 50 km techniką dowolną. Na mistrzostwach świata w Falun w 2015 roku zajął 15 lokatę na dystansie 50 km stylem klasycznym. Po sezonie 2014/15 postanowił zakończyć sportową karierę.

</doc>
<doc id="1162444" url="https://pl.wikipedia.org/wiki?curid=1162444" title="Wielki marszałek zakonu krzyżackiego">
Wielki marszałek zakonu krzyżackiego

Wielki marszałek zakonu krzyżackiego, niem. "der Ordensmarschal" lub "Oberstmarschall" – zastępca wielkiego mistrza w dowodzeniu wojskami, a na wypadek nieobecności wielkiego mistrza – wodzem sił zbrojnych zakonu. W obecności wielkiego mistrza dowodził taborami. Podczas pokoju dbał o wyszkolenie wojskowe wojsk krzyżackich, w wyprawie wojennej pilnował porządku marszów, obozowania, wysyłał straże. Bez pozwolenia jednak obecnego wielkiego mistrza nie miał prawa zaczynać bitwy. W Prusach był jednocześnie komturem królewieckim, któremu podlegały też komturie dolnopruskie. Spoczywał na nim obowiązek obrony zakonu od strony Litwy.

</doc>
<doc id="1162445" url="https://pl.wikipedia.org/wiki?curid=1162445" title="Anders Sodergren">
Anders Sodergren



</doc>
<doc id="1162447" url="https://pl.wikipedia.org/wiki?curid=1162447" title="Anders Soedergren">
Anders Soedergren



</doc>
<doc id="1162451" url="https://pl.wikipedia.org/wiki?curid=1162451" title="Wielki szatny zakonu">
Wielki szatny zakonu

Wielki szatny zakonu krzyżackiego (niem. "der Obersttrappier") – zarządzał składami odzieży, zbrojownią z pancerzami. W Prusach pełnił jednocześnie funkcję komtura dzierzgońskiego (kiszporskiego).

</doc>
<doc id="1162452" url="https://pl.wikipedia.org/wiki?curid=1162452" title="Bitwa pod Bicocca">
Bitwa pod Bicocca



</doc>
<doc id="1162456" url="https://pl.wikipedia.org/wiki?curid=1162456" title="Leszek Trębski">
Leszek Trębski

Leszek Trębski (ur. 7 maja 1962 w Mokrej Lewej) – polski polityk i samorządowiec, od 2006 do 2014 prezydent Skierniewic.
Życiorys.
Syn Mariana. Ukończył studia na Wydziale Elektrycznym Politechniki Łódzkiej oraz studia podyplomowe na Wydziale Ekonomiczno-Socjologicznym Uniwersytetu Łódzkiego.
Do 1993 pracował jako kierownik Działu Handlowego Akademickiej Spółdzielni Pracy „Puchatek” w Łodzi. Następnie prowadził własną działalność gospodarczą. W 2006 został zarządcą komisarycznym w Zakładach Artykułów Technicznych „ARTECH” w Łodzi.
Należał do Unii Pracy, później został członkiem Prawa i Sprawiedliwości (z jego listy kandydował do Sejmu w 2001). W 2002 uzyskał mandat radnego skierniewickiej rady miasta.
W wyborach samorządowych w 2006 został wybrany na prezydenta tego miasta, pokonując w drugiej turze dotychczasowego prezydenta Ryszarda Bogusza. 6 lipca 2008 odbyło się referendum lokalne nad odwołaniem go z tego stanowiska, którego wyniki okazały się niewiążące z braku wymaganej frekwencji. W 2010 został wykluczony z PiS i nie otrzymał rekomendacji na kolejną kadencję.
W wyborach w 2010, ubiegając się o reelekcję na urząd prezydenta Skierniewic, w pierwszej turze uzyskał poparcie na poziomie 36,99%. Przeszedł do drugiej tury z kontrkandydatem Krzysztofem Jażdżykiem (który uzyskał 20,21% głosów), a następnie wygrał wybory z poparciem 54,7% głosów. W tym samym roku utworzył własny komitet wyborczy FORUM, który wprowadził 7 radnych miejskich (najwięcej spośród startujących ugrupowań). W wyborach w 2014 nie został wybrany na kolejną kadencję – w drugiej turze otrzymał 7259 głosów, zaś jego konkurent Krzysztof Jażdżyk zdobył 9608 głosów (56,96% poparcia). Leszek Trębski uzyskał natomiast mandat radnego rady miejskiej. Ponownie związał się z PiS, w 2015 był kandydatem tego ugrupowania do Sejmu.
W 2013 otrzymał Brązową Odznakę „Zasłużony dla Ochrony Przeciwpożarowej”.

</doc>
<doc id="1162458" url="https://pl.wikipedia.org/wiki?curid=1162458" title="Mistrzostwa Polski Seniorów w Lekkoatletyce 2000">
Mistrzostwa Polski Seniorów w Lekkoatletyce 2000

76. Mistrzostwa Polski Seniorów w Lekkoatletyce – zawody sportowe, które rozgrywane były w Krakowie na stadionie AWF w dniach 6–8 sierpnia 2000 roku.
Biegi przełajowe.
72. mistrzostwa Polski w biegach przełajowych rozegrano 11 marca w Chorzowie. Kobiety rywalizowały na dystansie 4,5 km, a mężczyźni na 4,5 km i na 12 km.
Maraton.
Mistrzostwa Polski w maratonie kobiet zostały rozegrane 16 kwietnia w Dębnie, a mistrzostwa mężczyzn 7 maja w Warszawie.
Półmaraton.
Mistrzostwa Polski w półmaratonie rozegrano 27 sierpnia w Pile.
Chód na 50 km mężczyzn i chód na 20 km kobiet.
Zawody mistrzowskie w chodzie na 50 kilometrów mężczyzn i w chodzie na 20 kilometrów kobiet rozegrano 23 września w Zamościu. W czempionacie nie uczestniczyli, przygotowujący się do igrzysk olimpijskich w Sydney, czołowi polscy chodziarze: Katarzyna Radtke, Robert Korzeniowski, Tomasz Lipiec oraz Roman Magdziarczyk.
Bieg na 3000 m z przeszkodami kobiet.
Mistrzostwa w biegu na 3000 metrów z przeszkodami kobiet rozegrano 30 września w Poznaniu.
Bieg na 100 km mężczyzn.
Mistrzostwa w biegu na 100 kilometrów mężczyzn zostały rozegrane 1 października w Kaliszu.

</doc>
<doc id="1162464" url="https://pl.wikipedia.org/wiki?curid=1162464" title="Lancelot De Mole">
Lancelot De Mole

Lancelot Eldin De Mole (ur. 13 marca 1880 w Adelaide, zm. 6 maja 1950 w Sydney), australijski inżynier i wynalazca. Projektant prawdopodobnie pierwszego czołgu.
W 1911 w czasie prac mierniczych w okolicach Geraldton wpadł na pomysł opancerzonego pojazdu gąsienicowego i rok później wysłał do brytyjskiego War Office (ministerstwa ds. wojny) opis i rysunki takiego pojazdu. W 1913 otrzymał odpowiedź, że War Office nie jest zainteresowany jego wynalazkiem. W 1915 De Mole ponownie próbował zainteresować rząd brytyjski swoim wynalazkiem. Tym razem otrzymał odpowiedź, że zanim jego pomysł będzie mógł zostać oceniony, musi on zaprezentować jego działający model. De Mole zbudował model czołgu, ale nie posiadał wystarczających funduszy na podróż do Londynu. Próbował się zaciągnąć do australijskiej armii, ale został odrzucony z powodów zdrowotnych. Kiedy w 1916 na polu walki pojawiły się pierwsze brytyjskie czołgi, dzięki pomocy sir Harolda Boyce'a udało mu się dostać do Armii i udał się do Londynu z modelem swojego czołgu, który przedstawił przed British Inventions Committee. BIC z kolei zarekomendował konstrukcję De Mole'a "Tank Board". Model czołgu De Mole'a zaginął na sześć tygodni i zanim mógł on zostać pokazany armijnemu komitetowi, De Mole został wysłany na front do Francji.
W 1919 De Mole próbował dojść swoich praw jako wynalazca czołgu, ale specjalnie powołana komisja królewska odrzuciła jego roszczenia. Uznano, że pomimo iż już w 1912 De Mole opracował teoretyczne podstawy czołgu, a jego konstrukcja przewyższała powstały w 1916 czołg brytyjski, to jednak "Mark I" w żaden sposób nie opierał się na leżących od 1912 w War Office planach. Komisja zwróciła wynalazcy 965 funtów kosztów i nadała mu honorowy stopień kaprala, a w 1920 otrzymał Order Imperium Brytyjskiego.

</doc>
<doc id="1162471" url="https://pl.wikipedia.org/wiki?curid=1162471" title="MPP-B">
MPP-B

Mina Przeciwpancerna Bezkadłubowa (MPP-B) – współczesna polska mina przeciwpancerna. Opracowana w ramach programu o kryptonimie "Wierzba", zastąpiła minę MKU. Zależnie od zastosowanego zapalnika może działać jako mina przeciwgąsienicowa której wybuch pod gąsienicą powoduje jej zerwanie, lub przeciwdenna wybuchająca pod dnem kadłuba pancernego i powodują jego zniekształcenie skutkujące uszkodzeniem lub zniszczeniem podzespołów pojazdu przymocowanych do dna.
Mina MPP-B była wzorowana na produkowanej w Polsce na licencji sowieckiej minie TM-62M. Podstawową zmianą była rezygnacja z metalowego korpusu. Zamiast niego materiał wybuchowy wzmocniono przy pomocy siatki i żywicy poliestrowej. Dzięki temu utrudniono wykrywanie min MPP-B przy pomocy wykrywaczy saperskich. Nowe są także zapalniki niekontatkowe ZNR, ZNN, oraz ZMN. ZNR i ZNN to zapalniki magnetyczne wywołujące eksplozję miny pod wpływem pola magnetycznego pojazdu. ZNR jest zapalnikiem rozbrajalnym, ZNN nierozbrajalnym. ZMN jest zapalnikiem nierozbrajalnym, o działaniu magnetyczno-naciskowym. Wywołuje eksplozje pod wpływem nacisku lub pola magnetycznego przejeżdżającego pojazdu. Ponieważ gniazdo zapalnika ma wymiary identyczne jak w minie TM-62M możliwe jest także użycie zapalnika naciskowego MWCz-62 przeznaczonego dla tej miny.
Miny MPP-B mogą być ustawiane ręcznie, z pochylni minerskich lub przy pomocy ustawiaczy min PMR-3 i SUM-Kalina.

</doc>
<doc id="1162477" url="https://pl.wikipedia.org/wiki?curid=1162477" title="Wielki szpitalnik">
Wielki szpitalnik

Wielki szpitalnik zakonu krzyżackiego, (niem. "der Oberstspittler") – zarządzał szpitalami oraz krematoriami, których było w państwie zakonnym – mniejszych i większych – kilkaset. Był także komturem elbląskim, gdańskim i gniewskim.

</doc>
<doc id="1162481" url="https://pl.wikipedia.org/wiki?curid=1162481" title="TM-62">
TM-62



</doc>
<doc id="1162482" url="https://pl.wikipedia.org/wiki?curid=1162482" title="Janusz Żmurkiewicz">
Janusz Żmurkiewicz

Janusz Żmurkiewicz (ur. 25 lipca 1948 w Szczecinku) – polski polityk i samorządowiec, w latach 1984–1989 oraz ponownie od 2002 prezydent Świnoujścia.
Życiorys.
Absolwent Technikum Mechaniczno-Energetycznego w Szczecinie, ukończył następnie studia na Wydziale Inżynieryjno-Ekonomicznym Transportu Politechniki Szczecińskiej.
W latach 1973–1975 był kierownikiem działu w przedsiębiorstwie budowlanym, następnie objął stanowisko kierownika wydziału komunikacji w urzędzie miejskim w Świnoujściu. W latach 1984–1989 zajmował po raz pierwszy stanowisko prezydenta tego miasta. Od 1991 prowadził własną działalność gospodarczą. W latach 1990–1998 był radnym Świnoujścia. W bezpośrednich wyborach samorządowych w 2002 został wybrany na urząd prezydenta Świnoujścia. W 2006, 2010, 2014 i 2018 skutecznie ubiegał się o reelekcję, wygrywając wybory już w pierwszej turze.
Był członkiem Ochotniczej Rezerwy Milicji Obywatelskiej i Polskiej Zjednoczonej Partii Robotniczej. Wstąpił do Sojuszu Lewicy Demokratycznej, jednak w 2006 zawiesił swe członkostwo, a w listopadzie 2015 z niego zrezygnował.
Odznaczony Krzyżem Kawalerskim Orderu Odrodzenia Polski (2015) oraz Odznaką Honorową za Zasługi dla Samorządu Terytorialnego (2015). W 2004 otrzymał Złoty Krzyż Zasługi.
Życie prywatne.
Żonaty z Zytą, lekarką. Ma córkę Edytę, prawniczkę.

</doc>
<doc id="1162486" url="https://pl.wikipedia.org/wiki?curid=1162486" title="Wielki skarbnik zakonu krzyżackiego">
Wielki skarbnik zakonu krzyżackiego

Wielki skarbnik zakonu krzyżackiego (niem. "der Obersttressler") – prowadził rachunkowość i zarządzał skarbem państwa. Stan skarbu był u Krzyżaków tajemnicą państwową, lecz do zarządu skarbu miał wgląd wielki komtur, a nadto malborski komtur domowy rozporządzał pieniędzmi na potrzeby bieżące dworu wielkiego mistrza (służbę, pocztę, budownictwo, itd.). Do skarbca zakonnego były trzy klucze: jeden z nich piastował skarbnik, a dwa pozostałe – wielki mistrz i wielki komtur.

</doc>
<doc id="1162488" url="https://pl.wikipedia.org/wiki?curid=1162488" title="Ryjówki (plemię ssaków)">
Ryjówki (plemię ssaków)

Ryjówki (Soricini) – plemię owadożernych ssaków z podrodziny ryjówek (Soricinae) w rodzinie ryjówkowatych (Soricidae).
Zasięg występowania.
Plemię obejmuje gatunki (tylko z rodzaju "Sorex") występujące w Ameryce Północnej i Eurazji.
Podział systematyczny.
Do plemienia należy jeden współcześnie występujący rodzaj:
Opisano również rodzaje wymarłe:

</doc>
<doc id="1162490" url="https://pl.wikipedia.org/wiki?curid=1162490" title="Sorex alpinus">
Sorex alpinus



</doc>
<doc id="1162491" url="https://pl.wikipedia.org/wiki?curid=1162491" title="Sorex caecutiens">
Sorex caecutiens



</doc>
<doc id="1162494" url="https://pl.wikipedia.org/wiki?curid=1162494" title="Valencia C.F.">
Valencia C.F.



</doc>
<doc id="1162495" url="https://pl.wikipedia.org/wiki?curid=1162495" title="Szafarz zakonu krzyżackiego">
Szafarz zakonu krzyżackiego

Szafarz zakonu krzyżackiego (niem. "der Obersttressler") – zajmował się całym handlem zakonu. Szafarzy było kilku. Najważniejszych, wielkich było dwóch: malborski i królewiecki. Szafarz malborski eksportował za granicę przede wszystkim zboże, królewiecki – bursztyn, len i wyroby z drzewa.

</doc>
<doc id="1162498" url="https://pl.wikipedia.org/wiki?curid=1162498" title="PTPS Nafta-Gaz Piła">
PTPS Nafta-Gaz Piła



</doc>
<doc id="1162517" url="https://pl.wikipedia.org/wiki?curid=1162517" title="Czerwieńsk Mt">
Czerwieńsk Mt

Czerwieńsk Mt – nieużywany przystanek kolejowy w Czerwieńsku, w województwie lubuskim, w Polsce.

</doc>
<doc id="1162519" url="https://pl.wikipedia.org/wiki?curid=1162519" title="Eoarchaik">
Eoarchaik

Eoarchaik (ang. "Eoarchean")
Nieformalnie eoarchaik utożsamia się czasem z hadeikiem (hadejem) lub azoikiem.
Obejmuje okres od tworzenia się planet do ustabilizowania się orbit planet. W tej erze powstał Księżyc, uformowało się Jądro Ziemi, Płaszcz ziemski oraz skorupa ziemska, a także pojawiły się oceany. W połowie ery trwał natomiast okres Wielkiego Bombardowania. W końcowych fazach ery prawdopodobnie powstało życie. Dowody na to są jednak niepewne. Istnieją jednak hipotezy, iż mogło ono wtedy zostać kilkukrotnie przeniesione z przestrzeni kosmicznej i zniszczone. Wtedy też powstały najstarsze minerały (kryształ cyrkonu z Jack Hills w Australii) oraz skały (gnejsy z północno-zachodniej Kanady) na Ziemi.

</doc>
<doc id="1162521" url="https://pl.wikipedia.org/wiki?curid=1162521" title="Saint-Georges (stacja metra)">
Saint-Georges (stacja metra)

Saint-Georges - stacja linii nr 12 metra w Paryżu. Stacja znajduje się w 9. dzielnicy Paryża. Została otwarta 8 kwietnia 1911.

</doc>
<doc id="1162522" url="https://pl.wikipedia.org/wiki?curid=1162522" title="TM-62M">
TM-62M

TM-62M – radziecka mina przeciwpancerna, udoskonalona wersja miny TM-57. Znajduje się w uzbrojeniu Wojska Polskiego i była w Polsce produkowana na licencji.
TM-62M jest miną o działaniu naciskowym przeznaczoną do niszczenia układów jezdnych bojowych wozów. Za względu na konstrukcje zapalnika MWCz-62, minę można stosować do mechanicznego ustawiania.
TM-62M ma korpus tłoczony z blachy stalowej zawierający 7,0 kg trotylu lub mieszanki MS. W centralnej części miny znajduje się zapalnik naciskowy MWCz-62 (w Polsce stosowany jest także zapalnik magnetyczno-naciskowy ZMN). W kadłubie jest tuleja z gwintem górnym do wkręcenia zapalnika i dolnym do wkręcenia nakrętki umocowującej detonator pośredni. Kadłub miny wypełniony jest mieszanką MS (7,5 kg) i detonatorem pośrednim. Nacisk potrzebny do zadziałania miny wynosi 200-500 kg. Minę można uzbroić zapalnikiem naciskowego działania MWCz-62. Zapalnik MWCz-62 składa się z kadłuba z przyciskiem, zegarowego mechanizmu zabezpieczającego, mechanizmu uderzeniowego zapalnika, zapału M-1, nakrętki ochronnej z pobudzaczem oraz bezpiecznika transportowego. Do przestawienia mechanizmu uderzeniowego zapalnika z położenia transportowego w bojowe, służy bezpiecznik zegarowy uruchamiany za pomocą przycisku z opóźnieniem wynoszącym 1,5 - 2 minut.
Miny TM-62M mogą być ustawiane ręcznie, z pochylni minerskich lub przy pomocy ustawiaczy min PMR-3, GMZ-3 lub SUM-Kalina.

</doc>
<doc id="1162523" url="https://pl.wikipedia.org/wiki?curid=1162523" title="Rzęsorek">
Rzęsorek

 
Rzęsorek ("Neomys") – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w Eurazji.
Morfologia.
Długość ciała (bez ogona) 68–103 mm, długość ogona 46–73 mm, długość tylnej stopy 14,8–22,1 mm; masa ciała 8,5–28 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe z plejstocenu:

</doc>
<doc id="1162527" url="https://pl.wikipedia.org/wiki?curid=1162527" title="Port lotniczy Brazzaville">
Port lotniczy Brazzaville

Port lotniczy Brazzaville (IATA: BZV, ICAO: FCBB) – międzynarodowy port lotniczy położony w Brazzaville. Jest największym portem lotniczym w Republice Konga.
Infrastruktura.
Nowy port lotniczy jest zbudowany z dwóch modułów, pierwszy z dwóch pasów startowych, RWY 05L/23R, ma 3300 metrów długości i 45 metrów szerokości i został otwarty 11 sierpnia 2010. Drugi, równoległy pas startowy już istnieje, lecz jest używany jedynie jako droga kołowania.
Nowy port lotniczy obejmuje sześć rękawów dostosowanych do samolotów typu Airbus A380 i Boeing 747-400. Drugi moduł jest w budowie.

</doc>
<doc id="1162529" url="https://pl.wikipedia.org/wiki?curid=1162529" title="Karcer (zespół muzyczny)">
Karcer (zespół muzyczny)

Karcer – polski zespół punkrockowy.
Historia.
Powstał jesienią 1982 w Słupsku z inicjatywy wokalisty/gitarzysty Krzysztofa „Fermenta” Żeromskiego, perkusisty Piotra Dudzińskiego oraz basisty Jarosława Jodłowskiego. W styczniu 1983 muzycy zadebiutowali w eliminacjach do VII Ogólnopolskiego Młodzieżowego Przeglądu Piosenki (na który nie pojechali, ponieważ lokalny Urząd Kontroli Publikacji i Widowisk zablokował teksty, a członkowie zespołu nie zgodzili się na dokonanie w nich zmian). W tym okresie grupa grała lokalne koncerty m.in. z WC. W kwietniu 1984 na miejsce Dudzińskiego i Jodłowskiego przyszli: basista Adam Lao, perkusista Wojciech Soboń (ex–Zero) oraz wokalistka Małgorzata Belgrau, a muzyka zespołu zaczęła ewoluować z punkrocka w kierunku nowej fali.
Jesienią tego samego roku po odejściu Belgrau i Lao dołączyli: wokalista Dariusz „Czarny” Lewandowski oraz basista Dariusz „Koń” Elwert. Zespół zrezygnował z nowofalowych eksperymentów wracając do korzeni. W tym składzie zagrali na festiwalu w Jarocinie. Fragment występu muzyków (z gościnnym udziałem Pawła „Gumy” Gumoli) – performance o nazwie „Piknik Waltera” (nazwa zaczerpnięta od imienia Chełstowskiego – organizatora festiwalu), który zaszokował publiczność i innych uczestników festiwalu – ukazał się w filmie "Fala – Jarocin ’85" reżyserii Piotra Łazarkiewicza. Po występie w Jarocinie Karcer zagrał na zaproszenie w wielu miastach Polski (Szczecin, Łódź, Poznań czy Toruń), a także na warszawskim festiwalu „Róbrege”. W 1986 muzycy zagrali ponownie w Jarocinie, gdzie znaleźli się w „Złotej Dziesiątce”. W tym czasie Klub Płytowy Razem obiecał im nagrania i wydanie płyty, ale nie wywiązał się z tego. W 1987 doszło do zmian w składzie grupy – odeszli: Lewandowski (wyjechał w tym czasie ze Słupska na studia), Elwert oraz Soboń (od 2007 występują w reaktywowanej po 25 latach słupskiej formacji Zero). Obowiązki „Czarnego” przejął Żeromski, na miejsce Elwerta powrócił Lao, a Sobonia zastąpił Paweł Wirkus. W tym czasie nakładem wydawnictwa „Fermentsound” (stworzonego przez muzyków) ukazały się dwie kasety z nagraniami zespołu – obie zatytułowane "Karcer".
W 1990 skład Karcera prezentował się następująco: Żeromski, Lao, Przemysław Brosz (gitara) oraz Tomasz Fangart (perkusja). Grupa wzięła udział w kolejnej edycji festiwalu „Róbrege” oraz pojawiła się kolejna taśma "Turning to Dust" z utworami wykonanymi w języku angielskim. W 1991 Fermentsound wydało kolejną kasetę "Blindman", a muzycy przystąpili do nagrań pierwszego oficjalnego albumu w gdyńskim studiu pod okiem producenta Adama Toczko. Płyta zatytułowana po prostu "Karcer" ukazała się jeszcze w tym samym roku w barwach wytwórni Arston. W tym okresie muzycy wystąpili m.in. w Szwajcarii i w Berlinie (wspólnie z Apteką), by wkrótce zawiesić działalność. W 1992 ukazała się składanka "The Best" z utworami pochodzącymi z różnego okresu. 
W 1994 były wokalista zespołu „Czarny” wraz z trzema muzykami (niezwiązanymi wcześniej z zespołem) wystąpił podczas festiwalu w Jarocinie pod nazwą Karcer 69.
W 1997 wytwórnia Rock’n’Roller wydała drugi album grupy "Wschód jest pełen słońca" z zarejestrowanymi na nowo utworami znanymi z dawniejszych wydawnictw zespołu (szczególnie „Fermentsound”). W nagraniach płyty oprócz Żeromskiego i Lao wziął udział perkusista Henryk Kubała, którego w 2000 zastąpił Daniel „Czasza” Łukasik. Dwa lata później ukazał się trzecia studyjna płyta Karcera "Nic nikomu o niczym". W 2007 na 25-lecie zespołu ukazał się album "Anarchiva" z nowymi wersjami utworów pochodzących z początkowego okresu działalności zespołu. W 2019 Karcer występował w składzie: Żeromski, Łukasik, Kędzierski.
Utwory grupy znalazły się na płycie zespołu Big Cyc "Zadzwońcie po milicję!".
W 2011 zespół wydał album "Wariaci i geniusze".
W 2014 zespół wydał album "Herezje".
W 2017 zespół wydał album "Babel".

</doc>
<doc id="1162532" url="https://pl.wikipedia.org/wiki?curid=1162532" title="Notre-Dame-de-Lorette">
Notre-Dame-de-Lorette

Notre-Dame-de-Lorette – stacja linii nr 12 metra w Paryżu. Stacja znajduje się w 9. dzielnicy Paryża. Została otwarta 5 listopada 1910.

</doc>
<doc id="1162534" url="https://pl.wikipedia.org/wiki?curid=1162534" title="Trinité – d’Estienne d’Orves">
Trinité – d’Estienne d’Orves

Trinité – d’Estienne d’Orves – stacja linii nr 12 metra w Paryżu. Stacja znajduje się w 9. dzielnicy Paryża. Została otwarta 5 listopada 1910.

</doc>
<doc id="1162535" url="https://pl.wikipedia.org/wiki?curid=1162535" title="Assemblée nationale">
Assemblée nationale

Assemblée Nationale – stacja linii nr 12 metra w Paryżu. Stacja znajduje się w 7. dzielnicy Paryża. Została otwarta 5 listopada 1910.

</doc>
<doc id="1162536" url="https://pl.wikipedia.org/wiki?curid=1162536" title="Sollefteå">
Sollefteå

Sollefteå – szwedzkie miasto w regionie Västernorrland, na terenie historycznej prowincji Ångermanland.
Według danych z 31 grudnia 2005 miasto zamieszkiwane było przez 8530 osób. Powierzchnia miasta wynosi 9,41 km².
W mieście znajduje się kompleks skoczni narciarskich Hallstabacken zbudowany w 1934. Odbyły się wówczas Mistrzostwa Świata w Narciarstwie Klasycznym 1934. W 2003 roku odbyły się tu Mistrzostwa Świata Juniorów w Narciarstwie Klasycznym.
Z Sollefteå pochodzi Frida Karlsson, szwedzka biegaczka narciarska, multimedalistka mistrzostw świata.

</doc>
<doc id="1162538" url="https://pl.wikipedia.org/wiki?curid=1162538" title="Solférino (stacja metra)">
Solférino (stacja metra)

Solférino – stacja linii nr 12 metra w Paryżu. Stacja znajduje się w 7. dzielnicy Paryża. Została otwarta 5 listopada 1910 r.
Nazwa stacji została zaczerpnięta od przechodzącej w pobliżu ulicy – Rue de Solférino, a ta zaś upamiętnia włoskie miasto o tej nazwie i bitwę pod Solferino stoczoną przez armię II Cesarstwa Francuskiego 24 czerwca 1859 r. Stacja metra jest jedną z ostatnich, w której zachowany został oryginalny wystrój z początku XX stulecia z charakterystycznymi ceramicznymi kafelkami.

</doc>
<doc id="1162539" url="https://pl.wikipedia.org/wiki?curid=1162539" title="Solleftea">
Solleftea



</doc>
<doc id="1162540" url="https://pl.wikipedia.org/wiki?curid=1162540" title="TM-35">
TM-35

TM-35 - sowiecka mina przeciwpancerna pochodząca z lat 30. Stosowana podczas II wojny światowej przez Armię Czerwoną. W latach 40. i 50. używana także przez Wojsko Polskie
Mina TM-35 miała prostokątny korpus z blachy stalowej zawierający 2,8 kg trotylu w 400 gramowych kostkach. Mina uzbrajana była zapalnikiem naciskowym MW-5.

</doc>
<doc id="1162544" url="https://pl.wikipedia.org/wiki?curid=1162544" title="Rue du Bac">
Rue du Bac

Rue du Bac – stacja linii nr 12 metra w Paryżu. Stacja znajduje się w 7. dzielnicy Paryża. Została otwarta 5 listopada 1910.
Połączenia autobusowe.
Linie autobusowe RATP: 63, 68, 69, 83, 84, 94, OpenTour

</doc>
<doc id="1162547" url="https://pl.wikipedia.org/wiki?curid=1162547" title="Rennes (stacja metra)">
Rennes (stacja metra)

Rennes - stacja linii nr 12 metra w Paryżu. Stacja znajduje się w 6. dzielnicy Paryża. Została otwarta 5 listopada 1910. Następnie zamknięto ją w 1939 roku. Zaś otwarto ją ponownie 20 maja 1968 roku. Nazwana od ulicy "Rue de Rennes".

</doc>
<doc id="1162548" url="https://pl.wikipedia.org/wiki?curid=1162548" title="Notre-Dame-des-Champs">
Notre-Dame-des-Champs

Notre-Dame-des-Champs - stacja linii nr 12 metra w Paryżu. Stacja znajduje się w 6. dzielnicy Paryża. Została otwarta 5 listopada 1910.

</doc>
<doc id="1162549" url="https://pl.wikipedia.org/wiki?curid=1162549" title="Atlantic Southeast Airlines">
Atlantic Southeast Airlines

Atlantic Southeast Airlines – amerykańska linia lotnicza z siedzibą w Atlancie, w stanie Georgia. Głównym węzłem jest Port lotniczy Atlanta - Hartsfield-Jackson.
Przewoźnik jest członkiem międzynarodowego sojuszu lotniczego SkyTeam, do którego należą również m.in. Air France, Alitalia czy Aerofłot
Flota.
Stan na 30 października 2009 r.

</doc>
<doc id="1162552" url="https://pl.wikipedia.org/wiki?curid=1162552" title="Wyświetlacz LCD">
Wyświetlacz LCD



</doc>
<doc id="1162556" url="https://pl.wikipedia.org/wiki?curid=1162556" title="TM-35M">
TM-35M

TM-35M - sowiecka mina przeciwpancerna pochodząca z lat 30. Stosowana podczas II wojny światowej przez Armię Czerwoną. W latach 40. i 50. używana także przez Wojsko Polskie
Mina TM-35M miała prostokątny korpus z blachy stalowej zawierający 4,0 kg trotylu lanego. Mina uzbrajana była zapalnikiem naciskowym MW-5.

</doc>
<doc id="1162559" url="https://pl.wikipedia.org/wiki?curid=1162559" title="Paleoarchaik">
Paleoarchaik

Paleoarchaik (ang. "Paleoarchean")
Zdarzenia.
W liczącej 3,4 mld lat formacji Strelley Pool Formation (Australia Zachodnia) w piaskowcu odnaleziono "mikrostruktury" powiązane z mierzonymi w mikrometrach kryształami pirytu. Na podstawie zidentyfikowanych w skamielinach strukturach ustalono, że stanowią pozostałość komórek, zaś kryształy pirytu uznano za produkty uboczne metabolizmu siarki.

</doc>
<doc id="1162560" url="https://pl.wikipedia.org/wiki?curid=1162560" title="Zębiełek">
Zębiełek

Zębiełek ("Crocidura") – rodzaj ssaka z podrodziny zębiełków (Crocidurinae) w obrębie rodziny ryjówkowatych (Soricidae).
Występowanie.
Rodzaj obejmuje gatunki występujące w Eurazji i Afryce. 
Morfologia.
Długość ciała (bez ogona) 40–175 mm, długość ogona 24–132 mm, długość ucha 4–17 mm, długość tylnej stopy 7–27 mm; masa ciała 2–76 g. W uzębieniu przedstawicieli tego rodzaju występuje 28 zębów o białych koronach. Wzór zębowy: I formula_1 C formula_2 P formula_3 M formula_4 = 28.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1162561" url="https://pl.wikipedia.org/wiki?curid=1162561" title="Édgar Ramírez">
Édgar Ramírez

Édgar Ramírez, właśc. Édgar Ramírez Arellanos (ur. 25 marca 1977 w San Cristobal) – wenezuelski aktor filmowy i telewizyjny.
Życiorys.
Wczesne lata.
Urodził się w San Cristobal jako syn Soday Arellano i wojennego attaché Filiberto Ramíreza. Ze względu na charakter pracy ojca i związane z tym ciągłe przeprowadzki, opanował język francuski, hiszpański, niemiecki, angielski i włoski. Ukończył studia dziennikarskie na kierunku komunikacji politycznej i dyplomacji na Universidad Católica Andrés Bello (UCAB) w Caracas. Przebywał przez dwa lata w stanie Barinas. Mieszkał w takich państwach jak Austria, Kanada, Kolumbia, Włochy i Meksyk.
Kariera.
Zadebiutował na dużym ekranie w meksykańskiej produkcji "¡Aquí espaantan!" (1993). Po występie w filmie wenezuelskim "Nagość" ("El Nudo", 2002), zdobył popularność w telenoweli kanału Venevisión "Cosita rica" (2003-2004). W dramacie sensacyjnym "Do przodu" ("Punto y raya", 2004) zagrał kolumbijskigo żołnierza Pedro. Jego pierwszym amerykańskim filmem był thriller Tony'ego Scotta "Domino" (2005) w roli Choco, kochanka Domino Harvey (Keira Knightley) z udziałem Mickeya Rourke'a. W ekranizacji powieści Roberta Ludluma "Ultimatum Bourne’a" ("The Bourne Ultimatum", 2007) wystąpił jako zabójca tytułowego bohatera – Jasona Bourne’a (Matt Damon).
12 listopada 2010 roku Ramírez został ambasadorem dobrej woli UNICEF.
W 2011 roku odebrał Césara i był nominowany do Złotego Globu jako Ilich Ramírez Sánchez o pseudonimie "Carlos" w filmie "Carlos" (2010).
W serialu FX "The Assassination of Gianni Versace: American Crime Story" (2018) zagrał postać Gianni'ego Versace obok Darrena Crissa (Andrew Cunanan), Ricky'ego Martina (partner Antonio D’Amico), Penélope Cruz (Donatella Versace) i Finna Wittrocka (Jeffrey Trail).
Zasiadał w jury sekcji "Un Certain Regard" na 75. MFF w Cannes (2022).
Prywatnie spotykał się z kubańską aktorką Aną de Armas.

</doc>
<doc id="1162562" url="https://pl.wikipedia.org/wiki?curid=1162562" title="Mezoarchaik">
Mezoarchaik

Mezoarchaik (ang. "Mesoarchean")
W erze tej trwało rozrastanie się kontynentów, pojawiły się pierwsze ruchy górotwórcze. Atmosfera ziemska nie zawierała jeszcze tlenu, składała się głównie z azotu, amoniaku, metanu oraz dwutlenku węgla. Oceany zawierały natomiast jony żelaza. Wtedy też powstało złoto wydobywane w Południowej Afryce, Kanadzie, Stanach Zjednoczonych oraz Australii, a także południowoafrykańskie złoża antymonu.

</doc>
<doc id="1162563" url="https://pl.wikipedia.org/wiki?curid=1162563" title="Birmingham Moor Street">
Birmingham Moor Street

Birmingham Moor Street – stacja kolejowa w Birmingham, w Anglii. Stacja posiada 4 perony.

</doc>
<doc id="1162565" url="https://pl.wikipedia.org/wiki?curid=1162565" title="Neoarchaik">
Neoarchaik

Neoarchaik (ang. "Neoarchean")
W Neoarchaiku prawdopodobnie powstał pierwszy superkontynent, utworzony z Laurentii, Baltiki, zachodniej Australii oraz Namibii. Wtedy też być może rozpoczęła się fotosynteza tlenowa

</doc>
<doc id="1162573" url="https://pl.wikipedia.org/wiki?curid=1162573" title="Zhang Zi Lin">
Zhang Zi Lin



</doc>
<doc id="1162574" url="https://pl.wikipedia.org/wiki?curid=1162574" title="Waldekoksyb">
Waldekoksyb

Waldekoksyb – organiczny związek chemiczny, lek należący do grupy niesterydowych leków przeciwzapalnych, stosowany w leczeniu choroby zwyrodnieniowej stawów, reumatoidalnego zapalenia stawów i objawów związanych z miesiączkowaniem.
W USA valdecoxib był produkowany i sprzedawany pod nazwą "Bextra", Valdyn przez firmę "Searle &amp; Company". Został zatwierdzony do stosowania przez FDA 20 listopada 2001 r., a roku 2005, został wycofany z rynku z powodu podejrzeń o powodowanie groźnych działań niepożądanych (zawały serca, udary mózgu). Lek został również wycofany z Unii Europejskiej 24 czerwca 2005.

</doc>
<doc id="1162575" url="https://pl.wikipedia.org/wiki?curid=1162575" title="Roman Zaborowski">
Roman Zaborowski

Roman Zaborowski (ur. 27 lutego 1956 w Borzytuchomiu) – polski polityk, samorządowiec i nauczyciel, w latach 2007–2011 wojewoda pomorski, senator VIII kadencji.
Życiorys.
W 1992 ukończył studia z zakresu budownictwa lądowego w Wyższej Szkole Inżynierskiej w Koszalinie, a w 1997 studia podyplomowe na Wydziale Zarządzania i Rachunkowości Politechniki Koszalińskiej. Od 1982 pracował kolejno jako nauczyciel matematyki, następnie dyrektor szkoły i wizytator w delegaturze słupskiego kuratorium oświaty. Od 1994 do 2002 pełnił funkcję zastępcy burmistrza miasta i gminy Bytów. W 2002 uzyskał mandat radnego powiatu bytowskiego, powrócił też do pracy w szkole. W 2006 ponownie został radnym, obejmując jednocześnie urząd starosty bytowskiego.
Był prezesem bytowskiego oddziału powiatowego Związku Ochotniczej Straży Pożarnej RP, jest członkiem Zrzeszenia Kaszubsko-Pomorskiego i Stowarzyszenia „Nazaret” im. św. Filipa Neri.
Od 2001 związany z Platformą Obywatelską, z list której dwukrotnie (w 2005 i 2007) bez powodzenia kandydował do Sejmu.
29 listopada 2007 został powołany na stanowisko wojewody pomorskiego. W wyborach w 2011 z powodzeniem ubiegał się o mandat senatora z ramienia PO w okręgu wyborczym nr 63, otrzymując 71 275 głosów. W konsekwencji zrezygnował z funkcji wojewody. W 2015 nie uzyskał senackiej reelekcji. W 2016 został doradcą burmistrza Bytowa. W 2018 ponownie uzyskał mandat radnego powiatu bytowskiego.
W 2012 odznaczony Brązową Odznaką „Zasłużony dla Ochrony Przeciwpożarowej”.
Życie prywatne.
Jest żonaty, ma czworo dzieci.

</doc>
<doc id="1162576" url="https://pl.wikipedia.org/wiki?curid=1162576" title="Frankfurt-Nied (przystanek kolejowy)">
Frankfurt-Nied (przystanek kolejowy)

Frankfurt-Nied – przystanek kolejowy we Frankfurcie nad Menem, w kraju związkowym Hesja, w Niemczech. Ma 2 perony.

</doc>
<doc id="1162585" url="https://pl.wikipedia.org/wiki?curid=1162585" title="PMZ-40">
PMZ-40

PMZ-40 (ros. "ПМЗ-40") - sowiecka mina przeciwpancerna pochodząca z lat 40. Stosowana podczas II wojny światowej przez Armię Czerwoną. W latach 40. i 50. używana także przez Wojsko Polskie
Mina TM-35 miała talerzowy korpus z blachy stalowej zawierający 3,2 kg trotylu. Mina uzbrajana była zapalnikiem naciskowym MW-5.

</doc>
<doc id="1162592" url="https://pl.wikipedia.org/wiki?curid=1162592" title="Craiova (stacja kolejowa)">
Craiova (stacja kolejowa)

Craiova – stacja kolejowa w Krajowej, w okręgu Dolj, w Rumunii. Stacja posiada 3 perony. W latach 2005-2009 stację wyrementowano ze środków EU .

</doc>
<doc id="1162594" url="https://pl.wikipedia.org/wiki?curid=1162594" title="Stara Synagoga w Olsztynie">
Stara Synagoga w Olsztynie

Stara Synagoga w Olsztynie – synagoga, która znajdowała się w Olsztynie na rogu ulicy Hugona Kołłątaja 16 (dawna "Krummstrasse") i Okopowej (dawna "Schanzenstrasse").
Historia.
Synagoga została zbudowana w 1835 roku. Po wybudowaniu nowej synagogi w 1877 roku została przeznaczona na mieszkania oraz pomieszczenia handlowe. Po tym czasie była wielokrotnie przebudowywana, poprzez co utraciła swój pierwotny wygląd. Budynek rozebrano w 1992 roku i zbudowano ponownie, nawiązując stylistycznie i architektonicznie do pierwotnego.

</doc>
<doc id="1162597" url="https://pl.wikipedia.org/wiki?curid=1162597" title="Trust Me">
Trust Me

Trust Me, czwarty album studyjny Craiga Davida, wydany 12 listopada 2007 w Wielkiej Brytanii i 6 maja 2008 w USA. Mimo że zadebiutował na #18 miejscu na UK Albums Chart, to nie miało to żadnego wpływu na amerykańskie listy przebojów, gdzie zadebiutował poza Billboard 200. Jednakże znalazł się na #58 miejscu na Billboard Top R&amp;B/Hip-Hop Albums.
Płyta została nagrana w studiu Warner Music oraz Sire Records. Album został nagrany w Hawanie (Kuba) z producentem Martinem Terefe (KT Tunstall, James Morrison) i pisarzem/producentem/mixerem Fraserem T Smithem (Kano, Beyoncé Knowles, Plan B, Jamelia i James Morrison).
Pierwszy singel „Hot Stuff (Let’s Dance)” zawiera sample z „Let’s Dance” autorstwa Davida Bowie. Został wydany 5 listopada 2007 roku.
Drugi singel „6 of Thing” w Wielkiej Brytanii 18 lutego 2008.
Trzeci singel „Officialy Yours” został wydany w UK 23 czerwca 2008 i zadebiutował na #158 miejscu.
Dodatkowo nagrano singel o nazwie „This is the Girl” przy współpracy z raperem Kano. Na płycie znajduje się jako bonus.
Album uzyskał od BPI certyfikat Złota 7 marca 2008 za sprzedaż 100,000 płyt.

</doc>
<doc id="1162598" url="https://pl.wikipedia.org/wiki?curid=1162598" title="EarthBound">
EarthBound

 – japońska komputerowa gra fabularna typu jRPG stworzona przez Ape i HAL Laboratory i wydana przez Nintendo na konsolę Super Nintendo Entertainment System w 1994 roku. Na rynek europejski gra została wydana dopiero 18 lipca 2013 na konsolę Wii U i 3 marca 2016 na konsolę 3DS (obydwie poprzez usługę Virtual Console).
Fabuła.
"EarthBound" rozpoczyna się w 199X roku w małym miasteczku Eagleland. Podczas spokojnej nocy, naszego głównego bohatera Nessa budzi dziwny wstrząs. Ness chce sprawdzić co się wydarzyło. Dochodzi do wniosku, że źródłem owego wstrząsu jest szczyt góry i wybiera się w to miejsce. W drodze na szczyt zauważa Pokeyego Mincha, swojego sąsiada. Dowiaduje się od niego, że wstrząs wywołał meteoryt oraz, żeby wrócił do domu. Później tej samej nocy słyszy denerwujące pukanie do drzwi. Kiedy je otwiera ukazuje się mu Pokey, który oświadcza, że zgubił swojego brata Picky'ego. Przygotowani do wyprawy Ness, Pokey i King (pies Nessa) ponownie wyruszają na szczyt. Gdy podchodzą do meteorytu, spada na niego wiązka światła z której wylatuje Buzz Buzz, insekt z przyszłości. Buzz Buzz opowiada chłopcom, że jest z roku 200X, w którym Giygas, galaktyczny niszczyciel chce zawładnąć światem. Podczas powrotu chłopcy natykają się na Starmana Juniora, wroga Buzza z przyszłości. Po pokonaniu go chłopcy idą do domu państwa Minch (rodziców Pokeyego i Picky'ego). Tam po tym, jak bracia dostają karę matka Pokyego zabija Buzz Buzz myśląc, że to jakiś żuk. Buzz konając opowiada Nessowi, że będzie zdolny pokonać Giygasa wtedy, gdy jego energia złączy się z energią Ziemi, po czym daje mu Kamień Dźwięku. Kamień ten będzie potrzebny Nessowi, żeby złączyć swoją energię w ośmiu strefach na Ziemi, zwanych "Twoimi Sanktuariami". Już przy samej śmierci Buzz Buzz wyjawia Nessowi, że jego pierwszym celem ma być Wielki Krok, który znajduje się blisko miasta o nazwie Onett. Ness po śmierci Buzz Buzza wyrusza na poszukiwanie tego miejsca. Po drodze, odwiedzając bibliotekę pożycza Mapę Miasta. 
Niestety, w wyruszeniu po pierwsze sanktuarium przeszkadza mu miejscowy gang Rekinów. Ness, po pokonaniu Rekinów, Franka i jego mechanicznego robota, dowiaduje się, że burmistrz Onett posiada klucz do przejścia w Wielkim Kroku. Ness po wizycie u burmistrza udaje się do celu.

</doc>
<doc id="1162603" url="https://pl.wikipedia.org/wiki?curid=1162603" title="Stanisław Celestyn Napiórkowski">
Stanisław Celestyn Napiórkowski

Stanisław Celestyn Napiórkowski (ur. 3 września 1933 we wsi Mroczki Małe, gmina Chrościce, pow. miński) – polski teolog, ksiądz katolicki, franciszkanin (OFMConv). Emerytowany profesor Katolickiego Uniwersytetu Lubelskiego. Zajmuje się dogmatyką, mariologią, ekumenizmem.
Życiorys.
Śluby wieczyste złożył 4 października 1954, święcenia kapłańskie przyjął 11 sierpnia 1957. Członek Komisji Episkopatu Polski ds. Ekumenizmu (1970-1994), Komisji Mieszanej (1974-1994), Komisji Mieszanej Katolicko-Luterańskiej, powołanej przez watykański Sekretariat ds. Jedności Chrześcijan i Światową Federację Luterańską (1974-1984), Podkomisji Dialogu (1977-1996), przewodniczył Sekcji Dogmatycznej Teologów Polskich (1983-1989); członek Komisji Katolicko-Luterańskiej w Polsce. Promotor 55 doktorów. Pod jego kierunkiem stopień naukowy doktora otrzymali m.in. Elżbieta Adamiak, Andrzej Czaja, Krzysztof Kowalik, Józef Majewski, Antoni Nadbrzeżny, Sławomir Pawłowski, Kazimierz Pek.
Od 1983 zajmował stanowisko profesora KUL. Przez 20 lat był kierownikiem Katedry Mariologii KUL (na stanowisku tym w 2010 zastąpił go ks. Kazimierz Pek). Był także stałym współpracownikiem Instytutu Ekumenicznego tej uczelni, profesorem teologii dogmatycznej w Wyższym Seminarium Duchownym Ojców Franciszkanów w Łodzi-Łagiewnikach. Obecnie na emeryturze.
Jest autorem wielu publikacji, głównie z dziedzin mariologii, ekumenizmu i metodologii teologii oraz franciszkanizmu.
Wyróżnienia.
5 października 2007 otrzymał powstałą z inicjatywy René Laurentina nagrodę naukową „Pro Ancilla Domini” (Dla Służebnicy Pańskiej), przyznawaną przez Papieski Wydział Teologiczny „Marianum” w Rzymie.
W 2014 został doktorem "honoris causa" Uniwersytetu Opolskiego. Promotorem w przewodzie był bp prof. Andrzej Czaja.

</doc>
<doc id="1162610" url="https://pl.wikipedia.org/wiki?curid=1162610" title="Jonas Armstrong">
Jonas Armstrong

William Jonas Armstrong (ur. 1 stycznia 1981 w Dublinie) – irlandzko-angielski aktor teatralny, telewizyjny i filmowy. Odtwórca tytułowej roli w serialu stacji BBC One "Robin Hood".
Życiorys.
Wczesne lata.
Urodził się w Dublinie w Irlandii. Gdy miał sześć lat wraz z rodziną przeprowadził się do Lytham St Anne’s w hrabstwie Lancashire w Anglii. Uczęszczał do Arnold School w Blackpool. W 2003 roku ukończył Royal Academy of Dramatic Art w Londynie. Otrzymał także certyfikat BASSC (The British Academy of Stage &amp; Screen Combat).
Kariera.
Występował na scenie w komedii szekspirowskiej "Wieczór Trzech Króli", spektaklu Bertolta Brechta "The Caucasian Chalk Circle", sztuce Arthura Millera "Czarownice z Salem" i dramacie Jamesa Joyce’a "Ulisses". Pojawił się jako Anthony Millington w siedmiu odcinkach serialu Channel 4 "Nauczyciele" ("Teachers", 2004).
Jego pierwszą główną rolą telewizyjną był Robin Hood w serialu BBC "Robin Hood", którą przyjął w październiku 2006 roku. Ostatni odcinek został wyemitowany 27 czerwca 2009 roku.

</doc>
<doc id="1162615" url="https://pl.wikipedia.org/wiki?curid=1162615" title="Front Południowo-Zachodni">
Front Południowo-Zachodni

Związki operacyjne noszące nazwę Frontu Południowo-Zachodniego:
Zobacz też:

</doc>
<doc id="1162619" url="https://pl.wikipedia.org/wiki?curid=1162619" title="Nocek ostrouszny">
Nocek ostrouszny



</doc>
<doc id="1162620" url="https://pl.wikipedia.org/wiki?curid=1162620" title="Myotis blythii">
Myotis blythii



</doc>
<doc id="1162621" url="https://pl.wikipedia.org/wiki?curid=1162621" title="Nowe Rudki">
Nowe Rudki



</doc>
<doc id="1162627" url="https://pl.wikipedia.org/wiki?curid=1162627" title="Fiat 4 HP">
Fiat 4 HP

Fiat 4 HP (nazywany także 3 ½ CV) – pierwszy model firmy Fiat, produkowany w latach 1899–1900. 
Charakterystyka.
Przemysłowiec Giovanni Battista Ceirano w 1898 roku nawiązał kontakt z inżynierem Aristide Faccioli, który zaprojektował samochód na bazie nadwozia bryczki konnej. Był on napędzany silnikiem o dwóch leżących, poziomych cylindrach o pojemności skokowej 663 cm³. Rozwijał moc maksymalną 2,6 kW (3,5 KM) i napędzał tylne koła za pośrednictwem łańcucha. W spółce, którą zawiązali Ceirano z Facciolim, w warsztacie przy Corso Vittorio Emanuele 9 w Turynie, rozpoczęto budowę tych samochodów. W dniu 30 kwietnia 1899 roku na międzynarodowej wystawie w Turynie pojazd miał swój debiut. Kilka miesięcy później nowo zawiązana spółka Fiat przejęła fabrykę i projekt pojazdu, zmieniając jego nazwę na Fiat 3 ½ HP. Nadwozie mogło pomieścić jedynie 3 osoby. Łącznie powstały 24 egzemplarze.
Dane techniczne

</doc>
<doc id="1162639" url="https://pl.wikipedia.org/wiki?curid=1162639" title="Front Południowo-Zachodni (II RP)">
Front Południowo-Zachodni (II RP)

Front Południowo-Zachodni - związek operacyjny Wojska Polskiego utworzony rozkazem Wodza Naczelnego gen. Józefa Piłsudskiego z 15 czerwca 1919, scalający Front Śląski i Front Cieszyński, utworzone 22 maja. 19 października przemianowany na Front Śląski.
Historia.
Wraz ze wzrostem napięcia w stosunkach polsko-niemieckich rosło zagrożenie starcia zbrojnego. Potwierdzała to koncentracja wojsk niemieckich koło Torunia i na Górnym Śląsku, szacowana na 300 tysięcy żołnierzy. Polskie Naczelne Dowództwo przewidywało silne uderzenie Reichswehry na Wielkopolskę oraz mniejsze na Warszawę i Suwałki. W związku z tym postanowiono przeciwstawić tym siłom 4 wyższych związków operacyjnych (frontów). Jednymi z nich były Front Śląski i Cieszyński, jednak dowództwo uznało, że pojedynczo są zbyt słabe i scaliło je we Front Południowo-Zachodni i włączyło w skład kilka dodatkowych dywizji.
W przypadku uderzenia niemieckiego jednostki Frontu miały mieć następujące położenie:
W odwodzie znajdowała się 1 Dywizja Strzelców Polskich.
Latem 1919 generałowie niemieccy, Max Hoffmann i Kurt von dem Borne zdecydowali podjąć lokalne uderzenia, mające na celu sprowokowanie strony polskiej do odwetu i tym samym rozpętania wojny polsko-niemieckiej. W nocy z 22 na 23 czerwca Niemcy zaatakowali niewielkimi siłami polską placówkę graniczną nad Liswartą koło Bolesławca i zostali odparci. 24 czerwca artyleria ostrzelała Bolesławiec i Wieruszów, po czym nastąpiło natarcie niemieckie na te miejscowości. Zostali oni powstrzymani przez 1 Pułk Strzelców Bytomskich i odrzuceni na poprzednie pozycje. Kolejne niewielkie incydenty powtarzały się przez lato, przy czym po podpisaniu przez Niemcy traktatu wersalskiego 28 czerwca były one znacznie słabsze.
Ostatecznie do wybuchu wojny nie doszło i stopniowo jednostki były wysyłane na wschód, a Front Śląski został rozwiązany (wraz z resztą frontów) 23 marca 1920.

</doc>
<doc id="1162640" url="https://pl.wikipedia.org/wiki?curid=1162640" title="Karl Grosser">
Karl Grosser

Karl Grosser (ur. 3 listopada 1850 w Kowarach, zm. 10 grudnia 1918 we Wrocławiu) – niemiecki architekt, czynny głównie na Dolnym Śląsku, zwłaszcza we Wrocławiu.
Ukończył architekturę w berlińskiej Akademii Budownictwa. W 1877 zamieszkał na stałe we Wrocławiu, gdzie na początku XX w. był miejskim radcą budowlanym. 
Inne projekty na Dolnym Śląsku.
Grosser był także autorem projektów przebudowy:

</doc>
<doc id="1162642" url="https://pl.wikipedia.org/wiki?curid=1162642" title="Front Śląski">
Front Śląski



</doc>
<doc id="1162644" url="https://pl.wikipedia.org/wiki?curid=1162644" title="Front Cieszyński">
Front Cieszyński



</doc>
<doc id="1162648" url="https://pl.wikipedia.org/wiki?curid=1162648" title="Transport w starożytnym Rzymie">
Transport w starożytnym Rzymie

Transport lądowy.
Rozległość państwa narzucała konieczność korzystania ze środków transportu. Jeśli chodzi o infrastrukturę, Rzymianie uchodzą w historiografii za najlepszych budowniczych dróg i mostów w starożytności.
Najstarszą drogą, na podobieństwo której budowano następne, jest Via Appia. Została tak nazwana w związku z Appiuszem Klaudiuszem Cekusem, którego staraniami została ona zbudowana. Łączyła Rzym z Kapuą.
Budowa dróg.
Solidne wykonanie rozpoczynano od pierwotnego wyznaczenia prostych odcinków, oznaczonych obustronnie bruzdami. Następnie usuwano nadkład glebowy, aż do warstwy skalistej. Na niej warstwami kolejno kładziono:
Całkowita grubość rzymskiej drogi wahała się między 1 – 1,6 m. W niektórych regionach były używane długo po upadku Rzymu - np. w Albanii na początku XX wieku były one jedynymi. O ich niebywałej żywotności poza grubością stanowiła konstrukcja naturalnie pozbywająca się nadmiaru wody (poprzez wyższe usytuowanie centralnej części drogi oraz budowę pobocznych rowów na wodę deszczową). Drogę obustronnie zamykano chodnikami brukowanymi lub wykładano płytkami.
Dodatkowym atutem dla rozwoju transportu była także szeroko rozwinięta sieć dróg, powiększająca się wraz z rozwojem terytorialnym państwa, obejmując w szczytowym momencie kilkadziesiąt tysięcy kilometrów.
Mosty.
Ich budownictwo zapoczątkowane było jeszcze w czasach królewskich. Jednym z pierwszych był pochodzący z VI w. p.n.e. "„pons Sublicius”" czyli „most na palach”, zbudowany na palach drewnianych, na Tybrze w Rzymie. Do słupów kolejnych mostów zastosowano surowiec kamienny. Zapożyczenia od Etrusków metoda łukowa zwiększyła wytrzymałość konstrukcji.
Przełomem było także wykorzystanie cementu, żelaza i ołowiu do scalania konstrukcji. Nawierzchnia mostu była na ogół wykonana z bloków kamiennych. Szerokość jej wahała się od 3 do 19 m. Całość dla podniesienia bezpieczeństwa była wykończona poboczną balustradą. Wyznaczano fragmenty dla ruchu kołowego ("iter") i dla pieszych ("decursoria"). Największym mostem rzymskim był zbudowany na Dunaju most Trajana: szerokość 13 – 19 m i długość 1100 m.
Środki transportu lądowego.
Wozy jednoosiowe (dwukołowe):
Wozy dwuosiowe (czterokołowe):
Rzymianie posiadali także wozy pocztowe, takie jak:
Inne wozy:
Pojazdy niejednokrotnie świadczyły o zasięgu kulturalnym Rzymu. Wpływy w wyglądzie i zastosowaniu wiążą się z ich pochodzeniem.
Lektyka.
Wywodzi się ze Wschodu, skąd na własne potrzeby zaadaptowali ją Grecy. W początkowym okresie wykorzystywano je do przenoszenia rannych.
Przyjmowała formę łoża lub fotela, na czterech niskich nóżkach (umożliwiało to wygodniejsze wsiadanie i wysiadanie). Posiadała cztery kolumienki ze skórzanym baldachimem. W celach zachowania prywatności, zainstalowane były firanki, zapobiegające również ulicznemu kurzowi. Wykonana z drewna i łoziny, wersje luksusowe inkrustowane złotem. Do obsługi wykorzystywano na ogół 6 – 8 niewolników – tragarzy ("lecticarii"). Korzystać z niej mogli wszyscy wolni obywatele Rzymu. Posługiwano się nią głównie na obszarze miasta. Zapewniała duży komfort podróżowania.
Inną grupę stanowiły fotele, tzw. "sella gestoria", przeznaczone do poruszania się wyłącznie w obrębie miasta, noszone przez dwóch "lecticarii". Nosili oni specjalne, rozpoznawalne płaszcze: "paenulae" (czerwone lub brązowe).
Transport wodny.
Śródlądowy.
Wykorzystanie rzek jako szlaku komunikacyjnego wzrastało wraz z powiększaniem się państwa rzymskiego. Największą użyteczność miał Nil, który po 30 roku p.n.e. stał się jedną z rzek państwa. Jako środka transportu używano niewielkich łódek lub tratew. 
Morski.
Jednostki pływające można podzielić na kilka grup, przede wszystkim: kupieckie, wojenne, pirackie.

</doc>
<doc id="1162655" url="https://pl.wikipedia.org/wiki?curid=1162655" title="SRR">
SRR



</doc>
<doc id="1162660" url="https://pl.wikipedia.org/wiki?curid=1162660" title="Bill Monroe">
Bill Monroe

Bill Monroe, właśc. "William Smith Monroe" (ur. 13 września 1911 w Rosine, zm. 9 września 1996) – amerykański muzyk.
Założył zespół Blue Grass Boys (nazwa pochodzi od przydomku stanu Kentucky – "stan błękitnych traw"). Zespół zapoczątkował muzykę bluegrass jako nowy gatunek wywodzący się z country. Przez ponad 60 lat występował jako wokalista, mandolinista i kompozytor. W 1997 został wprowadzony do "Rock and Roll Hall of Fame".
Bill Monroe urodził się na farmie w pobliżu Rosine, w stanie Kentucky, w 1911 roku. Jego matka i jej brat dużo w domu śpiewali i grali na banjo i gitarze, tak że Bill wyrastał wśród ludowej muzyki. Ponieważ był najmłodszy spośród 8-osobowego rodzeństwa, starsi zagospodarowali „lepsze” instrumenty i jemu pozostała mandolina. Monroe wspominał, że starsi bracia wymontowali mu cztery struny, gdyż jego mandolina była za głośna. Mama zmarła gdy miał 10 lat, wychowywał się u wuja, który grał na skrzypcach, akompaniując mu na lokalnych potańcówkach.
W 1929 roku Bill wraz z dwoma braćmi wyjechał do Indiany do pracy w rafinerii. Założyli tam zespół Monroe Brothers, grając gdzie się da. W 1936 roku podpisali kontrakt z RCA Victor, dla której nagrywali przez dwa lata. W 1939 roku Bill wyjechał do Atlanty gdzie powołał do życia Blue Grass Boys, już bez braci w składzie. Początkowo nagrywali typowe utwory, krótkie i w szybkim tempie. Później Monroe zaczął eksperymentować ze składem i sposobem gry. W 1946 i 1947 roku nagrywał z zespołem w Columbia Records. Te nagrania stały się wzorem stylu bluegrass. Kilka z nich stało się klasykami: „Toy Heart”, „Blue Grass Breakdown”, „Molly and Tenbrooks”, „Wicked Path of Sin”, „My Rose of Old Kentucky”, „Little Cabin Home on the Hill”.

</doc>
<doc id="1162664" url="https://pl.wikipedia.org/wiki?curid=1162664" title="Manolito Gafotas">
Manolito Gafotas

Manolito Gafotas (w polskiej wersji językowej Mateuszek) – seria książek dla dzieci hiszpańskiej pisarki Elviry Lindo, której miejscem akcji jest madrycka dzielnica Carabanchel Alto (Górny).
Seria książek składa się na opowiadania dla dzieci i młodzieży, której bohaterem jest Mateuszek Garcia Moreno-niesforny, dziesięcioletni chłopiec. Przeżywa on wiele przygód w domu i szkole. Niestety, niesłychana naiwność często pakuje chłopca w tarapaty.

</doc>
<doc id="1162671" url="https://pl.wikipedia.org/wiki?curid=1162671" title="Abdullah Khan">
Abdullah Khan



</doc>
<doc id="1162672" url="https://pl.wikipedia.org/wiki?curid=1162672" title="MEG">
MEG



</doc>
<doc id="1162677" url="https://pl.wikipedia.org/wiki?curid=1162677" title="Heroes and Thieves">
Heroes and Thieves

Heroes &amp; Thieves – trzeci studyjny album Vanessy Carlton, amerykańskiej piosenkarki i pianistki. Został wydany w 2007 roku, trzy lata po „Harmonium”. Jest to pierwszy album Vanessy wyprodukowany w wytwórni The Inc. Został wyprodukowany przez Irva Gottiego, Lindę Perry i Stephana Jenkinsa.Sama Vanessa uważa, że to jej najlepszy album – jest najbardziej szczery i włożyła w niego najwięcej pracy. "Heroes &amp; Thieves" powstawało dla niej w trudnym okresie – po zerwaniu z chłopakiem, który był jednocześnie producentem. Ich wspólną pracę Vanessa uhonorowała piosenką "My Best".
Ulubioną piosenką Carlton z tego albumu jest "More Than This", opisuje ją jako "emocjonalną balladę, którą zaczęła pisać jako kołysankę do snu dla siebie, przypominającą o tym, co ludzie mogą robić, żeby być szczęśliwymi".
Promocja.
Nowy wizerunek.
Vanessa Calrton mocno zaznaczyła w trakcie promocji płyty, że już nie jest tą samą osobą, która podbiła serca milionów piosenką „A Thousand Miles”. W teledysku do „Nolita Fairytale” niszczy pianino, które przyniosło jej sławę w pierwszym klipie, wyrażając w ten sposób swoją „wolność” i oderwanie się od wizerunku „laski od pianina”.
Single.
Nolita Fairytale.
„Nolita Fairytale” to pierwszy singel z płyty. Podbił serca fanów bajkową atmosferą i niezwykłą szczerością, opowiadającą o tym, czym Vanessa się zajmowała przez ostatnie lata. Nawiązuje do zerwania kontraktu z wytwórnią płytową ("Take away my record deal // Go on, I don’t need it"), przyjaźni ze Stevie Nicks, którą później nazywała swoją „mentorką” ("Well, Stevie knows and I thank her so") i jej życiu na Nowojorskiej Nolicie (Manhattan), gdzie przeprowadziła się po wydaniu "Harmonium".
Singel został wydany 17 sierpnia 2007 roku.
Hands On Me.
„Hands On Me” ma być drugim singlem Heroes &amp; Thieves. Data jego wydania to 19 lutego 2008 roku. Teledysk ma być kręcony w grudniu 2007 roku. "Hands On Me"zostało przez większość fanów uznana za najlepszą piosenkę Vanessy, nie tylko z tego albumu, ale w całej jej karierze. Jest to typowa piosenka o miłości, napisana dla chłopaka Vanessy, Stephena Jenkinsa, przed ich zerwaniem.
Pierwotnym tytułem piosenki było „Put your Hands on Me”, ale został on skrócony ze względu na piosenkę Joss Stone o tym samym tytule.

</doc>
<doc id="1162678" url="https://pl.wikipedia.org/wiki?curid=1162678" title="Meg">
Meg



</doc>
<doc id="1162691" url="https://pl.wikipedia.org/wiki?curid=1162691" title="Asymilaty">
Asymilaty

Asymilaty – produkty fotosyntezy występujące u roślin i innych fotoautotrofów. Powstają one na skutek asymilacji prostych związków nieorganicznych (najczęściej dwutlenek węgla i woda). Do asymilatów zalicza się zarówno bezpośrednie produkty fotosyntezy (triozy), jak i część ich pochodnych. Zwykle są to glukoza, sacharoza i skrobia.

</doc>
<doc id="1162697" url="https://pl.wikipedia.org/wiki?curid=1162697" title="Herb Alwerni">
Herb Alwerni

Herb Alwerni – jeden z symboli miasta Alwernia i gminy Alwernia w postaci herbu.
Wygląd i symbolika.
Herb przedstawia w czerwonej tarczy herbowej srebrny monogram A, na którym wsparta jest czarna krokiew, na niej z kolei srebrna wieża kościelna zwieńczona czarną tzw. latarnią. Po bokach wieży dwa stylizowane srebrne świerki. 
Kościelna wieża symbolizuje kościół przy klasztorze o.o. Bernardynów, założony w 1616, u stóp którego rozwinęła się osada, późniejsze miasto Alwernia. Monogram A to inicjał nazwy miasta. Dwa drzewa iglaste prawdopodobnie nawiązują do okolicznych lasów, bądź też do faktu, że klasztor powstał na karczowisku. Najstarsze godło herbowe Alwerni znane jest z pieczęci z 1845 roku, przedstawiała ona kościół z wieżą między dwoma jodłami.

</doc>
<doc id="1162702" url="https://pl.wikipedia.org/wiki?curid=1162702" title="Bitwa pod Orchomenos (86 p.n.e.)">
Bitwa pod Orchomenos (86 p.n.e.)

Bitwa pod Orchomenos – bitwa między wojskami rzymskimi a armią grecko-pontyjską stoczona w roku 86 p.n.e. w pobliżu Orchomenos w Beocji (Grecja), podczas pierwszej wojny Mitrydatesa z Rzymem.
Armią rzymską dowodził Sulla, wojskami grecko-pontyjskimi – Archelaos, brata króla Pontu Mitrydatesa VI Eupatora.
Po otrzymaniu posiłków, liczących 80 tysięcy żołnierzy, od Mitrydatesa i sprzymierzeńców greckich Archelaos, który poniósł wcześniej wielkie straty podczas bitwy pod Cheroneą, odbudował swoją przewagę liczebną nad Rzymianami. Sulla, odnoszący się z pewnym lekceważeniem do przeciwnika, ale mimo to ostrożny i metodyczny, ponownie, jak pod Cheroneą uciekł się do systemu fortyfikacji polowych, co ułatwiło mu zaatakowanie niezbyt ruchliwego przeciwnika i zadanie mu ostatecznej klęski, dzięki sprawnie przeprowadzonemu manewrowi oskrzydlającemu.
Po tym sukcesie zwycięski Sulla rozpoczął przygotowania do inwazji na Azję Mniejszą.

</doc>
<doc id="1162712" url="https://pl.wikipedia.org/wiki?curid=1162712" title="Wielki Kiniel">
Wielki Kiniel

Wielki Kiniel (ros. "Большой Кинель") – rzeka w Rosji, dopływ Samary. Długość – 437 km, dorzecze 15 200 km². Źródła na zachodnim stoku Wielkiego Syrtu. Zasilanie w wodę – śniegowe, latem mocno malejące. Duża liczba dopływów. Najbardziej znaczące lewe: Mały Kiniel i Kutułuk.
W jej środkowym biegu znajdują się miasta: Bugurusłan, Pochwistniewo i Otradnyj. Miasto Kiniel i osada Ust'-Kinielska przy ujściu Wielkiego Kiniela do Samary, 15 km na wschód od miasta Samary.

</doc>
<doc id="1162713" url="https://pl.wikipedia.org/wiki?curid=1162713" title="Roskilde (stacja kolejowa)">
Roskilde (stacja kolejowa)

Roskilde – stacja kolejowa w Roskilde "(Roskilde Station)", na Zelandii, w Danii. Stacja posiada 4 perony. Jest jedną z ważniejszych stacji kolejowych na Zelandii, przez którą dziennie przejeżdża ok. 25 000 pasażerów.
Historia dworca.
XIX wiek
Budynek stacji kolejowej w Roskilde jest najstarszym zachowanym budynkiem dworcowym na obecnym terytorium Danii. Powstał on już po otwarciu w 1847 r. linii kolejowej Kopenhaga-Roskilde zbudowanej przez Zelandzkie Towarzystwo Kolejowe "(Det sjællandske Jernbaneselskab)". Asymetryczny projekt budynku dworca kolejowego (z jedną wieżą) architekta Meyera został przedstawiony w 1846 r. i odrzucony. W 1847 r. Meyer opracował projekt symetryczny z dwoma wieżami. Został on zaaprobowany i rozpoczęto budowę, którą ukończono w 1848 r. W 1854 r. stacja w Roskilde powiększyła się o wieżę ciśnień (rozebraną w 1985 r.). Rok później, w związku z przedłużeniem linii kolejowej Kopenhaga-Roskilde do Korsør na zachodnim krańcu Zelandii, stacja kolejowa w Roskilde otrzymała budynek spedycji pocztowej. W 1864 r. powiększono liczbę peronów oraz dobudowano dwa dodatkowe budynki po obu stronach dworca, mieszczące magazyn kolejowy i toalety. Oba budynki miały charakter prowizoryczny i zostały rozebrane po kilku latach, a na ich miejscu dokonano w 1869 r. poszerzenia budynku dworca. Budynek dworca został po raz kolejny powiększony w latach 1872-1874, kiedy od strony zachodniej dobudowano otwartą zadaszoną halę służącą pasażerom nowo oddanej do użytku linii Kolei Północno-Zachodniej "(Nordvestbanen)" prowadzącej do Kalundborga. W latach 1892-1893 przebudowano magazyn kolejowy przylegający do dworca. W 1899 r. zadaszono perony 2 i 3, a rok później stacja w Roskilde otrzymała nowoczesną parowozownię i wiadukt dla ruchu pieszego, łączący północną i południową część stacji ponad torami kolejowymi.
XX wiek
W 1902 r. zmieniono wystrój wewnętrzny dworca kolejowego. W latach 1905-1907 wybudowano przejście podziemne dla ruchu pieszego, zastępując w ten sposób wiadukt. Dworzec oświetlany jest elektycznością od 1910/1911 r. W latach 1916-1918 stacja otrzymała nowy magazyn towarowy, a w 1924 i 1935 r. dwie nastawnie. W latach 1935-1936 stacja w Roskilde otrzymała dodatkowy, czwarty peron. Z okazji 100-lecia kolei w Danii budynek dworca przeszedł ponowną renowację w latach 1945-1947, kiedy to do użytku oddano powiększony główny hall, a sam dworzec został uznany za zabytek architektury. W 1970 r. do użytku przekazano centralną wieżę kontrolną. Budynek dworca został poddany ponownej renowacji w 1984 r. według projektu Alfreda Homanna. Otwarto wtedy dworcową kawiarnię i restaurację. Rok później stacja w Roskilde otrzymała wyróżnienie za jakość przeprowadzonej renowacji, Nagrodę Brunela. W 1997 r. dokonano przebudowy przejścia podziemnego, które wyposażono w windy, a w latach 1998-2002 dokonano modernizacji wnętrza (m.in. zamontowano drzwi automatyczne). Dworzec otrzymał również nową kolorową elewację według oryginalnych założeń z poł. XIX w. Od XIX w. dworzec w Roskilde jest ostatnim przystankiem królów i królowych Danii w ich drodze na wieczny spoczynek w katedrze w Roskilde. W listopadzie 2000 r. przywieziono tutaj koleją trumnę ze zwłokami królowej-matki Ingrid, skąd w uroczystym pochodzie z uczestnictwem zagranicznych głów koronowanych, przewieziono ją następnie do katedry.

</doc>
<doc id="1162718" url="https://pl.wikipedia.org/wiki?curid=1162718" title="Burczak">
Burczak

2 miejscowości w Polsce:

</doc>
<doc id="1162719" url="https://pl.wikipedia.org/wiki?curid=1162719" title="Springwurm">
Springwurm



</doc>
<doc id="1162720" url="https://pl.wikipedia.org/wiki?curid=1162720" title="Stollenwurm">
Stollenwurm



</doc>
<doc id="1162721" url="https://pl.wikipedia.org/wiki?curid=1162721" title="Burczak (gmina Wasilków)">
Burczak (gmina Wasilków)

Burczak – osada leśna w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.

</doc>
<doc id="1162722" url="https://pl.wikipedia.org/wiki?curid=1162722" title="Dazzelwurm">
Dazzelwurm



</doc>
<doc id="1162724" url="https://pl.wikipedia.org/wiki?curid=1162724" title="Horodnianka (Horodnianka)">
Horodnianka (Horodnianka)

Horodnianka – kolonia wsi Horodnianka w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="1162725" url="https://pl.wikipedia.org/wiki?curid=1162725" title="Praatzelwurm">
Praatzelwurm



</doc>
<doc id="1162726" url="https://pl.wikipedia.org/wiki?curid=1162726" title="Arassas">
Arassas



</doc>
<doc id="1162728" url="https://pl.wikipedia.org/wiki?curid=1162728" title="Bergstutzen">
Bergstutzen



</doc>
<doc id="1162730" url="https://pl.wikipedia.org/wiki?curid=1162730" title="Höckwurm">
Höckwurm



</doc>
<doc id="1162736" url="https://pl.wikipedia.org/wiki?curid=1162736" title="Nellee Hooper">
Nellee Hooper

Nellee Hooper (ur. 15 marca 1963 w Bristolu) – brytyjski producent muzyczny i kompozytor znany ze współpracy z Björk, No Doubt, Madonną, Gwen Stefani, Garbage, U2, Sneaker Pimps, Soul II Soul oraz Massive Attack. 
Nellee Hooper jest także współtwórcą soundtracku (wraz ze słynnym szkockim kompozytorem Craig Armstrongiem i Mariusem De Vries) do filmu Baz'a Luhrmanna z 1996 roku Romeo i Julia.

</doc>
<doc id="1162737" url="https://pl.wikipedia.org/wiki?curid=1162737" title="Wybory parlamentarne w Rosji w 2007 roku">
Wybory parlamentarne w Rosji w 2007 roku

Wybory parlamentarne w Rosji w 2007 roku odbyły się 2 grudnia. Kandydaci ubiegali się o miejsca w izbie niższej rosyjskiego parlamentu – Dumie Państwowej.
Sondaże przedwyborcze.
Ostatnie przedwyborcze sondaże dawały szansę na przekroczenie siedmioprocentowego progu wyborczego czterem ugrupowaniom – prokremlowskiej Jednej Rosji (62%), komunistom (10–12%), Liberalno-Demokratycznej Partii Rosji (8–9%) oraz Sprawiedliwej Rosji (7%).

</doc>
<doc id="1162738" url="https://pl.wikipedia.org/wiki?curid=1162738" title="Mostek (kolonia w województwie podlaskim)">
Mostek (kolonia w województwie podlaskim)

Mostek – kolonia w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Chrystusa Dobrego Pasterza w Jurowcach.

</doc>
<doc id="1162740" url="https://pl.wikipedia.org/wiki?curid=1162740" title="Mostek (osada leśna w województwie podlaskim)">
Mostek (osada leśna w województwie podlaskim)

Mostek – osada leśna (gajówka) w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.

</doc>
<doc id="1162741" url="https://pl.wikipedia.org/wiki?curid=1162741" title="Ożynnik">
Ożynnik

Ożynnik – kolonia w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zwiastowania Przenajświętszej Bogurodzicy i św. Jana Teologa w Supraślu.

</doc>
<doc id="1162743" url="https://pl.wikipedia.org/wiki?curid=1162743" title="Podkrzemionka">
Podkrzemionka

Podkrzemionka – osada leśna w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.

</doc>
<doc id="1162751" url="https://pl.wikipedia.org/wiki?curid=1162751" title="Zaścianek (województwo podlaskie)">
Zaścianek (województwo podlaskie)

Zaścianek – kolonia w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Chrystusa Dobrego Pasterza w Jurowcach.

</doc>
<doc id="1162752" url="https://pl.wikipedia.org/wiki?curid=1162752" title="Zaścianek (ujednoznacznienie)">
Zaścianek (ujednoznacznienie)



</doc>
<doc id="1162757" url="https://pl.wikipedia.org/wiki?curid=1162757" title="Digital Fine Contrast">
Digital Fine Contrast

DFC (ang. Digital Fine Contrast) – wzmacniająca kontrast technologia firmy LG wykorzystywana w monitorach Flatron. Technologia DFC sprawia, że wyświetlany obraz jest wyraźniejszy, ostrzejszy, jaśniejszy. Zapewnia ponadto mocniejszą, wyrazistszą czerń. Technologia obejmuje 3 jednostki:

</doc>
<doc id="1162758" url="https://pl.wikipedia.org/wiki?curid=1162758" title="Repudiacja długu">
Repudiacja długu

Repudiacja (łac. "repudiatio" - odtrącenie, z "repudium" - odtrącenie, rozwód) – sytuacja, gdy władze publiczne spontanicznie i jednostronnie deklarują odmowę honorowania długów spowodowaną niewypłacalnością co do całości lub części zobowiązań, bez konsultowania tego z wierzycielami.
Ważne jest rozróżnienie pomiędzy wstrzymaniem płatności a repudiacją. Gdy kraj nie jest w stanie obsługiwać długu czyli inaczej spłacać kapitału i odsetek to wstrzymuje płatności. Zjawisko to jest z reguły tymczasowe, aż do uzyskania przez kraj płynności. Repudiacja jest odmową spłacenia długu czyli uznanie go za niebyt.
W praktyce wyraźne przykłady repudiacji są rzadkie, ze względu na trudność w określeniu czy kraj jest niewypłacalny, czy pozbawiony płynności.
Historia pokazała, że głównymi przyczynami repudiacji było wstrzymanie płatności związane z rewolucjami, wojnami i niepokojami społecznymi (rewolucja meksykańska, rewolucja rosyjska, Upadek Imperium osmańskiego), ale również często repudiacja wywoływała te zjawiska (rewolucja październikowa).
Konsekwencje.
Kraje niezdolne do spłacenia długów muszą stawić czoło konsekwencjom repudiacji. Z reguły stosowane są następujące działania wobec dłużnika.

</doc>
<doc id="1162765" url="https://pl.wikipedia.org/wiki?curid=1162765" title="Suchary (pieczywo)">
Suchary (pieczywo)

Suchary – rodzaj pieczywa wykonanego z mąki, wody i soli, czasem z dodatkiem przypraw takich jak kminek.
Dzięki temu, że są tanie, kaloryczne i mogą być przechowywane przez długi czas, są często używane w awaryjnych sytuacjach, kiedy inna żywność nie jest dostępna, zwłaszcza w trakcie długotrwałych ekspedycji badawczych i wypraw militarnych.

</doc>
<doc id="1162789" url="https://pl.wikipedia.org/wiki?curid=1162789" title="Chamois Niortais FC">
Chamois Niortais FC

Chamois Niortais Football Club – francuski klub piłkarski z siedzibą w Niort, założony w 1925 r., obecnie występujący w Ligue 2.
Historia.
Po I wojnie światowej właściciel fabryki skóry z kozic w Niort (jednej z najstarszych we Francji) – Théophile Boinot utworzył pierwszy klub sportowy w tym mieście o nazwie "Amicale Club niortais". Niedługo potem powstała sekcja piłki nożnej nazwana "Étoile sportive niortaise". W 1923 r. wielu graczy zostało wcielonych do armii francuskiej i drużyna przestała istnieć. Gdy w 1925 r. spora część dawnych zawodników wróciła do Niortu, syn Théophile'a Boinota – Charles Boinot, założył pierwszy klub piłkarski w mieście, nazywając go Chamois Niortais Football Club, przyjmując kolory: niebieski i biały, jako barwy klubowe. Chamoiserie to francuska nazwa miejsca, w którym wyrabia się kozie skóry zamszowe, dlatego w logo klubu widnieje kozica stojąca na piłce futbolowej.
Do 1985 r. drużyna występowała pomiędzy piątym, a trzecim poziomem rozgrywkowym. W sezonie 1984/85, wygrywając dwoją grupę Division 3, po raz pierwszy awansowała do Division 2. Spełniając wymagania licencyjne LNF (organizacji zarządzającej wówczas zawodowymi ligami piłkarskimi we Francji), w 1985 r. Chamois Niortais stał się klubem profesjonalnym. W sezonie 1986/87, wygrywając swoją grupę Division 2, uzyskał historyczny awans do Première Division. W najwyższej klasie rozgrywkowej występował zaledwie jeden sezon (1987/88, mecz inauguracyjny rozegrany 18 lipca 1987), gdy po zajęciu 18. miejsca w końcowej tabeli i przegraniu barażowego dwumeczu z SM Caen (1:1 i 0:3), spadł do Division 2. Czas gry w Division 1 był wielkim wydarzeniem dla mieszkańców Niort. 24 października 1987, podczas wygranego 1:0 meczu przeciwko Olympique Marsylia padł rekord frekwencji miejscowego stadionu – 16 715 widzów, a średnia frekwencja wszystkich ligowych spotkań domowych sezonu 1987/88 wyniosła 10 142 osób. W latach 1988–2009 drużyna występowała na drugim, bądź trzecim szczeblu ligowym. W 2009 r. spadła z Championnat National (III ligi) i sezon 2009/10 spędziła w Championnat National 2 (IV lidze), uzyskując jednak błyskawiczny awans do Championnat National. Po dwóch latach spędzonych na tym szczeblu, od sezonu 2012/13 ponownie występuje w Ligue 2.
Od sezonu 1974/75 swoje domowe mecze Chamois Niortais rozgrywa na stadionie Stade René Gaillard (otwarty 3 sierpnia 1974), mogącym obecnie pomieścić 6398 widzów.

</doc>
<doc id="1162790" url="https://pl.wikipedia.org/wiki?curid=1162790" title="Chamois Niortais">
Chamois Niortais



</doc>
<doc id="1162795" url="https://pl.wikipedia.org/wiki?curid=1162795" title="Doktor Paj-Chi-Wo">
Doktor Paj-Chi-Wo

Doktor Paj-Chi-Wo – postać fikcyjna występująca w książce "Akademia pana Kleksa" (1946) autorstwa Jana Brzechwy, chiński uczony i nadworny lekarz cesarza Chin, mistrz i nauczyciel Ambrożego Kleksa. 
Doktor Paj-Chi-Wo poznał pana Kleksa w akademii w Salamance, ofiarował mu swoje sekrety, które później niszczy kukła (Alojzy Kukuryk) zbudowana przez Golarza Filipa. Paj-Chi-Wo podarował też Mateuszowi "czapkę bogdychanów", przy pomocy której Mateusz ucieka przed wilkami zamieniając się w szpaka.
Wzmianki o doktorze Paj-Chi-Wo pojawiają się także w dwóch kolejnych tomach przygód pana Kleksa – "Podróżach Pana Kleksa" (1961) i "Tryumfie Pana Kleksa" (1965). Doktor Paj-Chi-Wo pojawia się też w większości filmów o panu Kleksie: w "Akademii pana Kleksa" oraz "Podróżach pana Kleksa" postać tę kreuje Wiesław Michnikowski, natomiast w filmie "Pan Kleks w kosmosie" w rolę wcielił się Witold Dębicki.
Tło kulturowe.
Doktor Paj-Chi-Wo to w polskiej literaturze jedno z ostatnich ech przedwojennego nurtu chinoiserie, występującego w zachodniej kulturze od ok. XVIII w. W nurcie tym Chiny idealizowano jako krainę mędrców, w której ceni się ludzi za ich talenty i pracowitość, a nie za bogactwo czy urodzenie.
Przykładowo w rozdziale "Niezwykła opowieść Mateusza" z "Akademii pana Kleksa" król proponuje doktorowi Paj-Chi-Wo wielkie bogactwa za uleczenie chorego syna. Oferuje mu nawet pomnik. „"Najjaśniejszy panie i sprawiedliwy władco (...) zachowaj klejnoty swoje dla ubogich tego kraju, niegodzien jestem również pomnika, albowiem w mojej ojczyźnie pomniki stawia się tylko poetom"” – odpowiada doktor, mijając się z prawdą, bo w Chinach nie było zwyczaju stawiania pomników, a wielkie postaci – nie tylko poetów – upamiętniano bramami pailou.

</doc>
<doc id="1162796" url="https://pl.wikipedia.org/wiki?curid=1162796" title="Dławica">
Dławica



</doc>
<doc id="1162802" url="https://pl.wikipedia.org/wiki?curid=1162802" title="Didier Auriol">
Didier Auriol

Didier Auriol (ur. 18 sierpnia 1958 w Montpellier) – francuski kierowca rajdowy. W swojej karierze był członkiem takich zespołów jak: Ford, Lancia, Toyota, Subaru, Mitsubishi, SEAT, Peugeot, Škoda. W mistrzostwach świata jeździł z takimi pilotami jak: Bernard Occelli i Denis Giraudet.
Swoją karierę rajdową Auriol rozpoczął 1979 roku, a jego pierwszym samochodem była Simca 1000. W maju 1984 roku zadebiutował w Rajdowych Mistrzostwach Świata jadąc samochodem Renault 5 Turbo. Z debiutanckiego Rajdu Korsyki wycofał się z powodu awarii turbosprężarki. W kwietniu 1985 roku podczas Rajdu Korsyki 1988 po raz pierwszy w karierze stanął na podium w rajdzie mistrzostw świata i jednocześnie odniósł swoje pierwsze zwycięstwo. W 1994 roku jadąc Toyotą Celiką 4WD wywalczył swój jedyny tytuł mistrza świata w karierze. Wcześniej, w 1990 roku, został wicemistrzem świata. Czterokrotnie w latach 1991, 1992, 1993 i 1999 zajmował 3. miejsce w mistrzostwach świata. Trzykrotnie był też rajdowym mistrzem Francji. W latach 1993, 1994, 1996 i 1999 czterokrotnie wygrał Race of Champions.
W swojej karierze Auriol wygrał łącznie 20 rajdów w mistrzostwach świata. 53 razy w swojej karierze stawał na podium w rajdach mistrzostw świata. Zdobył w nich 747 punktów. Wygrał 554 odcinki specjalne.
Kariera.
Początki.
Auriol urodził się w Montpellier. Po ukończeniu szkoły średniej pracował jako kierowca karetki pogotowia. W 1979 roku w wieku 21 lat zadebiutował w rajdach jadąc samochodem Simca 1000. W kolejnych latach jeździł samochodem Renault 5 Turbo w mistrzostwach Francji. W maju 1984 zadebiutował w mistrzostwach świata. Jadąc Renault 5 Turbo z pilotem Bernardem Ocellim wystartował w Rajdzie Korsyki. Wycofał się z niego na 4. odcinku specjalnym z powodu awarii turbosprężarki. Rok później ponownie wystartował w Rajdzie Korsyki. Nie ukończył go wycofując się z rywalizacji na 9. odcinku specjalnym na skutek awarii układu elektrycznego. W tym samym roku po raz pierwszy stanął na podium w rajdzie o mistrzostwo Francji. Był drugi w Rajdzie Touquet. Zajął także drugie miejsce w Rajdzie du Var, rozgrywanym w ramach mistrzostw Europy.
W 1986 roku Auriol rozpoczął starty nowym samochodem, MG Metro 6R4. Jadąc nim wywalczył swój pierwszy w karierze tytuł mistrza Francji. W tym samym roku po raz trzeci wystartował w Rajdzie Korsyki i po raz trzeci nie ukończył go. Powodem wycofania się Auriola był wyciek oleju. W 1986 roku dwukrotnie stanął na podium w mistrzostwach Europy. Zwyciężył w Rajdzie Antibes i był drugi w rajdzie Tour de France Automobiles, w którym startował Mercedesem 190E 2.3 16V.
1987-1988: Ford.
W 1987 roku Auriol został członkiem zespołu Ford France i rozpoczął w nim starty samochodem Ford Sierra RS Cosworth. W styczniu pojechał w nim w Rajdzie Monte Carlo, jednak nie ukończył go. W maju po raz czwarty w karierze wystartował w Rajdzie Korsyki. Zajmując w nim 8. miejsce zdobył swoje pierwsze 3 punkty w mistrzostwach świata w karierze. 14. odcinek specjalnym tego rajdu był też pierwszym wygranym odcinkiem Auriola w mistrzostwach świata. W październiku Auriol wziął udział w Rajdzie San Remo. Zajął w nim 4. pozycję tracąc do trzeciego Jeana Ragnottiego 1:18 minuty. W 1987 roku Auriol startował również w rajdach o mistrzostwo Europy. Był pierwszy w Rajdzie Alpin-Behra i Rajdzie du Var oraz drugi w Rajdzie Antibes. Wywalczył także swoje drugie w karierze mistrzostwo Francji.
Pierwszym rajdem mistrzostw świata 1988, w którym Auriol wystartował był Rajd Portugalii. Na 16. odcinku specjalnym wycofał się z powodu uszkodzenia tylnej osi Forda. Następnie w maju wystartował w Rajdzie Korsyki. Dojechał w nim do mety na 1. miejscu przed Yvesem Loubetem i Brunem Saby'ego odnosząc tym samym swoje pierwsze w karierze zwycięstwo w mistrzostwach świata. W sierpniu wystartował w Rajdzie Finlandii. Stanął w nim na podium zajmując 3. miejsce. Do zwycięzcy Markku Aléna stracił 9:46 minuty. W sezonie 1988 Auriol wziął udział w jeszcze jednym rajdzie mistrzostw świata. Na 10. odcinku specjalnym Rajdu San Remo miał wypadek i wycofał się z niego. W 1988 roku Auriol startował również w rajdach mistrzostw Europy. Wygrał dwa z nich: Rajd Mont-Blanc i Rajd du Var. Zwyciężył także w mistrzostwach Francji. Tytuł ten zdobył po raz trzeci z rzędu.
1989-1992: Lancia.
Przed sezonem 1989 Auriol został członkiem zespołu Lancii, w którym stał się drugim kierowcą obok Włocha Massima Biasiona. Swój debiut w Lancii zaliczył w styczniu w Rajdzie Monte Carlo. Rajd ten został zdominowany przez kierowców Lancii, którzy zajęli całe podium. Pierwsze miejsce zajął Biasion, drugie Auriol, a trzecie Bruno Saby. Na przełomie lutego i marca Auriol wystartował w Rajdzie Portugalii. Nie ukończył go na skutek awarii sprzęgła na 28. odcinku specjalnym. W kwietniu Auriol wygrał swój drugi rajd mistrzostw świata w karierze. Był pierwszy w Rajdzie Korsyki wyprzedzając o 1:57 minuty François Chatriota i o 3:50 minuty Juhę Kankkunena. W kolejnym rajdzie, Rajdzie Grecji, Auriol ponownie stanął na podium. Był drugi ze stratą 1:58 do zwycięzcy Massima Biasiona. W sezonie 1989 wystartował jeszcze w dwóch rajdach, Rajdzie Finlandii i Rajdzie San Remo, jednak obu nie ukończył na skutek wypadku. W sezonie 1989 zdobył 50 punktów i był piąty w klasyfikacji generalnej mistrzostw świata.
Sezon 1990 Auriol rozpoczął od startu w Rajdzie Monte Carlo. Zwyciężył w nim po raz pierwszy w karierze, a na metę rajdu przyjechał 52 sekundy przed Carlosem Sainzem i 3:39 minuty przed Massimem Biasionem. W marcowym Rajdzie Portugalii na podium stanęli trzej kierowcy Lancii. Auriol był drugi za Biasionem, a trzecią pozycję zajął Kankkunen. W maju 1990 Auriol odniósł drugie zwycięstwo w sezonie. W Rajdzie Korsyki wyprzedził o 36 sekund Carlosa Sainza i o 3:49 minuty François Chatriota. Czerwcowego Rajdu Grecji Auriol nie ukończył. Wycofał się na 29. odcinku specjalnym z powodu uszkodzenia miski olejowej. W lipcu Auriol stanął na podium w Rajdzie Argentyny. Przegrał w nim jedynie z Massimem Biasionem i Carlosem Sainzem. Dwóch kolejnych rajdów francuski kierowca nie ukończył. Wycofał się zarówno z Rajdu Finlandii, jak i Rajdu Australii. Natomiast w październiku do ostatniego odcinka specjalnego walczył o zwycięstwo w Rajdzie San Remo i ostatecznie go wygrał. Przyjechał na metę 45 sekund przed Juhą Kankkunenem i 1:45 minuty przed Carlosem Sainzem. W ostatnim rajdzie sezonu, Rajdzie Wielkiej Brytanii, Auriol był piąty. Wywalczył tym samym wicemistrzostwo świata. Zdobył 95 punktów, o 45 mniej niż mistrz świata Carlos Sainz.
W sezonie 1991 Auriol startował Lancią Deltą HF Integrale w prywatnym zespole Jolly Club. Pierwszych zawodów w nowym sezonie nie ukończył. Wycofał się na 6. odcinku specjalnym Rajdu Monte Carlo z powodu awarii silnika. W lutowym Rajdzie Szwecji przyjechał na metę na 9. pozycji. Swoje pierwsze podium w sezonie 1991 Auriol zaliczył w trzecim rajdzie sezonu, marcowym Rajdzie Portugalii. Był w nim drugi, a do zwycięzcy Sainza stracił 47 sekund. 1 maja 1991 ponownie stanął na podium. Zajął wówczas 2. miejsce w Rajdzie Korsyki tracąc 1:05 minuty do Carlosa Sainza. W czerwcu wystartował w Rajdzie Grecji i był w nim czwarty. W drugiej połowie czerwca wziął udział w Rajdzie Nowej Zelandii. Walczył w nim o zwycięstwo z Sainzem. Nowozelandzki rajd wygrał Sainz, a Auriol zajął 2. miejsce ze stratą 1:15 minuty. Lipcowy Rajd Argentyny ponownie wygrał Sainz, a Auriol zajął w nim 3. pozycję tracąc do Hiszpana 1:05 minuty. W sierpniu Auriol zajął 2. pozycję w Rajdzie Finlandii. Do zwycięzcy Juhy Kankkunena stracił 56 sekund. Wrześniowego Rajdu Australii nie ukończył. Wycofał się na 30. odcinku specjalnym z powodu awarii silnika Lancii. W październiku 1991 Auriol odniósł swoje jedyne zwycięstwo w sezonie, a także szóste w karierze. W Rajdzie Włoch wyprzedził o 2:50 minuty drugiego Massima Biasiona i o 6:41 minuty trzeciego Daria Cerrato. W ostatnim rajdzie sezonu, Rajdzie Wielkiej Brytanii, Auriol był dwunasty. W sezonie 1991 zajął w klasyfikacji generalnej 3. miejsce za Kankkunenem i Sainzem. Zdobył 101 punktów.
Sezon 1992 Auriol rozpoczął od zwycięstwa w Rajdzie Monte Carlo, w którym wyprzedził Carlosa Sainza o 2:05 minuty i Juhę Kankkunena o 2:57 minuty. W marcu wystartował w Rajdzie Portugalii, jednak nie ukończył go na skutek awarii silnika na 3. odcinku specjalnym. Od maja do września Auriol zwyciężył w pięciu kolejnych rajdach mistrzostw świata, w których startował, a także w odbywającym się w ramach mistrzostw Europy, Rajdzie Costa Smeralda. W majowym Rajdzie Korsyki wyprzedził dwóch rodaków, François Delecoura i Philippe’a Bugalskiego, a w Rajdzie Grecji stanął na podium obok Juhy Kankkunena i Massima Biasiona. W lipcowym Rajdzie Argentyny wygrał z drugim Sainzem o 2:18 minuty, a z trzecim Gustavem Trellesem o 14:05 minuty. W sierpniowym Rajdzie Finlandii wyprzedzając o 40 sekund Kankkunena i 1:59 minuty Markku Aléna, Auriol został drugim kierowcą spoza Skandynawii po Carlosie Sainzu, który zwyciężył w fińskim rajdzie. Auriol wygrał także wrześniowy Rajd Australii. W czterech ostatnich rajdach sezonu (nie startował w Rajdzie Wybrzeża Kości Słoniowej) zdobył tylko jeden punkt. Nie ukończył Rajdu San Remo (z powodu wypadku) i Rajdu Wielkiej Brytanii (z powodu awarii silnika), a w Rajdzie Katalonii był dziesiąty. Słabe wyniki w końcówce sezonu spowodowały, iż Auriol, mimo wygrania sześciu rajdów, zajął 3. miejsce w klasyfikacji generalnej mistrzostw świata. Zdobył 121 punktów, o 22 mniej niż mistrz Carlos Sainz i o 13 mniej niż wicemistrz Juha Kankkunen.
1993-1995: Toyota.
Przed sezonem 1993 Auriol opuścił zespół Lancii i przeszedł do zespołu Toyoty. Stał się w nim drugim kierowcą obok Fina Juhy Kankkunena. Swój debiut w zespole Toyoty zaliczył w styczniu 1993. Jadąc Toyotą Celiką Turbo 4WD odniósł zwycięstwo, do ostatniego odcinka specjalnego walcząc o zwycięstwo z rodakiem François Delecourem. Ostatecznie wyprzedził go o 15 sekund. W lutym 1993 Auriol nie ukończył Rajdu Szwecji. W maju po raz drugi w sezonie stanął na podium. W Rajdzie Korsyki był drugi. Do zwycięzcy Delecoura stracił 1:02 minuty. Swojego czwartego startu w sezonie, Rajdu Grecji, Auriol nie ukończył. Powodem jego wycofania się na 9. odcinku specjalnym była awaria silnika. W kolejnych trzech rajdach Auriol stawał na podium. Był trzeci w Rajdzie Argentyny (przegrał z Kankkunenem i Massimem Biasionem, w Rajdzie Nowej Zelandii (przegrał z Colinem McRae i Delecourem), a także w Rajdzie Finlandii (przegrał z Kankkunenem i Arim Vatanenem). Wrześniowego Rajdu Australii Auriol nie ukończył z powodu awarii silnika na 7. odcinku specjalnym. W listopadzie Auriol walczył o zwycięstwo z Delecourem w Rajdzie Katalonii, ale ostatecznie przegrał z nim o minutę i zajął 2. pozycję. W ostatnim rajdzie sezonu, Rajdzie Wielkiej Brytanii, Auriol zajął szóstą pozycję. W sezonie 1993 Auriol zajął 3. pozycję w klasyfikacji generalnej zdobywając 92 punkty. Przegrał z Juhą Kankkunenem i François Delecourem.
Sezon 1994 Auriol rozpoczął od startu w styczniowym Rajdzie Monte Carlo. Nie ukończył go, gdyż na 5. odcinku specjalnym uległ wypadkowi. W marcu, w Rajdzie Portugalii, stanął na podium. Był drugi i przegrał o 40 sekund z Juhą Kankkunenem. Następnie w Rajdzie Safari Auriol był trzeci, za Kenijczykiem Ianem Duncanem i Japończykiem Kenjiro Shinozuką. W maju Francuz odniósł pierwsze zwycięstwo w sezonie. Po raz piąty w swojej karierze wygrał Rajd Korsyki, w którym wyprzedził 1:01 minuty Carlosa Sainza i o 2:11 minuty Andreę Aghiniego. Kolejnego rajdu, Rajdu Grecji, Auriol nie ukończył. Na 18. odcinku specjalnym w Toyocie doszło do awarii silnika. Na przełomie czerwca i lipca Auriol wygrał swoje drugie zawody w sezonie. Na mecie Rajdu Argentyny wyprzedził Carlosa Sainza o 6 sekund oraz o 6:40 minuty Ariego Vatanena. W lipcu Auriol był piąty w Rajdzie Nowej Zelandii, a w sierpniu zajął 2. miejsce w Rajdzie Finlandii, w którym przegrał jedynie z Finem Tommim Mäkinenem (o 22 sekundy). W październiku Auriol wygrał Rajd San Remo. Na metę rajdu przyjechał o 21 sekund przed Sainzem i 47 sekund przed Massimem Biasionem. Przed ostatnim rajdem sezonu, Rajdem Wielkiej Brytanii Auriol miał w klasyfikacji generalnej przewagę 11 punktów nad drugim Sainzem. W rajdzie tym Auriol przyjechał na 6. pozycji, podczas gdy Sainz miał wypadek na 24. odcinku specjalnym i wycofał się z rajdu. Dzięki takim rezultatom Auriol wywalczył mistrzostwo świata. W sezonie 1994 zdobył 116 punktów, o 17 więcej niż Sainz.
W sezonie 1995 Auriol startował nowym samochodem przygotowanym przez Toyotę, Toyotą Celiką GT-Four. Swój pierwszy start tym samochodem zaliczył w styczniu w Rajdzie Monte Carlo. Nie ukończył go jednak na skutek urwania koła na 16. odcinku specjalnym. Następnie Auriol wystartował w Rajdzie Szwecji i Rajdzie Portugalii. W obu tych rajdach zajął 5. pozycję. W majowym Rajdzie Korsyki Auriol wystartował z nowym pilotem. Bernarda Occellego zastąpił Denis Giraudet. Z Giraudetem Auriol walczył o zwycięstwo do ostatniego odcinka specjalnego. Ostatecznie wygrał korsykański rajd z przewagą 15 sekund nad François Delecourem i 57 sekund nad Andreą Aghinim. W lipcu, w Rajdzie Nowej Zelandii, załoga Auriol-Giraudet ponownie stanęła na podium. Zajęli oni 2. miejsce ze stratą 44 sekund do Colina McRae i Dereka Ringera. Następnego rajdu, wrześniowego Rajdu Australii, Auriol nie ukończył. Na 12. odcinku specjalnym uległ wypadkowi. W październikowym Rajdzie Katalonii Auriol był czwarty. Jednak po zakończeniu rajdu został zdyskwalifikowany za nieprzepisową turbosprężarkę. Na koniec sezonu FIA zbadała jeszcze raz samochody Toyoty i uznała, że przez część sezonu Toyota używała niezgodnych z przepisami turbosprężarek. Zespół został zdyskwalifikowany, a wyniki końcowe sezonu 1995 zostały anulowane.
1996-1999.
Po dyskwalifikacji zespołu Toyoty Auriol odszedł z tego zespołu. W lutym został zatrudniony przez zespół Subaru i za kierownicą Subaru Imprezy 555 wystartował w Rajdzie Szwecji. Zajął w nim 10. miejsce. Od czasu Rajdu Szwecji do października nie startował w mistrzostwach świata. Dopiero w październiku zgłosił się po niego zespół Mitsubishi. W Rajdzie San Remo Auriol wystartował samochodem Mitsubishi Lancer Evo III i zajął w nim 8. miejsce.
Sezon 1997 Auriol rozpoczął od startu Fordem Focusem RS Cosworth w prywatnym zespole R.A.S. Sport. W styczniowym Rajdzie Monte Carlo przejechał 10 odcinków specjalnych i był zmuszony wycofać się z niego na skutek awarii skrzyni biegów. W maju Auriol wziął udział w Rajdzie Argentyny. Pojechał w nim Toyotą Celiką GT-Four w zespole H.F. Grifone SRL. W rajdzie tym zajął 5. miejsce. W sierpniu 1997 Auriol wrócił do zespołu Toyoty i w tym samym miesiącu wystartował Toyotą Corollą WRC w Rajdzie Finlandii 1997. Zajął w nim 8. miejsce. Następnie nie ukończył Rajdu Indonezji z powodu awarii układu elektrycznego oraz był ósmy w Rajdzie San Remo. W Rajdzie Australii po raz pierwszy w sezonie stanął na podium. Był trzeci za Colinem McRae i Tommim Mäkinenem. Natomiast w ostatnim rajdzie sezonu, Rajdzie Wielkiej Brytanii uległ wypadkowi i nie ukończył go.
W pierwszym rajdzie sezonu 1998, styczniowym Rajdzie Monte Carlo, Auriol zajął 14. pozycję. Następnie był szósty w Rajdzie Szwecji oraz czwarty w Rajdzie Safari. Nie ukończył natomiast marcowego Rajdu Portugalii na skutek awarii skrzyni biegów. W kwietniowym Rajdzie Katalonii Auriol dominował. Na 2. odcinku specjalnym objął prowadzenie i następnie wygrał 9 z 19 odcinków specjalnych. Odniósł zwycięstwo w tym rajdzie z przewagą 53,4 sekundy nad Freddy'm Loixem i 1:09,4 minuty nad Tommim Mäkinenem. W Rajdzie Francji Auriol był szósty, a z Rajdu Argentyny wyeliminowała go awaria silnika. W czerwcowym Rajdzie Grecji objął prowadzenie na 11. odcinku specjalnym, jednak na przedostatnim odcinku uszkodził pompę paliwa i ostatecznie zajął 2. miejsce w klasyfikacji rajdu, o 20 sekund za Colinem McRae. W Rajdzie Nowej Zelandii Auriol także był drugi. Przegrał jedynie z Carlosem Sainzem o 4,1 sekundy. W sierpniu Auriol zajął 4. pozycję w Rajdzie Finlandii, a w październikowym Rajdzie San Remo miał wypadek i był zmuszony wycofać się z rywalizacji. W listopadzie Auriol stanął na podium Rajdzie Australii. Był trzeci za Tommim Mäkinenem i Carlosem Sainzem. Ostatniego rajdu sezonu, Rajdu Wielkiej Brytanii, Francuz nie ukończył na skutek awarii sprzęgła. W sezonie 1998 Auriol zajął 5. miejsce w mistrzostwach świata. Zdobył 34 punkty.
Sezon 1999 rozpoczął się od Rajdu Monte Carlo. Auriol zajął w nim 3. miejsce przegrywając z Tommim Mäkinenem i Juhą Kankkunenem. W lutym był czwarty w Rajdzie Szwecji, do podium (trzeciego w klasyfikacji Thomasa Rådströma) stracił 2,5 sekundy. W odbywającym się pod koniec lutego Rajdzie Safari Auriol po raz drugi w sezonie stanął na podium. Był drugi, a do zwycięzcy Colina McRae stracił ponad 14 minut. W marcowym Rajdzie Portugalii Auriol był trzeci za Colinem McRae i Carlosem Sainzem, a w kwietniowym Rajdzie Katalonii zajął 2. pozycję i przegrał jedynie z Philippe'm Bugalskim. W majowym Rajdzie Korsyki zajął 5. lokatę, a w odbywającym się w tym samym miesiącu Rajdzie Argentyny był trzeci. Z kolei czerwcowego Rajdu Grecji nie ukończył na skutek uszkodzenia zawieszenia. W lipcu był czwarty w Rajdzie Nowej Zelandii. W sierpniu Auriol nie dojechał do mety Rajdu Finlandii na skutek problemów z samochodem. Jednak zwyciężył na superoesie, dzięki czemu zdobył dodatkowe 3 punkty do klasyfikacji mistrzostw świata. We wrześniowym Rajdzie Chin Auriol objął prowadzenie na 14. odcinku specjalnym i ostatecznie wygrał ten rajd z przewagą 55,8 sekundy nad Richardem Burnsem oraz 2:19,4 minuty nad Carlosem Sainzem. Z kolei w październiku zajął 3. miejsce w Rajdzie San Remo. Przegrał w nim jedynie z Tommim Mäkinenem i Gillesem Panizzim. Dzięki zwycięstwu w Rajdzie San Remo Mäkinen został liderem mistrzostw świata z 6 punktami przewagi nad Auriolem. W listopadzie 1999 odbył się przedostatni rajd sezonu, Rajd Australii. Na 6. odcinku specjalnym Auriol uderzył w drzewo i na skutek uszkodzeń radiatora wycofał się z rajdu. Mäkinen ukończył rajd na bezpiecznej 3. pozycji, która zagwarantowała mu zdobycie czwartego z rzędu tytułu mistrza świata na jeden rajd przed końcem sezonu (Mäkinen miał wówczas 10 punktów przewagi, ale więcej zwycięstw od Auriola). Ostatniego rajdu sezonu, Rajdu Wielkiej Brytanii, Auriol nie ukończył z powodu uszkodzenia zawieszenia. Ostatecznie zakończył sezon na 3. miejscu w mistrzostwach świata.
2000-2001: SEAT i Peugeot.
Po sezonie 1999 zespół Toyoty wycofał się ze startów w mistrzostwach świata. Auriol podpisał więc kontrakt z zespołem SEAT'a. Swój debiut w zespole SEAT'a Auriol zanotował w styczniu 2000, w Rajdzie Monte Carlo. Pojechał w nim samochodem SEAT Córdoba WRC, jednak na 14. odcinku specjalnym wycofał się z powodu awarii silnika. W odbywającym się w lutym Rajdzie Szwecji Auriol zajął 10. pozycję. W trzecim rajdzie sezonu, Rajdzie Safari, Auriol stanął na podium, zdobywając tym samym swoje jedyne punkty w sezonie. W Rajdzie Safari przegrał jedynie z Richardem Burnsem i Juhą Kankkunenem. Kolejne starty były jednak dla Auriola nieudane. W Rajdzie Portugalii był dziesiąty, a w Rajdzie Katalonii trzynasty. Następnie nie ukończył Rajdu Argentyny (awaria sprzęgła), Rajdu Grecji (problemy z mechaniką) i Rajdu Nowej Zelandii (wypadek). W Rajdzie Finlandii zajął 11. pozycję, a Rajdu Cypru nie ukończył. W ostatnich czterech rajdach sezonu dwukrotnie był ósmy (w Rajdzie Korsyki i Rajdzie Australii) oraz siedemnasty w Rajdzie San Remo i dziewiąty w Rajdzie Wielkiej Brytanii.
Przed sezonem 2001, w grudniu 2000, Auriol podpisał kontrakt z zespołem Peugeota. Zastąpił w nim odchodzącego do Forda, rodaka François Delecoura. W styczniu 2001 Auriol zadebiutował w zespole Peugeota. Na 3. odcinku specjalnym w wyniku wypadku stracił koło w swoim Peugeocie 206 WRC i wycofał się z rajdu. W lutym nie ukończył Rajdu Szwecji z powodu awarii skrzyni biegów. Natomiast w marcowym Rajdzie Portugalii zajął 8. miejsce. W drugiej połowie marca wystartował w Rajdzie Katalonii i wygrał go z przewagą 23,2 sekundy nad Gillesem Panizzim i 1:01,4 minuty nad Tommim Mäkinenem. Jednak kolejnych pięciu rajdów Auriol nie ukończył. Z Rajdu Argentyny wyeliminowała go awaria zawieszenia, z Rajdu Cypru – przegrzany silnik, a z Rajdu Grecji – awaria sprzęgła. W Rajdzie Safari Francuz miał wypadek, a w Rajdzie Finlandii uszkodził zawieszenie. We wrześniu Auriol zajął 6. pozycję w Rajdzie Nowej Zelandii. W lipcu Auriol zajął 3. miejsce w Rajdzie San Remo za Gillesem Panizzim i Sébastienem Loebem. 3. miejsce zajął również w Rajdzie Korsyki (za Jesúsem Purasem i Gillesem Panizzim) oraz w Rajdzie Australii (za Marcusem Grönholmem i Richardem Burnsem). W ostatnim rajdzie sezonu 2001, Rajdzie Wielkiej Brytanii Auriol zajął 7. miejsce. W sezonie 2001 zajął 7. miejsce w klasyfikacji generalnej mistrzostw świata. Zdobył 23 punkty.
Od 2002.
Po sezonie 2001 Auriol odszedł z zespołu Peugeota. W styczniu 2002 wystartował prywatną Toyotą Corollą WRC Rajdzie Monte Carlo. Nie ukończył go jednak na skutek awarii silnika na 3. odcinku specjalnym. Rajd Monte Carlo był zarazem jedynym startem Auriola w mistrzostwach świata w sezonie 2002. W 2002 roku wystartował jeszcze w Rajdzie Portugalii, który wygrał z przewagą 2:34 minuty nad drugim Andreą Aghinim.
Przed sezonem 2003 zespół Škody ogłosił, iż ich nowym zawodnikiem zostanie Didier Auriol. Swój debiut w zespole Škody Auriol zaliczył w styczniowym Rajdzie Monte Carlo. Jadąc Škodą Octavią WRC zajął w nim 9. miejsce. Następnie Auriol dojechał na 18. pozycji w Rajdzie Szwecji, a Rajdu Turcji nie ukończył z powodu awarii silnika. W kwietniu zdobył swoje pierwsze punkty w sezonie 2003. Zajął wówczas 8. miejsce w Rajdzie Nowej Zelandii. W kolejnym rajdzie, majowym Rajdzie Argentyny, Auriol także przyjechał na punktowanej pozycji. Był szósty i zdobył 3 punkty w mistrzostwach świata. Rajd Argentyny był zarazem ostatnim w sezonie, w którym Auriol uzyskał punkty. W Rajdzie Grecji był dziewiąty. Następnie nie ukończył trzech kolejnych zawodów – Rajdu Cypru (awaria alternatora), Rajdu Niemiec (awaria silnika) i Rajdu Finlandii (ból ramienia). Od Rajdu Niemiec startował Škodą Fabią WRC. W Rajdzie Australii i Rajdzie San Remo przyjechał na 12. pozycji. Z Rajdu Korsyki wyeliminowała go awaria układu elektrycznego, a z Rajdu Katalonii – awaria sprzęgła. Ostatni rajd sezonu, Rajd Wielkiej Brytanii, Auriol ukończył na 11. lokacie.
Po sezonie 2003 Auriol odszedł z zespołu Škody. Do mistrzostw świata powrócił w sezonie 2005, gdy wystartował w Rajdzie Monte Carlo Peugeotem 206 WRC. Rajdu tego nie ukończył z powodu awarii silnika na 8. odcinku specjalnym. W 2008 roku wystartował samochodem Fiat Abarth Grande Punto S2000 w trzech rajdach cyklu Intercontinental Rally Challenge. Żadnego z nich (Rajdu Portugalii, Rajdu Rosji i Rajdu San Remo) nie ukończył. W 2009 roku pojechał w Rajdzie Monte Carlo w tamach Intercontinental Rally Challenge. Nie ukończył go na skutek uszkodzenia koła.
W latach 2010-2013 Auriol startował w zawodach rajdowych legend. W marcu 2014 wziął udział w Rajdzie El Corte Inglés. Jadąc samochodem Citroën Xsara WRC wygrał go.
Życie prywatne.
Didier Auriol jest mężem Diany. Ma z nią dwoje dzieci, syna Robina (ur. 1987) i córkę Diane (ur. 1994). Mieszka z rodziną w mieście Millau. Po zakończeniu kariery w mistrzostwach świata w 2005 roku zaczął inwestowanie w hotelarstwo. Jest między innymi współwłaścicielem resortu Domaine de Saint-Estève w Millau.

</doc>
<doc id="1162803" url="https://pl.wikipedia.org/wiki?curid=1162803" title="Stichting Betaald Voetbal Vitesse">
Stichting Betaald Voetbal Vitesse



</doc>
<doc id="1162812" url="https://pl.wikipedia.org/wiki?curid=1162812" title="Angina Plauta i Vincenta">
Angina Plauta i Vincenta



</doc>
<doc id="1162814" url="https://pl.wikipedia.org/wiki?curid=1162814" title="Angina (ujednoznacznienie)">
Angina (ujednoznacznienie)

Łacińskie słowo "angina" oznacza bolesny ucisk i może dotyczyć:

</doc>
<doc id="1162816" url="https://pl.wikipedia.org/wiki?curid=1162816" title="Ministrowie rozwoju międzynarodowego Wielkiej Brytanii">
Ministrowie rozwoju międzynarodowego Wielkiej Brytanii

Minister ds. rozwoju międzynarodowego (en. "Secretary of State for International Development") jest brytyjskim urzędnikiem stojącym na czele departamentu rozwoju międzynarodowego, który zajmuje się pomocą rozwojową ze strony Wielkiej Brytanii dla innych krajów, zwłaszcza państw Trzeciego Świata. Swoją obecną nazwę departament nosi od 1997 r. Powstał on w 1964 r. jako ministerstwo rozwoju zamorskiego. W 1970 r. zostało połączone z Foreign Office, gdzie dotychczasowy kierownik ministerstwa rozwoju zamorskiego posiadał rangę ministra stanu. Dopiero w 1997 r. ministerstwo stało się na powrót samodzielne i uzyskało obecną nazwę.

</doc>
<doc id="1162817" url="https://pl.wikipedia.org/wiki?curid=1162817" title="Statystyki Chelsea F.C.">
Statystyki Chelsea F.C.



</doc>
<doc id="1162818" url="https://pl.wikipedia.org/wiki?curid=1162818" title="Pietrasanta (stacja kolejowa)">
Pietrasanta (stacja kolejowa)

Pietrasanta (włoski: "Stazione di Pietrasanta") – stacja kolejowa w Pietrasanta, w regionie Toskania, we Włoszech. Stacja posiada 2 perony.

</doc>
<doc id="1162819" url="https://pl.wikipedia.org/wiki?curid=1162819" title="Jahan">
Jahan



</doc>
<doc id="1162821" url="https://pl.wikipedia.org/wiki?curid=1162821" title="Okręg wyborczy Paisley South">
Okręg wyborczy Paisley South

Okręg wyborczy Paisley South powstał w 1983 r. i wysyłał do brytyjskiej Izby Gmin jednego deputowanego wybieranego w ordynacji większościowej. Okręg został zniesiony w 2005 r.

</doc>
<doc id="1162822" url="https://pl.wikipedia.org/wiki?curid=1162822" title="Dermatol">
Dermatol

Dermatol (łac. "Bismuthi subgallas") – nazwa zwyczajowa zasadowego galusanu bizmutawego. Substancja ma postać ciężkiego, żółtego proszku. Dermatol jest wykorzystywany w lecznictwie jako zasypka na skórę, służy jako środek odkażający, osuszający, ściągający i przeciwzapalny. Ponadto może być używany doustnie jako środek przeciwbiegunkowy i osłaniający błonę śluzową żołądka i dwunastnicy (dawniej posiadał duże znaczenie jako lek przeciwwrzodowy). Stosowany jako składnik maści i zasypek w chorobach skóry takich jak: stany zapalne skóry, rany sączące i wrzody. Podobne zastosowanie posiadają inne połączenia bizmutowe, m.in. zasadowy azotan bizmutawy, zasadowy węglan bizmutawy, zasadowy salicylan bizmutawy oraz kseroform.
Zbadanie struktury krystalicznej dermatolu wykazało, że jest to polimer koordynacyjny, dla którego zaproponowano wzór [Bi(C6H2(O)3COOH)(H2O)]n·2nH2O.
Sposób działania.
Dermatol działa ściągająco na skórę oraz błony śluzowe i rany. Denaturuje białka na powierzchni skóry oraz błon śluzowych i dzięki temu tworzy nieprzepuszczalną warstwę ochronną, a ponadto wpływa ściągająco na naczynia krwionośne, co powoduje zanikanie obrzęków. Dermatol hamuje również drobne krwawienia, działa wysuszająco oraz słabo odkażająco.
W działaniu podobny do kseroformu, z którym bywa mylony, od którego wykazuje słabsze działanie.
Preparaty farmaceutyczne.
Dermatol wchodzi w skład farmakopealnej maści "Unguentum Bismuthi subgallici", o składzie:

</doc>
<doc id="1162828" url="https://pl.wikipedia.org/wiki?curid=1162828" title="Okręg wyborczy Paisley and Renfrewshire South">
Okręg wyborczy Paisley and Renfrewshire South

Okręg wyborczy Paislay and Renfrewshire South powstał w 2005 r. na bazie dawnego okręgu Paisley South powiększonego o fragmenty okręgów Paisley North i Renfrewshire West.

</doc>
<doc id="1162833" url="https://pl.wikipedia.org/wiki?curid=1162833" title="Nagroda Grammy w kategorii Best Rock Album">
Nagroda Grammy w kategorii Best Rock Album

Grammy Award for Best Rock Album – nagroda Grammy dla najlepszego rockowego albumu. Pierwszy raz nagrodę tę przyznano w 1995 roku.

</doc>
<doc id="1162834" url="https://pl.wikipedia.org/wiki?curid=1162834" title="Fat Mike">
Fat Mike

Michael Burkett znany jako Fat Mike (ur. 16 stycznia 1967 r. w Bostonie) - wokalista i basista kalifornijskiego zespołu NOFX a także basista w Me First and the Gimme Gimmes. Fat Mike jest także właścicielem Motor Studios w San Francisco w Kalifornii.

</doc>
<doc id="1162835" url="https://pl.wikipedia.org/wiki?curid=1162835" title="Wojna o krowę">
Wojna o krowę

Wojna o krowę zwana też bitwą o krowę lub krowią wojną – zatarg „o krowę” pomiędzy mieszkańcami Świdwina i Białogardu, który przekształcił się w krwawą bitwę. W publikacjach historycznych bywa przedstawiany na szerokim tle stosunków między Brandenburgią (wówczas panującą nad Nową Marchią) a Księstwem pomorskim. Polska występowała w roli rozjemcy, jednak w roku 1468 doszło do wojny. Jednym z jej epizodów była bitwa między brandenburskim wówczas Świdwinem a pomorskim Białogardem.
Przebieg bitwy.
15 lipca 1469 mieszkańcy Białogardu pod przywództwem wójta Karstena z Oparzna ruszyli zbrojnie na Świdwin. Świdwinianami dowodził Krzysztof Poleński (według Rudolfa Virchowa Krzysztof Polencki, syn wójta świdwińskiego, Jakuba Polenckiego). Do potyczki doszło koło wsi Długie na granicy pomorsko-marchijskiej w rejonie Lasu Łęgowskiego (pagus Langum). Według relacji jednego ze świadków: 
Upamiętnienie.
Od roku 1969 (czyli od pięćsetnej rocznicy wydarzenia), rokrocznie w czerwcu, na przemian w Białogardzie i Świdwinie na pamiątkę tego zdarzenia obaj burmistrzowie organizują zawody sprawnościowe pomiędzy mieszkańcami obu miast. Konkurencje nawiązują do czasów średniowiecznych – ścinanie toporem drewnianego niedźwiedzia, strzelanie z łuku, rzut toporem do celu i inne. Zwycięzca na okres roku wchodzi w posiadanie krowich rogów. Festyn kończy uczta – wołowiny dostarcza Białogard, zaś piwa – Świdwin.
Inicjatorem imprezy był Leon Zdanowicz ze świdwińskiego Powiatowego Domu Kultury.

</doc>
<doc id="1162843" url="https://pl.wikipedia.org/wiki?curid=1162843" title="Jerzy Rębek">
Jerzy Rębek

Jerzy Rębek (ur. 10 lutego 1960 w Radzyniu Podlaskim) – polski polityk i samorządowiec, poseł na Sejm VI i VII kadencji, burmistrz Radzynia Podlaskiego.
Życiorys.
Z wykształcenia administratywista, ukończył w 2003 studia na Wydziale Prawa i Administracji Uniwersytetu Marii Curie-Skłodowskiej w Lublinie.
W latach 1990–2002 pełnił funkcję radnego i wójta gminy Radzyń Podlaski. Od 2002 do 2007 zasiadał w radzie powiatu radzyńskiego. Po odejściu ze stanowiska wójta pracował w urzędzie gminy jako inspektor ds. oświatowych. Należał do Stronnictwa Konserwatywno-Ludowego, następnie do Platformy Obywatelskiej, później był bezpartyjny.
W wyborach parlamentarnych w 2007 został wybrany na posła VI kadencji z listy Prawa i Sprawiedliwości, otrzymując w okręgu chełmskim 7243 głosy. Później wstąpił do PiS. W wyborach do Sejmu w 2011 z powodzeniem ubiegał się o reelekcję, dostał 7503 głosy. W Sejmie VII kadencji przystąpił do klubu parlamentarnego Solidarna Polska, a w 2012 do nowo powstałej partii o tej nazwie. W grudniu 2012 wystąpił z Solidarnej Polski. W styczniu 2013 został przyjęty do klubu parlamentarnego PiS.
W 2014 odszedł z Sejmu w związku z wyborem na stanowisko burmistrza Radzynia Podlaskiego. Jego pierwszą decyzją na tym stanowisku było zawierzenie miasta Jezusowi. W wyborach samorządowych w 2018 ponownie został kandydatem na burmistrza z ramienia Prawa i Sprawiedliwości, wygrywając w drugiej turze głosowania.
Odznaczenia.
W 2017 został przez prezydenta Andrzeje Dudę odznaczony Krzyżem Kawalerskim Orderu Odrodzenia Polski. W 1994 otrzymał Brązowy, a w 2003 Srebrny Krzyż Zasługi.

</doc>
<doc id="1162847" url="https://pl.wikipedia.org/wiki?curid=1162847" title="Bazyli Kuc">
Bazyli Kuc

Bazyli Kuc (ur. 31 marca 1897 w Trabach, zm. 17 listopada 1944 w Pawłodarze) – białoruski działacz polityczny okresu II RP, poseł na Sejm III kadencji z listy BBWR, członek Rady Głównej Centralnego Towarzystwa Organizacji i Kółek Rolniczych od 1934 roku.
Życiorys.
Ukończył szkołę rzemieślniczą w Petersburgu, później wszedł na ścieżkę kariery wojskowej (Szkoła Kadetów w Kazaniu). W latach 1915–1918 walczył w armii rosyjskiej, w 1918 pojmany i skazany na śmierć przez bolszewików w Piotrogrodzie, zbiegł by walczyć w białej gwardii. 
W 1921 osiadł w Polsce, w powiecie Wołożyn, gdzie prowadził własne gospodarstwo. Przez kilka kadencji piastował urząd wójta gminy Traby, zapisał się jako fundator licznych szkół ludowych i stypendiów dla uzdolnionej młodzieży białoruskiej (na które przeznaczał własną dietę poselską). Był prezesem Kasy Stefczyka w powiecie wołożyńskim. 
W latach 1930–1935 sprawował mandat z listy BBWR z okręgu Lida, w Sejmie II kadencji (1928–1930) pełnił funkcję zastępcy posła z tego samego okręgu. 
W 1939 mianowano go komisarzem terenowej obrony cywilnej, po wkroczeniu Armii Czerwonej na Nowogródczyznę został aresztowany przez NKWD i zesłany do Republiki Komi, gdzie zajmował się wydobywaniem ropy naftowej. 
Zwolniony w wyniku układu Sikorski-Majski, pełnił funkcję męża zaufania Delegatury Ambasady Polskiej w Pawłodarze. W 1943 aresztowany i skazany na 10 lat więzienia, zwolniony do domu w czerwcu 1944 na parę miesięcy przed śmiercią.

</doc>
<doc id="1162849" url="https://pl.wikipedia.org/wiki?curid=1162849" title="Ostrożeń siedmiogrodzki">
Ostrożeń siedmiogrodzki

Ostrożeń siedmiogrodzki ("Cirsium decussatum" Janka) – gatunek roślin wieloletnich z rodziny astrowatych.
Rozmieszczenie geograficzne.
Występuje tylko w Europie Środkowej i Wschodniej: na Ukrainie, w Rumunii, na Węgrzech, a także na Słowacji i w Polsce, w której osiąga zachodnią granicę swojego zasięgu. W Polsce występuje tylko w Karpatach na Pogórzu Przemyskim. Znane są tutaj jego stanowiska w dolinach rzeki Wiar, potoku Cisowianka, na wzniesieniach pomiędzy Łętownią a Wapowcami oraz pod Zawadą. Na dawniej podawanych stanowiskach na Wyżynie Lubelskiej i w Beskidzie Żywieckim już wyginął.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie gatunków rzadkich, potencjalnie zagrożonych wyginięciem (kategoria zagrożenia R). W wydaniu z 2016 roku otrzymała kategorię VU (narażony). Znajduje się także w Polskiej Czerwonej Księdze Roślin (2001) w kategorii LR (niższego ryzyka). W wydaniu z 2014 roku otrzymała kategorię VU (narażony).
Głównym czynnikiem, który przyczynił się do zmniejszenia się liczebności tego gatunku było rozpoczęcie systematycznego koszenia ugorów, nieużytkowanych łąk i pastwisk. Stało się to opłacalne dzięki dotacjom z UE. Drugim czynnikiem, ale o mniejszym znaczeniu stało się wypalanie traw i zjadanie bądź zadeptywanie młodych roślin przez zwierzęta. Jest to bowiem gatunek o szczególnych wymaganiach siedliskowych; może rosnąć tylko na polanach, ugorach i pastwiskach, ale nie mogą one być corocznie koszone. Optymalne byłoby przemienne, pasmowe koszenie w cyklu co najmniej trzyletnim (tak, by przynajmniej dwa lata każdy pas pozostawał nieskoszony). Równocześnie w miejscach jego występowania należy usuwać pojawiające się zadrzewienia, szczególnie miedz. Gatunek ten jest uprawiany w ogrodzie Arboretum w Bolestraszycach.
Od 2014 r. gatunek objęty jest w Polsce ochroną częściową.

</doc>
<doc id="1162865" url="https://pl.wikipedia.org/wiki?curid=1162865" title="Otton I brandenburski">
Otton I brandenburski

Otton (Otto) I (ur. ok. 1130, zm. 7 marca 1184) – margrabia brandenburski od 1170, syn i następca Albrechta Niedźwiedzia z dynastii askańskiej.
Był najstarszym synem Albrechta Niedźwiedzia, założyciela w 1157 Marchii Brandenburskiej i jego żony, Sophie von Winzenburg. Już za życia Albrechta odgrywał znaczną rolę w rządach. Po śmierci ojca, która nastąpiła 18 listopada 1170, objął rządy w marchii. Fundator klasztoru cysterskiego w Lehninie. Był dwukrotnie żonaty. Pierwszą żoną, poślubioną 6 stycznia 1148 w Kruszwicy, była Judyta, córka Bolesława III Krzywoustego, księcia polskiego. Po jej śmierci, która nastąpiła w pierwszej połowie lat 70. XII wieku (1171-1175), ożenił się, najpóźniej w kwietniu 1176, powtórnie, tym razem z Adą (Adelajdą), córką Florisa III, hrabiego Holandii. Z pierwszego małżeństwa pochodziło na pewno dwóch synów: Otton i Henryk późniejszy hrabia Gardelegen. Adelajda urodziła mu natomiast zapewne trzeciego syna, Albrechta. Margrabia zmarł 7 marca 1184 i został pochowany w klasztorze cysterskim w Lehninie.

</doc>
<doc id="1162869" url="https://pl.wikipedia.org/wiki?curid=1162869" title="Selernica">
Selernica

Selernica ("Cnidium" ) – rodzaj roślin należący do rodziny selerowatych. Obejmuje w zależności od ujęcia od 5 do ok. 10 gatunków. Takson jest problematyczny – przynajmniej w tradycyjnym, szerokim ujęciu jest polifiletyczny. Wyłączono z niego m.in. rodzaj "Kadenia" wraz z gatunkiem będącym jedynym przedstawicielem rodzaju w tradycyjnym ujęciu rosnącym w Polsce – selernicą żyłkowaną ("Cnidium dubium" ≡ "Kadenia dubia").
Systematyka.
Rodzaj w obrębie rodziny selerowatych (baldaszkowatych) "Apiaceae" klasyfikowany jest do podrodziny "Apioideae", plemienia "Selineae".

</doc>
<doc id="1162872" url="https://pl.wikipedia.org/wiki?curid=1162872" title="Trzeci gabinet Tony’ego Blaira">
Trzeci gabinet Tony’ego Blaira

Trzeci gabinet Partii Pracy pod przewodnictwem Tony’ego Blaira powstał po wyborach parlamentarnych w maju 2005 r. i przetrwał do czerwca 2007 r., kiedy Blair zrezygnował z funkcji premiera.

</doc>
<doc id="1162874" url="https://pl.wikipedia.org/wiki?curid=1162874" title="Azowski niemiecki rejon narodowy">
Azowski niemiecki rejon narodowy

Azowski niemiecki rejon narodowy, ros. Азовский немецкий национальный район ("Azowskij niemieckij nacionalnyj rajon", niem. "Der Deutsche Nationalrayon Asowo") – jednostka administracyjna w Rosji w płd. części obwodu omskiego. Stolicą rejonu jest wieś Azowo.
Geografia.
Rejon znajduje się na płd.-zach. od Omska. Powierzchnia – 1400 km² (najmniejszy z 32 rejonów obwodu).
Historia.
Powstał w 1992 z 7 gmin, wydzielonych z sąsiadujących ze sobą 5 rejonów obwodu. W jego skład weszło 29 (obecnie 28) miejscowości. W 16 z nich większość mieszkańców jest narodowości niemieckiej.
Powstanie Azowskiego niemieckiego rejonu narodowego wraz z Ałtajskim niemieckim rejonem narodowym było związane z brakiem szans na odtworzenie niemieckiej republiki na Powołżu, i jednoczesnym wzrostem emigracji rosyjskich Niemców. Stworzenie ww. rejonów, pozwoliło skoncentrować środki finansowe i organizacyjne w celu szybkiego rozwiązania problemu zachowania niemieckiej grupy etnicznej.
Demografia.
Na dzień 1 czerwca 1992 w rejonie mieszkało 19,4 tys. ludzi, w tym 11,6 (60%) rosyjskich Niemców. W związku z postępującą w dalszym ciągu emigracją odsetek ludności niemieckiej zmalał do 29,3% (około 7 tys.) w 2002.

</doc>
<doc id="1162875" url="https://pl.wikipedia.org/wiki?curid=1162875" title="Ihnat Dwarczanin">
Ihnat Dwarczanin

Ihnat Dwarczanin ps. "Hudok", także Ignacy Dworczanin (ur. 8 czerwca 1895 w Pogirach k. Słonima, zm. 8 grudnia 1937 w ZSRR) – białoruski działacz narodowy, pisarz i tłumacz. Poseł na Sejm II RP II kadencji (1928-1930).
Życiorys.
Pochodził z rolniczej rodziny prawosławnej z Nowogródczyzny. W 1912 ukończył szkołę ludową dla nauczycieli w Dziatłowie k. Wilejki, później zaciągnął się do szkoły chorążych w Oranienburgu.
W 1920 zdał maturę w Gimnazjum Białoruskim w Wilnie, po czym pracował jako nauczyciel na Kresach Północno-Wschodnich. W latach 1921–1926 studiował filozofię na Uniwersytecie Karola, nawiązał kontakty z białoruskimi środowiskami emigracyjnymi. W latach 1926–1927 pozostawał redaktorem naczelnym „Narodnego zwonu”, pisywał również do innych pism białoruskich.
Od 1917 działał w „Hramadzie”, a w latach 1918–1924 był członkiem białoruskich eserów. W latach 1928–1930 sprawował mandat posła na sejm II kadencji z listy „Zmahannia” (okręg Nowogródek). W 1930 kandydował z tego samego ugrupowania, jednak jego lista została unieważniona.
W 1930 aresztowany i skazany na 6 lat więzienia w procesie posłów białoruskiej grupy „Zmahannie”, po roku powtórzono wyrok (tym razem na osiem lat). W więzieniu rawickim wstąpił do KPP (1930).
We wrześniu 1932 wyjechał do ZSRR na skutek wymiany więźniów między dwoma państwami. Pracował w Białoruskiej Akademii Nauk w Mińsku, ubiegał się o członkostwo w WKP(b).
W 1933 aresztowano go oskarżając o białoruski nacjonalizm i szerzenie poglądów kontrrewolucyjnych, został stracony.
Był autorem książek "Franciszek Skaryna – działacz kultury i humanista na gruncie białoruskim" (praca doktorska) i "Chrestamatyja nowaj biełaruskaj literatury" (1927). Pracował również jako tłumacz, przekładał na język białoruski utwory Karela Čapka.

</doc>
<doc id="1162882" url="https://pl.wikipedia.org/wiki?curid=1162882" title="Selernica żyłkowana">
Selernica żyłkowana

Selernica żyłkowana ("Kadenia dubia") – gatunek roślin należący do rodziny selerowatych ("Apiaceae").
Nazewnictwo.
Źródła polskie zwykle podają naukową nazwę tego gatunku "Cnidium dubium" (Schkuhr) Schmeil &amp; Fitschen. Jednak według nowszych ujęć taksonomicznych prawidłowa nazwa tego taksonu to "Kadenia dubia" (Schkuhr) Lavrova &amp; V.N.Tikhom. Synonimy:
Rozmieszczenie geograficzne.
Występuje w Europie Środkowej i Zachodniej Syberii. W Europie zachodnia granica zasięgu ciągnie się przez Austrię i Niemcy, południowa przez Węgry i Rumunię, północna przez południe Półwyspu Skandynawskiego. W Polsce występuje głównie na nizinach, szczególnie w dolinach Wisły, Odry i ich większych dopływów. W Karpatach znany z dwóch tylko stanowisk: w Droginii koło Myślenic nad Jeziorem Dobczyckim (w 2002 jednakże nie został znaleziony) i w Józefowie koło Jasła (Doły Jasielsko-Sanockie). Podawany był również z Puszczy Niepołomickiej i pod Przemyślem.
Biologia i ekologia.
Bylina, hemikryptofit. Występuje na podmokłych łąkach, w zaroślach i świetlistych dąbrowach. Kwitnie w lipcu i sierpniu. Liczba chromosomów 2n = 22. Gatunek charakterystyczny dla związku (All.) "Cnidion dubii" i Ass. "Violo-Cnidietum".
Zagrożenia.
Roślina umieszczona na Czerwonej liście roślin i grzybów Polski w grupie gatunków narażonych na wyginięcie (kategoria zagrożenia V). Z powodu niepozornego wyglądu jest trudna do odszukania w terenie, być może więc występuje na większej liczbie stanowisk, niż to jest podawane w literaturze.

</doc>
<doc id="1162885" url="https://pl.wikipedia.org/wiki?curid=1162885" title="Kenzō Suzuki (astronom)">
Kenzō Suzuki (astronom)

 – japoński astronom amator. 
Odkrył 42 planetoidy (1 samodzielnie oraz 34 z Takeshim Uratą i 7 z Toshimasą Furutą). Od niego pochodzi nazwa asteroidy (5526) Kenzo.

</doc>
<doc id="1162886" url="https://pl.wikipedia.org/wiki?curid=1162886" title="Buck Jones">
Buck Jones

Charles Frederick Gebhart (ur. w Vincennes, według jednych źródeł: 12 grudnia 1891, według innych źródeł: 4 grudnia 1889, zm. 30 listopada 1942 w Bostonie) – amerykański aktor.

</doc>
<doc id="1162890" url="https://pl.wikipedia.org/wiki?curid=1162890" title="Michał Kochanowicz">
Michał Kochanowicz

Michaś Kachanowicz, ps. "M.K-ć", biał. "Міхаіл Сілуянавіч Кахановіч", "Michaił Siłujanawicz Kachanowicz", "Michaś Kachanawicz" (ur. 27 września 1882 w Wielkich Łukach, zm. 17 maja 1934 w Mińsku), białoruski działacz narodowy, publicysta i pedagog, poseł na Sejm II RP.
W 1910 roku ukończył historię i filozofię na Uniwersytecie w Charkowie, po powrocie na Litwę wykładał historię w wileńskich gimnazjach. 
W 1915 roku przeniósł się na wschodnią Białoruś, gdzie sprawował mandat radnego Mohylewa oraz pracował jako wykładowca w lokalnym gimnazjum. W 1917 roku został redaktorem naczelnym "Mogilewskich Izwiestii", po rewolucji lutowej był przewodniczącym Białoruskiego Komitetu Narodowego w Mohylewie. 
Od 1918 roku przebywał w Wilnie, gdzie związał się z białoruskimi organizacjami kulturalnymi i narodowymi. Pracował jako nauczyciel, w wolnym czasie zajmował się polityką. Został pierwszym dyrektorem gimnazjum białoruskiego w Wilnie (1919-22). Zajmował się publicystyką pisując m.in. do "Biełaruskiej krynicy" i "Biełaruskich wiedamości". 
Piastował mandat posła na sejm I kadencji, wybrany z okręgu Nowogródek, lista Bloku Mniejszości Narodowych. Związany był z frakcją radykalnie lewicową białoruskiego ruchu narodowego. W 1925 roku zrzekł się funkcji posła i wyjechał do ZSRR, gdzie pracował jako redaktor w gazetach "Sawieckaja Biełaruś" i "Sawieckaje budaunictwa". 
W sierpniu 1933 roku NKWD aresztowało go w Mińsku pod zarzutami szerzenia białoruskiego nacjonalizmu, a w styczniu 1934 roku skazano na karę śmierci przez rozstrzelanie. Wyrok wykonano w maju tego samego roku.

</doc>
<doc id="1162895" url="https://pl.wikipedia.org/wiki?curid=1162895" title="Wejść między lwy">
Wejść między lwy

Wejść między lwy, powieść sensacyjno-szpiegowska brytyjskiego pisarza Kena Folletta z roku 1986. Tytuł oryginalny: "Lie down with lions". 
Fabuła.
Akcja powieści rozgrywa się w 1982 r. w Afganistanie. Jest to czas okupacji tego kraju przez ZSRR. W kraju istnieje ruch oporu, ale przywódcy różnych grup partyzanckich są podzieleni i nie potrafią współpracować w walce przeciw najeźdźcom. Do Afganistanu udaje się Jean-Pierre, francuski, lewicowy ideowiec, który został zwerbowany przez KGB. Będąc przekonany o słuszności sprawy, o którą walczy, dostarcza on Rosjanom informacji o konwojach z bronią i lekarstwami, jakie docierają do mudżahedinów z terytorium Pakistanu. Mimo iż przebywa wśród ludności tubylczej i ma bezpośredni kontakt z mudżahedinami, ci nie podejrzewają go o współpracę z KGB, bo widzą w nim tylko lekarza, który im pomaga. Angielka Jane, jego żona, zaczyna coś podejrzewać, ale nie ma pewności co do współpracy męża z okupantem. Sytuacja zmienia się diametralnie, gdy do Afganistanu przybywa dawny znajomy Jean-Pierre'a Amerykanin Ellis Thaler, dawny kochanek Jane. Jego obecność w kraju ogarniętym rebelią przeciwko Rosjanom nie jest przypadkowa. Jest on bowiem agentem CIA, a jego zadaniem jest doprowadzenie do zjednoczenia wszystkich grup mudżahedinów wokół jednego z przywódców powstania, Masuda, przeciwko rządowi w Kabulu sterowanego z Moskwy. Między Ellisem a Jane odradza się dawna miłość. Jane coraz bardziej angażuje się po stronie Ellisa i mudżahedinów, przeciwko Jean-Pierre'owi. Gdy Rosjanie wpadają na trop agenta CIA, zaczyna się pełna przygód ucieczka. Ellis wraz z Jane i jej dwumiesięczną córeczką próbują uciec do Pakistanu, aby przekazać Amerykanom ustalenia dotyczące zjednoczenia partyzantów i dostaw amerykańskiej broni dla Masuda. Uciekając ratują też swoje życie i przyszłość rebelii. Po kilku spektakularnych zwrotach akcji ucieczka się udaje, a Ellis (który naprawdę ma na imię John) oraz Jane zaczynają nowe, wspólne życie.
Adaptacje.
Książka została zekranizowana w 1994 w postaci filmu telewizyjnego w reżyserii Jima Goddarda. W rolach głównych wystąpili Timothy Dalton, Marg Helgenberger, Jürgen Prochnow i Omar Sharif.

</doc>
<doc id="1162897" url="https://pl.wikipedia.org/wiki?curid=1162897" title="Sergiusz Baran">
Sergiusz Baran

Siarhiej Baran (ur. 27 września 1892 w Wichach k. Grodna, zm. 1934 w Mińsku) – białoruski działacz narodowy, polityk radykalnej lewicy i poseł na Sejm I kadencji w II RP (1922–1927).
Życiorys.
Ukończył gimnazjum w Grodnie, naukę kontynuował na kursach w Kijowie. W latach 1914–1918 służył w armii rosyjskiej. 
W okresie 1922–1927 sprawował mandat posła na Sejm RP, wybrany z okręgu Grodno z listy Bloku Mniejszości Narodowych. W 1923 aresztowany i skazany za działalność antypaństwową (organizował nielegalną strukturę powstańczą na Grodzieńszczyźnie). Zwolniony w 1927, rok później wyjechał do ZSRR, gdzie pracował w składzie tytoniowym, a później sklepie. 
W 1930 rozpoczął studia w Wyższym Instytucie Pedagogicznym w Mińsku. Udzielał się w KC MOPR, aspirował do członkostwa w WKP(b). 
Skazany na karę śmierci przez rozstrzelanie. 

</doc>
<doc id="1162899" url="https://pl.wikipedia.org/wiki?curid=1162899" title="Toshimasa Furuta">
Toshimasa Furuta

 – japoński astronom.
W latach 1980–1996 odkrył 82 planetoidy (6 samodzielnie oraz 76 wspólnie z innymi astronomami). Współodkrytą przez niego planetoidę (5236) Yoko nazwano na cześć jego żony, Yoko Furuty.

</doc>
<doc id="1162905" url="https://pl.wikipedia.org/wiki?curid=1162905" title="Pamela Stephenson">
Pamela Stephenson

Pamela Helen Stephenson (ur. 4 grudnia 1949 w Takapuna w Auckland, Nowa Zelandia) – nowozelandzka aktorka, psycholog kliniczny i pisarka. Najbardziej znana jest z ze swoich kreacji aktorskich i komediowych, w które wcielała się w latach 80. Jest autorką kilku książek, w tym biografii jej męża Billy’ego Connolly i prowadzi oparty na psychologii talkshow „Shrink Rap” w brytyjskiej telewizji.
Gra aktorska.
Stephenson urodziła się w Takapuna, Auckland, Nowa Zelandia. Po ukończeniu Uniwersytetu Nowej Południowej Walii, a następnie Australia's National Institute of Dramatic Art, który ukończyła w 1971 roku, Stephenson realizowała udaną karierę aktorską w Australii przez kilka lat zanim przeniosła się do Londynu w 1976 roku, gdzie w dalszym ciągu występowała.
Prawdopodobnie najbardziej znaną z jej ról było występowanie w klasycznej brytyjskiej komedii lat 80. Not the Nine O’Clock News. Występowała tam obok Rowana Atkinsona, Mela Smitha i Griff Rhys Jonesa. Parodiowała między innymi Kate Bush (w utworze „Oh England My Leotard”), Janet Street-Porter, Esther Rantzen i Clare Grogan.

</doc>
<doc id="1162908" url="https://pl.wikipedia.org/wiki?curid=1162908" title="Zespół Seipa-Berardinelliego">
Zespół Seipa-Berardinelliego

Zespół Seipa-Berardinelliego, wrodzona lipodystrofia Seipa-Beradinelliego (ang. "Seip-Berardinelli congenital lipodystrophy", BSCL) – bardzo rzadka choroba genetyczna dziedziczona w sposób autosomalny recesywny, którą charakteryzuje triada objawów: lipodystrofia, hipertrójglicerydemia i hepatomegalia, a także cechy akromegaloidalne. W zespole tym występuje tkankowa oporność na insulinę, skutkująca cukrzycą z początkiem w drugiej dekadzie życia. Możliwe powikłania to kardiomiopatia przerostowa, stłuszczenie wątroby z dysfunkcją narządu, hipertrofia mięśni i różnorodne zaburzenia endokrynologiczne. Do tej pory zidentyfikowano trzy "loci" genowe, zaangażowane w patogenezę zespołu, i w jednym przypadku sklonowano odpowiedzialny za wystąpienie objawów gen ("BSCL2" kodujący białko sejpinę).
Schorzenie opisał jako pierwszy brazylijski lekarz Berardinelli w 1954, a jego obserwacje potwierdził w 1959 Norweg Martin Seip (1921−2001).

</doc>
<doc id="1162911" url="https://pl.wikipedia.org/wiki?curid=1162911" title="Alessandro Battilocchio">
Alessandro Battilocchio

Alessandro Battilocchio (ur. 3 maja 1977 w Rzymie) – włoski polityk i prawnik, deputowany do Parlamentu Europejskiego VI kadencji, parlamentarzysta krajowy.
Życiorys.
W 2003 ukończył studia prawnicze na Uniwersytecie Luiss-Guido Carli w Rzymie. Później został absolwentem nauk politycznych na Uniwersytecie Rzymskim „La Sapienza”.
W 2001 objął funkcję burmistrza Tolfy, w 2006 został wybrany na kolejną pięcioletnią kadencję. Od 2001 zasiadał w radzie krajowej, a od 2004 w sekretariacie krajowym Nowej Włoskiej Partii Socjalistycznej. Od 2006 zajmował stanowisko zastępcy sekretarza krajowego NPSI. W 2007 odszedł z tego ugrupowania, współtworząc Partię Socjalistyczną Gianniego De Michelisa.
W wyniku wyborów w 2004 został posłem do Parlamentu Europejskiego. Należał do Grupy Socjalistycznej w PE. Brał udział w pracach Komisji Rozwoju, Komisji Petycji oraz delegacji do komisji współpracy parlamentarnej UE-Armenia, UE-Azerbejdżan i UE-Gruzja. W 2009 nie został ponownie wybrany. Przystąpił później do reaktywowanej partii Forza Italia (pozostając jednocześnie członkiem NPSI). W 2018 został wybrany na posła do Izby Deputowanych XVIII kadencji (reelekcja na XIX kadencję w 2022).

</doc>
<doc id="1162916" url="https://pl.wikipedia.org/wiki?curid=1162916" title="Chelsea Noble">
Chelsea Noble

Chelsea Noble (ur. 4 grudnia 1964 w Cheektowaga w stanie Nowym Jorku, USA) – amerykańska aktorka.

</doc>
<doc id="1162917" url="https://pl.wikipedia.org/wiki?curid=1162917" title="Peletyzacja">
Peletyzacja

Peletyzacja to proces wytwarzania peletek przez mechaniczne formowanie kulek o średnicy 0,5-2,0 mm. Jest używana do produkcji leków. Może przebiegać różnymi drogami:
Peletyzacja na drodze powlekania rdzeni.
Pierwszym etapem jest przygotowanie mieszaniny rdzeni, z reguły są to kryształy używanej w danych peletkach substancji pomocniczej, najczęściej sacharozy. Rdzenie te są powlekane roztworem lub zawiesiną substancji leczniczej mającej się znaleźć w gotowym leku. Substancję leczniczą można też nanosić na rdzenie w formie proszku, jeśli jednocześnie będzie się ją zwilżało odpowiednim roztworem. Gotowe peletki można jeszcze dodatkowo powlekać substancjami utrudniającymi i spowalniającymi uwalnianie substancji leczniczej w organizmie.
Peletyzacja przez granulację na mokro.
Pierwszym etapem jest przygotowanie mieszaniny substancji leczniczej i substancji pomocniczych. Przygotowaną mieszaninę granuluje się w granulatorach z szybkoobrotowym mieszadłem przy pomocy wody lub innego rozpuszczalnika. W urządzeniu tym gotowe peletki od razu się suszą. Również takie peletki można jeszcze dodatkowo powlekać.
Peletyzacja na drodze stapiania.
Jest podobna do metody "na mokro". Różnica polega na tym, że zamiast rozpuszczalnika, do granulacji używa się stopionej substancji opóźniającej uwalnianie (np. monostearynianu glicerolu). Uzyskuje się w ten sposób peletki o przedłużonym uwalnianiu.
Peletyzacja przez przecieranie i sferonizację.
Pierwszym etapem jest przygotowanie mieszaniny substancji leczniczej i lepiszcza (substancji zlepiającej). Mieszaninę przeciera się przez sito uzyskując podobne do makaronu "nitki" o średnicy 0,5-1,2 mm. Następnie przeprowadza się sferonizację, czyli nadaje peletkom kulisty kształt. Proces ten przebiega w komorze sferonizatora, w której znajduje się talerz trący. Peletki uzyskują pożądany kształt przez obtaczanie na powierzchni szybko wirującego talerza. O wielkości i jakości uzyskiwanych tą metodą peletek w dużym stopniu decyduje wilgotność granulatu poddawanego sferonizacji. Gotowe mikrokulki są następnie suszone, mogą też być później powlekane.

</doc>
<doc id="1162918" url="https://pl.wikipedia.org/wiki?curid=1162918" title="Neowaskularyzacja tęczówki">
Neowaskularyzacja tęczówki



</doc>
<doc id="1162921" url="https://pl.wikipedia.org/wiki?curid=1162921" title="Ulica Peowiaków w Zamościu">
Ulica Peowiaków w Zamościu

Ulica Peowiaków – jedna z głównych i najruchliwszych ulic w centrum Zamościa.
Historia.
W 1856 roku ulica pojawiła się na jednej z map Twierdzy Zamość, kiedy to miała służyć w celu ominięcia zamkniętej dla ruchu cywilnego fortecy (prawdopodobnie powstała w latach 20. XIX wieku). W czasach PRL-u służyła za jedyną obwodnicę miasta do momentu wybudowania fragmentu Obwodnicy Hetmańskiej.
Nazwa.
Początkowo nazwano ją ul. Obwodową (ze względu na jej przebieg; potocznie zwana "Obwodówką"). Po I wojnie światowej przemianowana na ul. Peowiaków, a następnie (w 1935 roku) na Aleje Hetmana Jana Zamoyskiego, które w 1937 r. zostały nazwane ponownie jako ul. Peowiaków (poprzednia nazwa nie przyjęła się). Podczas okupacji niemieckiej ulica ta została podzielona na dwie: ul. Robert Kochstrasse i ul. Umschlagstrasse (Składowa). Od lat 50. do 1990 roku pod nazwą ul. Róży Luksemburg, a obecna nazwa obowiązuje od 1990 r.
Obecnie.
Obecnie jest to jednojezdniowa, jedna z najruchliwszych ulic miasta. Mieści się przy niej wiele ważnych obiektów, m.in. Zamojski Szpital Niepubliczny (dawniej jedyny publiczny szpital w Zamościu), Urząd Gminy Zamość, Cmentarz Parafialny oraz gmach z filią Lubelskiego Urzędu Wojewódzkiego (dawniej Urząd Województwa Zamojskiego) i innymi instytucjami (na rogu ulic Peowiaków i Partyzantów). W pobliżu ulicy mieściła się także dawna baza Miejskiego Zakładu Komunikacji, którą przeniesiono do nowej, obecnej bazy przy ul. Lipowej. Wzdłuż odcinka ulicy (od ul. Partyzantów do ul. S. Wyszyńskiego) biegnie kolejowa linia normalnotorowa Zawada - Hrubieszów, na której w 2015 r. powstał jeden z dwóch nowych przystanków kolejowych w Zamościu - Zamość Starówka.

</doc>
<doc id="1162923" url="https://pl.wikipedia.org/wiki?curid=1162923" title="Kino objazdowe">
Kino objazdowe



</doc>
<doc id="1162924" url="https://pl.wikipedia.org/wiki?curid=1162924" title="Peletki">
Peletki

Peletki – jedna ze stałych postaci leku; odmiana granulatu. Przeznaczona do stosowania doustnego.
Peletki są to małe (o średnicy: 0,5-2,0 mm) kulki, zwane też mikrokulkami, w których zawarty jest lek wraz z substancjami pomocniczymi. Ta forma leku jest popularna w sporządzaniu leków o przedłużonym uwalnianiu oraz preparatów homeopatycznych. Peletki wytwarza się na drodze peletyzacji.
Peletek z innych substancji (głównie organicznych) używa się jako paliwa opałowego do ogrzewania np. domów.

</doc>
<doc id="1162933" url="https://pl.wikipedia.org/wiki?curid=1162933" title="Koleje dużych prędkości">
Koleje dużych prędkości



</doc>
<doc id="1162934" url="https://pl.wikipedia.org/wiki?curid=1162934" title="AS90">
AS90

AS90 – brytyjska współczesna samobieżna armatohaubica kalibru 155 mm. Znajduje się na uzbrojeniu Armii Brytyjskiej od 1992 roku. Posiada lufę o długości względnej 39 kalibrów (L/39), z którą osiąga maksymalną donośność 30 km. Istnieje także wersja z lufą długości L/52, oznaczana marketingowo jako AS52 Braveheart. Jej licencyjną wersją pochodną jest polska AHS Krab.
Historia.
W końcowym okresie zimnej wojny brytyjskie dywizje posiadały w zakresie artylerii samobieżnej przestarzałe lekkie haubice własnej konstrukcji Abbot kalibru 105 mm oraz cięższe amerykańskie M109A2 kalibru 155 mm. Od lat 70. Wielka Brytania uczestniczyła wraz z RFN i Włochami w programie mającym na celu opracowanie nowoczesnego europejskiego działa samobieżnego SP-70 na podwoziu czołgu Leopard 1, który borykał się jednak z rozbieżnościami zdań partnerów i ostatecznie nie doprowadził do powstania modelu produkcyjnego. Brytyjskie zakłady Vickers Shipbuilding and Engineering (VSEL) w tym czasie oferowały na eksport własny system wieżowy tego kalibru GBT-155, przeznaczony do instalowania na różnych podwoziach czołgów, który jednak nie zyskał zamówień.
W 1986 roku Wielka Brytania, chcąc uniknąć dominacji firm niemieckich, wycofała się z programu SP-70. Rozpisano jednocześnie własny konkurs na nową haubicę samobieżną mającą zastąpić Abbota. W tym czasie już od 1985 roku trwały w zakładach VSEL prace z własnej inicjatywy nad skonstruowaniem takiego pojazdu. Dla polepszenia funkcjonalności systemu konstruktorzy zdecydowano się na zastosowanie wyspecjalizowanego podwozia z przedziałem bojowym z tyłu, zamiast podwozia czołgu jak GBT-155 i SP-70. Podwozie takie opracowano we współpracy z brazylijską firmą VERB, mając nadzieje na późniejszy eksport. Efektem tych prac była armatohaubica samobieżna AS90, której prototyp przedstawiono w czerwcu 1986 roku. Nazwa była skrótem od "Artillery System for the 1990s" – system artyleryjski na lata 90. Od 1987 roku prowadzono próby wojskowe pojazdu i wnoszono ulepszenia do jego konstrukcji. W czerwcu 1989 roku AS90 wygrała konkurs na działo samobieżne dla Armii Brytyjskiej, pokonując przystosowany do wymagań brytyjskich nowy wariant amerykańskiego M109 (M109UK) i konstrukcję Vickers Defence Systems VSP-91. Zamówiono dla armii w spółce VSEL dostawę 179 pojazdów wraz z opcją na 50 dalszych, która nie została jednak zrealizowana. Wartość kontraktu wynosiła 300 milionów funtów. W maju 1992 roku działo AS90 z lufą o długości L/39 (39 kalibrów) zostało oficjalnie przyjęte na uzbrojenie British Army.
Już w 1987 roku zaprojektowano dłuższą lufę o długości L/52, pozwalającą na zwiększenie zasięgu maksymalnie do 40 km przy amunicji z gazogeneratorem, a w 1994 roku opracowano AS90 z takim działem, oznaczonym ERO (Extended Range Ordnance). 106 takich luf zostało zamówione na wymianę dotychczasowych luf w miarę ich zużywania, począwszy od 2000 roku. Miały też być zastosowane modułowe ładunki miotające (MCS), lecz program ich rozwoju napotkał w Wielkiej Brytanii na trudności. Ostatecznie program wymiany luf w AS90 został anulowany.
Wariant z lufą L/52 był oferowany także na eksport pod oznaczeniem AS52 lub AS90 Braveheart. W 1999 roku licencję na system wieżowy AS90 Braveheart sprzedano polskiej Hucie Stalowa Wola, gdzie posłużyła do skonstruowania działa samobieżnego Krab – przy tym strona brytyjska sprzedała również oprzyrządowanie do produkcji wież i HSW stała się jedyną bazą dla ich ewentualnej dalszej produkcji. W tym czasie nie prowadzono już produkcji tych dział w Wielkiej Brytanii. Producent prowadził jednak dalsze prace rozwojowe i modernizacyjne. W grudniu 1998 roku podpisano z producentem umowę na modernizację poziomu MLI A, obejmującą między innymi wyposażenie w zimowe i tropikalne zestawy eksploatacyjne, automatyczną korekcję ugięcia lufy, modernizację elektroniki i wyposażenie w GPS. Przy tym, na skutek przejęcia zakładów VSEL, producentem dział stał się koncern GEC Marconi, od 1999 roku przekształcony w BAE Systems. Producent proponował także w ramach modernizacji opracowanie całkowicie zmechanizowanego systemu ładowania pocisków, systemu chłodzenia lufy i dodatkowego opancerzenia wieży od góry.
Użycie.
W Armii Brytyjskiej AS90 używane są w pułkach, składających się z czterech baterii po osiem dział. Pierwszy pułk AS90 osiągnął gotowość operacyjną w 1993 roku. W 1994 roku bateria dział potwierdziła swoje walory w pięciotygodniowym pokazie niezawodności w służbie (In-Service Reliability Demonstration), wystrzeliwując 11 200 pocisków. Ostatnie ze 179 zamówionych dostarczono w 1995 roku.
Chrzest bojowy AS90 przeszły w działaniach w ramach kontyngentu IFOR w byłej Jugosławii. W 2003 roku wzięły udział w II wojnie w Zatoce Perskiej. W ramach redukcji armii liczba dział AS90 w służbie brytyjskiej następnie spadała i w 2008 roku było ich 134, a w 2015 roku 117. W 2016 roku w służbie pozostało 89 AS90 i taki stan utrzymał się przynajmniej do 2022 roku. W 2021 roku haubice AS90 były na wyposażeniu trzech pułków Royal Artillery i Royal Horse Artillery. Przewiduje się, że pozostaną w służbie do 2032 roku.
Oryginalne działa AS90 nie zostały zakupione przez żadne kraje poza Wielką Brytanią, mimo oferowania ich na eksport. Zmodernizowany AS90 uczestniczył między innymi w 1993 roku w konkursie na działo samobieżne armii USA i był tam badany, lecz ostatecznie zdecydowano się na modernizację dział M109 do standardu A6 Paladin. W latach 1994-1996 w krajach Bliskiego Wschodu, między innymi w Kuwejcie promowano bezskutecznie pustynną modyfikację Desert AS90. Przedstawiano też na eksport sam system wieżowy AS90, który mógł być zamontowany na podwoziu czołgu w zależności od preferencji nabywcy – taki pojazd z wieżą na podwyższonej nadbudówce montowanej na podwoziu czołgu rodziny T-72 proponowano w 1994 roku bezskutecznie Indiom. Powiodła się natomiast sprzedaż licencji na system wieżowy AS90 Braveheart Polsce, gdzie posłużył do skonstruowania polskiej armatohaubicy AHS Krab, osadzonej na innym podwoziu i wyposażonej w polski system kierowania ogniem.
W kwietniu 2022 roku pojawiły się informacje o możliwym przekazaniu pojazdów AS90 Ukrainie w związku z rosyjską inwazją, lecz sekretarz obrony Ben Wallace 25 kwietnia zdementował plany ich wysłania, wyrażając zamiar przekazania bardziej mobilnej artylerii. Mimo to, 14 stycznia 2023 roku poinformowano, że Ukrainie zostanie przekazane około 30 AS90.
Opis.
AS90 jest polowym działem samobieżnym. Załogę pojazdu tworzy pięć osób: dowódca, celowniczy, dwóch ładowniczych i kierowca. Kierowca zajmuje miejsce w kadłubie, reszta załogi w wieży.
Kadłub i wieża.
Kadłub AS90 jest wykonany ze spawanych płyt ze stali pancernej grubości do 17 mm, chroniąc przed pociskami z broni maszynowej i odłamkami. W przedniej części kadłuba znajduje się przedział napędowy, za nim po lewej stronie przedział kierowania. Tylną część pojazdu zajmuje przedział bojowy nakryty obrotową wieżą, zaopatrzony w drzwi w tylnej ścianie kadłuba.
W przedziale kierowania stanowisko ma mechanik-kierowca, który zajmuje miejsce w pojeździe przez otwierany w lewo właz właz w stropie kadłuba; może też przedostać się na stanowisko z przedziału bojowego. Podczas jazdy obserwuje teren za pomocą peryskopów, a w nocy peryskop może być zamieniony przez urządzenie noktowizyjne. Kierowca może też prowadzić pojazd z głową wysuniętą przez właz, po podniesieniu siedzenia.
Wieża jest spawana z płyt pancernych. Po prawej stronie wieży znajduje się stanowisko celowniczego, a za nim dowódcy, oba zaopatrzone w siedzenia. Dwóch ładowniczych, zajmujących stanowiska w lewej części wieży, mają składane siedzenia w przedziale bojowym. Załoga zajmuje miejsce w wieży przez tylne drzwi do przedziału bojowego, prostokątny właz w lewej ścianie wieży i dwa owalne w jej stropie. Prawy właz (dowódcy) ma kopułkę obserwacyjną, a drugi jarzmo do mocowania karabinu maszynowego. Na ścianach wieży na zewnątrz znajduje się pięć metalowych zasobników na rzeczy osobiste załogi, a na jej tylnej ścianie zasobnik z aparaturą filtrowentylacyjną i klimatyzatorem oraz dodatkowe wyposażenie.
Uzbrojenie.
W wieży znajduje się zasadnicze uzbrojenie wozu: haubicoarmata kalibru 155 mm produkcji zakładów Royal Ordnance w Nottingham. Lufa haubicoarmaty ma długość 39 kalibrów i wyposażona jest w dwukomorowy hamulec wylotowy i przedmuchiwacz. Zamek klinowy otwiera się do góry. Kąt podniesienia w płaszczyźnie pionowej wynosi od -5 do +70°. Elektryczne napędy wieży zapewniają prędkość obrotu i podniesienia działa 10°/s. Maksymalna długość odrzutu działa wynosi 800 mm.
Haubicoarmata AS90 jest ładowana częściowo ręcznie, ze wspomaganiem automatycznym. Z tyłu wieży znajduje się zautomatyzowany czterosegmentowy magazyn 31 pocisków, który podaje na środek wybrany pocisk. Jest on przekładany przez ładowniczego na ramię podajnika STA ("shell transfer arm"), które następnie ustawia się równolegle do osi lufy, po czym pocisk jest przemieszczany automatycznie w bok na korytko dosyłacza w osi lufy, skąd dosyłacz wsuwa go do komory nabojowej. Drugi ładowniczy umieszcza następnie w komorze nabojowej ładunek miotający w woreczku, po czym ręcznie pobierana jest spłonka z 12-komorowego magazynka w bloku zamka. W kadłubie umieszczone jest dodatkowe 17 pocisków – łączny zapas amunicji wynosi 48. Ładunki miotające przechowywane są w niszy wieży nad magazynem pocisków i w kadłubie. Szybkostrzelność maksymalna wynosi 3 strzały w ciągu pierwszych 10 sekund, 18 strzałów w ciągu 3 minut lub 2 strzały na minutę przy prowadzeniu ognia ciągłego. Dla serii trzystrzałowej pierwszy pocisk ładuje się do komory nabojowej, drugi czeka na korytku dosyłacza, a trzeci na STA.
AS90 może wystrzeliwać dowolne granaty artyleryjskie w standardowym kalibrze NATO równym 155 mm. Donośność granatów zwykłych przy lufie długości L/39 dochodzi do 25 km, z gazogeneratorem 30 km. W listopadzie 2007 roku brytyjskie Ministerstwo Obrony zamówiło w Niemczech amunicję samocelującą BSFM o donośności 22,5 km, przenoszącą dwa podpociski opadające na spadochronach i atakujące cele opancerzone. W 2010 roku przeprowadzono udane próby wystrzeliwania amerykańskich pocisków korygowanych Excalibur.
System kierowania ogniem i wyposażenie.
Głównym sposobem wskazywania celu jest przekazywanie współrzędnych z dowództwa baterii, który to proces nie został zautomatyzowany. Celowniczy uzyskuje informacje na wyświetlaczu LDU (Layer Display Unit) i wprowadza dane cyfrowe do układu wykonawczego, a do zgrubnego naprowadzania może użyć joysticka. Działo dysponuje automatycznym komputerowym system celowania AGLS (Automatic Gun Laying System), sterującym mechanizmami wieży, łączącym operacje orientowania pojazdu w terenie, nadawanie lufie kierunku i kąta podniesienia. Celowniczy ma również celownik optyczny firmy AVIMO do strzelania ogniem na wprost na odległość do 2 km. 
Dowiązanie topograficzne pojazdu dokonywane jest autonomicznie za pomocą systemu orientacji dynamicznej (nawigacji lądowej) DRU (Dynamic Reference Unit), cechującego się dużą dokładnością i opartego o żyroskop laserowy. Podczas modernizacji MLI A dla zwiększenia dokładności topodowiązania dodano ponadto odbiornik GPS. Podczas modernizacji MLI A dodano również wielofunkcyjny monitor dowódcy CDU (Commander Display Unit). Standardowe wyposażenie stanowi radarowy miernik prędkości wylotowej pocisków montowany u nasady lufy.
Napęd i układ jezdny.
Napęd AS90 stanowi amerykański 8-cylindrowy (V8) czterosuwowy wysokoprężny silnik Cummins VTA 903T-660 o pojemności 14,8 litra i mocy 485 kW (659 KM) przy 2800 obr./min. Silnik sprzężony jest z niemiecką automatyczną przekładnią ZF LSG2000, z czterema biegami do przodu i dwoma do tyłu. Wymiana całego zblokowanego zespołu napędowego w warunkach polowych zajmuje godzinę. Gąsienice są niemieckiej firmy Diehl. Dla zasilania aparatury na postoju pojazd ma w przedniej części przedziału bojowego pomocniczy silnik wysokoprężny.
AS90 posiada niezależne zawieszenie hydropneumatyczne, z sześcioma parami kół jezdnych. Koła jezdne są podwójne. Każde z kół jest połączone za pomocą wahacza z siłownikiem hydropneumatycznym. Napęd z silnika jest przekazywany na znajdujące się w przedniej części pojazdu koła napędowe. Z tyłu pojazdu znajdują się koła napinające z hydraulicznym układem automatycznej regulacji napięcia gąsienic. Koła wykonane są ze stopu aluminium.

</doc>
<doc id="1162940" url="https://pl.wikipedia.org/wiki?curid=1162940" title="Roberto Pruzzo">
Roberto Pruzzo

Roberto Pruzzo (ur. 1 kwietnia 1955 w Crocefieschi) – piłkarz włoski grający na pozycji napastnika. Nosił przydomek "Il Bomber".
Kariera klubowa.
Pruzzo urodził się w miasteczku Crocefieschi leżącym w prowincji Genua. Karierę piłkarską rozpoczął w niedalekiej Genui w tamtejszym klubie Genoa CFC W 1973 roku włączono go do kadry pierwszej drużyny, a 2 grudnia zadebiutował w rozgrywkach Serie A, w zremisowanym 1:1 wyjazdowym meczu z AC Cesena. W pierwszym sezonie rozegrał 19 spotkań w lidze, ale nie zdobył gola. Genoa na koniec sezonu spadła jednak do Serie B i w sezonie 1974/1975 Pruzzo występował w tych rozgrywkach i zdobył 12 bramek. W sezonie 1975/1976 zdobył ich 18 i przyczynił się do powrotu Genoi do Serie A. Po powrocie znów wykazał wysoką skuteczność i ponownie 18-krotnie pokonywał bramkarzy rywali i został wicekrólem strzelców ligi o 3 gole ustępując Francesco Grazianiemu z Torino Calcio. W Genoi grał także przez kolejny rok, a łącznie przez całe 5 lat pobytu w tym klubie zagrał w 143 spotkaniach ligowych i strzelił 57 bramek.
Latem 1978 Pruzzo przeszedł do stołecznej Romy, co było jednym z większych hitów transferowych tamtego sezonu. W jej barwach zadebiutował już w pierwszej kolejce w wyjazdowym spotkaniu z Hellas Werona (1:1) i w 81. minucie zdobył wyrównującego gola. Pod wodzą trenera Ferruccia Valcareggiego zespół zajął jednak dopiero 10. miejsce w lidze, a z 9 golami Pruzzo był jego najlepszym strzelcem. W sezonie 1979/1980 Pruzzo wywalczył swój pierwszy sukces w karierze, jakim było zdobycie Pucharu Włoch. W sezonie 1980/1981 powtórzył ten sukces, a do tego wywalczył wicemistrzostwo kraju. W Serie A strzelił 18 goli, dzięki czemu został po raz pierwszy w karierze królem strzelców ligi. W sezonie 1981/1982 pod wodzą Nilsa Liedholma Roma zajęła 3. pozycję w Serie, w czym dużą zasługę miał Roberto. Zdobył 15 bramek po raz drugi z rzędu zostając najlepszym strzelcem włoskiej ekstraklasy. W 1983 roku Pruzzo wygrał swoje pierwsze i jedyne w karierze mistrzostwo Włoch (12 bramek w sezonie). W 1984 roku dotarł z drużyną "giallorossich" do finału Pucharu Mistrzów. Wystąpił przez 64 minuty meczu z Liverpoolem, wcześniej w 42. minucie zdobywając gola (strzałem głową przelobował bramkarza "The Redsa" Bruce'a Grobbelaara). Jego koledzy gorzej wykonywali rzuty karne i Puchar Mistrzów pojechał do Liverpoolu. Na pocieszenie drużyna Liedholma wywalczyła wicemistrzostwo Włoch oraz krajowy puchar. W 1986 roku zdobył swój trzeci Puchar Włoch, a także swoje trzecie wicemistrzostwo kraju. Osiągnął także swój najlepszy dorobek bramkowy w sezonie - 19 goli - dzięki czemu po raz trzeci został najlepszym strzelcem Serie A. W kolejnych dwóch sezonach Pruzzo grał jednak coraz mniej i ostatecznie przegrał rywalizację z Rudim Völlerem. W Romie zagrał łącznie w 240 spotkaniach i strzelił 106 goli.
Latem 1988 Pruzzo odszedł do Fiorentiny. W "Violi" spędził jednak tylko jeden sezon. Rozegrał 11 meczów, nie zdobył gola i po sezonie zdecydował się zakończyć piłkarską karierę. Liczył sobie wówczas 34 lata.
Kariera reprezentacyjna.
W reprezentacji Włoch Pruzzo zadebiutował 23 września 1978 roku w wygranym 1:0 towarzyskim meczu z reprezentacją Turcji. W 1980 roku został powołany przez selekcjonera Enza Bearzota do kadry na Mistrzostwa Europy 1980. Nie zagrał tam jednak w żadnym meczu. Przez całą karierę rozegrał tylko 6 spotkań i nie zdobył gola.
Kariera trenerska.
W drugiej połowie lat 90. Pruzzo został trenerem, jednak nie osiągnął większych sukcesów. W Serie C2 prowadził drużyny FC Esperia Viareggio i Teramo Calcio, a w Serie C1 Alessandrię. W 2002 roku w Serie B na krótko przejął zespół US Palermo (nastąpiła wówczas zmiana prezydenta klubu - Franca Sensiego zastąpił Maurizio Zamparini). W latach 2004-2006 był asystentem Giuseppe Gianniniego w zespołach U.S. Foggia i S.S. Sambenedettese Calcio.

</doc>
<doc id="1162941" url="https://pl.wikipedia.org/wiki?curid=1162941" title="Malarze i Żołnierze">
Malarze i Żołnierze

Malarze i Żołnierze - polska grupa założona w 1986 w Poznaniu, wielokrotnie reaktywowana.
Historia.
Muzyka zespołu zrodziła się z fascynacji zespołami skupionymi wokół wytwórni Rough Trade (The Smiths, Aztec Camera), amerykańskim trad rockiem i australijską falą zespołów gitarowych (m.in. The Church, The Go-Betweens). Zresztą sama nazwa zespołu stanowi przeniesienie na polski grunt nazwy australijskich Painters &amp; Dockers.
W pierwszym okresie działalności skład stanowili muzycy z Mogilna, Piły i Poznania. Pierwsze nagrania pojedynczych utworów zespół miał dla stacji radiowych: Rozgłośni Harcerskiej i Programu IV Polskiego Radia. W 1988 ogólnopolskim przebojem stała się piosenka "Po prostu pastelowe". Następnie Malarze i Żołnierze nagrali w Studio S4 płytę dla Polskich Nagrań, której producentem był Leszek Kamiński. Płyta ukazała się jednak dopiero w 1998 w formie kasety "Po prostu pastelowe". W 1989 nastąpiło zawieszenie działalności.
Zespół reaktywował się ponownie w 1990 roku w składzie mogileńsko-poznańskim. Nagrywa w Modern Sound Studio w Gdyni pod okiem Adama Toczko płytę "Jedynka". Płyta ukazuje się w 1991 roku na rynku nakładem założonego przez managera zespołu Norberta Rokitę wydawnictwa Love Production. W 1993 roku zespół nagrywa materiał na drugą płytę (w tym samym studio i z tym samym producentem). Płyta jednak nie została wydana i pod koniec 1993 roku zespół ponownie przestaje istnieć. Kolejną próbą reaktywacji był rok 1997 - zespół nagrał wtedy EP-kę "Pastelowi wracają" przeznaczoną dla stacji radiowych, ale po kilkunastu miesiącach działalności zespół definitywnie rozwiązuje się.
W 2014 roku Stanisław Holak nagrał nowe wersje swoich piosenek, zapraszając do zaśpiewania tych piosenek kilku wokalistów. Projekt zatytułowano "Pięćdziesiątka" - ukazał się w pięćdziesiąte urodziny Stanisława Holaka. Okładka tego wydawnictwa autorstwa Mateusza Holaka wygrała konkurs 30/30 na najlepszą okładkę 2014 roku.
Wokalista zespołu, Stanisław Holak, jest ojcem Mateusza i Kuby Holaków, liderów zespołu Kumka Olik.

</doc>
<doc id="1162942" url="https://pl.wikipedia.org/wiki?curid=1162942" title="Strefy życia w morzu">
Strefy życia w morzu

W morzach i oceanach można wyróżnić trzy strefy życia:
Powyższa strefowość zależy od efektywności przenikania światła przez toń wodną.

</doc>
<doc id="1162947" url="https://pl.wikipedia.org/wiki?curid=1162947" title="George Steer">
George Steer

George Lowther Steer (ur. 1909, zm. 25 grudnia 1944) – brytyjski korespondent wojenny, relacjonował konflikty zbrojne przed II wojną światową, ze szczególnym uwzględnieniem hiszpańskiej wojny domowej.
Urodzony w Afryce Południowej, był synem wydawcy prasowego. Studiował nauki klasyczne w Winchester College i w Christ Church w Oksfordzie. Następnie dziennikarz i korespondent wojenny.
W 1935 relacjonował włoską inwazję Etiopii i doniósł o użyciu gazu musztardowego przez siły włoskie. Przyjaciel cesarza Haile Selassie, który był ojcem chrzestnym jego syna. W 1937 relacjonował hiszpańską wojnę domową. Zdobył uznanie za relację z bombardowania Guerniki przez lotnictwo niemieckie 26 kwietnia 1937. Relacjonował przebieg wojny zimowej w Finlandii. Po wybuchu II wojny światowej wstąpił do armii brytyjskiej, gdzie kierował etiopską jednostką propagandową podczas walk Brytyjczyków z siłami włoskimi na terenie Etiopii. W 1941 miał znaczny wpływ na przywrócenie na tron Haile Selassie. Następnie wysłany do Indii. Kierował jednostką propagandową w Bengalu, która starała się złamać morale żołnierzy japońskich.
Zginął w wypadku samochodowym 25 grudnia 1944.

</doc>
<doc id="1162950" url="https://pl.wikipedia.org/wiki?curid=1162950" title="Britt Janyk">
Britt Janyk

Britt Janyk (ur. 21 maja 1980 w Vancouver) – kanadyjska narciarka alpejska.
Kariera.
Po raz pierwszy na arenie międzynarodowej pojawiła się 20 listopada 1995 roku w Mt. Norquay, gdzie w zawodach FIS Race nie ukończyła pierwszego przejazdu w slalomie. W 1997 roku wystartowała na mistrzostwach świata juniorów w Schladming, gdzie zajęła 6. miejsce supergigancie, 13. w zjeździe i 27. miejsce w gigancie. Jeszcze trzykrotnie startowała na imprezach tego cyklu, zajmując między innymi czwarte miejsce w gigancie i piąte w slalomie podczas mistrzostw świata juniorów w Québecu w 2000 roku.
W zawodach Pucharu Świata zadebiutowała 31 października 1999 roku w Tignes, gdzie nie ukończyła pierwszego przejazdu giganta. Pierwsze pucharowe punkty wywalczyła 19 grudnia 2000 roku w Sestriere, zajmując ósme miejsce w gigancie. Na podium zawodów PŚ po raz pierwszy stanęła 1 grudnia 2007 roku w Lake Louise, kończąc zjazd na trzeciej pozycji. W zawodach tych wyprzedziły ją jedynie Lindsey Vonn z USA i Austriaczka Renate Götschl. W kolejnych startach jeszcze jeden raz stanęła na podium: 8 grudnia 2007 roku w Aspen wygrała zjazd. W sezonie 2007/2008, kiedy to w klasyfikacji generalnej zajęła dwunaste miejsce, a w klasyfikacji zjazdu była trzecia.
Wystartowała na igrzyskach olimpijskich w Vancouver w 2010 roku, gdzie zajęła 6. miejsce w zjeździe, 17. w supergigancie i 25. miejsce w gigancie. Była też między innymi czwarta w supergigancie podczas mistrzostw świata w Åre w 2007 roku.
W 2011 roku zakończyła karierę.

</doc>
<doc id="1162953" url="https://pl.wikipedia.org/wiki?curid=1162953" title="Mateuszek - Manolito Gafotas">
Mateuszek - Manolito Gafotas



</doc>
<doc id="1162954" url="https://pl.wikipedia.org/wiki?curid=1162954" title="Marta Kuehn">
Marta Kuehn



</doc>
<doc id="1162957" url="https://pl.wikipedia.org/wiki?curid=1162957" title="Aleksander Sarnowicz">
Aleksander Sarnowicz

Aleksander Sarnowicz (ur. 10 stycznia 1878 w Radomiu, zm. 6 maja 1938 w Warszawie) – polski malarz.
Ukończył gimnazjum w Radomiu. W latach 1905−1910 studiował na Akademii Sztuk Pięknych w Krakowie pod kierunkiem Leona Wyczółkowskiego. Po studiach na dwa lata wyjechał do Francji i Austrii, przebywał w Paryżu i Salzburgu; następnie zamieszkał w Kijowie. Po wojnie w 1918 r. wrócił do kraju. 10 kwietnia 1919 r. wstąpił ochotniczo do Wojska Polskiego i służył w 7 pułku Ułanów Lubelskich (pułk legionowy) w stopniu wachmistrza. Podczas wojny w 1920 r. był ciężko ranny.
W 1912 r. pierwszy raz wystawił swoje prace w warszawskiej Zachęcie, a potem systematycznie i z dużym powodzeniem od 1921 r. do 1938 r. W czasie wojny namalował kilka kompozycji batalistycznych, ale jego twórczość – na którą składały się wyłącznie obrazy olejne – to przede wszystkim pejzaże, sceny z życia wsi i miasteczek, studia zwierząt (zwłaszcza koni). W swoich pracach nawiązuje do swojego ulubionego malarza – L. Chełmońskiego. W latach dwudziestych malował również motywy tatrzańskie i portrety górali.
Ożenił się 3 sierpnia 1921 r. w Radomiu z Natalią Kazimierą Cichowską. Po śmierci żony (22.06.1923) wyjechał na stałe do Mińska Mazowieckiego i mieszkał w koszarach 7 pułku ułanów jako malarz batalista. Został pochowany na cmentarzu Bródnowskim (kw. 32K-V-27).
Jego prace znajdują się w Muzeum Narodowym w Warszawie i Muzeum Okręgowym w Radomiu.
Na wniosek mieszkańców, w roku 2009, jednej z ulic w rodzinnym Radomiu nadano nazwę im. Aleksandra Sarnowicza.

</doc>
<doc id="1162959" url="https://pl.wikipedia.org/wiki?curid=1162959" title="Pomnik Antoniego Abrahama w Gdyni">
Pomnik Antoniego Abrahama w Gdyni

Pomnik Antoniego Abrahama znajduje się na placu Kaszubskim w gdyńskiej dzielnicy Śródmieście. Przedstawia on Antoniego Abrahama, kaszubskiego działacza.
Pierwotne plany budowy pomnika lub fontanny upamiętniających kaszubskiego aktywisty istniały już przed wybuchem II wojny światowej w zamyśle gdyńskich radnych. Nie zostały one zrealizowane. Decyzja o budowie pomnika została podjęta w 1995 roku z inicjatywy ówczesnej prezydent Gdyni Franciszki Cegielskiej. Impulsem do tej decyzji była wówczas inicjatywa działaczy Zrzeszenia Kaszubsko-Pomorskiego.
Pomnik ma wysokość 4 metrów. Jego cokół przedstawia napis "Antoni Abraham 1860-1923 Syn Ziemi Kaszubskiej - Bojownik o jej polskość". Autorem pomnika jest Stanisław Szwechowicz.

</doc>
<doc id="1162968" url="https://pl.wikipedia.org/wiki?curid=1162968" title="Herb obwodu smoleńskiego">
Herb obwodu smoleńskiego

Herb obwodu smoleńskiego – jeden z symboli tegoż obwodu został przyjęty 10 grudnia 1998 r. Wzorowany jest on na herbie istniejącej w okresie Cesarstwa Rosyjskiego guberni smoleńskiej, który z kolei powstał w oparciu o herb Smoleńska.
Herb przedstawia srebrną tarczę herbową zakończoną blankami, a na niej wizerunek wywodzącego się z rosyjskiego folkloru złotego ptaka Gamajuna, siedzącego na czarnej armacie, która leży na złotej lawecie. Nad tarczą znajduje się korona wielkoksiążęca, a tarczę otacza wstęga Orderu Lenina. U dołu znajdują się gałązki dębu ze złotymi żołędziami oraz łodygi lnu z kwiatami, a na tle całości – na srebrnej wstędze umieszczona jest dewiza regionu: "НЕСГИБАЕМЫЙ ДУХ ВСЕ ПРЕВОЗМОЖЕТ" (pol. "nieśmiertelny duch wszystko przemoże").
Herb ten – w wersji małej, tj. sama tarcza herbowa i korona – znajduje się też na fladze regionu

</doc>
<doc id="1162969" url="https://pl.wikipedia.org/wiki?curid=1162969" title="Paul Belmondo">
Paul Belmondo

Paul Belmondo (ur. 23 kwietnia 1963 w Boulogne-Billancourt) – były francuski kierowca wyścigowy, syn aktora Jeana-Paula Belmondo.
Kariera.
W 1987 roku Belmondo przedsięwziął starty w Formule 3, a następnie w Formule 3000, jednak nie osiągał w nich żadnych sukcesów. Mimo to w 1992 roku dołączył do zespołu Formuły 1 March – był tzw. "pay driverem", jako że o jego zatrudnieniu zadecydowały pieniądze, jakie przekazał zespołowi. Francuski kierowca zakwalifikował się jedynie do pięciu wyścigów (zajął m.in. dziewiąte miejsce w Grand Prix Węgier), jednakże do pozostałych sześciu – nie, wskutek czego został po Grand Prix Węgier zwolniony. W roku 1994 startował dla zespołu Pacific, ponownie w charakterze "pay driver". Zakwalifikował się jedynie do dwóch wyścigów (których nie ukończył), a w pozostałych czternastu nie stanął na starcie. Po roku 1994 zrezygnował z Formuły 1 na rzecz serii GT, w której startował Chryslerem Viperem GTS-R. W barwach własnego zespołu, Paul Belmondo Racing, startował w seriach FIA GT Championship oraz Le Mans Endurance Series, jednakże bez żadnych sukcesów.

</doc>
<doc id="1162976" url="https://pl.wikipedia.org/wiki?curid=1162976" title="4. Panzer-Division">
4. Panzer-Division



</doc>
<doc id="1162977" url="https://pl.wikipedia.org/wiki?curid=1162977" title="Andronik I Gidos">
Andronik I Gidos

Andronik I Gidos (grec. "Ανδρόνικος Α΄ Γίδος, Andronikos I Gidos)" – cesarz Trapezuntu od 1 lutego 1222 do 1235.
Życiorys.
Był zięciem Aleksego I i stryjem Jana I. Jego żona była Nieznana z imienia córka Aleksego I Wielkiego Komnena. Prawdopodobnie, zanim został cesarzem, był generałem cesarza nicejskiego Teodora I. W 1231 Andronik został wciągnięty w konflikt między sułtanem Seldżuków Kayqubadem I (1219–1236) a Mongołami. 

</doc>
<doc id="1162984" url="https://pl.wikipedia.org/wiki?curid=1162984" title="Wejść między lwy (powieść)">
Wejść między lwy (powieść)



</doc>
<doc id="1162988" url="https://pl.wikipedia.org/wiki?curid=1162988" title="Antonín Puč">
Antonín Puč

Antonín Puč (ur. 16 maja 1907 w Jinonicach, zm. 18 kwietnia 1988 w Pradze) – czechosłowacki piłkarz narodowości czeskiej występujący na pozycji napastnika, reprezentant Czechosłowacji w latach 1926–1939, srebrny medalista Mistrzostw Świata 1934.
Kariera klubowa.
Grę w piłkę nożną rozpoczął w klubach z dzielnicy Pragi Smíchova: Čechie Smíchov i SK Smíchov. W latach 1925–1938 był graczem Slavii Praga. W barwach tego klubu ośmiokrotnie był mistrzem Czechosłowacji i strzelił w lidze 112 bramek. W sezonach 1927 oraz 1928/29 zdobył tytuły króla strzelców. Pod koniec swojej kariery grał w Viktorii Žižkov (1938–1940) oraz ponownie w SK Smíchov (1940–1941).
Kariera reprezentacyjna.
28 czerwca 1926 zadebiutował w reprezentacji Czechosłowacji w meczu z Jugosławią, ostatni raz zagrał w 1939. Wystąpił w mistrzostwach świata 1934, gdzie w 4 meczach zdobył 2 bramki, w tym jedną w przegranym 1:2 finale z Włochami. Brał również udział w mistrzostwach świata 1938, gdzie Czechosłowacja odpadła w ćwierćfinale z Brazylią.
Jest najlepszym strzelcem w historii reprezentacji Czechosłowacji, w której zagrał 61 razy i strzelił 35 goli. Po rozpadzie Czechosłowacji jego rekord pobił w 2005 roku reprezentant Czech Jan Koller.

</doc>
<doc id="1162990" url="https://pl.wikipedia.org/wiki?curid=1162990" title="Antonin Puc">
Antonin Puc



</doc>
<doc id="1162991" url="https://pl.wikipedia.org/wiki?curid=1162991" title="Herb obwodu moskiewskiego">
Herb obwodu moskiewskiego

Herb obwodu moskiewskiego - jeden z symboli tegoż obwodu został przyjęty 3 grudnia 1997 r. Wzorowany jest on na herbie istniejącej w okresie Cesarstwa Rosyjskiego guberni moskiewskiej, który z kolei powstał w oparciu o herb Moskwy.
Herb obwodu przedstawia tarczę herbową barwy czerwonej, a na niej wizerunek Świętego Jerzego w srebrnej zbroi na białym koniu, który złotą włócznią, zakończoną krzyżem atakuje złotego smoka z zielonymi skrzydłami. Tarczę wieńczy korona cesarska, a otacza wstęga orderu Lenina. 
Postać jeźdźca jest odwrócona w przeciwną stronę w stosunku do wizerunku widniejącego w herbie Moskwy. 
Herb obwodu moskiewskiego umieszczony jest także w lewym górnym rogu flagi regionu.

</doc>
<doc id="1162994" url="https://pl.wikipedia.org/wiki?curid=1162994" title="B-58">
B-58



</doc>
<doc id="1162999" url="https://pl.wikipedia.org/wiki?curid=1162999" title="Wiązanka melodii młodzieżowych">
Wiązanka melodii młodzieżowych

Wiązanka melodii młodzieżowych – debiutancki album Formacji Nieżywych Schabuff (wówczas jako Formacya Nieżywych Schabuf) z 1989 roku, wydany nakładem wydawnictwa Wifon.
W pochodzącym z tej płyty przeboju "Klub wesołego szampana" śpiewa aktorka Małgorzata Pieńkowska. Wszystkie teksty napisał Jacek Pałucha, z wyjątkiem "Klubu..." autorstwa Wojciecha Płocharskiego. Muzyka: Formacja Nieżywych Schabuff. Projekt graficzny: Jacek Pałucha. Realizacja: Jerzy Orlecki, Waldemar Walczak.
Lista utworów.
źródło:
Twórcy.
źródło:

</doc>
<doc id="1163001" url="https://pl.wikipedia.org/wiki?curid=1163001" title="Grupa „Dubno”">
Grupa „Dubno”

Grupa „Dubno” (czasem także Grupa Operacyjna Dubno) – samodzielne zgrupowanie taktyczne Wojska Polskiego, improwizowane w toku kampanii wrześniowej 1939. 
Sformowana z jednostek zapasowych, pododdziałów improwizowanych i części pododdziałów wycofanych z terenów zachodnich oraz rozbitków wycofujących się na teren Wołynia w okresie od 12 do 16 września 1939.
Formowanie.
Z uwagi na niepomyślny rozwój sytuacji na froncie Minister Spraw Wojskowych gen. dyw. Tadeusz Kasprzycki polecił dowódcom Okręgów Korpusów nr II, IX wykonanie przygotowań obronnych na wschód od Bugu na niektórych liniach rzek. Wykorzystać planowano oddziały improwizowane spośród obecnych na miejscu i wycofujących się z zachodniej i centralnej Polski ośrodków zapasowych. Powołany do służby czynnej gen. bryg. st. spocz. Stefan Strzemieński otrzymał zadanie zorganizowania obrony na linii rzeki Ikwy, na odcinku Młynów-Dubno. Jednocześnie 12 września został wyznaczony na stanowisko komendanta Garnizonu Dubno na Wołyniu. Jednostka miała wejść do walki na wypadek przebicia się wojsk niemieckich na głębokie tyły Wojska Polskiego. Na miejscu przebywały Oddział Zbierania Nadwyżek 5 batalionu saperów z Krakowa, duża grupa oficerów formowana w Legię Oficerską, której dowództwo objął płk st. spocz. Jan Skorobohaty-Jakubowski. 12 września do Dubna dotarł transport kolejowy z Oddziałem Zbierania Nadwyżek 3 wileńskiego batalionu saperów w drodze do Ośrodka Zapasowego Saperów nr 4 w Przemyślu. Rozkazem gen. Stanisława Strzemieńskiego oddział nadwyżek został wyładowany i zakwaterowany w parku. W trakcie pobytu w Dubnie sformowano z saperów wileńskich, batalion piechoty, który na miejscu dozbrojono, w tym w granaty ręczne oraz nadano nazwę „Wilno”. Batalion piechoty wcielono w skład Grupy „Dubno”. 14 września z Ośrodka Zapasowego 13 DP z Równego do Dubna przybył batalion piechoty pod dowództwem ppłk. Jana Wańtucha. Jednocześnie 3 kompania ON z batalionu ON „Łuck”, odmaszerowała do Włodzimierza Wołyńskiego. Do Dubna przybył też płk dypl. Stefan Hanka-Kulesza, który z rozkazu I wiceministra spraw wojskowych objął stanowisko dowódcy obrony Dubna. Jednocześnie do 15 września zakończono budowę umocnień polowych wokół miasta. Do 16 września z będących w Dubnie i pobliskich wsiach żołnierzy, sformowano improwizowane bataliony, oraz z zatrzymanych przemieszczających się przez Dubno i okolicę jednostek, sformowano Grupę „Dubno” w składzie:
Bataliony były niejednolite, słabo uzbrojone głównie w broń strzelecką (kbk, rkm i ckm) starego typu francuską i niemiecką. Bardzo słabo wyposażone, mundury drelichowe i sukienne starego typu, posiadały znaczne braki oporządzenia. Na ogół bez hełmów. Dozbrajano się w trakcie dalszych marszy. 
Po agresji sowieckiej 17 września dowództwo nad grupą podczas odprawy, gen. bryg. Stefan Strzemieński przekazał płk. Hance-Kuleszy. Doraźnie zmotoryzowana Legia Oficerska i zmotoryzowana grupą policji wyruszyła przez Brody i Przemyślany do granicy rumuńskiej lub węgierskiej. 17 września ok. godz. 14.00 grupa wyruszyła na południe, z zamiarem przebicia się do broniącego się Lwowa lub wojsk Frontu Południowego, po drodze zbierając wiele mniejszych oddziałów tyłowych i rozbitków z innych jednostek. Maszerowano do Demidówki, gdzie zatrzymano się na noc. Ostatecznie w jej składzie walczyło prawdopodobnie ponad 4000 żołnierzy. Gen. bryg. Stefan Strzemieński przez cały czas pozostawał z małym sztabem przy Grupie „Dubno”, nie sprawując jednak bezpośredniego dowództwa. 
Działania bojowe.
18 września przed południem grupa wymaszerowała w kierunku Szczurowic, w trakcie marszu była atakowana przez lotnictwo sowieckie oraz ostrzeliwana przez bojówki ukraińskie. Wieczorem oddziały grupy osiągnęły Szczurowice, tam w nocy zostały zaatakowane przez silny oddział dywersantów ukraińskich, który został odparty i rozbity. Tego samego dnia oddano bez walki Dubno, Równe i Zdołbunów. Wojska Grupy „Dubno”, podobnie jak zgrupowanie gen. Piotra Skuratowicza formujące się w rejonie Łucka, wyruszyły na południe z zamiarem przebicia się do operujących pod Lwowem wojsk Frontu Południowego gen. Kazimierza Sosnkowskiego. 18 września gen. bryg. Skuratowicz otrzymał rozkaz rozpuszczenia swoich wojsk, które w dużej mierze przyłączyły się do Grupy „Dubno”. 19 września rano Grupa „Dubno” wyruszyła w kierunku Kamionki Strumiłowej w trakcie marszu dołączyły do grupy nowe oddziały w postaci zmotoryzowanego batalionu saperów Ośrodka Zapasowego Saperów typ specjalny nr 1 pod dowództwem ppłk. dypl. Ryszarda Zymsa, dywizjon II/40 pułku artylerii lekkiej (bez 5 baterii) pod dowództwem ppłk. Jana Cudka, pluton pancerny (2 czołgi TK-3 i 2 samochody pancerne wz.34) z resztek 81 dywizjonu pancernego i 21 dywizjonu pancernego. Gen. bryg. Strzemieński ze sztabem odłączył się i pojechał do Toporowa, dalej jechać nie mógł, z uwagi na skoncentrowane w rejonie Buska uzbrojone grupy dywersantów ukraińskich. Wczesnym rankiem 20 września, dwa czołgi oraz pluton kawalerii oczyściły leżące na trasie marszu miasteczko Krasne z dywersantów ukraińskich oraz stoczyły walkę z sowieckim podjazdem pancernym, utracono jako zniszczony jeden czołg. 20 września w rejonie Radziechowa do Grupy „Dubno” dołączyły następne oddziały: 12 dywizjon artylerii najcięższej i jeden działon z 6 dywizjonu artylerii motorowej ciężkiej pod dowództwem mjr. Aleksandra Toczyńskiego (4 moździerze 220 mm i 1 armata 120 mm wszystkie zmotoryzowane), dywizjon kawalerii ppłk. Czesława Wisłockiego sformowany w Ośrodku Zapasowym Nowogródzkiej Brygady Kawalerii, część Ośrodka Zapasowego Artylerii Przeciwlotniczej nr 2, 102 dywizjon artylerii przeciwlotniczej (bez armat) pod dowództwem mjr. Romana Niemczyńskiego. Z Radziechowa grupa pomaszerowała do przez Dmytrów, do Chołojowa, skąd wysłano rozpoznanie do Łanów Polskich i Kamionki Strumiłowej, ustalając obecność oddziałów niemieckich. Maszerujący w straży przedniej batalion piechoty „Kraków” z baterią artylerii zajął wieś Mierowa. Zabezpieczył podstawę wyjściową do natarcia dla Grupy „Dubno” na Łany Polskie i Kamionkę Strumiłową. Oddziały rozpoczęły marsz na podstawy wyjściowe w nocy 20/21 września. 21 września nad ranem oddziały grupy dotarły do Bugu, do mostu w Rudzie Sieleckiej jako pierwszy dotarł batalion „Kraków”. Po drugiej stronie Bugu przebywały oddziały osłonowe niemieckiej 4 Dywizji Lekkiej. Batalion piechoty „Kraków” zajął przyczółek mostowy. W międzyczasie do grupy dołączyła pozostałość kompanii czołgów por. Józefa Jakubowicza. O godz. 8.00 piechota Grupy „Dubno” wraz z plutonem 3 czołgów, przy wsparciu całej artylerii rozpoczęła natarcie na Kamionkę Strumiłową z kierunku północno wschodniego, wzdłuż szosy Radziechów-Kamionka Strumiłowa. Natarcie piechoty grupy zostało załamane, w ogniu obrony niemieckiej. W międzyczasie nadjechało Zgrupowanie Kawalerii ppłk. Kazimierza Halickiego. Ok. godz. 11.00 dywizjon III wzmocniony szwadronem ckm przystąpił do natarcia na most kolejowy na Bugu i południowy skraj miasta. 3 szwadron rozpoznał obronę Kamionki Strumiłowej i wraz z całym I dywizjonem wykonał natarcie na Łany Polskie zdobywając je, 3 szwadronem wdarł się na przedmieście Bełzkie. Na I dywizjon wyszedł kontratak niemieckiej piechoty z czołgami, który przyparł dywizjon do rzeki Bug. O godz. 12.00 III dywizjon kombinowany z rejonu wzg. 219 uderzył na południowy skraj Kamionki Strumiłowej, koncentryczne natarcie piechoty Grupy „Dubno” z północy i spieszonej kawalerii zgrupowania, czołgów por. Jakubowicza i wsparciu artylerii doprowadziło, że Kamionkę Strumiłową zdobyto o godz. 16.00. W pościg za cofającymi się jednostkami niemieckiej 4 D Lek. w kierunku Batiatycz wyruszył 3 szwadron I dywizjonu konnego Zgrupowania Kawalerii ppłk. Halickiego. W walce rozbito niemiecki batalion zmotoryzowanej kawalerii, kompanię pionierów i baterię artylerii. Wzięto do niewoli (w zależności od relacji od 60 do 170 jeńców). Zdobyto kilkanaście samochodów ciężarowych. Straty w walce grupy to, 62 poległych, 104 rannych, 107 zabitych koni, 2 armaty ppanc, 4 armaty polowe. Podczas spotkania o godz. 17.00 z płk. Stefanem Hanką-Kuleszą, ppłk Kazimierza Halickiego podporządkował Zgrupowanie Kawalerii, Grupie „Dubno”. Tego wieczoru utworzono ścisłe dowództwo Grupy „Dubno”. Noc 21/22 września oddziały odpoczywały na postoju ubezbieczonym w Kamionce Strumiłowej i najbliższych wsiach. 
O godz. 5.00 22 września zgrupowanie zmotoryzowane: 12 dan z działonem 6 damc pozostałość kompanii czołgów lekkich, część OZAPlot nr 1 pojechały w kierunku granicy węgierskiej w ślad za ustępującymi oddziałami niemieckiej 4 DLek. Jako straż przednia grupy podjęło marsz Zgrupowanie Kawalerii z batalionem kolarzy SG. Klucz samolotów RWD-8 rozpoznawał rejon Rawy Ruskiej i Żółkwi. Marsz odbył się po trasie Batiatycze, Żełdec, Bojaniec, Mosty Wielkie. I dywizjon konny o godz. 9.30 w Mostach Wielkich stoczył walkę z kompanią niemieckich motocyklistów, którą wyparł z miasta. Siły główne grupy zatrzymały się na odpoczynek w lasach pomiędzy Mostami Wielkimi, a Kuliczkowem, na zachód od drogi Mosty Wielkie-Bełz. Zgrupowanie Kawalerii o godz. 23.00 wyruszyło w marsz do rejonu Worochata, Machnówek. Za kawalerią maszerowała reszta Grupy „Dubno” zajmując do godz. 10.00 23 września lasy w rejonie wsi Chlewczany i wieś Szałasze. Grupa stała ukryta na tyłach niemieckiej 2 Dywizji Pancernej, która w tym czasie toczyła walkę z oddziałami Kombinowanej Dywizji gen. bryg. Jerzego Wołkowickiego, która prowadziła natarcie na Tomaszów Lubelski. Zgrupowanie Kawalerii ppłk. Kazimierza Halickiego prowadziło rozpoznanie w kierunku Łaszczowa i Uhnowa. W godzinach popołudniowych zgrupowanie opuścił zmotoryzowany batalion saperów ppłk. Zymsa, wraz z płk. Gorczyńskim. Grupa ta odjechała przez Bełz, Waręż na północ na Lubelszczyznę. W nocy 24/25 września pod Kryłowem batalion został otoczony przez wojska sowieckie i dostał się do niewoli. W nocy 23/24 września do grupy dołączył odtworzony 86 pułk piechoty pod dowództwem ppłk. Walentego Peszka, z dwu działową improwizowaną baterią haubic kpt. Wincentego Brożycha z 55 pułku artylerii lekkiej. 86 pułk pochodził z rozbitej pod Tomaszowem Lub. XIX Brygady Piechoty, Dywizji Kombinowanej. 
O godz. 1.00 24 września grupa podjęła marsz przez Bruckenthal, Karów, Rzyczki w kierunku Rawy Ruskiej. Maszerujące główne siły Grupy „Dubno” nie nadążały za kawalerią ppłk. Halickiego, która ubezpieczając od czoła marsz piechoty i artylerii musiała czekać, co najmniej dwukrotnie, na ich podejście. II dywizjon konny z plutonem pionierów zgrupowania maszerując w straży przedniej, po wyjściu z Karowa i lasów przed Rzyczkami, rano natknął się na trzy niemieckie czołgi i po walce ogniowej, zmusił je do wycofania się do wsi Rzyczki. Ppłk. Halicki postanowił zdobyć podstawy wyjściowe do natarcia na Rawę Ruską. W tym celu o godz. 10.00, II dywizjon konny wsparty szwadronem ckm zaatakował i zdobył wieś Rzyczki. III dywizjon kombinowany dwoma szwadronami kolarzy i szwadronem ckm zdobył wieś Bożenki i wzg. 271. Niemiecki kontratak piechoty wspartej czołgami i ostrzałem artylerii odbił z rąk III dywizjonu wzg.271 i zmusił do wycofania się dywizjon do Bożenki. O godz. 10.30 szwadrony zostały ostrzelane przez dwa samoloty niemieckie. O godz. 11.00, II dywizjon konny w Rzyczkach został zaatakowany przez piechotę niemiecką i czołgi z 2 DPanc., który to atak odarto. Natomiast do leżącej na północ od Rzyczki wsi Za Wodą weszła niemiecka piechota. Kontratak batalionu kolarzy Śląskiej Straży Granicznej ppłk. Karola Bacza wyparł oddziały niemieckie i przywrócił poprzednie położenie. W tym samym czasie II dywizjon konny odparł następne natarcie na Rzyczki od strony zachodniej. O godz. 12.30 III dywizjon odparł niemieckie natarcie piechoty i czołgów na wieś Bożenka. Natarcie niemieckie opanowało folwark Rzyczki. O godz. 14.00 II dywizjon odparł kolejne niemieckie natarcie na Rzyczki od strony zachodniej, jednakże z uwagi na groźbę odcięcia, po godz. 15.00 wycofał się miejscowości, na rozkaz ppłk. Kazimierza Halickiego. Po zajęciu Rzyczek o godz. 16.00 niemieckie czołgi uderzyły na zajmujący południowy skraj lasu batalion kolarzy SG, który został odrzucony z linii obrony. Skierowany do walki 1 szwadron pieszy rtm. Henryka Liszki, z odwodu III dywizjonu zgrupowania, wsparty działonem armat powstrzymał niemieckie natarcie. Ok. godz. 17.00 w rejon walk koło stacji kolejowej Zielona dotarła piesza część Grupy „Dubno”. Po zluzowaniu przez pułk piechoty do odwodu grupy przeszło Zgrupowanie Kawalerii ppłk. Halickiego. Wieczorem pułk piechoty ppłk. dypl. Kazimierza Klochowicza podjął natarcie na Rzyczki, lecz z uwagi na ostrzał artylerii niemieckiej i czołgów, natarcie zostało zatrzymane na skraju lasu. Do natarcia został skierowany 86 pp, który obszedł od lewej strony stanowiska niemieckich czołgów i poprzez groźbę odcięcia ich spowodował odwrót czołgów do głównych sił niemieckich. Dalsze natarcie batalionów „Równe” i „Kraków” zostało zatrzymane skutecznym niemieckim ostrzałem ze wzg.271 „Czarne”. Na wzgórze został ześrodkowany ostrzał całej artylerii Grupy „Dubno”, co zmusiło niemiecką obsadę do jego opuszczenia. W rezultacie ok. godz. 19.00 po walce pułk piechoty ppłk. dypl. Klochowicza zdobył Rzyczki. Dalsze natarcie piechoty utknęło z uwagi na wyczerpanie marszem i walką żołnierzy, do późnej nocy prowadzono walkę ogniową z niemieckimi oddziałami. Ok. godz. 21.00 niemiecka nawała artyleryjska na las majątku Wierzbica, zaskoczyła odpoczywające po walce dwa dywizjony konne ppłk. Halickiego. Spowodowała ona duże straty osobowe i w koniach, doprowadziło do wybuchu paniki i w rezultacie do rozproszenia się dywizjonów. Do rana zebrano tylko trzy szwadrony. Podczas nocnej odprawy z dowódcami oddziałów i pododdziałów, 25 września płk. Stefan Hanka-Kulesza postanowił zaprzestać walki, rozwiązać grupę i skapitulować wobec niemieckiej 2 DPanc. Decyzję taką podjął z uwagi na niemożliwość przebicia się przez obronę niemiecką i wyjściem na bezpośrednie tyły grupy oddziałów sowieckich. Dodatkowo z uwagi na wyczerpanie zapasu amunicji artyleryjskiej, zmęczenie żołnierzy oraz braku żywności. W ciągu nocy oddziały niemieckie skoncentrowały nowe oddziały przeznaczone do likwidacji grupy, ostrzeliwano nawałami artyleryjskimi rejony rozmieszczenia artylerii, taborów i odwodów Grupy „Dubno”. Pomimo tego piechota grupy na godz. 5.00 25 września przygotowała się do natarcia na pozycje niemieckie, kilka minut przed natarciem zarządzono zawieszenie broni. Po rozmowach kapitulacyjnych, od godz. 10.30 do 15.00 do niemieckiej niewoli poddało się ok. 2 000 żołnierzy część rozproszonych wyłapały oddziały sowieckie, niewielkiej grupie udało się przedrzeć do granicy węgierskiej.
Skład i obsada personalna Grupy „Dubno”.
Dowództwo Grupy od 21 IX 1939

</doc>
<doc id="1163005" url="https://pl.wikipedia.org/wiki?curid=1163005" title="Jozefat Kocyłowski">
Jozefat Kocyłowski



</doc>
<doc id="1163009" url="https://pl.wikipedia.org/wiki?curid=1163009" title="Herb obwodu leningradzkiego">
Herb obwodu leningradzkiego

Herb obwodu leningradzkiego - jeden z symboli tegoż obwodu został przyjęty 9 grudnia 1997 r. 
Herb przedstawia na tarczy francuskiej w polu błękitnym skrzyżowane: złoty klucz i srebrną kotwicę. W głowicy w polu czerwonym srebrny blankowany mur. 
Graficznie herb obwodu nawiązuje do herbu istniejącej w okresie Imperium Rosyjskiego guberni petersburskiej, który z kolei powstał w oparciu o herb Petersburga.
Herb obwodu leningradzkiego znajduje się także na fladze regionu.

</doc>
<doc id="1163011" url="https://pl.wikipedia.org/wiki?curid=1163011" title="Raghunatha dasa Goswamin">
Raghunatha dasa Goswamin

Raghunatha dasa Goswamin (ur. 1495) – święty i teolog gaudija wisznuizmu, jeden z Sześciu Goswaminów, uznawany za ideał prostoty i wyrzeczenia w służbie Kryszny.
Życiorys.
Urodził się w rodzinie bogatego właściciela ziemskiego, jednak od dzieciństwa gardził materialistycznymi przyjemnościami i był bardzo pobożny. Niepokoiło to jego rodziców, którzy zatrudnili nawet strażników, aby pilnowali, żeby Raghunatha nie uciekł z domu w poszukiwaniu bardziej wzniosłego celu w życiu. W końcu jednak Raghunatha uciekł do świątyni Dźagannatha w Puri, gdzie został uczniem Ćajtanji Mahaprabhu (uznawanego za inkarnację Kryszny).
Według opisu w "Ćajtanja Ćaritamrita" Raghunatha prowadził życie wyjątkowo pobożne i ascetyczne, poświęcając 22 godziny na dobę na śpiewanie Maha Mantry i przeznaczając na spanie i jedzenie tylko półtorej godziny na dobę (ten czas ulegał dalszemu skróceniu w dni świąteczne). Jadł bardzo mało i ubierał się w łachmany. Swoje postępowanie uzasadniał następująco:
Raghunatha służył Ćajtanji 16 lat w świątyni w Puri. Następnie wyjechał do Vrindavanu, gdzie wiele lat żył nad świętym jeziorem "Radha-kunda". Znajduje się tam miejsce jego kultu, odwiedzane przez pielgrzymów.

</doc>
<doc id="1163014" url="https://pl.wikipedia.org/wiki?curid=1163014" title="Sachem">
Sachem

Sachem – nowela autorstwa Henryka Sienkiewicza z 1889 roku, napisana po powrocie pisarza z podróży po Stanach Zjednoczonych i opublikowana na łamach dziennika „Słowo”.
Opis fabuły.
Nowela opisuje losy indiańskiej osady o nazwie Chiavatta zniszczonej przez bezwzględnych białych (Niemców). Na jej miejscu powstała miejscowość Antylopa, w której życie toczyło się niezwykle przyjemnie, mieszkańcy jednak nie mieli świadomości, że ich siedziba położona jest na zgliszczach osady Indian. Pewnego dnia do Antylopy przyjechał z przedstawieniem cyrk. Miał w nim wystąpić sachem – wódz plemienia Czarnych Węży żyjącego niegdyś w Chiavatcie, ostatni z potomków wodza Czarnych Węży. Kiedy nadszedł czas występu wodza, zaczął on nieoczekiwanie śpiewać pieśń wojenną, lecz nie w języku indiańskim a niemieckim, był bowiem od dziecka wychowywany przez niemieckich pracowników cyrku. Widzowie zaczęli się bać, bowiem pieśń początkowo opisująca szczęśliwe życie Chiavatty, przekształciła się w opowieść o masakrze która się tam wydarzyła – Niemcy nocą zakradli się do Chiavatty i wymordowali wszystkich jej mieszkańców: kobiety, dzieci i starców, z wyjątkiem wojowników, którzy poszli na polowanie i jednego małego chłopca, który dziedziczył tron po Czarnym Sępie.
Wszyscy wpadli w panikę, słysząc koniec pieśni brzmiący: "Z całego pokolenia zostało jedno dziecko. Było ono małe i słabe, ale przysięgło duchowi ziemi, że się zemści. Że ujrzy trupy białych mężów, niewiast, dzieci – pożogę, krew!" i widząc, jak sachem wskakuje na drewnianego kozła stojącego pod żyrandolem z lampami naftowymi i unosi drąg jakby w zamiarze strącenia żyrandola i spalenia całego cyrku. Kiedy sachem nagle zniknął z pola widzenia, wśród zaskoczonej widowni zapadła śmiertelna cisza. Po chwili jednak pojawił się znowu, tym razem z blaszaną miską, prosząc o zapłatę za występ. Cała scena była w programie przedstawienia. Zebrani z ulgą zaczęli wrzucać pieniądze do miski.

</doc>
<doc id="1163015" url="https://pl.wikipedia.org/wiki?curid=1163015" title="Noc (film 1961)">
Noc (film 1961)

Noc () – włosko-francuski dramat filmowy z 1961 roku w reżyserii Michelangelo Antonioniego. Uznawany za środkową część jego trylogii, którą rozpoczął film "Przygoda" (1960), a zakończyło "Zaćmienie" (1962). Film otrzymał Złotego Niedźwiedzia na MFF w Berlinie.
W 1961 film stał się oficjalnym włoskim kandydatem do rywalizacji o 34. rozdanie Oscara w kategorii najlepszego filmu nieanglojęzycznego.
Opis fabuły.
Znany pisarz Giovanni odwiedza wraz z żoną w szpitalu umierającego przyjaciela Tommasiego. Następnie udają się na imprezę promującą książkę Giovanniego. Tam pisarz zostaje wciągnięty do towarzystwa i długich rozmów. W tym czasie jego żona opuszcza imprezę i udaje się na całodniową wycieczkę po Mediolanie. Małżonkowie spotykają się w domu i postanawiają odwiedzić nocny klub z pokazem tańca erotycznego. Po wizycie w klubie udają się na przyjęcie milionera, który chce by Giovanni napisał książkę o historii jego firmy. Zarówno Giovanni, jak i Lidia flirtują z innymi, ale zauważają to. Lidia dzwoni do szpitala by dowiedzieć się, jaki jest stan Tommasiego. Okazuje się, że przyjaciel już nie żyje. Nad rankiem opuszczając przyjęcie Lidia wyznaje Giovanniemu, że już go nie kocha.

</doc>
<doc id="1163016" url="https://pl.wikipedia.org/wiki?curid=1163016" title="Fiat Ferroviaria">
Fiat Ferroviaria

Fiat Ferroviaria – byłe włoskie przedsiębiorstwo wchodzące w skład grupy FIAT, zajmujące się produkcją pojazdów szynowych. Obecnie stanowi część koncernu Alstom.
Fiat Ferroviaria rozpoczął budowę pojazdów szynowych w latach 30. W roku 1995 połączył się z SIG – szwajcarskim producentem pojazdów szynowych.
W roku 2002 Fiat Ferroviaria został przejęty przez Alstom, który kontynuuje produkcję i wsparcie dla wielu dotychczasowych modeli, włączając w to zespoły trakcyjne typu Pendolino.

</doc>
<doc id="1163018" url="https://pl.wikipedia.org/wiki?curid=1163018" title="Ostrówek (powiat bielski)">
Ostrówek (powiat bielski)

Ostrówek (do 31 grudnia 2002 "Ostrówek-Kolonia") – kolonia w Polsce położona w województwie podlaskim, w powiecie bielskim, w gminie Wyszki.
W latach 1975–1998 miejscowość należała administracyjnie do województwa białostockiego. 1 stycznia 2003 nastąpiła zmiana nazwy wsi z "Ostrówek-Kolonia" na "Ostrówek".
Wierni kościoła rzymskokatolickiego należą do parafii św. Stanisława w Topczewie.
Zobacz też.
Ostrówek

</doc>
<doc id="1163019" url="https://pl.wikipedia.org/wiki?curid=1163019" title="Michael Riley">
Michael Riley

Michael Riley (ur. 4 lutego 1962 w Londonie) – kanadyjski aktor telewizyjny, teatralny i filmowy.
Życiorys.
Urodził się w Londonie, w prowincji Ontario. Uczęszczał do Lord Elgin High School w Burlington. W 1984 ukończył National Theatre School w Montrealu. 
Swoją karierę aktorską rozpoczął od gościnnych występów w sitcomie ABC "Komediowa fabryka" ("Comedy Factory", 1985) u boku Keanu Reevesa, serialu "Kay O’Brien" (1986) oraz dramacie kryminalnym "Ziemia poza prawem" ("No Man’s Land", 1987) z Charlie Sheenem. Zagrał Johanna Straussa Jr. w telewizyjnym biograficznym dramacie muzycznym "Strauss: Król 3/4 czasu" ("Strauss: The King of 3/4 Time", 1995). W 1988 grał na scenie w przedstawieniu "You Can’t Take It with You" ("Cieszmy się życiem").
Jest laureatem przyznawanych w Toronto pięciu nagród Gemini; za udział w filmie "Pożądanie jej oczu" ("The Lust of His Eyes", 1994), dwukrotnie za postać Bretta Parkera w serialu CTV "Twarda gra" ("Power Play", 1998-2000), rolę Stephena Crowe’a, ojca czternastoletniego Michaela aresztowanego przez policję pod zarzutem zabójstwa swojej dwunastoletniej siostry w dramacie telewizyjnym "Sprawa Michaela Crowe’a" ("The Interrogation Of Michael Crowe", 2002) i kreację Elliota Sacksa w serialu "Alicja w krainie prawa" ("This Is Wonderland", 2004-2006).
Pojawił się gościnnie w serialach: CBS "Na południe" ("Due South", 1995), "Po tamtej stronie" ("The Outer Limits", 1999, 2000) i CBS "" ("CSI: Crime Scene Investigation", 2003).

</doc>
<doc id="1163020" url="https://pl.wikipedia.org/wiki?curid=1163020" title="Łyse">
Łyse



</doc>
<doc id="1163021" url="https://pl.wikipedia.org/wiki?curid=1163021" title="Herb obwodu tambowskiego">
Herb obwodu tambowskiego

Herb obwodu tambowskiego – jeden z symboli tegoż obwodu został przyjęty 27 marca 2003 r. Wzorowany jest on na herbie istniejącej w okresie cesarstwa rosyjskiego guberni tambowskiej, który z kolei powstał w oparciu o herb miasta Tambow.
Herb obwodu przedstawia tarczę herbową barwy błękitnej, a na niej wizerunek srebrnego ula, a nad nim 3 pszczoły takiej samej barwy.
Tarczę wieńczy złota korona, a otacza wstęga orderu Lenina.
Wizerunek herbu umieszczony jest także na fladze regionu.

</doc>
<doc id="1163025" url="https://pl.wikipedia.org/wiki?curid=1163025" title="Minoru Kizawa">
Minoru Kizawa

 – japoński astronom amator. 
W latach 1986–1991 odkrył 12 planetoid (jedną samodzielnie oraz 11 wspólnie z innymi astronomami).

</doc>
<doc id="1163028" url="https://pl.wikipedia.org/wiki?curid=1163028" title="Delikatesy">
Delikatesy

Delikatesy (z fr. "délicatesse" lub niem. "Delikatesse") – wykwintne, niecodzienne, wyszukane artykuły spożywcze, dawniej często sprowadzane z kolonii. Niektóre występują tylko lokalnie, na przykład fugu w Japonii lub escamoles w Meksyku. Słowo to ma kilka synonimów, o takim samym lub zbliżonym znaczeniu: specjały, frykasy, delicje, rarytasy, przysmaki, smakołyki.
Delikatesami nazywa się także sklepy z takimi towarami.

</doc>
<doc id="1163038" url="https://pl.wikipedia.org/wiki?curid=1163038" title="Karol Gustaw Manitius">
Karol Gustaw Manitius

Karol Gustaw Manitius (ur. 28 września 1823 w Płocku, zm. 14 maja 1904 w Warszawie) – polski duchowny ewangelicki, superintendent generalny (biskup krajowy) Kościoła Ewangelicko-Augsburskiego.
Życiorys.
Syn kupca Karola Ferdynanda i Wilhelminy z Lesserów. Ukończył gimnazjum w Płocku, następnie podjął studia teologiczne na uniwersytecie w Dorpacie (od 1844). W czasie studiów zaprzyjaźnił się z Tytusem Chałubińskim i Jakubem Natansonem z racji wspólnej przynależności do korporacji akademickiej Konwent Polonia. Od 1846 pracował jako wikariusz w Kaliszu, był administratorem w Kleszczowie (1847–1848) i Przasnyszu (1849–1853), wreszcie w 1853 objął parafię św. Trójcy w Łodzi.
Wprowadzał nabożeństwa w języku polskim i reprezentował otwartą polską postawę narodową (odprawił nabożeństwo za pięciu poległych demonstrantów w Warszawie, wziął udział w manifestacyjnym pogrzebie arcybiskupa Antoniego Melchiora Fijałkowskiego i zaprzeczał głoszonym przez władze rosyjskie poglądom, iż ewangelicy są wyłącznie Niemcami). Wszystko to sprawiło, że proboszcz został przez władze carskie pozbawiony urzędu w Łodzi i przeniesiony do Łomży (1865). Dwa lata później powołano go na stanowisko II proboszcza do Warszawy. Tu czekały go kolejne awanse na I proboszcza (1875), superintendenta diecezji warszawskiej (1878), wreszcie superintendenta generalnego w Królestwie Polskim (1895).
Karl Gustaw Manitius uczestniczył w pracach przy tłumaczeniu Nowego Testamentu, powołał komitet do opracowania nowego śpiewnika, dwukrotnie przetłumaczył z niemieckiego agendę kościelną, był założycielem misji ewangelickiej "Polonia" w Afryce.
Pochowany na cmentarzu ewangelicko-augsburskim przy ulicy Młynarskiej (aleja 5, grób 23).
Z pierwszego małżeństwa z Joanną ze Spiessów miał dwóch synów: ks. Zygmunta Ottona (1852–1911), proboszcza w Łodzi oraz inż. chemii Karola Ludwika (ur. 1855), kierownika zakładów emalierskich w Warszawie. Syn Zygmunta Ottona, pastor Gustaw Manitius został zamordowany przez hitlerowców w 1940.
Z drugiego małżeństwa z Marią Jonscher Karol Gustaw miał córkę, Jadwigę Agatę. Wyszła ona za mąż za pastora, ks. Edwarda Wende, dziadka znanego prawnika i polityka o tym samym imieniu i nazwisku.

</doc>
<doc id="1163044" url="https://pl.wikipedia.org/wiki?curid=1163044" title="George Albert Boulenger">
George Albert Boulenger

George Albert Boulenger (ur. 19 października 1858 w Brukseli, zm. 23 listopada 1937 w Saint-Malo) – brytyjski zoolog belgijskiego pochodzenia.
Był jedynym synem Gustava Boulengera, belgijskiego notariusza i Juliette Piérart de Valenciennes. W 1876 roku ukończył Université Libre de Bruxelles i przez pewien czas pracował w Muzeum Historii Naturalnej w Brukseli jako asystent przyrodnika badającego płazy, gady i ryby. 
W 1880 roku został zaproszony do pracy w podobnym, lecz znacznie większym i bardziej renomowanym muzeum w Londynie, gdzie zajmował się katalogowaniem płazów. Praca w Muzeum Narodowym oznaczała, że był pracownikiem państwowym, w związku z czym musiał przyjąć brytyjskie obywatelstwo. W 1882 roku został pierwszym asystentem w Departamencie Zoologii i na tym stanowisku pozostał aż do odejścia na emeryturę w 1920 roku.
Do 1921 roku, Boulenger opublikował 877 referatów obejmujących łącznie ponad 5000 stron, jak również 19 monografii na temat ryb, płazów i gadów. Opisał 1096 gatunków ryb, 872 gatunki gadów oraz 556 gatunków płazów. Był członkiem Amerykańskiego Stowarzyszenia Ichtiologów i honorowym członkiem Amerykańskiego Stowarzyszenia Herpetologów.
W 1937 roku został odznaczony Orderem Leopolda.

</doc>
<doc id="1163048" url="https://pl.wikipedia.org/wiki?curid=1163048" title="José Torres Cadena">
José Torres Cadena

José Joaquin Torres Cadena (ur. 15 lipca 1952) – kolumbijski sędzia piłkarski.
Kariera.
Prowadził cztery mecze podczas finałów Mistrzostw Świata w 1994 roku, w tym ćwierćfinał pomiędzy Bułgarią, a Niemcami (2:1) oraz półfinał Brazylia – Szwecja (1:0). W spotkaniu półfinałowym, przy stanie 0:0, pokazał czerwoną kartkę kapitanowi Szwedów Jonasowi Thernowi za brutalny faul na Dundze.
Pozostałe dwa mecze sędziowane przez Torresa rozegrano w fazie grupowej; Belgia – Maroko (1:0) oraz Irlandia – Norwegia (0:0).
Był także arbitrem podczas Igrzysk Olimpijskich w Barcelonie, gdzie sędziował mecz finałowy Hiszpania – Polska (3:2), oraz dwa spotkania grupowe Szwecja – Maroko (4:0) i Ghana – Meksyk (1:1).

</doc>
<doc id="1163049" url="https://pl.wikipedia.org/wiki?curid=1163049" title="Łyse (województwo podlaskie)">
Łyse (województwo podlaskie)

Łyse – wieś w Polsce położona w województwie podlaskim, w powiecie bielskim, w gminie Wyszki. Leży nad Narwią.
Wieś królewska w starostwie bielskim w ziemi bielskiej województwa podlaskiego w 1795 roku. W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Wniebowstąpienia Pańskiego w Strabli.
Zobacz też.
Łyse

</doc>
<doc id="1163050" url="https://pl.wikipedia.org/wiki?curid=1163050" title="Watari Kakei">
Watari Kakei

 – japoński astronom.
Wspólnie z Minoru Kizawą i Takeshim Uratą odkrył 3 asteroidy.

</doc>
<doc id="1163054" url="https://pl.wikipedia.org/wiki?curid=1163054" title="Herb obwodu nowogrodzkiego">
Herb obwodu nowogrodzkiego

Herb obwodu nowogrodzkiego – symbol tegoż obwodu został przyjęty 9 października 1995 r. Wzorowany jest on na herbie istniejącej w okresie cesarstwa rosyjskiego guberni nowogrodzkiej, który z kolei powstał w oparciu o herb stolicy regionu - Nowogrodu Wielkiego
Herb obwodu przedstawia tarczę herbową barwy czerwonej, a na niej wizerunki dwóch czarnych niedźwiedzi otaczające złoty tron. W herbie znajdują się też dwa krzyże, dwie ryby i świecznik.
Tarczę wieńczy korona cesarska, a otaczają dwa wieńce dębowych liści przepasane niebieską wstęgą.

</doc>
<doc id="1163055" url="https://pl.wikipedia.org/wiki?curid=1163055" title="Jose Torres Cadena">
Jose Torres Cadena



</doc>
<doc id="1163060" url="https://pl.wikipedia.org/wiki?curid=1163060" title="Reguła Tinbergena">
Reguła Tinbergena

Reguła Tinbergena, zwana również złotą regułą polityki gospodarczej mówi, że do osiągnięcia X celów, konieczne jest posiadanie co najmniej X niezależnych instrumentów. W przeciwnym przypadku, niektóre z nich nie zostaną zrealizowane lub dadzą nieoptymalne wyniki. Na przykład w czasie recesji niemożliwe jest, posługując się wyłącznie środkami polityki monetarnej, jednoczesne pobudzanie koniunktury oraz zapewnienie stabilności cen. Gdy liczba instrumentów przewyższa liczbę wyznaczonych celów, powinno się wybierać spośród nich te, które dadzą najlepsze rezultaty.
Interpretacja matematyczna.
Reguła Tinbergena, według której zwarte i określone systemy polityki gospodarczej opierają się na jednakowej liczbie celów i instrumentów, odzwierciedla matematyczną prawidłowość, że jednakowa liczba zmiennych i równań jest niezbędna, żeby w ujęciu matematycznym otrzymać tylko jedno rozwiązanie.
Przy założeniu, że mamy dwa instrumenty (zmienne, a i b) oraz tylko jeden cel (zmienna X), wtedy cel będzie uzależniony od zmiennych instrumentów tak, że: "X = X(a, b)". Jeśli teraz ustalimy X na jakimś docelowym poziomie, powiedzmy X0, wtedy cel będzie osiągnięty, nieważne na jakim poziomie "X = X(a, b)" będzie utrzymane.
Funkcja zostaje więc nakreślona z instrumentami, a i b na osi odciętych i rzędnych. Wykres pokazuje, że istnieje nieskończona liczba możliwości umieszczenia, a i b tak, że cel X zostanie osiągnięty. Linia X0X0 może na przykład określać warunek równowagi wewnętrznej jako funkcję stopy procentowej i wysokości podatków. Taki przykład nadmiaru rozwiązań jest dla polityka korzystny, gdyż ma on szeroką gamę sposobów osiągnięcia danego celu.
Z kolei kiedy mamy dwa instrumenty, a i b, ale teraz dwa cele X i Y, z których każdy jest funkcją zmiennych instrumentów, to otrzymujemy ustalone wartości "X0 = X(a, b)" i "Y0 = Y(a, b)" oraz określone rozwiązanie gospodarcze.
W tym wypadku polityk nie może wykonać innego ruchu niż umieszczenie instrumentów na poziomach a1 i b1, jeśli chce osiągnąć cele.
Przykład ten może ilustrować sytuację podobną do powyższej, przy czym linia X0X0 to równowaga wewnętrzna a linia Y0Y0 to równowaga zagraniczna.
W trzecim przypadku występują ciągle dwa instrumenty, a i b, ale jednocześnie liczba celów wzrasta do trzech (zmienne X, Y i Z). Mamy więc do czynienia z układem trzech równań z dwoma tylko zmiennymi. Występują trzy punkty przecięcia, jednak żaden z nich nie jest rozwiązaniem dla trzech równań jednocześnie, zawsze któryś z celów nie jest osiągnięty. Ponownie posłużymy się przykładową sytuacją, kiedy X będzie oznaczało zbilansowany deficyt budżetowy, Y – stopę bezrobocia, a nowo wprowadzona zmienna Z – stopę wzrostu gospodarczego. Tak więc jeśli będzie się chciało osiągnąć kombinację celów reprezentowaną przez punkt H (kombinacja polityki pieniężno-fiskalnej), trzeba będzie na rzecz optymalizacji wyboru rezygnować z maksymalnych wartości celów kolejno dla X, Y i Z. Sytuacja taka miała miejsce w Stanach Zjednoczonych 1961–1962.
Punkt H przedstawia więc dylemat w polityce gospodarczej zależny od konkretnych już prerogatyw. Politycy, którzy za priorytety mają zrównoważony budżet i pełne zatrudnienie (zaniedbując wzrost gospodarczy), będą starali się osiągnąć punkt α. Ci, którzy kładą największy nacisk na wzrost i zatrudnienie (nie zważając na niezrównoważony budżet), wybiorą punkt β. Ci zaś, którzy skłaniają się ku wzrostowi i zrównoważeniu budżetu (wyłączając poziom zatrudnienia), będę starali się przeforsować rozwiązanie z punktu γ. Oczywiście niezdecydowani politycy mogą także wybrać punkt H, który jest kombinacją stosunkowo złych pozycji w perspektywy każdego z celów, jednak w rzeczywistości utrafia w maksimum lokalne.

</doc>
<doc id="1163064" url="https://pl.wikipedia.org/wiki?curid=1163064" title="Wiktorzyn (powiat bielski)">
Wiktorzyn (powiat bielski)

Wiktorzyn – kolonia w Polsce położona w województwie podlaskim, w powiecie bielskim, w gminie Wyszki.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Wniebowstąpienia Pańskiego w Strabli.

</doc>
<doc id="1163065" url="https://pl.wikipedia.org/wiki?curid=1163065" title="José Joaquin Torres Cadena">
José Joaquin Torres Cadena



</doc>
<doc id="1163069" url="https://pl.wikipedia.org/wiki?curid=1163069" title="Zdrojki">
Zdrojki



</doc>
<doc id="1163071" url="https://pl.wikipedia.org/wiki?curid=1163071" title="Azowo">
Azowo

Azowo (ros. Азово) – wieś w Rosji, centrum administracyjne niemieckiego rejonu narodowego w obwodzie omskim. Ok 5 300 mieszkańców (2003).
Historia.
Pierwsi mieszkańcy rozpoczęli osiedlanie się na terenie wsi od 1900 roku. Byli to przesiedleńcy z Ukrainy. W 1909 oficjalnie zatwierdzono nazwę "Azowo".

</doc>
<doc id="1163074" url="https://pl.wikipedia.org/wiki?curid=1163074" title="Zdrojki (województwo podlaskie)">
Zdrojki (województwo podlaskie)

Zdrojki – wieś w Polsce położona w województwie podlaskim, w powiecie bielskim, w gminie Wyszki.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii św. Stanisława w Topczewie.

</doc>
<doc id="1163077" url="https://pl.wikipedia.org/wiki?curid=1163077" title="The Mother and the Enemy">
The Mother and the Enemy

The Mother and the Enemy – czwarty album studyjny polskiej grupy muzycznej Lux Occulta. Wydawnictwo ukazało się 19 listopada 2001 roku nakładem wytwórni muzycznej Maquiavel Music Enterteiment. W Polsce płytę wydała firma Metal Mind Productions. Nagrania zostały zarejestrowane pomiędzy sierpniem a wrześniem 2001 roku w częstochowskim Studio 333 we współpracy producentem muzycznym Bartłomiejem Kuźniakiem. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1163081" url="https://pl.wikipedia.org/wiki?curid=1163081" title="Flaga obwodu smoleńskiego">
Flaga obwodu smoleńskiego

Flaga obwodu smoleńskiego (NHR:434) – jeden z symboli tegoż obwodu; została przyjęta 10 grudnia 1998.
Flaga ma postać prostokąta, barwy czerwonej z dwoma poziomymi cienkimi (1/20 szerokości flagi) pasami barwy złotej. W lewym górnym rogu znajduje się herb regionu w wersji małej - biała tarcza herbowa, nad nią korona, a na tarczy – wizerunek wywodzącego się z rosyjskiego folkloru złotego ptaka Gamajuna, siedzącego na czarnej armacie, która leży na złotej lawecie.
Proporcje 3:2.

</doc>
<doc id="1163082" url="https://pl.wikipedia.org/wiki?curid=1163082" title="Ulica Dzieci Zamojszczyzny w Zamościu">
Ulica Dzieci Zamojszczyzny w Zamościu

Ulica Dzieci Zamojszczyzny - jedna z głównych ulic Zamościa, niemal na całej długości (oprócz północnego fragmentu od skrzyżowania z al. 1 Maja do skrzyżowania z ul. S. Okrzei) dwujezdniowa, z rozdzielającym pasem zieleni oraz chodnikiem pieszo-rowerowym.
Historia.
Ulica ta jest jedną z nowo powstałych ulic w mieście - powstała pod koniec lat 70. XX wieku. Obecnie stanowi fragment Obwodnicy Zachodniej oraz Obwodnicy Śródmiejskiej.
Nazwa.
Dopiero w 1984 roku ulica ta otrzymała nazwę, jednakże nie na całej długości: od skrzyżowania z ówczesną ul. Bohaterów Ormo (czyli dzisiejszą ul. Sadową) na zachód do ronda Solidarności miała nazwę Bohaterów Ormo. Natomiast na północ od tego skrzyżowania, po granice miasta była to ulica pod nazwą Nowosadowa. Prawdopodobnie po 1989 roku nazwę ulicy przemianowano na obecną.
Obecnie.
Ulica przebiega przez słabo zabudowane tereny miasta (pomiędzy Starym Miastem i Os. Orzeszkowej-Reymonta a Os. Karolówka), z większym skupieniem zabudowy jedynie na Os. Janowice, co sprzyja w miarę płynnemu przejazdowi, bez większych utrudnień. Po jej wschodniej stronie biegnie koryto rzeki Łabuńki, natomiast po zachodniej fragment terenu zajmuje szeroki pas drzew (niewielki lasek). Wśród większych obiektów zlokalizowanych przy tej ulicy i jej pobliżu są tu m.in. oczyszczalnia ścieków (przy granicy miasta), Przedsiębiorstwo Gospodarki Komunalnej (zakład wodociągów i kanalizacji; za pasem drzew - ul. Krucza), Ogród Zoologiczny (jedyny w województwie) i hipermarket Castorama (wcześniej Carrefour i Hypernova).

</doc>
<doc id="1163083" url="https://pl.wikipedia.org/wiki?curid=1163083" title="My Guardian Anger">
My Guardian Anger

My Guardian Anger – trzeci album studyjny polskiej grupy muzycznej Lux Occulta. Wydawnictwo ukazało się w sierpniu 1999 roku nakładem wytwórni muzycznej Pagan Records. Nagrania zostały zarejestrowane pomiędzy grudniem 1998 a styczniem 1999 roku w olsztyńskim Selani Studio we współpracy z producentem muzycznym Andrzejem Bombą.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1163086" url="https://pl.wikipedia.org/wiki?curid=1163086" title="Charles Saatchi">
Charles Saatchi

Charles Saatchi (ur. 9 czerwca 1943 w Bagdadzie) – twórca, wraz z bratem Maurice'em, agencji reklamowej Saatchi &amp; Saatchi.
Od lat zaliczany do najbardziej wpływowych ludzi na światowym rynku sztuki. Wypromował dziesiątki artystów, głównie brytyjskich (BritArt). Dostrzegł w malarstwie jako medium świeżość, siłę wyrazu i wspaniałą przyszłość (przedtem zdążył sprzedać sporą część swojej kolekcji obiektów, instalacji itp.).
Galeria Saatchi aktualnie prezentuje prace 120 artystów z całego świata.
Ożenił się z Nigellą Lawson.

</doc>
<doc id="1163094" url="https://pl.wikipedia.org/wiki?curid=1163094" title="Flaga obwodu tambowskiego">
Flaga obwodu tambowskiego

Flaga obwodu tambowskiego – jeden z symboli tegoż obwodu. Została przyjęta 22 lutego 2005 roku. 
Flaga ma postać prostokąta, podzielonego na dwa pionowe pasy barwy czerwonej (strona lewa) i niebieskiej (strona prawa). W centrum flagi znajduje się herb regionu – tarcza heraldyczna barwy błękitnej, a na niej wizerunek srebrnego ula, a nad nim 3 pszczoły takiej samej barwy. Całość uwieńczona jest złotą koroną i otoczona wstęgą orderu Lenina.

</doc>
<doc id="1163095" url="https://pl.wikipedia.org/wiki?curid=1163095" title="Jan Lála">
Jan Lála

Jan Lála (ur. 10 września 1936 w Libickiej Lhotce), czeski piłkarz, boczny obrońca. Srebrny medalista MŚ 62. Długoletni zawodnik Slavii Praga.
Wychowywał się w Meteorze Žižkov i Čechie Karlín. Jako nastolatek został zawodnikiem Slavii, grał w tym klubie w latach 1956-1957 oraz 1959-1969. W " przerwie" był piłkarzem Dukli Pardubice. Po trzydziestce wyjechał do Szwajcarii, występował w Lausanne Sports.
W reprezentacji Czechosłowacji Zagrał 37 razy i strzelił 1 gola. Debiutował 22 kwietnia 1962 w meczu z Urugwajem, ostatni raz zagrał w 1967. Podczas MŚ 62 zagrał w pięciu meczach.

</doc>
<doc id="1163099" url="https://pl.wikipedia.org/wiki?curid=1163099" title="Jan Lala">
Jan Lala



</doc>
<doc id="1163108" url="https://pl.wikipedia.org/wiki?curid=1163108" title="Opętanie (powieść Raymonda Radigueta)">
Opętanie (powieść Raymonda Radigueta)

Opętanie – powieść opublikowana w 1923 przez francuskiego pisarza Raymonda Radigueta. Przekład polski ukazał się już w 1925 roku pod tytułem "Diabeł wcielony". Kolejny przekład autorstwa Krytystyny Dolatowskiej ukazał się pod zmienionym tytułem "Opętanie".
Powieść opowiada historię miłości 16-latka do starszej o kilka lat dziewczyny (Marty), która wkrótce wychodzi za mąż. Akcja powieści rozgrywa się w czasie I wojny światowej.
W 1947 roku, na podstawie tejże powieści powstał francuski film "Diabeł wcielony", reżyseria Claude Autant-Lara.

</doc>
<doc id="1163119" url="https://pl.wikipedia.org/wiki?curid=1163119" title="Wetzlarer Neue Zeitung">
Wetzlarer Neue Zeitung

Wetzlarer Neue Zeitung (WNZ) – lokalna gazeta w Wetzlar i powiecie Lahn-Dill. Jest głównym tytułem grupy prasowej "Zeitungsgruppe Lahn-Dill" i najważniejszą gazetą w powiecie Lahn-Dill i okolicach.
Ukazuje się od 1 stycznia 1946. Została założona przez Johanna Eifingera i Josefa Hülscha, którzy uzyskali licencję prasową od władz amerykańskich. Początkowo gazeta ukazywała się 3 razy w tygodniu, w przeciętnym nakładzie 20 tys. egzemplarzy. Zmagano się też z brakami papieru. Od 1948 czasopismo zaczęło ukazywać się codziennie.
Josef Hülsch wystąpił z wydawnictwa w 1950. Dwa lata później do spółki dołączyła się rodzina wydawców Schnitzler a potem firma Karl-Kellner-Ring. W 1970 przekształcono wydawnictwo w spółkę Wetzlardruck GmbH. W latach 1975 - 1976 postawiono własny budynek drukarni. Johann Eifinger zmarł 29 czerwca 1979. Zaś wydawnictwo pozostaje w rękach spadkobierców rodzin Eifinger i Schnitzler.
Według danych z 2009 roku nakład codzienny wynosi ok. 29 tys. egzemplarzy.

</doc>
<doc id="1163129" url="https://pl.wikipedia.org/wiki?curid=1163129" title="Dionysos">
Dionysos

Dionysos – drugi album studyjny polskiej grupy muzycznej Lux Occulta. Wydawnictwo ukazało się w listopadzie 1997 roku nakładem wytwórni muzycznej Pagan Records. Nagrania zostały zarejestrowane w 1997 roku w olsztyńskim Selani Studio we współpracy z producentem muzyczny Andrzejem Bombą.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1163130" url="https://pl.wikipedia.org/wiki?curid=1163130" title="Eleo Sears">
Eleo Sears



</doc>
<doc id="1163135" url="https://pl.wikipedia.org/wiki?curid=1163135" title="Elektrownia wodna w Rościnie">
Elektrownia wodna w Rościnie

Elektrownia wodna w Rościnie – pierwsza na świecie podwodna elektrownia wodna. Znajdowała się w woj. zachodniopomorskim, w gminie Białogard w miejscowości Rościno.
Zbudowana w latach 1935–1936 na rzece Parsęcie funkcjonowała do 2013 r. Jest to elektrownia przepływowa, w której woda nie jest piętrzona przed stopniem. Oznacza to, że ilość wody dochodzącej do elektrowni i stopnia jest równa ilości wody przechodzącej przez elektrownię i stopień. Zapora, wykonana z betonu, ma szerokość 22 m i wysokość około 4 m. W jej wnętrzu znajdują się pomieszczenia elektrowni. Turbiny Kaplana umieszczone poniżej poziomu dna rzeki napędzają dwa generatory o mocy 120 kW każdy. Po wojnie nieczynna, uruchomiona ponownie w 1975 roku. Remont generatora wykonała Politechnika Gdańska. Zapora stanowi istotną przeszkodę wodną na Parsęcie, utrudniającą migracje ryb łososiowych do miejsc tarliskowych. Istniejąca przepławka ma wadliwą konstrukcję. Właścicielem elektrowni jest Koszalińskie Elektrownie Wodne Sp. z o.o.
W latach 2013-2014 obiekt przeszedł modernizację. Zakres robót budowlanych obejmował prace niemal jak przy budowie nowej elektrowni. W wyniku modernizacji oryginalny obiekt przestał istnieć.
Kilka kilometrów w dół rzeki znajduje się bliźniaczy, niedokończony obiekt. Znajduje się w lesie, niedaleko obwodnicy Karlina (współrzędne geograficzne: 54°01’31,1’’N/15°52’14,6’’E).

</doc>
<doc id="1163136" url="https://pl.wikipedia.org/wiki?curid=1163136" title="Dariusz Kiełczewski">
Dariusz Kiełczewski

Dariusz Kiełczewski (ur. 5 sierpnia 1967 w Ostrołęce) – polski naukowiec, ekonomista, filozof, poeta, prozaik, profesor Uniwersytetu w Białymstoku.
Życiorys.
Ukończył szkołę podstawową w Krysiakach, I LO im. gen. Józefa Bema w Ostrołęce, w latach 1985–1991 studiował na Wydziale Prawa Filii Uniwersytetu Warszawskiego w Białymstoku; 1996 – doktorat w Akademii Teologii Katolickiej w Warszawie, 2005 – kolokwium habilitacyjne z zakresu nauk ekonomicznych. W latach osiemdziesiątych związany z amatorskim ruchem teatralnym, laureat ogólnopolskich konkursów recytatorskich (1983– turniej recytatorski im. J. Przybosia o "Złoty Lemiesz", 1983, 1984 – Turniej Recytatorski im. C. Norwida "Białe Kwiaty"; 1984 – Ogólnopolski Konkurs Recytatorski na poziomie międzywojewódzkim), współpracownik teatru „Arka”. W latach 1987–1990 pracownik białostockiego radia „Akadera” (autor programów muzycznych i kabaretowych). Od roku 2005 jest kierownikiem Zakładu Zrównoważonego Rozwoju na Wydziale Ekonomii i Zarządzania Uniwersytetu w Białymstoku. Redaktor Naczelny pisma "Optimum. Studia Ekonomiczne", członek zespołu redakcyjnego pisma "Ekonomia i Środowisko". Autor około stu publikacji poświęconych ochronie środowiska, ekonomii środowiska, etyce i filozofii ekologii, rozwojowi zrównoważonemu i konsumpcji zrównoważonej. Także poeta, eseista i krytyk literacki, w latach 1997–2005 członek zespołu redakcyjnego pisma "Kartki"; publikował w "Kartkach", "Opcjach", "Studium", "Pracowni". Członek kapituły Nagrody Literackiej im. W. Kazaneckiego, do której był nominowany w 2001 i 2011 roku.
Autor tomów poetyckich.
Publikuje także pod pseudonimem Dzwonka Chruszczuk opowiadania z cyklu „Opowieści z Chruściela”.

</doc>
<doc id="1163138" url="https://pl.wikipedia.org/wiki?curid=1163138" title="Elektrownia podwodna">
Elektrownia podwodna

Elektrownia podwodna – rodzaj elektrowni wodnej, której wszystkie instalacje umieszczone zostały pod powierzchnią lustra wody. Pierwsza tego typu elektrownia została zbudowana w latach 1935-1936 w Rościnie na Parsęcie. Kolejną wybudowano również na Parsęcie w Karlinie. Obie budowle mocno reklamowane przez władze nazistowskich Niemiec z punktu widzenia ekonomicznego były przedsięwzięciami całkowicie nieudanymi.

</doc>
<doc id="1163142" url="https://pl.wikipedia.org/wiki?curid=1163142" title="Tara (miasto w Rosji)">
Tara (miasto w Rosji)

Tara (ros. "Тара") – miasto w Rosji, centrum administracyjne rejonu tarskiego w Obwodzie omskim na Syberii. Miasto leży na lewym brzegu rzeki Irtysz, w odległości 302 km od Omska.
Historia.
Miasto założył kniaź Andriej Jelecki w 1594 roku. Miało ono zabezpieczać okolicę przed napadami chana Kuczuma. Mieszkańcami byli miejscowi tatarzy i osadnicy przybyli z Kazania, Permu i innych miast Syberii. Stało się ono centrum osadniczym, wokół którego powstawały wiejskie i kozackie osady. Prawa miejskie nadano w 1782 roku. W 2005 roku liczyło 26,9 tys. mieszkańców.

</doc>
<doc id="1163143" url="https://pl.wikipedia.org/wiki?curid=1163143" title="Gowi Records">
Gowi Records

GOWI Records – jedna z pierwszych polskich niezależnych wytwórni płytowych, powstała w 1991 roku. Nakładem GOWI ukazały się pierwsze płyty grup yassowych: Miłości, Mazzoll &amp; Arhythmic Perfection oraz Trytonów.
Dyskografia (wybór).
Źródło.

</doc>
<doc id="1163144" url="https://pl.wikipedia.org/wiki?curid=1163144" title="Forever Alone. Immortal">
Forever Alone. Immortal

Forever Alone. Immortal – pierwszy album studyjny polskiej grupy muzycznej Lux Occulta. Wydawnictwo ukazało się we wrześniu 1996 roku nakładem wytwórni muzycznej Pagan Records. Nagrania zostały zarejestrowane i zmiksowanie pomiędzy marcem a kwietniem 1996 roku w Manek Studio w Sanoku. Kompozycje zostały ponownie zmiksowanie i zmasterowane w Zmora Studio w lipcu 1996 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1163146" url="https://pl.wikipedia.org/wiki?curid=1163146" title="Gopala Bhatta Goswamin">
Gopala Bhatta Goswamin

Gopala Bhatta Goswamin (ur. 1503, zm. 1578) – święty i teolog gaudija wisznuizmu, jeden z Sześciu Goswaminów.
Życiorys.
Według "Bhakti Ratnakara" Gopala spotkał po raz pierwszy Ćajtanję Mahaprabhu w 1510, podczas podróży Mahaprabhu po Indiach południowych. Wówczas miał sposobność służenia Ćajtanji przez kilka miesięcy. Tak duże było przywiązanie Gopali do Ćajtanji, że na wiadomość o wyjeździe "guru" Gopala pogrążył się w takiej rozpaczy, że Ćajtanja zgodził się zostać kilka dni dłużej dla niego. To w tym czasie Gopala miał mieć wizję, podczas której Ćajtanja objawił się mu jako awatara Najwyższej Osoby Boga, czyli Kryszny i powiedział mu, aby udał się do Vrindavanu, gdzie spotka Rupę Goswaminiego i Sanatanę Goswaminiego, którzy wprowadzą go w zasady bhaktijogi.
Gopala chciał od razu jechać do Vrindavanu, jednak Ćajtanja kazał mu zostać w domu i służyć rodzicom. Gopala wypełnił polecenie "guru", opiekując się rodzicami aż do ich śmierci w wiele lat później. Uczył się retoryki, poezji, gramatyki sanskrytu oraz "Wedanty" od swojego wuja Prabhodanandy Saraswatiego. Po śmierci rodziców Gopala wyjechał do Vrindavanu, gdzie spotkał Rupę i Sanatanę Goswamich, którzy przyjęli go jak brata. Ćajtanja ucieszył się na wiadomość o tym i przesłał Gopali kilka swoich rzeczy osobistych, które Gopala czcił jako świętość. Ćajtanja wysłał również list, w którym polecił Gopali, aby poświęcił się tworzeniu krysznaickiej literatury religijnej. Później Gopala pomagał Sanatanie przy pisaniu książki "Hari Bhakti Wilasa". Gopala polecił swojemu uczniowi Śriniwasie Aćarji, aby zawiózł dzieła literackie Sześciu Goswaminów do Bengalu.
W świątyni "Radha Raman" we Vrindavanie czczony jest posążek Kryszny, który sam Bóg miał „cudownie” utworzyć ze świętego czarnego kamienia, w podarunku dla Gopali Bhatty.

</doc>
<doc id="1163152" url="https://pl.wikipedia.org/wiki?curid=1163152" title="Graniastosłup prosty czworokątny foremny">
Graniastosłup prosty czworokątny foremny



</doc>
<doc id="1163154" url="https://pl.wikipedia.org/wiki?curid=1163154" title="Maior Arcana (The Words That Turn Flesh Into Light)">
Maior Arcana (The Words That Turn Flesh Into Light)

Maior Arcana (The Words That Turn Flesh Into Light) – kompilacyjny album polskiej grupy muzycznej Lux Occulta. Wydawnictwo ukazało się we wrześniu 1998 roku nakładem wytwórni muzycznej Pagan Records. Wszystkie nagrania zostały zarejestrowane pomiędzy 1995 a 1997 rokiem w Manek Studio w Sanoku. Utwory 6-9 pochodzą z kasety demo "The Forgotten Arts" wydanej w 1995 roku przez firmę Pagan Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1163155" url="https://pl.wikipedia.org/wiki?curid=1163155" title="Jan Karol Scipio del Campo">
Jan Karol Scipio del Campo

Jan Karol Scipio del Campo (ur. 28 lutego 1801 w Dzikowie, zm. 3 stycznia 1890 w Krakowie), ksiądz kanonik Kapituły Krakowskiej, bibliofil.
Rodzicami byli Karol Scipio del Campo (1767–1831) generał major w powstaniu kościuszkowskim oraz Marianna Tarnowska (1780–1849). Wstąpił do warszawskiego seminarium księży misjonarzy. Po otrzymaniu pierwszych święceń wyjechał w 1822 do Rzymu na dalsze studia teologiczne. Rozwinął tu przy okazji swe zamiłowania historyczne i artystyczne. Święcenia kapłańskie przyjął w 1826 w Rzymie z rąk kardynała Carlo Odescalchiego. W 1830 przyjechał do Krakowa w 1835 został kanonikiem, w 1880 kustoszem, a od 1885 dziekanem kapituły krakowskiej. W latach 1835–1838 pełnił funkcję senatora Rzeczypospolitej Krakowskiej. 23 grudnia 1872 został członkiem Akademii Umiejętności. Należał do Komisji Historycznej i do 1882 kierował jedną z jej trzech sekcji, opracowującą opis diecezji krakowskiej. Od 1875 był też członkiem Komisji Archeologicznej. Został prezesem komitetu odbudowy kościołów dominikanów i franciszkanów po wielkim pożarze miasta Krakowa w 1850. Od 1858 należał do Towarzystwa Przyjaciół Sztuk Pięknych. W latach 1866–1881 był członkiem czynnym Towarzystwa Gospodarczo-Rolniczego w Krakowie. Biblioteka Jana Karola licząca 1000 tomów została przekazana do Dzikowa.
Został pochowany na Cmentarzu Rakowickim w grobowcu kanoników kapituły krakowskiej w kwaterze Ld.

</doc>
<doc id="1163158" url="https://pl.wikipedia.org/wiki?curid=1163158" title="Maior Arcana">
Maior Arcana



</doc>
<doc id="1163164" url="https://pl.wikipedia.org/wiki?curid=1163164" title="Zygmunt Michelis">
Zygmunt Michelis

Zygmunt Michelis (ur. 17 marca 1890 w Byczu, zm. 2 grudnia 1977 w Warszawie) – polski duchowny ewangelicki, biskup-adiunkt Kościoła Ewangelicko-Augsburskiego w Polsce, prekursor ekumenicznej współpracy z Kościołem rzymskokatolickim.
Życiorys.
Urodził się w rodzinie nauczycielskiej. Ukończył studia na Wydziale Teologii Ewangelickiej Uniwersytetu w Dorpacie w Estonii, gdzie był członkiem Konwentu Polonia.
Jego praca dyplomowa (licząca ponad 100 stron) traktowała o stosunku chrześcijaństwa do idei ewolucji, co na początku XX wieku było bardzo aktualną kwestią.
Ordynowany przez ks. superintendenta Juliusza Burschego 8 grudnia 1912. Jako wikariusz pracował w parafii Św. Trójcy w Warszawie, a od 1913 był administratorem parafii w Mławie i Przasnyszu, rok później objął urząd proboszcza parafii w Lipnie. W 1921 został II proboszczem w Warszawie. Pełnił funkcję zastępcy dyrektora Diakonatu Warszawskiego. Założył Spółdzielczy Bank Ewangelicki i był jego dyrektorem, ponadto redaktorem i wydawcą "Zwiastuna Ewangelicznego". W 1924 przejął duchowe kierownictwo warszawskiego diakonatu "Tabita". W 1928 wybudował dla nich dom macierzysty w Skolimowie pod Warszawą.
W okresie sporów o kształt nowej ustawy o stosunku Państwa Polskiego do Kościoła Ewangelicko-Augsburskiego w RP pomiędzy pastorami i wiernymi narodowości niemieckiej, a Konsystorzem, wraz z m.in. prezesem kolegium kościelnego zboru warszawskiego, senatorem Ludwikiem Evertem i seniorem wojskowym Feliksem Gloehem zajmował stanowisko opozycyjne wobec superintendenta generalnego Juliusza Burschego, uznając działania Burschego za godzące w integralność Kościoła. Tym samym zyskał sympatię niemieckiej części Kościoła.
Po wybuchu II wojny światowej został aresztowany w 1939, więziony w Pawiaku, w Sachsenhausen i Oranienburgu. Wypuszczony po roku, w konspiracji założył Narodową Radę Ewangelicką.
Po wojnie został proboszczem kościoła Świętej Trójcy, który odbudował. W 1952 został mianowany, prawdopodobnie na wniosek Urzędu do Spraw Wyznań, na specjalnie dla niego utworzone stanowisko „biskupa-adiunkta”, które nie miało odzwierciedlenia w przepisach prawnych Kościoła Ewangelicko-Augsburskiego w PRL. Był założycielem i pierwszym prezesem (do 1960) Polskiej Rady Ekumenicznej. Zaangażowany w ruch ekumeniczny, współpracował z "Tygodnikiem Powszechnym", "Znakiem" i "Więzią".
W 1950 lub 1951 roku miał być niejawnie konsekrowany przez mariawickiego biskupa Wacława Marię Bartłomieja Przysieckiego i biskupów starokatolickich z Utrechtu na tzw. „biskupa ekumenicznego”. Świadkami konsekracji mieli być ks. Władysław Paschalis z Kościoła Ewangelicko-Reformowanego (który potajemnie był też mariawickim zakonnikiem), siostra diakonisa Ewelina Krygiel z Kościoła Ewangelicko-Augsburskiego i ks. Bernard Kukla, mariawicki proboszcz. Wydarzenia tego nie potwierdzają dowody pisemne.
W roku 1951 objął funkcję prezesa Synodu, co oznaczało podporządkowanie Kościoła władzom. W roku 1952 z polecenia UdSW nadzorował „akcję mazurską” mającą na celu usunięcie metodystów z regionu.
Uczestnik pierwszych nabożeństw ekumenicznych w kościele św. Marcina. W dniu 1 stycznia 1963 przeszedł w stan spoczynku, będąc jeszcze czynnym w ruchu ekumenicznym. Kard. Stefan Wyszyński zezwolił mu w tym samym, 1963 roku, na odprawianie luterańskich nabożeństw w kościele sióstr sakramentek w Warszawie. Swoje ostatnie kazanie wygłosił w kościele św. Marcina, sióstr Franciszkanek Służebnic Krzyża, w Warszawie, 9 października 1977. Pochowany na cmentarzu ewangelicko-augsburskim przy ulicy Młynarskiej (aleja 5, grób 4).

</doc>
<doc id="1163165" url="https://pl.wikipedia.org/wiki?curid=1163165" title="Société des Produits Nestlé S.A.">
Société des Produits Nestlé S.A.



</doc>
<doc id="1163169" url="https://pl.wikipedia.org/wiki?curid=1163169" title="Szkaplerz wandejski">
Szkaplerz wandejski

 
Szkaplerz wandejski – powieść polskiej pisarki Haliny Popławskiej z 1998 roku.
Akcja powieści rozgrywa się w czasie Rewolucji Francuskiej oraz będącej jej konsekwencją wojen wandejskich. Główną bohaterką jest Sydonia de Bellune, młoda kobieta pochodząca z arystokracji francuskiej, którą zastają w Paryżu wydarzenia rewolucyjne. Zawierucha wywołana przez rewolucję oddziela ją od narzeczonego, Franciszka, który musi uciekać do Anglii. Sydonia również nie czuje się bezpieczna w Paryżu, gdzie trwają "polowania" na arystokratów. Udaje się jej wyjechać do Wandei, gdzie o mały włos nie zostaje aresztowana. Ratuje ją szanowany przez wszystkich stolarz Gwenael Lennec, który udziela jej gościny w swoim domu na wsi. Wybucha powstanie wandejskie. Lud Wandei buntuje się przeciwko "władzy ludu" i walczy o wolność społeczną i religijną przeciwko fanatykom zaślepionym ideałami rewolucyjnymi, którzy nie cofają się przed żadnym okrucieństwem.
Książka w plastyczny sposób opisuje okrucieństwa, na które narażeni są ze strony wojsk Republiki obrońcy Wandei. Wielka Armia Katolicka i Królewska prowadzi nierówną walkę z dobrze wyszkoloną i zaopatrzoną armią Republiki, jednak przywódcy powstania, jak chociażby François de Charette dokonują cudów męstwa. Idą do walki z naszytym na piersi symbolem: czerwonym sercem z krzyżem okolonym napisem "Bóg i Król". Jest to właśnie szkaplerz wandejski. Pomimo męstwa powstańców wojna kończy się ich klęską. Charette zostaje stracony, a jeszcze wcześniej ginie Gwen Lennec. Sydonia zaś podejmuje się opieki nad kilkoma sierotami i postanawia nie wracać do Paryża, ale związać resztę swego życia z Wandeą.
Powieść pokazuje więc okrucieństwa wojen wandejskich od strony niewinnej, a jednak cierpiącej kobiety. Ukazuje jej rozterki duchowe ale także ciężką walkę o przetrwanie, którą bohaterka potrafi pogodzić z wiernością swoim ideałom i wartościom. Książka ukazuje również obraz okrucieństwa wojen wandejskich i towarzyszących im represji republikańskich.

</doc>
<doc id="1163172" url="https://pl.wikipedia.org/wiki?curid=1163172" title="Lightsaber">
Lightsaber



</doc>
<doc id="1163173" url="https://pl.wikipedia.org/wiki?curid=1163173" title="Kolonia Gródź">
Kolonia Gródź

Kolonia Gródź – kolonia w Polsce położona w województwie podlaskim, w powiecie grajewskim, w gminie Wąsosz.
W latach 1975–1998 miejscowość należała administracyjnie do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Wąsoszu.

</doc>
<doc id="1163175" url="https://pl.wikipedia.org/wiki?curid=1163175" title="Kolonie Ławsk">
Kolonie Ławsk

Kolonie Ławsk – kolonia w Polsce położona w województwie podlaskim, w powiecie grajewskim, w gminie Wąsosz.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1163181" url="https://pl.wikipedia.org/wiki?curid=1163181" title="Wiesław Zdort">
Wiesław Zdort

Wiesław Zdort (ur. 27 kwietnia 1931 w Warszawie, zm. 14 stycznia 2019 tamże) – polski operator filmowy, profesor sztuk filmowych. Był autorem zdjęć do wielu wybitnych dzieł polskiej kinematografii, m.in. "Dekalogu I" Krzysztofa Kieślowskiego, "Soli ziemi czarnej" Kazimierza Kutza czy oraz fotosów do "Popiołu i diamentu" i zdjęć do "Przekładańca" Andrzeja Wajdy. Był także operatorem wszystkich filmów swojej żony Barbary Sass-Zdort oraz wielu obrazów Stanisława Jędryki (m.in. serial "Szaleństwo Majki Skowron"), Jerzego Kawalerowicza (m.in. "Faraon"), Janusza Majewskiego (m.in. serial "Zazdrość i medycyna"), Stanisława Barei ("Brunet wieczorową porą"), Feliksa Falka, Wojciecha Marczewskiego, Henryka Kluby (m.in. "Chudy i inni") oraz Janusza Nasftera.
Życiorys.
Absolwent Wydziału Operatorskiego PWSF w Łodzi (1956, dyplom w 1979). Pracę rozpoczął w 1957 jako asystent operatora. Od 1987 wykładał w Państwowej Wyższej Szkole Filmowej, Telewizyjnej i Teatralnej w Łodzi, tworząc nierozdzielną parę wykładowców z innym wybitnym operatorem Jackiem Korcellim. W 1995 otrzymał tytuł profesora sztuk filmowych. 
Dwukrotnie (1966 i 1970) otrzymał nagrodę państwową I stopnia oraz nagrodę ministra kultury i sztuki III stopnia. Także dwa razy był nagrodzony na festiwalu w Łagowie - w 1970 roku za zdjęcia do filmu S"ól ziemi czarne"j Kutza i w 1972 za "Słońce wschodzi raz na dzień" Kluby. W 1995 nagrodzony za zdjęcia do filmu "Pokuszenie" na Festiwalu Polskich Filmów Fabularnych w Gdyni. W roku 2005 wraz z Kazimierzem Kutzem otrzymał nagrodę dla polskiego duetu reżyser - operator na Międzynarodowym Festiwalu Sztuki Autorów Zdjęć Filmowych "Camerimage" w Łodzi.
Był mężem reżysera i scenarzystki filmowej Barbary Sass-Zdort. Ojciec dziennikarza Dominika i prawnika Pawła.
Zmarł w wieku 88 lat. Został pochowany w Alei Zasłużonych na Powązkach Wojskowych (kwatera G-tuje-14).

</doc>
<doc id="1163182" url="https://pl.wikipedia.org/wiki?curid=1163182" title="Tatarak (jezioro)">
Tatarak (jezioro)

Tatarak – czwarte co do wielkości jezioro Pojezierza Legnickiego.
Zajmuje powierzchnię ok. 20 ha. Położone jest w okolicy wsi Jakuszów i Jezierzany w gminie Miłkowice. Tatarak leży około 2 km na północny zachód od granic administracyjnych Legnicy i około 3 km na południowy wschód od Miłkowic.
Niekiedy mylone z innym, sztucznym zbiornikiem wodnym w Jezierzanach.

</doc>
<doc id="1163184" url="https://pl.wikipedia.org/wiki?curid=1163184" title="Złota reguła akumulacji kapitału">
Złota reguła akumulacji kapitału

Złota reguła akumulacji kapitału określa stopę oszczędności, która maksymalizuje wielkość konsumpcji w gospodarce znajdującej się w stanie ustalonym w modelu wzrostu Solowa. Jej autorem jest Edmund Phelps. Na ścieżce zrównoważonego wzrostu konsumpcja równa się produktowi pomniejszonemu o inwestycje odtworzeniowe. Przy ustalonych wartościach przyrostu naturalnego (n), tempa postępu technologicznego (g) oraz amortyzacji formula_1 istnieje tylko jedna taka wartość kapitału (k), dla której gospodarka znajduje się w stanie stacjonarnym. Wartość ta zależy od stopy oszczędności (s). Możemy zatem zapisać, że wartość konsumpcji per capita w stanie ustalonym wynosi:
Ponieważ w stanie stacjonarnym:
można obliczyć wartość konsumpcji daną przez:
Po obustronnym zróżniczkowaniu po zmiennej k otrzymujemy
Aby doprowadzić do stanu zrównoważonego wzrostu, w którym ilość kapitału zgodna jest ze złotą regułą, rząd powinien wpływać na zmianę stopy oszczędności.

</doc>
<doc id="1163185" url="https://pl.wikipedia.org/wiki?curid=1163185" title="Puchar Świata w Biathlonie 2007/2008 – Hochfilzen 2007">
Puchar Świata w Biathlonie 2007/2008 – Hochfilzen 2007

Puchar Świata w Biathlonie w austriackim Hochfilzen – zawody odbyły się w dniach 7 – 9 grudnia 2007 roku. Była to druga seria zawodów w sezonie 2007/2008. Była to jedyna seria w tym państwie w tym sezonie.
Biathloniści liderzy.
Po zawodach w Kontiolahti w klasyfikacji generalnej prowadzili Niemka - Martina Glagow i Rosjanin Iwan Czeriezow i to oni będą biegać w żółtych trykotach na początku serii w Hochfilzen. Wyjątkiem jest sztafeta. Jej nie rozegrano w Finlandii, więc zwycięzcy z poprzedniego sezonu będą jeździć z numerem jeden, tj. Francja (wśród kobiet) i Rosja (wśród mężczyzn).
Arena zmagań.
Trasa w Hochfilzen znajduje się na wysokości około 1000 m n.p.m. W skład kompleksu narciarskiego oprócz tras biegowych występują także bufet oraz sklepy z pamiątkami dla kibiców. Komentatorzy zawodów prowadzą relacje ze specjalnie do tego przeznaczonych budynkach. Na trybunach może zasiąść ponad 10 000 osób.
Relacje z konkursów.
Kobiety.
Sprint.
Relacja
Pierwszy start kobiet w Hochfilzen zaplanowany został jako bieg sprinterski. Na starcie stanęło 94 zawodniczki, które walczyły o awans do konkursu pościgowego. Najwcześniej z Polek wystartowała Weronika Nowakowska i choć aż trzy razy spudłowała to i tak zajęła 51. miejsce i dostała przepustkę do biegu sobotniego. Takiego szczęścia nie mała Paulina Bobak. Dwa niecelne strzały i słaby bieg spowodowały, iż tej zawodniczki nie zobaczyliśmy w sobotę. W biegu pościgowy uczestniczyć też będą Agnieszka Grzybek, która ukończyła start z pięćdziesiątym trzecim czasem, Krystyna Pałka (na mecie 43.) oraz Magdalena Gwizdoń, która zdobyła jeden punkt.
Najdłużej na prowadzeniu była Rosjanka Uljana Dienisowa. Zawodniczka z numerem startowym 3 prowadziła dopóki na metę nie wbiegły najlepsze zawodniczki. Najpierw była to Słowenka Teja Gregorin, a potem już 15 zawodniczek wyprzedziło reprezentantkę Sbornej. Ostatecznie wygrała Francuzka Sandrine Bailly, która wyprzedziła Rosjankę Jurjewą i Niemke Kati Wilhelm. Jednak zawodniczka reprezentująca kraj znad Sekwany wyprzedziła pozostałe zawodniczki wyraźną przewagą. Tylko osiem z przeciwniczek straciły mniej niż minutę do zwyciężczyni.
Liderką pozostałą Martina Glagow, lecz nad druga zawodniczką ma już tylko dziewięć punktów przewagi nad drugą Sandrine Bailly. Polki znajdują się w drugiej dziesiątce Krystyna Pałka na koncie ma 26 oczek, a Magdalena Gwizdoń 40.
Wyniki
Bieg pościgowy.
Relacja
Bieg pościgowy kobiet rozpoczął się o godzinie 14 czasu miejscowego (15 polskiego). Podczas zawodów dużo razy zawodniczki nie trafiały w cel. Tylko cztery z nich strąciły wszystkie tarcze.
Pierwsza wystartowała zwyciężczyni sprintu Francuzka Sandrine Bailly. Jej bardzo dobry start w biegu sprinterskim spowodował, iż pozostałym uczestniczkom konkursu było trudno ją wyprzedzić. Najwcześniej z Polek wystartowała Magdalena Gwizdoń, która wystartowała z numerem 30. Następnie wystartowały: Krystyna Pałka, Weronika Nowakowska i Agnieszka Grzybek. Najlepszą z nich okazała się Pałka, zdobywczyni dwudziestej drugiej lokaty. Jedno pudło pozbawiło ją walki o miejsce w czołowej piętnastce. Za to Gwizdoń zawiodła polskich kibiców. Dzięki bardzo niecelnemu strzelaniu, aż sześć razy musiała biegać rundy karne co spowodowało osunięcie się w klasyfikacji na trzydziestą dziewiątą pozycję. Mniej doświadczone reprezentantki tj. Grzybek i Nowakowska zajęły miejsca odpowiednio czterdziestą piątą i pięćdziesiątą piątą.
W walce o zwycięstwo liczyły się jednak najlepsze zawodniczki sprintu. Tercet Bailly Jurjewa Wilhelm ponownie nie dały szans pozostałym uczestniczkom zawodów i ponownie zajęły podium. Z tym, że wyjątkiem, iż Francuzka miała większa przewagę niż w sprincie.
Nową liderką Pucharu Świata została Sandrine Bailly, która wyprzedziła dotychczasową przodowniczkę Martinę Glagow o cztery oczka. Na trzecią pozycję awansowała Kati Wilhelm. Polki znajdują się na miejscach 27 i 28. Wyżej jest Magdalena Gwizdoń z czterdziestoma punktami. Krystyna Pałka jest 27. z 35 oczkami.
Wyniki
Sztafeta.
Relacja
Pierwszy bieg sztafet w sezonie odbył się w czasie opadów śniegu co spowodowało kilku reprezentacjom kłopoty na strzelnicy. Niestety dotyczyło to też Polek, które wystąpiły w składzie: Paulina Bobak, Magdalena Gwizdoń, Krystyna Pałka i Agnieszka Grzybek.
Rywalizacja w konkursie przez cały czas była pod dyktando Niemek, które tylko na samym początku nie prowadziły, a na wszystkich punktach pomiarowych były najlepsze. Walka była więc tylko o drugą, bądź trzecią pozycję. O te lokaty walczyły Rosjanki, Białorusinki, Francuzki i Szwedki. Ostatecznie to zawodniczki Sbornej i ze Skandynawii stanęły na podium.
Statystyka
Co ciekawe najszybszą zawodniczką nie była Niemka, a Szwedka Helena Jonsson, która przebiegła dystans 6 kilometrów w 20 minut i 2:3 sekundy. Najszybciej, choć nie najcelniej Włoszki, które na strzelnicy przebywały 4 minuty i 58 sekund. Drugą pod tym względem reprezentacją była Szwecja, która dodatkowa najczęściej trafiała w czarną tarczę.
Wyniki
Mężczyźni.
Sprint.
Relacja
Sprint mężczyzn rozegrany został w dosyć dobrych warunkach, ale to nie oznaczało, iż zawodnicy nie mieli problemów na strzelnicy. Od czasu do czasu podwiewający wiatr powodował niedokładne trafienia zawodników. Tylko ośmiu z nich trafiali bezbłędnie.
Wśród 102 uczestników na liście startowej znalazło się tylko dwóch polskich zawodników. Jako pierwszy wystartował Tomasz Sikora, który dobrze biegał, ale pudło podczas drugiego podejścia do strzelania spowodowało, iż srebrny medalista z Turynu zajął 7. miejsce. Lokata ta jednak dawała szanse na awans na podium podczas biegu pościgowego. Drugi z naszych Krzysztof Pływaczyk uplasował się na 38 pozycji. Słaby bieg zadecydował, iż urodzony w Wałbrzychu zawodnik nie uplasował się w czołowej trzydziestce, jego strzelanie było bezbłędne.
Rywalizacja o zwycięstwo rozstrzygała się między zawodnikami z Rosji a Norwegiem o mieniu Ole Einar Bjørndalen. Skandynaw nie dał rady wszystkim zawodnikom Sbornej. Najlepszy czas na mecie osiągnął Dmitrij Jaroszenko. Było to pierwsze zwycięstwo w karierze tego zawodnika.
Na osłodę nowym liderem Pucharu Świata został właśnie Norweg, który wyprzedza tryumfatora konkursu o pięć oczek. Tomasz Sikora ma na koncie 106 punktów i utrzymał się w czołowej dziesiątce. Krzysztof Pływaczyk z 15 punktami dalej spada...
Wyniki
Bieg pościgowy.
Relacja
Ten bieg pościgowy był dosyć dziwnym konkursem. Najlepsi zawodnicy pudłowali aż pięć raz, ale zacznijmy od początku...
Zawody rozpoczęły się wraz ze startem zwycięzcy sprintu, którym był Dmitrij Jaroszenko. Następnie wystartował Ole Einar Bjørndalen, który mógł być chyba jedyna przeszkoda w zwycięstwie Rosjanina po raz drugi w karierze. Jako pierwszy z Polaków wystartował Tomasz Sikora, który miał realne szanse na przejście kilku zawodników i miejsce na „pudle”. drugi Krzysztof Pływaczyk zaczął bieg jako trzydziesty ósmy uczestnik zawodów.
Do pierwszego strzelania Jaroszenko mógł cieszyć się prowadzeniem, lecz jedna niezwalona tarcza spowodowała, iż Bjørndalen wyjechał ze strzelnicy jako pierwszy. Kolejne strzelania naprzemiennie wyznaczały przodownika w rywalizacji. Nawet bezbłędny wtedy Daniel Graf i Halvard Hanevold nie dali rady dwójce najlepszych tego dnia zawodników, choćby Ci nie trafili trzy razy na strzelnicy w pozycji stojącej w ostatnim podejściu. Ostatecznie to Norweg wygrał wyprzedzając Rosjanina o niecałe pół minuty. Nasz najlepszy obecnie zawodnik po słabym strzelaniu nie awansował na podium. wręcz przeciwnie spadł, aż na 24 pozycję. Krzysztof Pływaczyk za to poprawił swoją pozycję ze sprintu przechodząc pięciu rywali (awans z 38. na 35. miejsce).
Ole Einar Bjørndalen utrzymał koszulkę lidera i będzie w niej się mógł pokazać w Pokljuce. Drugi Dmitrij Jaroszenko traci do niego 9 punktów. Tomasz Sikora ze 113 oczkami zajmuje 8 lokatę. Krzysztof Pływaczyk spadł już poza czołowa czterdziestkę.
Wyniki
Sztafeta.
Relacja
Pierwszy bieg sztafet w sezonie odbył się bez Polaków! Dokuczające bóle pleców Tomasza Sikory spowodowały, iż nasza reprezentacja nie stanęła na starcie wyścigu.
Rywalizacja w konkursie była bardziej wyrównana niż w wyścigu kobiet. Na trzydziestu sześciu punktach pomiaru czasu cztery drużyny prowadziły tj. Szwajcaria, Niemcy, Rosja, Norwegia. Największą niespodzianką była wysoka pozycja Helwetów, którzy przez długi czas byli na podium. Dopiero na ostatniej zmianie zostali zepchnięci poza czołową trójkę. Walka o zwycięstwo rozstrzygnęła się praktycznie po trzeciej zmianie. Wtedy to Nikołaj Krugłow fatalnie strzelał co spowodowało dwie rundy karne i praktycznie marzenie o zwycięstwie. Ostatecznie w czołowej trójce znalazły się reprezentacje: Norwegii, Rosji i Niemiec.
Statystyka
Najszybszym zawodnikiem był startujący na drugiej zmianie w reprezentacji Rosji Maksim Czudow. Najkrócej na strzelnicy znajdowali się Norwegowie, którzy to na strzelnicy byli 4 minuty i 22 sekundy. Druga pod tym względem reprezentacją była Białoruś.
Wyniki
Gwiazda serii.
Najczęściej wymienianym nazwiskiem przy słowie wiktorii mówiono przy Sandrine Bailly. Francuzka wygrała obydwa konkursy indywidualne w Hochfilzen i została liderką Pucharu Świata zmieniają na tej pozycji Martinę Glagow. Tak świetne pozycje zawodniczka mieszkająca niedaleko Alp zawdzięcza nie tylko dobremu biegu, ale też dużej skuteczności w strzelaniu. Na trzydzieści wykorzystanych nabojów tylko jeden nie trafił w cel (97%). W starcie drużynowym pomogła reprezentacji wywalczyć czwarte miejsce.
więcej o Sandrine Bailly
Ostatnia seria w ....
Zawody w Hochfilzen w ostatnich sezonach często znajduje się w kalendarzu pucharu świata. Tak samo było w sezonie 2006/2007, a zawody w tej miejscowości odbyły się aż dwie serie. Pierwszy raz biathloniści byli tu w dniach 8 – 10 grudnia 2006 roku. Rozegrano tu sprint, bieg pościgowy oraz rozstawny. Najlepiej wśród kobiet zaprezentowała się Andrea Henkel, która wygrała obydwa biegi indywidualne, a w sztafecie doprowadziła Niemki do drugiego stopnia podium. Wśród mężczyzn dalej zwyciężał Ole Einar Bjørndalen, który tryumfował po raz czwarty i piąty w sezonie. Drugi raz w Austrii uczestnicy Pucharu Świata byli w dniach 13 – 17 grudnia tego samego roku, czyli tydzień później. Drużynowo najlepiej wypadła reprezentacja Rosji. Rosjanie wygrali wszystkie konkurencje wśród mężczyzn (Krugłow wygrał sprint i bieg pościgowy, a sztafeta wygrała z Niemcami), a kobiety zdobyły w sztafecie drugie miejsce. Po tych zawodach nastąpiła przerwa świąteczna i najlepsi zawodnicy biegnący z karabinami nie startowali do końca roku 2006.

</doc>
<doc id="1163199" url="https://pl.wikipedia.org/wiki?curid=1163199" title="Szósty grudnia">
Szósty grudnia

Szósty grudnia – czwarty album polskiego zespołu Verba, wydany 6 grudnia 2007 roku w 2 wersjach: w postaci tradycyjnej płyty CD oraz pamięci flash (pendrive'a) z dodatkowymi materiałami. Gościnnie występuje na nim Adrianna Grabowska. Płytę promuje single „Miłość zabija” i „Pokaż mi”.
Nagrania dotarły do 36. miejsca listy OLiS.

</doc>
<doc id="1163201" url="https://pl.wikipedia.org/wiki?curid=1163201" title="Jezierzany (przystanek kolejowy)">
Jezierzany (przystanek kolejowy)

Jezierzany – przystanek kolejowy w Jezierzanach, w województwie dolnośląskim, w Polsce.
W roku 2017 przystanek obsługiwał 20–49 pasażerów na dobę.
Przystanek został przebudowany w latach 2004–2006, w ramach modernizacji linii kolejowej E30.

</doc>
<doc id="1163207" url="https://pl.wikipedia.org/wiki?curid=1163207" title="Shine (singel Luthera Vandrossa)">
Shine (singel Luthera Vandrossa)

Shine – piosenka wykonawcy soulu Luthera Vandrossa. Jest to pierwszy singel ze składanki greatest hits "The Ultimate Luther Vandross". Premiera piosenki odbyła się 9 października 2006 w Wielkiej Brytanii. Piosenka dotarła do 50 miejsca listy UK Singles Chart.
W 2007 cover tej piosenki stworzył duet Booty Luv.
Wersja Booty Luv.
Duet Booty Luv stworzył clubowy mix piosenki oryginalnie wykonywanej przez Luthera Vandrossa w 2007 roku. Premiera piosenki miała miejsce 14 maja na wyspach brytyjskich.

</doc>
<doc id="1163208" url="https://pl.wikipedia.org/wiki?curid=1163208" title="Puchar UEFA (1990/1991)">
Puchar UEFA (1990/1991)

Puchar UEFA 1990/1991 () – 20. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 19 września 1990 – 22 maja 1991. W rozgrywkach zwyciężyła drużyna Inter Mediolan.

</doc>
<doc id="1163209" url="https://pl.wikipedia.org/wiki?curid=1163209" title="Król Lew (musical)">
Król Lew (musical)

Król Lew – broadwayowski musical powstały na podstawie filmu Walta Disneya o tej samej nazwie z 1994 roku z muzyką Eltona Johna i słowami Tima Rice’a oraz kompozycjami Hansa Zimmera i chóralnymi utworami Lebo M.
Musical został wyreżyserowany przez Julie Taymor. Jego oficjalna premiera odbyła się 31 lipca 1997 roku w Minneapolis. Musical podzielony jest na dwa akty: pierwszy pokazuje dzieciństwo Simby, a drugi – jego dorosłe życie.
W 1998 roku spektakl zdobył sześć Nagród Tony za najlepszy musical, kostiumy, choreografię, oświetlenie, dekoracje i reżyserię. Oprócz tego, widowisko otrzymało 8 nagród Drama Desk Award, a także statuetkę Theatre World Award.
Fabuła.
Akt I.
O wschodzie słońca mandryl Rafiki wzywa zwierzęta na wzgórze Lwiej Skały, skąd pozdrawia Króla Mufasę i Królową Sarabi oraz pokazuje zgromadzonym zwierzętom nowe dziecko pary („Circle of Life”). Po powrocie na drzewo baobabu rysuje obrazek przedstawiający młodego lwa i błaga duchy o imię dla księcia, który zostaje nazwany Simba. W tym samym czasie brat Mufasy, Skaza, rozpacza nad utratą szansy na zostanie królem.
Po upływie kilku lat Simba wyrasta na żywiołowego lwa („Grasslands Chant”). Mufasa pokazuje mu terytorium Lwiej Ziemi ze szczytu Lwiej Skały i wyjaśnia mu, że wszystko istnieje w równowadze zwanej Kręgiem Życia. Mufasa przestrzega syna, aby nie przekraczał granicy Lwiej Ziemi. W tym czasie nadlatuje doradca Mufasy, dzioborożec Zazu, który zdaje dzienny raport o tym, co dzieje się na terenie rządów króla („The Morning Report”).
Simba planuje odwiedzić swojego wujka, Skazy. Przed wyruszeniem decyduje się na pójście zakazaną trasą przez cmentarzysko słoni. W tym czasie lwice idą na polowanie („The Lioness Hunt”). Simba prosi o towarzystwo w podróży swoją przyjaciółkę, Nalę, która zgadza się i wyrusza razem z Zazu. W trakcie podróży Simba i Nala starają się zgubić Zazu, potem książę zaczyna śpiewać o swojej przyszłości („I Just Can't Wait to Be King”). Zwierzęta docierają na cmentarzysko, gdzie zostają porwani przez trzy hieny: Shenzi, Banzai i Eda, które zamierzają ich zjeść („Chow Down”). Mufasa ratuje jednak małe lwy i odstrasza hieny. Po całym incydencie Mufasa wyraża swoje rozczarowanie zachowaniem syna i tłumaczy mu różnicę między bycie odważnym a zuchwałym. Mufasa opowiada o poprzednich królach i o tym, jak pilnują wszystkiego z nieba („They Live in You”). Potem dyskutuje z Zazu o zachowaniu swojego syna.
W tym czasie na cmentarzysku słoni Skaza zdradza hienom swój plan zabicia Mufasy i Simby, dzięki czemu będzie mógł zostać królem. W tym celu powołuje drużynę hien i obiecuje im wsparcie za pomoc w realizacji planu („Be Prepared”). Skaza zabiera Simbę do wąwozu i prosi go o poczekaniu. Na sygnał Skazy hieny zaczynają gnać w panice („The Stampede”), on sam informuje Mufasę, że Simba został uwięziony w wąwozie. Kiedy udaje mu się uratować syna, sam ginie po uderzeniu klifu, który strącił Skazę. Ten stara się wmówić Simbie, że śmierć jego ojca to jego wina i każe mu uciekać. Kiedy ten się oddala, Skaza posyła za nim hieny, aby te go zabiły. Młodemu lwu udaje się uciec, jednak hieny informują Skazę o śmierci jego siostrzeńca. Rafiki i lwice opłakują zginięcie Mufasy („Rafiki Mourns”). Skaza przejmuje tron i wprowadza hieny na Lwią Ziemię („Be Prepared (Reprise)”).
Znajdujący się poza pustynią Simba pada z wyczerpania, zaczynają nad nim krążyć sępy, które zostają ostatecznie odstraszone przez surykatkę Timona i guźca Pumbę. Simba zostaje przyjęty przez zwierzęta do ich dżungli, w której ci pokazują mu życie bez zmartwień („Hakuna Matata”).
Akt II.
Akcję drugiego aktu rozpoczyna chór kolorowych ptaków („One by One”). Po zakończeniu utworu ptaki zostają zastąpione sępami i szkieletami gazel. Pod rządami Skazy Krąg Życia jest w złym stanie, a teren Lwiej Ziemi dotyka susza. Zazu, teraz więzień Skazy, przysłuchuje się niedoli króla. Hieny narzekają na brak jedzenia, ale Skaza interesuje się tylko sobą i zastanawia się, czemu nie jest kochany („The Madness of King Scar”). Nala przyjeżdża do Skazy, by porozmawiać z nim o problemie z głodem. Ten proponuje jej zostanie królową oraz matką jego dzieci. Nala krytykuje go i opuszcza Lwią Ziemię, żeby znaleźć pomoc. Przed podróżą spotyka się z Rafiki i lwicami, które błogosławią ją („Shadowland”).
W dżungli nadal mieszka Simba razem z Timonem i Pumbą. Młody lew postanawia przejść się po lesie i wskakuje do jeziora, co poleca także Timonowi, który poszedł za nim. Ten ostatecznie skacze, jednak został zmieciony w dół rzeki. W poczuciu niebezpieczeństwa łapie się za gałąź i woła Simbę o pomoc, jednak ten został unieruchomiony przez powracające wspomnienia śmierci Mufasy. Timon spada z gałęzi, na co Simba zrywa się i pomaga przyjacielowi. Młody lew jest załamany, że jego kompan prawie zginął z powodu jego lekkomyślności. Po powrocie do domu przyjaciele rozmawiają, Simba wspomina słowa ojca, jednak spotyka się z wyśmianiem przez Timona i Pumby. W poczuciu samotności opuszcza ich i śpiewa do ojca („Endless Night”). Rafiki słyszy wołanie Simby, czym utwierdza się w przekonaniu, że ten żyje.
Pumba jest ścigany przez lwice w dżungli. Simba ratuje swojego przyjaciela, a wśród lwic rozpoznaje Nalę. Timon zdaje sobie sprawę z tego, że Simba jest prawowitym następcą tronu, co powoduje jego płacz („Can You Feel the Love Tonight?”). Nala opowiada Simbie o zniszczonej Lwiej Ziemi, jednak ten odmawia powrotu do krainy z powodu ciągłego poczucia winy za śmierci Mufasy.
Niedługo potem spotyka Rafiki, która opowiada mu o ojcu („He Lives in You”). Na niebie pojawia się duch Mufasy, który mówi Simbie, że ten jest jedynym prawdziwym królem i musi zająć swoje miejsce w Kręgu Życia. Simba zbiera się na odwagę i kieruje się w stronę domu. W tym samym czasie Nala budzi Timona i Pumbę oraz dowiaduje się, że Simba powraca do Kręgu Życia. Cała trójka decyduje się na dołączenie do Simby w drodze do Lwiej Ziemi.
Skaza wzywa swoją siostrę przyrodnią, Sarabi, żeby dowiedzieć się, czemu lwice nie polują na nikogo. Ta w złości porównuje go do Mufasy, po czym zostaje przez niego uderzona. W tym czasie Simba ujawnia się wujkowi, który kpi z niego, że zabił Mufasę. Rozzłoszczony młody lew wymusza na wujku opowiedzenie prawdy („Simba Confronts Scar”). Wtedy między Simbą a Skazą dochodzi do pojedynku na szczycie Lwiej Skały, gdzie król błaga młodego lwa o życie, obwiniając za wszystko hieny. Po ostatnich atakach Skaza spada z klifu i zostaje pożarty przez hieny, który słyszały jego słowa.
Po wygranej bitwie Simba zostaje mianowany prawowitym królem. Lew udaje się na szczyt Lwiej Skały, gdzie pozdrawia całe królestwo („King of Pride Rock”). Teren Lwiej Ziemi powraca do dobrego stanu, a zwierzęta świętują całe wydarzenie. Rafiki prezentuje światu dziecko Simby i Nali, które kontynuuje Krąg Życia („Circle of Life (Reprise)”).
Utwory.
W musicalu została wykorzystana większość piosenek występujących w filmach "Król Lew" i "", odpowiednio przerobionych na potrzeby widowiska. Napisano też kilka nowych utworów.

</doc>
<doc id="1163210" url="https://pl.wikipedia.org/wiki?curid=1163210" title="Układ SLS">
Układ SLS



</doc>
<doc id="1163213" url="https://pl.wikipedia.org/wiki?curid=1163213" title="Sylwester Pajzderski">
Sylwester Pajzderski

Sylwester Pajzderski (ur. 28 grudnia 1876 w Łęgu, zm. 19 sierpnia 1953 w Poznaniu) – polski architekt, architekt miejski Kalisza w latach jego odbudowy po zburzeniu miasta w 1914.
Biogram.
Sylwester Pajzderski był synem ziemianina Piotra i Józefy z Plecińskich, bratem Nikodema. Ukończył w Berlinie szkołę budownictwa i w 1898 studiował również na politechnice w Charlottenburgu. W Niemczech odbył praktykę budowlaną, a już samodzielnie jako architekt pracował w Berlinie w latach 1906–1918. Architekt miejski i kierownik Wydziału Budowlanego w Kaliszu w latach 1920–1924. Czynnie uczestniczył w odbudowie miasta po zniszczeniach wojennych oraz sprawował nadzór nad budową nowego Teatru Miejskiego według projektu prof. Czesława Przybylskiego z Warszawy. W 1924 na 12 lat wybrany uchwałą rady miejskiej w Poznaniu płatnym członkiem magistratu. Objął decernat Wydziału Rozbudowy Miasta i funkcję tę pełnił do kwietnia 1931. Od 1925 w gestii jego obowiązków było kierowanie Komitetem Rozbudowy Miasta oraz rozdzielanie kredytów na budowę domów mieszkalnych. W czasie okupacji pracował w Poznaniu w miejskim wydziale budowlanym, a od 1945 w Wydziale Planowania i Rozbudowy Miasta. Na emeryturę przeszedł w 1950, a 19 sierpnia 1953 zmarł w Poznaniu. Został pochowany na cmentarzu Jeżyckim w Poznaniu (kwatera P-1-4).

</doc>
<doc id="1163216" url="https://pl.wikipedia.org/wiki?curid=1163216" title="Piotr Bratkowski">
Piotr Bratkowski

Piotr Bratkowski (ur. 11 kwietnia 1955 w Warszawie, zm. 28 września 2021 tamże) – polski poeta, krytyk literacki i publicysta.
Życiorys.
Ukończył V Liceum Ogólnokształcące im. Księcia Józefa Poniatowskiego w Warszawie oraz filologię polską na Uniwersytecie Warszawskim (1977). Studiował także filozofię. Debiutował na łamach prasy literackiej w 1974. W latach 80. był felietonistą miesięcznika „Literatura”. Publikował w czasopismach drugiego obiegu. Posługiwał się pseudonimami Agnieszka Lwowska; Jan Marcinkowski; Marek Mokotowski, Tadeusz Gaz.
Od 1990 pracował jako dziennikarz, od 1992 w dzienniku „Gazeta Wyborcza”, później w dzienniku „Rzeczpospolita”. Od 2002 był członkiem redakcji tygodnika „Newsweek Polska”, gdzie pełnił m.in. funkcje kierownika działu społecznego i działu kulturalnego.
Członek Związku Literatów Polskich (przewodniczący Koła Młodych w 1980) oraz Stowarzyszenia Pisarzy Polskich (od 1989).
W latach 1990–1993 z ramienia Komitetu Obywatelskiego „Solidarność” był radnym Żoliborza. W latach 1990–1991 był członkiem Rady Krajowej Ruchu Obywatelskiego Akcja Demokratyczna (ROAD), a po rozpadzie ROAD członkiem zarządu i rzecznikiem Ruchu Demokratyczno-Społecznego (1991–1992).
Życie prywatne.
Syn Jana Bratkowskiego oraz Anny z domu Karczewskiej. 
Dwukrotnie żonaty: z Ireną Groblewską, menedżerką kultury ma syna Marka (ur. 1982). 
W 1989 ożenił się z dziennikarką Martą z domu Łataś matką drugiego syna Marcina (ur. 1991). 
Mieszkał w Warszawie.

</doc>
<doc id="1163223" url="https://pl.wikipedia.org/wiki?curid=1163223" title="Pistolet Intratec TEC-9">
Pistolet Intratec TEC-9

Intratec TEC-9 – amerykański pistolet, samopowtarzalna wersja szwedzkiego pistoletu maszynowego Interdynamic MP-9.
Pracując w szwedzkiej firmie Interdynamic AB George Kellgren skonstruował pistolet maszynowy MP-9. Była to unowocześniona, wyposażona w komorę zamkową z polimeru wersja pistoletu maszynowego Carl Gustaf m/45. MP-9 nie zdobył jednak większego zainteresowania i nie był produkowany seryjnie. Po bankructwie firmy Interdynamic Kellgren zdecydował się na emigrację do USA. Wspólnie z Carlosem Garcią założył tam firmę Intratec, która miała produkować MP-9 na rynek amerykański. Ponieważ zdobycie koncesji na produkcję broni samoczynnej wiązało się z dużymi komplikacjami, a popyt na taką broń z powodów prawnych był ograniczony właściciele Intrateca zdecydowali się przekształcić MP-9 na krótką broń samopowtarzalną, której produkcja i sprzedaż byłaby łatwiejsza. W tym celu MP-9 został pozbawiony możliwości strzelania seriami (stał się bronią samopowtarzalną) i kolby (zgodnie z amerykańskimi regulacjami prawnymi broń z lufą długości mniejszej niż 406 mm i bez kolby jest bronią krótką). Tak przekonstruowana broń została dopuszczona przez ATF do sprzedaży.
Z uwagi na zastosowaną technologię produkcji i prostą konstrukcję TEC-9 był bronią tańszą od innych pistoletów samopowtarzalnych. Szybko okazało się jednak że stosunkowo prosto można ponownie przekształcić go w broń maszynową. W związku z tym ATF cofnęła zgodę na sprzedaż KG-9. W następnych latach Intratec sprzedawał kolejne wersje TEC-9 (między innymi TEC-DC9, KG9, KG99) kolejno jednak były wycofywane z rynku przez ATF jako konstrukcje zbyt łatwo przekształcalne na pistolety maszynowe. W 1994 TEC-9 znalazł się na liście 19 wymienionych z nazwy w Federal Assault Weapons Ban wzorów broni których dalsza produkcja i sprzedaż była zabroniona (prawo to dotyczy tylko nowych egzemplarzy, sprzedaż TEC-9 znajdujących się w rękach prywatnych na wtórnym rynku broni jest nadal legalna). W związku z tym na rynku pojawiła się kolejna wersja oznaczona jako AB-10, o odmiennej nazwie i konstrukcji pozwalającej na ominięcie zapisów tej ustawy. Ostatecznie produkcję tej ostatniej wersji TEC-9 zakończono w 2001.
Intratec DC-9 był bronią samopowtarzalną, strzelająca z zamka otwartego (wersja TEC-DC-9 i późniejsze strzelały z zamka zamkniętego). Mechanizm spustowy umożliwiał wyłącznie ogień pojedynczy. Broń zasilana była amunicją 9 mm Parabellum z dwurzędowego magazynka o pojemności 30 naboi którego gniazdo znajdowało się przed chwytem pistoletowym.

</doc>
<doc id="1163226" url="https://pl.wikipedia.org/wiki?curid=1163226" title="Andrzej Nowakowski">
Andrzej Nowakowski

Politycy:
Naukowcy:
Aktor:
Trener:

</doc>
<doc id="1163230" url="https://pl.wikipedia.org/wiki?curid=1163230" title="Dromaius baudinianus">
Dromaius baudinianus



</doc>
<doc id="1163237" url="https://pl.wikipedia.org/wiki?curid=1163237" title="Jumpin' All Over the World">
Jumpin' All Over the World

Jumpin' All Over the World – 13 studyjna płyta zespołu Scooter wydana 30 listopada 2007. Album utrzymany jest w jumpstyle'u i zawiera 13 utworów. Promują go single: "The Question Is What Is the Question", "And No Matches" i "Jumping All Over the World", "I'm Lonely".

</doc>
<doc id="1163238" url="https://pl.wikipedia.org/wiki?curid=1163238" title="Cisówek (powiat suwalski)">
Cisówek (powiat suwalski)

Cisówek – przysiółek w Polsce położona w województwie podlaskim, w powiecie suwalskim, w gminie Wiżajny, nad jeziorem Pogorzałek.
W latach 1975–1998 miejscowość administracyjnie należała do województwa suwalskiego.
W okresie międzywojennym stacjonowała tu placówka Straży Celnej „Cisówek”.

</doc>
<doc id="1163239" url="https://pl.wikipedia.org/wiki?curid=1163239" title="Jacek Maziarski">
Jacek Maziarski

Jacek Kazimierz Maziarski (ur. 20 stycznia 1937 w Świętochłowicach, zm. 27 maja 2009 w Podkowie Leśnej) – polski dziennikarz, publicysta i polityk, poseł na Sejm I kadencji.
Życiorys.
W 1959 ukończył studia polonistyczne na Wydziale Filologicznym Uniwersytetu Jagiellońskiego, uzyskał następnie stopień naukowy doktora nauk humanistycznych. Jako dziennikarz debiutował w 1957 na łamach „Tygodnika Powszechnego”. Pracował następnie w „Polityce” i warszawskiej „Kulturze”. Od lat 60. do początku lat 70. był członkiem Stronnictwa Demokratycznego, w latach 80. działał w „Solidarności”. W stanie wojennym nie przeszedł weryfikacji dziennikarskiej, zamieścił wtedy w „Życiu Warszawy” ogłoszenie o treści „Szukam uczciwej pracy. Jacek Maziarski (…)”. Był członkiem redakcji „Przeglądu Wiadomości Agencyjnych”.
Po 1989 był zastępcą redaktora naczelnego „Tygodnika Solidarność” i jednym ze współzałożycieli Porozumienia Centrum. Zajmował też stanowisko szefa zespołu politycznego w administracji prezydenta RP. W latach 1991–1993 sprawował mandat posła na Sejm I kadencji, wybranego z listy Porozumienia Obywatelskiego Centrum w okręgu podwarszawskim. Później wrócił do pracy w mediach, pełnił m.in. funkcję szefa "Wiadomości" w TVP1.
W 2006 prezydent Lech Kaczyński odznaczył go Krzyżem Komandorskim Orderu Odrodzenia Polski, a w 2009 pośmiertnie nadał mu Krzyż Komandorski z Gwiazdą tego orderu. Laureat Nagrody Kisiela w 1990.
W 2010 Fundacja Jacka Maziarskiego rozpoczęła przyznawanie Nagrody im. Jacka Maziarskiego.
Syn Kazimierza i Zofii. Był wnukiem profesora Stanisława Maziarskiego i ojcem dziennikarza Wojciecha Maziarskiego. Pochowany na cmentarzu w Podkowie Leśnej.

</doc>
<doc id="1163240" url="https://pl.wikipedia.org/wiki?curid=1163240" title="Jaczne">
Jaczne

Jaczne – kolonia w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.
Na południowy wschód od kolonii położone jest Jezioro Kameduł.

</doc>
<doc id="1163241" url="https://pl.wikipedia.org/wiki?curid=1163241" title="Jądro zębate">
Jądro zębate

Jądro zębate (łac. "nucleus dentatus") – największe, parzyste skupisko istoty szarej zlokalizowanej w głębokich strukturach móżdżku. Oprócz niego w móżdżku znajdują się: jądro czopowate, jądro wierzchu, jądro kulkowate (jądra móżdżku).
Anatomia.
Leży w półkuli móżdżku, bocznie od jądra czopowatego, za tylną ścianą komory czwartej. Pod względem budowy przypomina jądro oliwki. Jądro ma kształt silnie pofałdowanego woreczka o owalnym kształcie, zawiera otwór nazywany wnęką jądra zębatego. Wymiar strzałkowy 15–20 mm, poprzeczny 8–10 mm, a w wymiarze pionowym ma 8–12 mm. Istota szara jądra zębatego ma 0,3-0,5 mm grubości.

</doc>
<doc id="1163242" url="https://pl.wikipedia.org/wiki?curid=1163242" title="Estádio Olímpico Regional Arnaldo Busatto">
Estádio Olímpico Regional Arnaldo Busatto

Estádio Olímpico Regional Arnaldo Busatto – stadion wielofunkcyjny w Cascavel, Parana, Brazylia, na którym swoje mecze rozgrywa klub Cascavel Clube Recreativo. Do roku 2001 był to stadion klubu Cascavel Esporte Clube.
Pierwszy gol: Paulo César (São Paulo)

</doc>
<doc id="1163243" url="https://pl.wikipedia.org/wiki?curid=1163243" title="Kamionka (powiat suwalski)">
Kamionka (powiat suwalski)

Kamionka – wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.

</doc>
<doc id="1163244" url="https://pl.wikipedia.org/wiki?curid=1163244" title="Kłajpedka">
Kłajpedka

Kłajpedka – wieś folwarczna w Polsce położona w województwie podlaskim, w powiecie suwalskim, w gminie Wiżajny.
Historia.
Polska wieś folwarczna II RP funkcjonowała w okresie 1918–1939. W trakcie działaj wojennych 1939-1945 osada zniszczona z powodu niepodpisania folkslisty przez mieszkańców. Po 1945 roku zrujnowaną osadę folwarczną Kłajpedka rozebrano a grunt, przygotowano pod ziemię orną pod przyszłe Państwowe Gospodarstwa Rolne.
Na zachód od miejscowości Kłajpedy w kierunku miejscowości Kramnik około 1,4 kilometra, znajdowała się zabudowa folwarczna Kłajpedka (trzy oddzielne budynki jak dwór, stodoła i stajnia z przybudowaną oborą) zabudowa ta dziś nie istnieje. W dworze zamieszkiwali właściciele Państwo Jan i Marianna Renkis z rodziną, prowadzili folwark na potrzeby gospodarki państwowej II RP.
W 1926 roku istniało sołectwo Kłajpedka – Kierunowo, gminy Wiżajny a Sołtysem wówczas był Jerzy Baranowicz.
W latach 1975–1998 miejscowość administracyjnie należała do województwa suwalskiego.
Turystyka.
W Kłajpedce znajduje się obszar objęty Natura 2000.

</doc>
<doc id="1163245" url="https://pl.wikipedia.org/wiki?curid=1163245" title="Stara Hańcza">
Stara Hańcza

Stara Hańcza – kolonia w Polsce położona w województwie podlaskim, w powiecie suwalskim, w gminie Wiżajny. Leży na północnym brzegu jeziora Hańcza.
Za Królestwa Polskiego istniała gmina Hańcza Stara.
W latach 1975–1998 miejscowość administracyjnie należała do województwa suwalskiego.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="1163246" url="https://pl.wikipedia.org/wiki?curid=1163246" title="Stołupianka">
Stołupianka

Stołupianka – przysiółek w Polsce położony w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.

</doc>
<doc id="1163247" url="https://pl.wikipedia.org/wiki?curid=1163247" title="Wielki mistrz zakonu krzyżackiego">
Wielki mistrz zakonu krzyżackiego

Wielki mistrz zakonu krzyżackiego (niem. "der Hochmeister") – oficjalny tytuł zwierzchnika zakonu krzyżackiego w latach 1198–1929.
Wielki mistrz był obierany dożywotnio przez kapitułę generalną złożoną z mistrzów krajowych, dostojników zakonu oraz członków konwentu stołecznego. Wielki mistrz był kierownikiem zakonu i władcą państwa zakonu krzyżackiego, nadto naczelnym wodzem wojsk krzyżackich. Władza jego nie była nieograniczona. Musiał się liczyć z opinią kapituły generalnej, zbierającej się co roku 14 września, oraz z głosem konwentu stołecznego, którego sam był komturem. Towarzyszył mu stale kontroler tzw. kompan.
Po przyjeździe wielkich mistrzów do Malborka utworzyła się u boku wielkiego mistrza, nie przewidziana w statucie, rada dostojników zakonnych, składająca się z 5 dygnitarzy: wielkiego komtura, wielkiego marszałka, wielkiego szpitalnika, wielkiego szatnego, wielkiego skarbnika oraz jednego z komturów. Tych sześciu tworzyła radę ścisłą, która czasami ulegała rozszerzeniu przez włączenie szafarzy zakonnych (malborskiego i królewieckiego) i niektórych komturów. Rady te ograniczały coraz bardziej władzę wielkich mistrzów, począwszy od końca XIV wieku. Mimo tych ograniczeń wielki mistrz miał jeszcze znaczną powagę mogąc mianować i odwoływać wszystkich dostojników i urzędników oraz stojąc na czele armii.

</doc>
<doc id="1163249" url="https://pl.wikipedia.org/wiki?curid=1163249" title="Estádio Municipal Olímpico Albino Turbay">
Estádio Municipal Olímpico Albino Turbay

Estádio Municipal Olímpico Albino Turbay – stadion piłkarski, w Cianorte, Parana, Brazylia, na którym swoje mecze rozgrywa klub Cianorte Futebol Clube.

</doc>
<doc id="1163250" url="https://pl.wikipedia.org/wiki?curid=1163250" title="Żelazkowizna">
Żelazkowizna

Żelazkowizna – wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.

</doc>
<doc id="1163252" url="https://pl.wikipedia.org/wiki?curid=1163252" title="Ounkazi">
Ounkazi

Ounkazi – miasto na Komorach, na wyspie Wielki Komor. Według danych szacunkowych na rok 2007 liczy 7 583 mieszkańców.

</doc>
<doc id="1163258" url="https://pl.wikipedia.org/wiki?curid=1163258" title="Ngandzalé">
Ngandzalé

Ngandzalé – miasto na Komorach, na wyspie Anjouan. Według danych szacunkowych na rok 2007 liczy ono 7 354 mieszkańców.

</doc>
<doc id="1163259" url="https://pl.wikipedia.org/wiki?curid=1163259" title="Estádio Municipal João Cavalcante Menezes">
Estádio Municipal João Cavalcante Menezes

Estádio Municipal João Cavalcante Menezes – stadion piłkarski, w Engenheiro Beltrão, Parana, Brazylia, na którym swoje mecze rozgrywa klub Associação Esportiva Recreativa Engenheiro Beltrão.

</doc>
<doc id="1163263" url="https://pl.wikipedia.org/wiki?curid=1163263" title="Flibustierzy">
Flibustierzy



</doc>
<doc id="1163265" url="https://pl.wikipedia.org/wiki?curid=1163265" title="Mbeni">
Mbeni

Mbeni – miasto na Komorach, na wyspie Wielki Komor. Według danych na rok 2003 liczyło 5 768 mieszkańców.

</doc>
<doc id="1163270" url="https://pl.wikipedia.org/wiki?curid=1163270" title="Barakani">
Barakani

Barakani – miasto na Komorach, na wyspie Anjouan. Według danych szacunkowych na rok 2007 liczy 6 549 mieszkańców.

</doc>
<doc id="1163275" url="https://pl.wikipedia.org/wiki?curid=1163275" title="Mitsamiouli">
Mitsamiouli

Mitsamiouli – miasto na Komorach, na wyspie Wielki Komor. Według danych szacunkowych na rok 2003 liczyło 4 811 mieszkańców.

</doc>
<doc id="1163278" url="https://pl.wikipedia.org/wiki?curid=1163278" title="Uwierz w ducha">
Uwierz w ducha

Uwierz w ducha (ang. "Ghost") – amerykański melodramat fantastyczny z 1990 roku w reżyserii Jerry’ego Zuckera na podstawie scenariusza napisanego przez Bruce'a Joela Rubina.
Film otrzymał dwie statuetki Oscara: dla Whoopi Goldberg jako najlepszej aktorki drugoplanowej i Bruce Joela Rubina za najlepszy scenariusz oryginalny.
Opis fabuły.
Sam i Molly są zgodną i kochającą się parą. Pewnego dnia Sam zostaje zastrzelony na ulicy. Jako duch przekonuje się, że jego śmierć nie była przypadkowa, a jego partnerce, Molly, wciąż grozi niebezpieczeństwo. Postanawia ją ostrzec. W tym celu kontaktuje się ze spirytystką Odą Mae Brown. Szalona Oda, początkowo niechętna, z czasem zaprzyjaźnia się z duchem Sama i robi wszystko, by uratować jego ukochaną.
Obsada.
i inni
Opinie.
Sklasyfikowany jako jeden z dziesięciu najlepszych filmów o miłości przez serwis "AZN Entertainment".

</doc>
<doc id="1163281" url="https://pl.wikipedia.org/wiki?curid=1163281" title="Walter Kollo">
Walter Kollo

Walter Kollo (ur. 28 stycznia 1878 w Nidzicy, zm. 30 września 1940 w Berlinie) – niemiecki kompozytor, autor tekstów, wydawca. 
Jego prawdziwe nazwisko brzmiało Kolodziejski. Urodzony w rodzinie kupca Karla i matki Jadwigi, pianistki koncertowej. Pracował w teatrach w Królewcu, Szczecinie a następnie w Berlinie. Jego utwory stały się szlagierami i do dziś znajdują się w programach muzyki rozrywkowej. W latach 1923-1928 współpracował z synem Willim. Po rozejściu się dróg artystycznych tego duetu jego utwory nigdy nie zyskały już tak szerokiego uznania. Również wnuk Waltera, René, kontynuuje rodzinną tradycję, jest tenorem.
Autor m.in. popularnej operetki "Lady Chic", wystawionej m.in. w Teatrze Miejskim we Lwowie (1926) i Teatrze Popularnym w Łodzi (1932).

</doc>
<doc id="1163283" url="https://pl.wikipedia.org/wiki?curid=1163283" title="You Can Dance - po prostu tańcz">
You Can Dance - po prostu tańcz



</doc>
<doc id="1163284" url="https://pl.wikipedia.org/wiki?curid=1163284" title="Instytut Rozwoju Swobód Obywatelskich im. Ronalda Reagana">
Instytut Rozwoju Swobód Obywatelskich im. Ronalda Reagana

Instytut Rozwoju Swobód Obywatelskich im. Ronalda Reagana – organizacja założona w Krakowie przez byłych działaczy NZS z Krakowa, Wrocławia, Lublina, Słupska i Olsztyna oraz Warszawy. Początkowo pod nazwą Forum Demokratów Społecznych, od 2005 roku funkcjonuje pod nazwą Instytut Rozwoju Swobód Obywatelskich im. Ronalda Reagana.
IRSO jest organizacją pozarządową, której pracami kieruje Zarząd w składzie polsko-ukraińskim. Prezesem Zarządu jest Paweł Łuczyński.
Celami działania IRSO są między innymi: pogłębianie demokracji oraz wolności i swobód obywatelskich, promowanie postaw patriotycznych i niepodległościowych, prowadzenie interdyscyplinarnej i ponad środowiskowej debaty naukowej i publicznej o warunkach funkcjonowania i rozwoju społeczeństwa obywatelskiego oraz formułowanie projektów rozwiązań ustrojowych, prawnych i organizacyjnych służących właściwemu funkcjonowaniu społeczeństwa obywatelskiego zgodnie z zasadami pomocniczości, wolności, solidarności, dobrowolności i jawności.
Instytut prowadzi także działalność wydawniczą. Ostatnią publikacją jest "Raport: Monitoring Biuletynu Informacji Publicznej w zakresie informacji o osobach pełniących funkcje publiczne", praca zbiorowa – Kraków 2009.

</doc>
<doc id="1163285" url="https://pl.wikipedia.org/wiki?curid=1163285" title="Rada Strategii Społeczno-Gospodarczej przy Radzie Ministrów">
Rada Strategii Społeczno-Gospodarczej przy Radzie Ministrów

Rada Strategii Społeczno-Gospodarczej przy Radzie Ministrów (RSSG) – niezależny organ doradczy rządu w sprawach polityki gospodarczej. Inicjatywa powołania RSSG nawiązywała do tradycji zapoczątkowanej po 1956 roku utworzeniem Rady Ekonomicznej jako organu doradczego Rady Ministrów. Została ona powołana przez Premiera Waldemara Pawlaka 28 czerwca 1994 roku z inicjatywy Wiceprezesa Rady Ministrów profesora Grzegorza Kołodko. Funkcjonowała do 3 marca 2006 r., kiedy to została zlikwidowana przez premiera Kazimierza Marcinkiewicza. Statutowo był to organ opiniodawczo-doradczy Prezesa Rady Ministrów. Przewodniczącym od momentu powstania był profesor Jan Mujżel. Ponadto w skład I Kadencji Rady wchodziło 18 profesorów, przede wszystkim ekonomistów oraz prawników reprezentujących różne ośrodki akademickie kraju.
Druga i trzecia kadencja.
Druga kadencja RSSG została zapoczątkowana Zarządzeniem nr 37 Prezesa Rady Ministrów z 26 maja 1998 roku. Powołana przez Premiera Jerzego Buzka RSSG w nowym składzie liczyła 31 członków. Kolejna, trzecia kadencja RSSG została powołana przez premiera Leszka Millera na okres IV kadencji Sejmu Rzeczypospolitej Polskiej (Zarządzenie Prezesa Rady Ministrów z 13 lutego 2002 r. w sprawie powołania Rady Strategii Społeczno-Gospodarczej). W stosunku do poprzedniej kadencji, RSSG była organem opiniodawczo-doradczym nie tylko Prezesa Rady Ministrów, lecz całej Rady Ministrów, a jej skład został poszerzony o 9 osób.
Zadania.
Zgodnie z założeniami funkcjonowania RSSG, miała ona na celu wypracowywanie autonomicznych poglądów na temat najważniejszych, strategicznych zagadnień rozwoju społeczno-gospodarczego kraju. Autonomia RSSG wyrażała się zarówno w doborze tematyki jej prac, jak i w prezentowanych, całkowicie niezależnych opiniach. Ponadto autonomia ta znajdowała odzwierciedlenie w zagwarantowaniu RSSG możliwości występowania z wnioskami do Rządu o dokooptowywanie do jej składu nowych członków, stosownie do potrzeb wynikających z realizowanych prac analitycznych. Powstanie tej Rady było niezwykle istotne z punktu widzenia polskiej demokracji, gdyż jej utworzenie było odpowiedzią na pytanie, czy politycy potrzebują rad naukowców. W Radzie niejako zderzały się opinie osób z najróżniejszych środowisk oraz opcji politycznych. Taka sytuacja umożliwiała weryfikację wielokryterialną, a także obiektywizację ocen i poglądów. Rada bowiem stawiała sobie za cel wsłuchiwanie się w głosy swoich członków.
Działalność.
Tematyka raportów obejmowała szeroki zakres problemów dotyczących, m.in.: kształtu ustroju społeczno-gospodarczego, reformy centrum, reformy systemu emerytalno-rentowego, komercjalizacji i prywatyzacji, bezrobocia, monopoli energetycznych, polityki transportowej, handlowej, regionalnej, problemów gospodarki w projektach konstytucji, negocjacyjnego mechanizmu płac, podstaw trwałego rozwoju gospodarczego, stanu i perspektyw przemysłu węglowego, Narodowego Banku Polskiego jako podmiotu polityki pieniężnej, zasad i dróg restrukturyzacji rolnictwa, inwestycji i kredytów zagranicznych, koncepcji strategii rozwoju kraju, integracji europejskiej, międzynarodowej konkurencyjności gospodarki.
W trzeciej kadencji obszar zainteresowań Rady zmienił się i dotyczył przede wszystkim kwestii najważniejszych, strategicznych problemów społeczno-gospodarczych kraju. Podstawowym celem było wyprowadzenie syntetycznych wniosków oraz stworzenie jasnych prezentacji problemów wraz z rekomendacjami dotyczącymi różnych dziedzin polityki społeczno-gospodarczej. Podejmowały zagadnienia zarówno mikro- jak i makroekonomiczne dotyczące integracji europejskiej, polityki pieniężnej oraz monetarnej, a także problemu polityki wzrostu gospodarczego.
Prezydium Rady oraz pozostali członkowie.
Skład Rady w momencie rozwiązania:
Perspektywy na przyszłość.
Podczas VIII Kongresu Ekonomistów Polskich wicepremier, minister gospodarki Waldemar Pawlak stwierdził, iż „opinia środowiska naukowców jest dla nas [rządu] bardzo ważna. Dlatego liczę na uwagi w kluczowych aspektach polskiej polityki i mam nadzieję na stałą współpracę”. Premier podkreślił, iż rząd ma zamiar prowadzić politykę liberalną i solidarną. Istnieje zatem szansa na porozumienie i na ponowne przywrócenie Rady do życia.
Linki zewnętrzne.
Przykładowe Raporty Rady:

</doc>
<doc id="1163286" url="https://pl.wikipedia.org/wiki?curid=1163286" title="(5193) Tanakawataru">
(5193) Tanakawataru

(5193) Tanakawataru – planetoida z pasa głównego asteroid okrążająca Słońce w ciągu 5 lat i 245 dni w średniej odległości 3,18 j.a. Została odkryta 7 marca 1992 roku w "Kushiro" przez Seiji Uedę i Hiroshi Kanedę. Nazwa planetoidy pochodzi od "Wataru Tanakiego" (ur. 1939), profesora "National Astronomical Observatory of Japan" specjalizującego się w spektralnych badaniach planet i gwiazd. Przed nadaniem nazwy planetoida nosiła oznaczenie tymczasowe (5193) 1992 ET.

</doc>
<doc id="1163293" url="https://pl.wikipedia.org/wiki?curid=1163293" title="Sal Rei">
Sal Rei

 
Sal Rei – miasto w Republice Zielonego Przylądka, położone w północno-zachodniej części wyspy Boa Vista. Jest głównym miastem wyspy oraz siedzibą władz okręgu Boa Vista. Według danych ze spisu powszechnego z 2010 r. miasteczko liczy 5 778 mieszkańców.
Nazwa miasta znaczy w języku portugalskim"Królewska Sól" i wywodzi się z czasów, kiedy to głównym przemysłem na wyspie była produkcja soli.
Na terenie Sal Rei znajduje się główny port wyspy. W pobliżu leży mała wysepka Ilhéu de Sal Rei.
Mieszkańcy Sal Rei utrzymują się głównie z turystyki. Drużyna piłkarska miasta to Académica Sal-Rei.
Linki zewnętrzne.
Results "Instituto Nacional de Estatística Cabo Verde". 17 marca 2014

</doc>
<doc id="1163294" url="https://pl.wikipedia.org/wiki?curid=1163294" title="Walka o ogień (film)">
Walka o ogień (film)

Walka o ogień (fr. "La Guerre du feu"; ang. "Quest for Fire") – kanadyjsko-francuski film z 1981 roku wyreżyserowany przez Jean-Jacques’a Annauda. Scenariusz powstał na podstawie powieści braci Rosny pod tym samym tytułem.
Choreografię ludzi pierwotnych wraz z językiem gestów opracował antropolog Desmond Morris (autor "Nagiej małpy"). Mowę (język dźwięków) ludzi pierwotnych stworzył angielski pisarz i językoznawca Anthony Burgess. Plenery kręcono w Kanadzie (Alberta, Ontario, Kolumbia Bryt.), Szkocji i Kenii (Park Narodowy Tsavo).
Fabuła.
Akcja filmu rozgrywa się 80 000 lat p.n.e. w Europie. Ulamowie – jedno z plemion neandertalczyków, tracą ogień w wyniku napadu plemienia Wagabu złożonego z przedstawicieli gatunku "Homo erectus". Ponieważ tylko ogień potrafi zapewnić wspólnocie przetrwanie w zimnym i pełnym niebezpiecznych zwierząt obszarze, trzech śmiałków wyrusza na poszukiwanie ogniska. Podczas swej wędrówki muszą stawić czoło m.in. tygrysom szablozębnym oraz plemieniu kanibali. Spotykają też kobietę z gatunku "Homo sapiens", której ratują życie. Pomiędzy jednym z Ulamów a uratowaną kobietą rodzi się uczucie. Ostatecznie trafiają do jej wioski, zamieszkałej przez "Homo sapiens", gdzie główny bohater uczy się rozniecać ogień przez pocieranie drewna.

</doc>
<doc id="1163296" url="https://pl.wikipedia.org/wiki?curid=1163296" title="Gotajska para miłosna">
Gotajska para miłosna

Gotajska para miłosna, niem. "Das Gothaer Liebespaar" – obraz namalowany przez Mistrza Księgi Domowej, anonimowego malarza i grafika pochodzącego prawdopodobnie ze środkowej Nadrenii. Przykład malarstwa tablicowego późnego gotyku w Niemczech. Datowany jest na lata ok. 1480-85. Obecnie znajduje się w Muzeum Zamkowym w Gocie (Turyngia, Niemcy).
Wykonany został techniką tempery na desce lipowej. Przedstawia kobietę i mężczyznę o młodym wieku, ukazanych do wysokości pasa "en trois quartes". Para zwraca się ku sobie prowadząc osobisty dialog, co poświadcza treść rozmowy oraz silnie wyeksponowana gestykulacja. Odziani są w typowe dla XV-wiecznego dworu stroje.
Zgodnie z tradycją sztuki średniowiecza, treść rozmowy została zapisana na ozdobnych wijących się banderolach, na których gotycką minuskułą jest zapisana treść dialogu:
W przekładzie tekst brzmi następująco:
Co jest interpretowane także jako:
"Uczyniła to wbrew prawu"
"lecz ja uczyniłam wszystko dla jej dobra."
"Kochała was bardzo"
"i dla was zrobiła ten sznureczek".
Mężczyzna ma długie kędzierzawe rude włosy i ciemne oczy, a ubrany jest w białą szatę i czerwone okrycie. Swój wzrok kieruje w stronę niewiasty. Kobieta prezentuje się w pełni splendoru dworskiego stroju. Na głowie ma typowy czepiec zakrywający ciemne włosy; białą suknię z szerokim dekoltem zakrywa szafirowy płaszcz, który ozdobiony jest u góry sznurkami. Kobieta kieruje swój wzrok w stronę "sznureczka" – złotej, ozdobionej filigranem, plecionej obrączki, którą wkłada na frędzel szala mężczyzny. Na ustach kobiety rysuje się delikatny uśmiech.
Ten podwójny portret interpretuje się jako przedstawienie pary miłosnej. "Sznureczek" symbolizuje wzajemne ślubowanie wierności. W drugiej dłoni kobieta trzyma symbol miłości – kwiat dzikiej róży, z której upleciony jest wieniec który ma na głowie mężczyzna. Wzajemny związek zakochanych podkreśla także zamknięta kompozycja dzieła – u dołu parapetem oraz banderolą u góry.
Dzieło to jest prawdopodobnie obrazem zaręczynowym Filipa młodszego – grafa von Hanau-Münzenberg (1449-1500, jego herb znajduje się u góry obrazu), z jego drugą żoną Małgorzatą Weißkirchner z Hanau (ok. 1460-po 1500). Parę łączy zakazana miłość, gdyż ze względu na pochodzenie Margarety z niższego stanu (była mieszczką) nie mogli się pobrać.

</doc>
<doc id="1163298" url="https://pl.wikipedia.org/wiki?curid=1163298" title="Nova Sintra">
Nova Sintra

Nova Sintra – miasto w Republice Zielonego Przylądka, główny ośrodek wyspy i okręgu administracyjnego ("concelho") Brava. Zamieszkałe przez około 1,5 tysiąca mieszkańców.. Nazwa miasteczka wywodzi się od miasta Sintra w Portugalii. W Nowej Sintrze znajduje się muzeum w domu rodzinnym poety E. Tavaresa.

</doc>
<doc id="1163304" url="https://pl.wikipedia.org/wiki?curid=1163304" title="Żydzi w parlamencie II Rzeczypospolitej">
Żydzi w parlamencie II Rzeczypospolitej

Parlament I kadencji (1922-27).
W wyniku niekorzystnej ordynacji wyborczej w 1922 roku znaczna część środowisk żydowskich postanowiła wystartować do parlamentu I kadencji w bloku z innymi ugrupowaniami mniejszościowymi. Według porozumienia stojącego u podstaw powołania Bloku Mniejszości Narodowych partie żydowskie miały otrzymać 1/4 mandatów uzyskanych przez koalicję. 
W wyniku sukcesu wyborczego Bloku (drugie miejsce w skali kraju, 16% poparcia i 66 mandatów w sejmie ogółem) w sejmie zasiadło 35 przedstawicieli środowisk żydowskich – w większości reprezentantów syjonistów i ortodoksów. Ponad połowa z nich wybrana została z listy BMN, poza syjonistami galicyjskimi startującymi z osobnej listy. 
Gorsze wyniki uzyskały pozostałe, startujące samodzielnie, stronnictwa żydowskie:
Ogółem ugrupowania te zdobyły razem 4,6% głosów (18 mandatów). 
Na tak korzystny wynik mniejszości żydowskiej wpływ miał m.in. (poza skuteczną agitacją) bojkot wyborów przez środowiska ukraińskie, w wyniku którego jeden głos żydowski we Lwowie czy Stanisławowie posiadał silniejszą moc. 
Z syjonistów ogólnych do sejmu wybrano z b. Kongresówki m.in. Izaaka Grünbauma, Maksymiliana Hartglasa, Jerzego Rosenblatta i Jakuba Wygodzkiego. 
Partię Mizrachi reprezentowali: Samuel Brot, Joszua Farbstein, Szymon Feldman, Moszek Helman i Abraham Lewinsohn. Jako niezależni mandat uzyskali Ignacy Schiper i Salomon Weinzieher, a z ortodoksów w ławach poselskich zasiedli Eliahu Kirszbraun, Lejb Mincberg, Lejzor Sirkis i Majer Szapira. Mandat objął również Wacław Wiślicki jako reprezentant kupców żydowskich. 
Galicję Wschodnią reprezentowało 13 posłów, wśród nich Leon Reich, Róża Melcerowa, Abraham Insler, Henryk Rosmarin i Emil Sommerstein (syjoniści), Szymon Federbusch, Bernard Hausner (Mizrachi), z małopolskich ortodoksów do sejmu dostał się jedynie Aaron Lewin. W Galicji Zachodniej do sejmu wybrano jedynie syjonistę Ozjasza Thona. 
Klęskę ponieśli startujący w opozycji do bloku fołkiści, spośród których posłem został tylko Noach Pryłucki. 
Do parlamentu nie dostali się także przedstawiciele lewicowego Bundu.
Wybrani parlamentarzyści przystąpili do Żydowskiego Klubu Parlamentarnego, liczącego 34 posłów. Jedynie Pryłucki stanął na czele jednoosobowego koła Żydowskiej Partii Ludowej. 
Żydowski Klub Parlamentarny w latach 1922-27 uznać trzeba za jeden z bardziej elitarnych klubów poselskich: 36 parlamentarzystów legitymowało się wykształceniem wyższym, 17 z nich było prawnikami. 
W izbie wyższej Żydów reprezentowali Markus Braude i Mojżesz Koerner (syjoniści), a z ortodoksów Lejb Kowalski i Izaak Rubinsztejn.
Parlament IV i V kadencji (1935-38).
Środowiska żydowskie długo zastanawiały się nad startem w wyborach 1935 roku. Spowodowane to było nową ordynacją wyborczą uchwaloną w lipcu 1935 roku. Zmniejszała ona liczbę posłów o połowę, a system wyborczy zmieniała z proporcjonalnego na większościowy. W przeciwieństwie do Ukraińców i Białorusinów, którzy zamieszkiwali zwarte terytoria, ludność żydowska była rozproszona i wybór choć kilku reprezentantów do sejmu stał, w wyniku nowego prawa, pod znakiem zapytania. 
Większość środowisk żydowskich zdecydowała się jednak kandydować w wyborach zbojkotowanych przez opozycję (do bojkotu przyłączyli się jedynie komuniści, fołkiści oraz "Bund"). Wzięli w nich udział syjoniści, ortodoksi, a także prosanacyjny Związek Żydów Uczestników Walk o Niepodległość Polski (ZŻUWoNP). 
Do sejmu udało się Żydom wprowadzić pięciu przedstawicieli, do senatu żadnego, ale dwóch senatorów mianował prezydent Mościcki. W izbie niższej zasiedli Wacław Wiślicki (reprezentujący Centralny Związek Kupców Żydowskich, wybrany w Warszawie), Lejb Mincberg (Łódź, poparty przez ortodoksów i ZŻUWoNP), Emil Sommerstein (Lwów, syjonista), Izaak Rubinsztejn (Wilno, poparty przez "Mizrachi").
Ignacy Mościcki mianował do senatu Jakuba Jankiela Trockenheima i Mojżesza Schorra. O ile pierwszy reprezentował syjonizm, wybór drugiego był gestem w stronę środowisk nastawionych na asymilację.
Po śmierci Wacława Wiślickiego w 1936 roku zastąpił go w sejmie Joszua Gotlieb (przegrał w 1935 r. z Wiślickim jednym głosem).
W parlamencie posłowie żydowscy stworzyli Żydowskie Koło Parlamentarne, na czele którego (aż do wybuchu wojny) stał Emil Sommerstein.
Sejm IV kadencji stał się areną ostrych sporów światopoglądowych, zwłaszcza o miejsce Żydów w państwie polskim. Część obozu sanacyjnego (np. Bogusław Miedziński) zaczęła po śmierci Piłsudskiego przejmować hasła endeckie. Obecność środowisk żydowskich w Sejmie łagodziła ostrze wymierzonych w nich praw, np. udało się znacznie okroić i opóźnić uchwalenia ustawy o zakazie uboju rytualnego.
Ważnym punktem sporu z polską większością stała się też nowa ustawa o obywatelstwie, na mocy której próbowano zatamować emigrację Żydów z III Rzeszy.
Wybory 1938 roku.
Wybory roku 1938 roku były testem spójności społecznej II RP, środowiska mniejszości nie mogły więc sobie pozwolić na ich bojkot, narażając się na oskarżenia o brak lojalności wobec państwa. Wynik wyborów z 1935 roku był na tyle zachęcający (ponad 12% miejsc dla mniejszości), że na bojkot zdecydowały się znów jedynie środowiska związane z lewicą.
Żydzi znów wprowadzili do sejmu pięciu przedstawicieli: Emila Sommersteina (kandydował ponownie we Lwowie), Salomona Seidenmana i Jankiela Trockenheima (startowali w tym samym "żydowskim" okręgu w Warszawie - Dzielnica Północna), Ignacego Schwarzbarta (Kraków) i ponownie Lejba Jakuba Mincberga (Łódź).
Na senatorów prezydent powołał Izaaka Rubinsztejna i Zdzisława Żmigrydera-Konopkę.

</doc>
<doc id="1163307" url="https://pl.wikipedia.org/wiki?curid=1163307" title="Cnidium">
Cnidium



</doc>
<doc id="1163309" url="https://pl.wikipedia.org/wiki?curid=1163309" title="Cnidium dubium">
Cnidium dubium



</doc>
<doc id="1163311" url="https://pl.wikipedia.org/wiki?curid=1163311" title="Kamran Shirazi">
Kamran Shirazi

Kamran Shirazi (ur. 21 listopada 1952 w Teheranie) – irański szachista, od 1987 reprezentant Stanów Zjednoczonych, a od 2006 – Francji, mistrz międzynarodowy od 1978 roku.
Kariera szachowa.
W latach 1972, 1974 i 1976 reprezentował Iran na szachowych olimpiadach. Pod koniec lat 70. zamieszkał w Stanach Zjednoczonych i w niedługim czasie stał się jednym z najbardziej aktywnych zawodników w kraju. Pomiędzy 1981 a 1988 rokiem pięciokrotnie triumfował w turniejach "Southern California Open" w Kalifornii. Wielokrotnie startował w turniejach międzynarodowych, jeden z największych sukcesów odnosząc w roku 1995 w otwartym turnieju rozegranym w Massy, gdzie zwyciężył przed m.in. Kiryłem Georgijewem, Andriejem Szczekaczewem, Petyrem Welikowem i Wencisławem Inkiowem. W 2004 podzielił II m. (za Aleksiejem Barsowem, wspólnie z Wadimem Małachatko, Andrei Istratescu, Władimirem Ochotnikiem i Shojaatem Ghane) w Saint-Quentin, natomiast w 2005 wygrał w kolejnym "openie" w Paryżu, osiągając niecodzienny wynik 9 zwycięstw w 9 partiach. W 2008 podzielił I m. w Monachium (wspólnie z m.in. Cyrilem Marcelinem).
Kamran Shirazi jest posiadaczem trzech norm na tytuł arcymistrza, które zdobył w latach 1998 (w Le Touquet), 2002 (w Cannes) oraz 2006 (w Metz), jednakże tytułu tego nie otrzyma dopóki jego ranking nie osiągnie min. 2500 punktów (jego najwyższa dotychczasowa punktacja to 2486 pkt na liście FIDE w dniu 1 kwietnia 2002).
W roku 1993 wystąpił w filmie "Szachowe dzieciństwo" (ang. "Searching for Bobby Fischer"), w którym zagrał samego siebie. W filmie tym Shirazi jest mylnie tytułowany arcymistrzem (w rzeczywistości posiadał niżej zaszeregowany tytuł mistrza międzynarodowego).

</doc>
<doc id="1163314" url="https://pl.wikipedia.org/wiki?curid=1163314" title="W starym kinie">
W starym kinie

W starym kinie – cykliczny program Telewizji Polskiej emitowany w latach 1967–1999, w którym prezentowano starsze produkcje filmowe. Autorem i prowadzącym program był Stanisław Janicki. Był to najdłużej nadawany program filmowy w historii polskiej telewizji.
Opis.
Początkowo na program składały się audycje tematyczne, poświęcone konkretnemu aktorowi czy reżyserowi, w których prezentowano fragmenty starych filmów, przeplatane bogatym komentarzem autora. Z czasem formuła zmieniła się. Zaczęto prezentować całe filmy, poprzedzane przedmową Stanisława Janickiego.
Obecnie autor kontynuuje tradycje "W starym kinie", prowadząc program W Iluzjonie nadawany przez Kino Polska, w którym prezentuje i komentuje przedwojenne polskie produkcje filmowe.

</doc>
<doc id="1163315" url="https://pl.wikipedia.org/wiki?curid=1163315" title="Józef Lipski (generał)">
Józef Lipski (generał)

Józef Lipski herbu Grabie (ur. 1772, zm. 2 kwietnia 1817 w Cielcach), właściciel dóbr Błaszki, Kazimierz Biskupi i Miłkowice; .
Życiorys.
Józef Lipski wywodził się z „generalskiej” linii rodu zapoczątkowanej przez Macieja Lipskiego ok. połowy XVI wieku. Był wnukiem Adama, dziedzica Niepartu i Ciołkowa. Ojcem Józefa był Michał Lipski, łowczy wschowski, który przejął tę godność w 1754 r., a matką Barbara Żychlińska, starościanka stawiszyńska. Miał jeszcze troje rodzeństwa; brata Franciszka oraz siostry Zofię i Teresę.
Mieszkał w Gzikowie, gdzie kontynuował rozbudowę rodowej siedziby. 
Józef Lipski podjął działania umożliwiające rozwój osadnictwa w Błaszkach, których był właścicielem. Udostępnił osadnikom folusz, pozwolił nieodpłatnie korzystać z materiałów budowlanych na budowę domów. Wtedy to powstała w miejscowości pierwsza garbarnia. Szybki wzrost ludności miejscowej i napływ osadników spowodował, że Józef Lipski postanowił przekazać na cele oświatowe drewniany, składający się z dwóch izb budynek.
Ufundował ołtarz w kaplicy św. Józefa w bazylice kolegiackiej Wniebowzięcia Najświętszej Maryi Panny w Kaliszu.
W nawie głównej błaszkowskiej świątyni znajduje się epitafium poświęcone generałowi: „Józefowi herbu Grabie Lipskiemu Generałowi i Dowódcy powstania Sieradzkiego, gorliwemu obrońcy swobód narodowych, najlepszemu przyjacielowi i Mężowi Żona przywiązana ten pomnik poświęca. Zszedł z tego Świata Dnia 2 kwietnia Roku 1817”.

</doc>
<doc id="1163316" url="https://pl.wikipedia.org/wiki?curid=1163316" title="Bukanierzy (zespół muzyczny)">
Bukanierzy (zespół muzyczny)

Bukanierzy - polski zespół szantowy założony w 2001 przez kpt. Stanisława Konopińskiego. Wykonuje własne piosenki żeglarskie oraz interpretacje dawnych szant i pieśni marynarskich.
Nagrody.
2002
2003
2004
2005

</doc>
<doc id="1163317" url="https://pl.wikipedia.org/wiki?curid=1163317" title="(5397) Vojislava">
(5397) Vojislava

(5397) Vojislava – planetoida z grupy pasa głównego asteroid okrążająca Słońce w ciągu 4 lat i 11 dni w średniej odległości 2,53 j.a. Została odkryta 7 marca 1992 roku w Gekko przez Yoshiakiego Oshimę. Nazwa planetoidy pochodzi od "Vojislavy Protitch-Benishek" (ur. 1946), córki Milorada Protitcha, trzykrotnego dyrektora "Belgrade Observatory", zajmującego się badaniami planetoid. Przed nadaniem nazwy planetoida nosiła oznaczenie tymczasowe (5397) 1988 VB5.

</doc>
<doc id="1163318" url="https://pl.wikipedia.org/wiki?curid=1163318" title="Nadir Belhadj">
Nadir Belhadj

Nadir Belhadj (ur. 18 czerwca 1982 w Saint-Claude) – algierski piłkarz grający na pozycji obrońcy.
Kariera.
Karierę rozpoczął w RC Lens, ale nie zdołał jednak przebić się do pierwszego składu. W 2002 został wypożyczony do drugoligowego FC Gueugnon, a po rozegraniu 26 meczów został przez ten klub wykupiony na stałe. Belhadj rozegrał w Guegnon jeszcze 36 meczów, po czym w 2004 przeniósł się do CS Sedan. W 2006 awansował z tym klubem do Ligue 1. W następnym sezonie zespołowi nie udało się jednak utrzymać w pierwszej lidze. Mimo tego Belhadj został w 2007 kupiony przez Olympique Lyon. Na początku 2008 roku odszedł do RC Lens, a po spadku tej drużyny do Ligue 2 odszedł latem na wypożyczenie do angielskiego Portsmouth. 30 grudnia stał się pełnoprawnym zawodnikiem Portsmouth.
8 lipca 2010 za kwotę około 3,5 miliona funtów przeszedł do Al-Sadd. W sezonie 2016/2017 grał w CS Sedan, a latem 2017 trafił do Al-Sailiya.

</doc>
<doc id="1163320" url="https://pl.wikipedia.org/wiki?curid=1163320" title="Instytut Rozwoju Swobód Obywatelskich">
Instytut Rozwoju Swobód Obywatelskich



</doc>
<doc id="1163326" url="https://pl.wikipedia.org/wiki?curid=1163326" title="Estádio Municipal Antiocho Pereira">
Estádio Municipal Antiocho Pereira

Estádio Municipal Antiocho Pereira – stadion piłkarski, w União da Vitória, Parana, Brazylia, na którym swoje mecze rozgrywa klub Associação Atlética Iguaçu.

</doc>
<doc id="1163327" url="https://pl.wikipedia.org/wiki?curid=1163327" title="Mikael Agricola">
Mikael Agricola

Mikael Agricola (ur. ok. 1510 w Torstila, zm. 9 kwietnia 1557 w Kyrönniemi) – fiński duchowny uznawany za twórcę literackiego języka fińskiego, jeden z czołowych działaczy reformacyjnych w Szwecji (której częścią była wówczas Finlandia) nazwany „fińskim Lutrem”. W 1554 konsekrowany na luterańskiego biskupa Turku. Tłumacz Nowego Testamentu, modlitewników, pieśni i liturgii nabożeństwa na język fiński. Twórca zasad fińskiej ortografii. Zmarł nagle podczas powrotu z negocjacji z Rosjanami.
Życiorys.
Wczesne życie.
Mikael Olavinpoika („syn Olaviego”, Mikko Olavinpoika, Michael Olaui, lub według niektórych szwedzkich dokumentów – Mikkel Olafsson) urodził się we wsi Torstila (szw. Torsby) w parafii Pernaja w Finlandii Południowej około 1510. Otrzymał imię patrona kościoła w Pernaja. Dokładna data jego urodzin, jak większość szczegółów jego życia, jest nieznana. Pochodził ze stosunkowo bogatej chłopskiej rodziny. Miał trzy siostry, których imiona nie są znane. Ponieważ wyróżniał się talentem językowym, skierowano go do nauki w szkole łacińskiej w Wyborgu (fiń. Viipuri).
Agricola jako student.
Podczas nauki w Viipuri otrzymał przydomek Agricola („rolnik”); przydomki oparte na statusie i zawodzie ojca były w tym czasie powszechne na uczelniach. Prawdopodobnie to tam Agricola po raz pierwszy zetknął się z tezami reformacji i humanizmu. Zwierzchnikiem zamku w Wyborgu był niemiecki hrabia Johann, sługa króla Szwecji Gustawa I Wazy, zwolennik reformacji.
W 1528 przeniósł się do Turku, głównego ośrodka szwedzkiej władzy w Finlandii i siedziby diecezji. Tam podjął służbę u biskupa Martina Skytte oraz spotkał pierwszego fińskiego ucznia Marcina Lutra, Petrusa Särkilahti, żarliwego propagatora idei reformacji. Särkilahti zmarł w 1529, a Agricola postanowił kontynuować jego dzieło. Został ordynowany na księdza około 1531.
W 1536 biskup Turku wysłał go na studia do Wittenbergi w Niemczech, gdzie studiował u Lutra i jego najbliższego współpracownika, Filipa Melanchtona. Pogłębił tam znajomość języka greckiego. Obaj reformatorzy rekomendowali go Gustawowi Wazie. Za pieniądze otrzymane w ramach stypendium od króla kupił książki, m.in. wszystkie prace Arystotelesa. W 1537 rozpoczął tłumaczenie Nowego Testamentu na język fiński.
Agricola jako rektor i biskup.
W 1539, po uzyskaniu stopnia magistra, Agricola powrócił do Turku i został rektorem tamtejszej szkoły katedralnej. Nie lubił swojej pracy, swych studentów nazywał „nieoswojonymi zwierzętami”. W tym czasie Gustaw Waza skonfiskował majątek kościelny i uczynił luteranizm religią panującą. W 1544 Agricola otrzymał rozkaz, by kilku utalentowanych studentów wysłał do biura podatkowego w Sztokholmie. Według niektórych opinii, Agricola zwlekał z wykonaniem polecenia, aż otrzymał je ponownie, w bardziej zdecydowanym tonie, co miało zaowocować pogorszeniem relacji z władcą.
W 1546 dom i uczelnia Agricoli spłonęły. 22 lutego 1548 Gustaw Waza nakazał mu odejść ze stanowiska rektora. W tym czasie był już żonaty, ale historia zna jego żonę tylko z nazwiska: Pirjo Olavintytär (Brygida, „córka Olaviego”; Birgitta Olafsdotter, Brigida Olaui). Miał jednego syna, urodzonego 11 grudnia 1550 Christiana Agricolę (Christianus Michaelis Agricola), późniejszego biskupa Tallinna.
Kiedy stary biskup zmarł w 1550, Gustaw Waza powierzył Agricoli obowiązki biskupie; w 1554 odbyła się konsekracja. W ten sposób Agricola został pierwszym niewyświęconym przez papieża fińskim biskupem.
W 1557 był członkiem delegacji, która wyruszyła do Rosji w celu zawarcia traktatu pokojowego kończącego trwający od 1555 konflikt. Przebywał w Moskwie od 22 lutego do 24 marca. W tym czasie dwukrotnie spotkał cara Iwana IV Groźnego. Podczas powrotu, 9 kwietnia zmarł w wyniku choroby we wsi Kyrönniemi na Przesmyku Karelskim. Został pochowany w kościele w Wyborgu (dokładna lokalizacja grobu nie jest znana).
Dzieła.
"Abckiria".
"Abckiria" to pierwsze dzieło literackie w języku fińskim, napisane przez Agricolę podczas prac nad przekładem Nowego Testamentu. Zawierało alfabet, ćwiczenia pisowni i katechizm (zawierający Dekalog i Modlitwę Pańską). Po raz pierwszy zostało opublikowane w 1543. Pierwsze wydanie zawierało 16 stron, drugie, opublikowane w 1551, 24 strony. Żaden egzemplarz nie zachował się w całości.
"Rucouskiria".
"Rucouskiria" to opublikowane w 1544 dzieło Agricoli, łączące w sobie zawierający 4 prefacje, 643 modlitwy i 29 pieśni modlitewnik oraz zamieszczony na początku kalendarz zawierający liczne informacje dotyczące astronomii, nauk przyrodniczych, medycyny oraz teologii. Zawierało około 900 stron. Oparte było na pracach Lutra, Melanchthona oraz Erazma z Rotterdamu.
"Se Wsi Testamenti" (Nowy Testament).
Przekład Nowego Testamentu na język fiński został ukończony w 1548. Zawierał 718 stron i wiele ilustracji. W jego skład wchodziły dwa wstępy: praktyczny i teologiczny. Przekład oparty był na greckim tekście oryginalnym, a także tekście łacińskim, przekładzie Marcina Lutra oraz szwedzkim przekładzie Olausa Petriego.
Mikael Agricola rozpoczął także tłumaczenie Starego Testamentu. Prace nad nim przerwała śmierć Agricoli. Zdążył jednak przełożyć i opublikować fragmenty tej części Biblii.
Trzy księgi liturgiczne.
Kiedy Agricola przebywał w Wittenbergii przetłumaczył na język fiński trzy księgi liturgiczne, które zostały opublikowane w 1549.
"Käsikirja Castesta ia muista Christikunnan Menoista" zawierała liturgię chrztu, małżeństwa i pogrzebu oraz mowy do chorych, pogrążonych w żałobie i umierających. Było to tłumaczenie podobnej pracy Olaus Petri’ego oraz niewielkich fragmentów prac Caspara Huberinusa.
"Messu eli Herran echtolinen" zawierała liturgię nabożeństwa. Była również oparta na pracach Olaus Petriego oraz kilku manuskryptach w języku fińskim.
"Se meiden Herran Jesusen Christusen Pina, ylesnousemus ia tauiaisen Astumus, niste Neliest Euangelisterist coghottuon" mówiła o cierpieniach Jezusa Chrystusa. Duży wpływ na nią miał Jan Bugenhagen.

</doc>
<doc id="1163328" url="https://pl.wikipedia.org/wiki?curid=1163328" title="Wojna Harta (film)">
Wojna Harta (film)

Wojna Harta (ang. "Hart's War") – dramat wojenny oparty na powieści Johna Katzenbacha pod tym samym tytułem.
Fabuła.
Porucznik Thomas Hart (Colin Farrell), młody student prawa i syn senatora, dostaje się do niewoli w Ardenach i trafia do niemieckiego obozu jenieckiego pod koniec II wojny światowej. W obozie, w którym nieformalne dowództwo nad więźniami sprawuje płk. William McNamara (Bruce Willis) dochodzi do morderstwa, w którym podejrzanym jest czarnoskóry lotnik, podporucznik Lincoln A. Scott (Terrence Howard). Porucznik Hart podejmuje się jego obrony przed sądem polowym. Podczas trwania sprawy odkrywa, że proces jest sfingowany – tak naprawdę chodzi tylko o odwrócenie uwagi Niemców od próby ucieczki McNamary i jego ludzi. Hart mimo wszystko postanawia ratować Lincolna. Gdy ten się nie zgadza, sam przyznaje się do winy. W tym czasie McNamara opuszcza obóz. W chwili, gdy Hart ma zostać zabity, pułkownik wraca i przyznaje się do winy.

</doc>
<doc id="1163329" url="https://pl.wikipedia.org/wiki?curid=1163329" title="Ewa Chrobak">
Ewa Chrobak

Ewa Chrobak, właśc. Ewa Chrobak-Szota (ur. 17 września 1958 w Głuchołazach) – polska działaczka społeczna, sekretarz Międzynarodowej Kapituły Orderu Uśmiechu. Z wykształcenia jest ogrodnikiem.
Życiorys.
W 1967 jako 9-letnie dziecko wygrała główną nagrodę w ogólnopolskim konkursie plastycznym na projekt Orderu Uśmiechu, ogłoszonym przez redakcję „Kuriera Polskiego” i Telewizję Polską. Jury pod przewodnictwem Szymona Kobylińskiego wybrało jej projekt spośród 44 tysięcy innych dziecięcych propozycji. Zwyciężczyni od talerzyka i szklanki odrysowała słońce, do którego dorysowała ręcznie nierówne promienie. W nagrodę otrzymała aparat fotograficzny SMIENA 8.
Na zaproszenie Kanclerza Cezarego Leżeńskiego w 1998 weszła w skład Międzynarodowej Kapituły Orderu Uśmiechu, gdzie od 19 stycznia 2007 pełni funkcję sekretarza.
Posiada stopień instruktora harcerskiego.
Jest członkiem Stowarzyszenia Przyjaciół Dzieci Chorych „SERCE” zs. w Świdnicy, wolontariuszem Fundacji SERCE – Europejskie Centrum Przyjaźni Dziecięcej zs. w Świdnicy.
W 2006 objęła stanowisko kierownika i wychowawcy dzieci w filii Centrum Przyjaźni Dziecięcej w Żarowie (specjalistycznej placówki wsparcia dziennego dla dzieci i młodzieży).
Ma dwóch synów – Łukasza (ur. 1980) i Piotra (ur. 1986). Mieszka w Głuchołazach.

</doc>
<doc id="1163337" url="https://pl.wikipedia.org/wiki?curid=1163337" title="Estádio Cel. Emilio Gomes">
Estádio Cel. Emilio Gomes

Estádio Cel. Emilio Gomes – stadion piłkarski, w Irati, Parana, Brazylia, na którym swoje mecze rozgrywa klub Iraty Sport Club.

</doc>
<doc id="1163339" url="https://pl.wikipedia.org/wiki?curid=1163339" title="Nadleśnictwo Krosno">
Nadleśnictwo Krosno

Nadleśnictwo Krosno – nadleśnictwo należące do Regionalnej Dyrekcji Lasów Pańsowych w Zielonej Górze, położone na terenie gmin: Bytnica, Cybinka, Krosno Odrzańskie, Łagów, Maszewo, Torzym.
Obejmuje 21 535, 73 ha (215 km²) powierzchni. Lesistość nadleśnictwa wynosi 72%, w porównaniu do lesistości Regionalnej Dyrekcji Lasów Państwowych 48,9%.

</doc>
<doc id="1163340" url="https://pl.wikipedia.org/wiki?curid=1163340" title="Tetsuya Fujii">
Tetsuya Fujii

 (ur. w 1960) – japoński astronom amator.
W latach 1988–1992 wspólnie z Kazuo Watanabe odkrył 22 planetoidy.
Był kierownikiem klubu astronomicznego w Kitami, którego członkowie prowadzili program obserwacji planetoid i komet. 
Nazwa planetoidy (4343) Tetsuya pochodzi od jego imienia.

</doc>
<doc id="1163342" url="https://pl.wikipedia.org/wiki?curid=1163342" title="Skróty i skrótowce używane w NATO – Q">
Skróty i skrótowce używane w NATO – Q



</doc>
<doc id="1163345" url="https://pl.wikipedia.org/wiki?curid=1163345" title="Dziobowal dwuzębny">
Dziobowal dwuzębny

Dziobowal dwuzębny, wal dwuzębny, delfin Soverby’ego ("Mesoplodon bidens") – gatunek ssaka morskiego z rodziny zyfiowatych (Ziphiidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1804 roku angielski przyrodnik James Sowerby nadając mu nazwę "Physeter bidens". Holotyp pochodził z obszaru posiadłości Jamesa Brodiego, w Elgin, w hrabstwie Moray, w Szkocji, w Wielkiej Brytanii. Okazem typowym był samiec wyrzucony na mieliznę, z którego zachowała się tylko czaszka, pierwotnie umieszczona w muzeum Sowerby’ego, a obecnie znajdująca się w muzeum Uniwersytetu Oksfordzkiego; holotyp został zebrany w 1800 roku przez Jamesa Brodiego.
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Dziobowal dwuzębny występuje w chłodniejszych wodach północnego Oceanu Atlantyckiego od Labradoru (Kanada), Islandii i 71°30′ szerokości geograficznej północnej na Morzu Norweskim na południe do północno-wschodnich Stanów Zjednoczonych, Azorów i Madery; pojedyncze zapisy z Zatoki Meksykańskiej i wschodniego Morza Śródziemnego uważane są za zabłąkane osobniki. Ogólnie wydaje się bardziej rozpowszechniony we wschodnim Oceanie Atlantyckim niż w zachodnim, co może mieć związek z preferowaniem chłodniejszych wód.
Morfologia.
Długość ciała 450–550 cm; masa ciała 1000–1500 kg. Ubarwienie niebieskoszare na grzbiecie, spodem jaśniejsze. Czasami występują szare lub białe plamy na skórze. Samce mają w dolnej szczęce dwa wystające zęby, a na grzbiecie małą, zaokrągloną na końcu płetwę grzbietową.
Ekologia.
Dziobowale dwuzębne żywią się kałamarnicami, ośmiornicami i rybami.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="1163347" url="https://pl.wikipedia.org/wiki?curid=1163347" title="Mesoplodon bidens">
Mesoplodon bidens



</doc>
<doc id="1163348" url="https://pl.wikipedia.org/wiki?curid=1163348" title="Alija Bet">
Alija Bet

Alija Bet (hebr. 'עלייה ב) – nielegalna imigracja Żydów do Palestyny w okresie II wojny światowej oraz w ostatnich latach istnienia Brytyjskiego Mandatu Palestyny.
Nazwa "Alija Bet" (litera „bet” jest drugą w alfabecie hebrajskim) odnosi się do drugiej fali żydowskiej imigrantów napływających do Palestyny pomimo sprzeciwu brytyjskich władz mandatowych. W porównaniu, nazwa "Alija Alef" (litera „alef” jest pierwszą w alfabecie hebrajskim) odnosi się do wcześniejszych fal żydowskiej imigrantów napływających do Brytyjskiego Mandatu Palestyny.
Historia.
Szósta fala żydowskich imigrantów przybywała do Palestyny w latach 1941–1947. W tej szóstej aliji przybyli nieliczni, którym udało się uciec przed zagładą w Europie.
Podczas tej aliji doszło do kilku dramatów:
W lipcu 1947 roku brytyjskie okręty wojenne zatrzymały u wybrzeży Palestyny statek „Exodus 1947” z 4,5 tys. żydowskich uchodźców na pokładzie. Statek został zmuszony do zawrócenia do portu Marsylia we Francji. Następnie popłynął do Hamburga w Niemczech, gdzie policja siłą zmusiła Żydów do opuszczenia statku. Uwaga opinii publicznej świata była skupiona na dramacie tych Żydów.

</doc>
<doc id="1163349" url="https://pl.wikipedia.org/wiki?curid=1163349" title="Bandyci">
Bandyci

Bandyci (ang. "American Outlaws") – film fabularny produkcji amerykańskiej z 2001 r.

</doc>
<doc id="1163350" url="https://pl.wikipedia.org/wiki?curid=1163350" title="Delfin Soverby’ego">
Delfin Soverby’ego



</doc>
<doc id="1163356" url="https://pl.wikipedia.org/wiki?curid=1163356" title="Lejb Mincberg">
Lejb Mincberg

Jakub Lejb Mincberg (jid. לייב מינצבערג; ur. 19 sierpnia 1884 w Radomiu, zm. 1941 w Wilnie) – przemysłowiec, działacz ortodoksyjnych organizacji żydowskich, poseł na Sejm I, III, IV i V kadencji w II RP.
Życiorys.
Po ukończeniu gimnazjum w Radomiu przeniósł się w 1902 do Łodzi. W 1905 otworzył swoją pierwszą fabrykę produkującą wstążki przy ul. Widzewskiej (obecnie ul. Kilińskiego). W 1936 był właścicielem fabryki wstążek przy ul. Dowborczyków 28.
Należał do grona założycieli Żydowskiego Zrzeszenia Ortodoksów "Agudas Hoortodoksym" (1915), późniejszej "Agudas Israel". W międzywojniu prezes Agudy w Polsce i członek komitetu wykonawczego jej światowej organizacji.
W latach 1919–1936 sprawował mandat radnego w Łodzi (z listy Zjednoczonych Żydów Ortodoksów), będąc w okresie 1922–1927 członkiem jej prezydium. Z nominacji miasta zasiadał w radach nadzorczych Gazowni Miejskiej i Komunalnej Kasy Oszczędnościowej.
Aktywny w środowisku żydowskim, był członkiem Rady Gminy Żydowskiej w Łodzi (od 1924) i ostatnim jej prezesem (1928–1939). Zasiadał w wielu komisjach tej gminy wyznaniowej.
Był posłem czterech kadencji. Zasiadał w parlamencie w latach 1922–1928 i 1930–1939. Z ramienia Agudy piastował w latach 1935–1939 mandat posła z okręgu Łódź.
Był założycielem Banku Kupiecko-Kredytowego i prezesem Związku Żydowskich Stowarzyszeń Kupieckich w Polsce.
6 września 1939 ewakuował się z Łodzi do Wilna, gdzie zginął w tamtejszym getcie w 1941.

</doc>
<doc id="1163357" url="https://pl.wikipedia.org/wiki?curid=1163357" title="Kokoszki (województwo podlaskie)">
Kokoszki (województwo podlaskie)

Kokoszki – wieś w Polsce położona w województwie podlaskim, w powiecie łomżyńskim, w gminie Wizna.
Wierni kościoła rzymskokatolickiego należą do parafii św. Jana Chrzciciela w Wiznie.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Bożejewo.
Według Powszechnego Spisu Ludności z 1921 roku wieś zamieszkiwały 102 osoby, 97 było wyznania rzymskokatolickiego, a 5 ewangelickiego. Jednocześnie wszyscy mieszkańcy zadeklarowali polską przynależność narodową. Było tu 18 budynków mieszkalnych. Miejscowość należała do parafii rzymskokatolickiej w Wiźnie i ewangelickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1163358" url="https://pl.wikipedia.org/wiki?curid=1163358" title="Schaeffer">
Schaeffer



</doc>
<doc id="1163359" url="https://pl.wikipedia.org/wiki?curid=1163359" title="Estádio Municipal Dr Tancredo Neves">
Estádio Municipal Dr Tancredo Neves

Estádio Municipal Dr Tancredo Neves – stadion piłkarski, w São José dos Pinhais, Parana, Brazylia, na którym swoje mecze rozgrywa klub J. Malucelli.

</doc>
<doc id="1163360" url="https://pl.wikipedia.org/wiki?curid=1163360" title="Styl Ludwika XIV">
Styl Ludwika XIV

Styl Ludwika XIV, nazywany również francuskim barokiem – styl w sztuce związany z panowaniem króla francuskiego Ludwika XIV zwanego „Królem Słońce”. Przejawiał się głównie w architekturze pałacowej, sztuce ogrodowej, dekoracji wnętrz i rzemiośle artystycznym (meblarstwo, ceramika).
Odmiany stylu.
Charakterystyka.
Za panowania Ludwika XIV wpływ architektury na meble przemija, ustępując niezależnej oryginalnej czystości formy. Za sprawą A.C. Boulle’a rozwija się technika zdobienia płaszczyzn – marketeria. Na narożach mebli zdobionych marketerią pojawiają się okucia z brązu, złocone i cyzelowane.
Meble z drewna pełnego są bogato rzeźbione, także złocone płatkami złota.
Rodzaje mebli.
Elementy dekoracyjne.
Liście nenufarów, lilii i akantu, kratownice z kwiatami, muszle, palmety, kwiatony, lambrekiny, maszkarony, panoplia.

</doc>
<doc id="1163367" url="https://pl.wikipedia.org/wiki?curid=1163367" title="Rezerwat przyrody Pavlínino údolí">
Rezerwat przyrody Pavlínino údolí

Rezerwat przyrody Pavlínino údolí (czes. "Přírodní rezervace Pavlínino údolí", pol. "Rezerwat przyrody Dolina Pauliny") – rezerwat przyrody w Czechach.
Rezerwat położony jest w północnych Czechach, w środkowo-wschodniej części Wyżyny Dieczyńskiej (czes. "Děčínská vrchovina"), w granicach Obszaru chronionego krajobrazu Łabskie Piaskowce ("czes. Chráněná krajinná oblast Labské pískovce "), między miejscowościami Jetřichovice, Rynartice po północnej stronie a Studený po wschodniej stronie, około 13 km, na północny wschód od centrum miejscowości Děčín.
Rezerwat geologiczno-florystyczny stanowi objęty ochroną rezerwatową obszar, obejmujący kanionowatą dolinę Pavlínino údolí, w środkowym biegu rzeki Chřibská Kamenice, wraz ze zboczami kanionu i przyległym terenem skalnym z bogatą roślinnością kwitnącą. Położony na wysokości 220 – 340 m n.p.m., rozciąga się w kształcie rogala na długości około 3,5 km, i średniej szerokości 0,46 km, jest największym obszarowo rezerwatem w "CHKO Labské pískovce". Na terenie rezerwatu na podłożu czwartorzędowym w pobliżu rzeki rosną olchy wraz z jaworami, a na skałach i między skałami rośnie świerk.
Rezerwat przyrody Pavlínino údolí został utworzony w 1993 r. Jest to rezerwat obejmujący obszar, o łącznej powierzchni 163,4 ha, utworzony dla ochrony wielu rzadkich gatunków roślin chronionych, oraz naturalnych form skalnych. Rezerwat utworzono głównie dla ochrony geomorfologicznego fenomenu kanionu rzeki Chřibská Kamenice i ciekawych form geologicznych oraz wielu rzadkich gatunków roślin chronionych. Na występujące tutaj roślinne piętro, znaczący wpływ ma położenie, rzeźba terenu, kanion oraz wody rzeki. 
Flora i fauna.
Na zboczach wąwozu na skałach rośnie paprotka zwyczajna a wzdłuż koryta rzeki rutewka orlikolistna, śledziennica naprzeciwlistna, śledziennica skrętolistna, pierwiosnka wyniosła i wyczyniec łąkowy. Z leśnych gatunków roślin występuje podrzeń żebrowiec, parzydło leśne, wrzos zwyczajny. Na wilgotnych załamaniach skalnych występują niektóre górskie gatunki mchu. Ze zwierząt występuje kozica górska sprowadzona z początkiem XX wieku w pobliski rejon Gór Łużyckich, z ryb występuje pstrąg potokowy, który stanowi podstawowy pokarm wydry europejskiej. Z ptaków na terenie rezerwatu gnieździ się zimorodek, pluszcz, bocian czarny, pliszka górska. Występują również nietoperze nocek rudy i nocek Brandta.

</doc>
<doc id="1163369" url="https://pl.wikipedia.org/wiki?curid=1163369" title="Dobry Las (osada leśna)">
Dobry Las (osada leśna)

Dobry Las – osada leśna w Polsce, położona w województwie podlaskim, w powiecie łomżyńskim, w gminie Zbójna.
Podział administracyjny.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1163370" url="https://pl.wikipedia.org/wiki?curid=1163370" title="Jagłowiec">
Jagłowiec

Jagłowiec – kolonia w Polsce położona w województwie podlaskim, w powiecie łomżyńskim, w gminie Zbójna.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1163372" url="https://pl.wikipedia.org/wiki?curid=1163372" title="Misery (film)">
Misery (film)

Misery – amerykański film fabularny (dreszczowiec) z 1990 roku w reżyserii Roba Reinera. Fabuła filmu oparta została na historii przedstawionej w bestsellerowej powieści Stephena Kinga pod tym samym tytułem.
Fabuła.
Znany powieściopisarz Paul Sheldon ma wypadek samochodowy. Z pomocą przychodzi mu Annie Wilkes, jego wierna fanka, która mieszka w okolicy. Jest środek zimy i z powodu zasp Sheldon musi kurować się u kobiety. Z czasem okazuje się, że Annie jest niebezpieczną psychopatką.

</doc>
<doc id="1163374" url="https://pl.wikipedia.org/wiki?curid=1163374" title="Nowogród (gmina Zbójna)">
Nowogród (gmina Zbójna)

Nowogród – osada leśna w Polsce położona w województwie podlaskim, w powiecie łomżyńskim, w gminie Zbójna.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1163377" url="https://pl.wikipedia.org/wiki?curid=1163377" title="Izaak Rubinsztejn">
Izaak Rubinsztejn

Izaak Rubinsztejn też Icchak Rubinstein (ur. 1888 w Datnowie, zm. 31 października 1945 w Nowym Jorku) – wileński rabin, minister w pierwszym rządzie niepodległej Litwy, polski parlamentarzysta okresu II RP – sprawował mandat posła na Sejm IV kadencji oraz senatora I, II i V kadencji.
Życiorys.
Urodził się w litewskim Datnowie. Ukończył studia prawnicze i rabinackie. Smichę uzyskał w 1906. W czasie I wojny światowej podczas niemieckiej okupacji Litwy pełnił funkcję prezesa Żydowskiego Komitetu Centralnego. W I rządzie Augustinasa Voldemarasa pełnił funkcję ministra do spraw żydowskich. W 1928 objął stanowisko Naczelnego Rabina Wilna, które piastował do 1940. Pełnił funkcję prezesa Mizrachi na Kresach Wschodnich. Był aktywnym członkiem Światowej Organizacji Syjonistycznej.
W 1928 roku wybrany senatorem z województwa białostockiego z listy Blok Mniejszości Narodowych.
Po okupacji Litwy przez Armię Czerwoną w czerwcu 1940 opuścił Wilno i wyjechał do USA, gdzie zmarł.

</doc>
<doc id="1163378" url="https://pl.wikipedia.org/wiki?curid=1163378" title="Agammaglobulinemia Brutona">
Agammaglobulinemia Brutona



</doc>
<doc id="1163379" url="https://pl.wikipedia.org/wiki?curid=1163379" title="Osowiec (osada leśna w powiecie łomżyńskim)">
Osowiec (osada leśna w powiecie łomżyńskim)

Osowiec – osada leśna w Polsce położona w województwie podlaskim, w powiecie łomżyńskim, w gminie Zbójna.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1163381" url="https://pl.wikipedia.org/wiki?curid=1163381" title="Wrodzona obojętność na ból z anhydrozą">
Wrodzona obojętność na ból z anhydrozą

Wrodzona obojętność na ból z anhydrozą () – rzadka choroba genetyczna należąca do grupy dziedzicznych neuropatii czuciowych i autonomicznych (HSAN), objawiająca się niezdolnością odczuwania bólu, rozróżniania skrajnych temperatur, a także brakiem pocenia się (anhydroza). Choroba została opisana przez Swansona w 1965 roku u dwóch braci z wrodzoną niezdolnością odczuwania bólu, zaburzonym odczuwaniem temperatury i anhydrozą. Gen zaangażowany w schorzenie zidentyfikował zespół Yasuhiro Indo z Uniwersytetu w Kumamoto w 1996 roku.
Epidemiologia.
HSAN jest bardzo rzadkim schorzeniem. W USA opisano 84, a w Japonii około 300 przypadków. W wiosce Gällivare w gminie Gällivare na północy Szwecji odnotowano 40 przypadków choroby, aczkolwiek fenotyp u opisanych stamtąd pacjentów jest odmienny (zachowana jest zdolność pocenia się).
Etiologia.
Choroba spowodowana jest mutacją w genie "NTRK1" w "locus" 1q21-q22 kodującym receptor kinazy tyrozynowej A (TrkA).
Objawy i przebieg.
Dominującymi objawami są niezdolność do odczuwania bólu i pocenia się. Nieodczuwanie bodźców bólowych sprzyja urazom kończyn i jamy ustnej, takim jak kaleczenie języka, dziąseł i warg. Ponadto stwierdza się opóźnienie umysłowe, skłonność do zakażeń, częste złamania kości.
Na obraz kliniczny składają się objawy dotyczące wielu układów i narządów:

</doc>
<doc id="1163382" url="https://pl.wikipedia.org/wiki?curid=1163382" title="Piasutno Żelazne (osada leśna)">
Piasutno Żelazne (osada leśna)

Piasutno Żelazne – osada leśna w Polsce położona w województwie podlaskim, w powiecie łomżyńskim, w gminie Zbójna.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1163383" url="https://pl.wikipedia.org/wiki?curid=1163383" title="Poredy (osada leśna)">
Poredy (osada leśna)

Poredy – osada leśna w Polsce położona w województwie podlaskim, w powiecie łomżyńskim, w gminie Zbójna.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1163385" url="https://pl.wikipedia.org/wiki?curid=1163385" title="Marilyn Mazur">
Marilyn Mazur

Marilyn Mazur (ur. 18 stycznia 1955 w Nowym Jorku) – perkusistka, wokalistka, kompozytorka, tancerka, pianistka i liderka wielu zespołów muzycznych.
Biografia artystyczna.
Marilyn Mazur urodziła się w Nowym Jorku, ale od 6 r. życia mieszkała w Danii. Jest polskiego i afroamerykańskiego pochodzenia. Karierę muzyczną rozpoczęła jako tancerka w Creative Dance Theatre w 1971 r. Jako kompozytorka i pianistka założyła swój pierwszy zespół Zirenes w 1973 r.
Od 1975 r. grała w licznych zespołach, z których najbardziej znanym był Six Winds z Alexem Rielem. Chociaż była samoukiem w grze na perkusji i instrumentach perkusyjnych, ukończyła także później Duńską Królewską Akademię Muzyczną. W 1983 r. zaczęła grać w jazzowym kwartecie z saksofonistą Uffem Markussenem.
Współpracowała następnie m.in. z takimi muzykami jak John Tchicai, Pierre Dørge z New Jungle Orchestra, Niels-Henning Ørsted Pedersen, Palle Mikkelborg, Arild Andersen, Eberhard Weber, Peter Kowald, Jeanne Lee, Lindsay Cooper (była członkini słynnej grupy Henry Cow).
Jako lider prowadziła także całkowicie żeńską grupę muzyczno-teatralną Primi Band.
W 1985 r. współpracowała z Milesem Davisem. Ponownie była perkusistką w jego grupie w latach 1988 i 1989. W 1986 r. została perkusistką słynnej orkiestry Gila Evansa. W 1987 r. grała w Wayne Shorter Quintet.
Pod koniec lat 80. wzięła udział w projekcie „Oh Moscow” Lindsay Cooper. Występ zespołu realizującego ten program: Lindsay Cooper, Sally Potter, Alfred Harth, Hugh Hopper, Phil Minton, Elvira Plenar i Marilyn Mazur – został nagrany na 7 Międzynarodowym Festiwalu Muzyki Współczesnej w Victoriaville w Kanadzie 8 października 1989 r. i wydany w 1991 r.
W 1989 r. rozpoczęła realizowanie swoich dwóch projektów. Pierwszym jest Future Song, trwający do dziś, którego efektem jest album nagrany przez nią ze swoim septetem Pulse Unit i kilka innych. W projekcie tym na basie gra jej mąż Klavs Hovman. Drugim projektem jest żeński kwartet perkusyjny Percussion Paradise.
W tym samym roku na Kopenhaskim Festiwalu Jazzowym wykonała z 40-osobowym zespołem swoją godzinną kompozycję o charakterze suity.
W 1990 r. urodziła syna Fabiana. W 1991 r. rozpoczęła trwającą do dziś współpracą z Janem Garbarkiem. W 1994 ze swoim nonetem Pulse Unit wystąpiła na koncercie "Jazzpar-prize".
W 1998 r. jej suita "A Story of Multiplicity" została nominowana do nagrody Nordic Council’s Music Prize i ukazała się na albumie. W tym okresie rozpoczęła prowadzić serię koncertów dla dzieci pod nazwą Magic Concert.
W 1999 r. wystąpiła na pierwszym Biennale de Percussions z Conakry w Gwinei wspólnie z członkami Guinea Ballet Joliba. Także w tym roku wykonała swoją suitę "Den Kuglerunde Jord" z prawie 200 dziećmi na festiwalu w Hvidovre w pobliżu Kopenhagi. W 2001 r. współpracowała z norweskim big bandem Norske Store. W 2002 r. wykonała serię solowych koncertów dla dzieci.
W sierpniu 2008 wystąpiła na warszawskim festiwalu Jazz na Starówce.

</doc>
<doc id="1163386" url="https://pl.wikipedia.org/wiki?curid=1163386" title="Estádio Jacy Scaff">
Estádio Jacy Scaff

Estádio Jacy Scaff – stadion wielofunkcyjny w Londrina, Parana, Brazylia, na którym swoje mecze rozgrywa klub Londrina Esporte Clube.

</doc>
<doc id="1163389" url="https://pl.wikipedia.org/wiki?curid=1163389" title="Sosnowy">
Sosnowy

Sosnowy – kolonia w Polsce położona w województwie podlaskim, w powiecie łomżyńskim, w gminie Zbójna.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1163390" url="https://pl.wikipedia.org/wiki?curid=1163390" title="Zdzisław Żmigryder-Konopka">
Zdzisław Żmigryder-Konopka

Zdzisław Żmigryder-Konopka (ur. 23 listopada 1897 w Warszawie, zm. 4 listopada 1939 we Lwowie) – historyk starożytności rzymskiej i greckiej, członek POW, senator V kadencji w II RP, kawaler Orderu Virtuti Militari.
Życiorys.
Ukończył gimnazjum w Warszawie. Od 1915 był członkiem Związku Młodzieży Postępowo-Niepodległościowej, następnie POW. W latach 1915–1918 walczył w Legionach. Od listopada 1918 w Wojsku Polskim, był członkiem Warszawskiej Legii Akademickiej, wziął udział w obronie Lwowa. Później jako podchorąży w szeregach 8 pułku piechoty Legionów walczył pod Rawą Ruską, gdzie został ranny. Pomimo obrażeń wyniósł z pola walki rannego dowódcę kompanii. Za swój czyn został odznaczony Orderem Virtuti Militari. 17 października 1919 roku został mianowany z dniem 1 października 1919 roku podporucznikiem piechoty.
17 lipca 1921 roku otrzymał zezwolenie Naczelnego Wodza na przybranie do nazwiska rodowego „Żmigryder” nazwiska „Konopka”, używanego w czasie pełnienia służby w POW. Kapitan rezerwy.
Po ukończeniu w 1925 studiów historycznych i filologii klasycznej na Wydziale Filozoficznym Uniwersytetu Warszawskiego poświęcił się pracy naukowej, kontynuując kształcenie w Berlinie i Rzymie (1928–1931). Był uczniem Gustawa Przychockiego. Doktorat w 1925, habilitacja w 1933 na UW. Zajmował się ewolucją ustroju rzymskiego, historią wojskowości starożytnej w powiązaniu z dziejami społecznymi. Jako docent historii starożytnej na Uniwersytecie Warszawskim uczył również łaciny i greki w Państwowym Gimnazjum im. Tadeusza Reytana w Warszawie. 
Profesor Uniwersytetu Warszawskiego, Wolnej Wszechnicy Polskiej i Uniwersytetu Jana Kazimierza we Lwowie. Członek Związku Żydów Uczestników Walk o Niepodległość Polski (ZŻUWoNP) i jego wiceprezes. W 1938 mianowany przez prezydenta Mościckiego senatorem RP. Jesienią 1939 zaczął wykładać na Uniwersytecie Lwowskim; zmarł podczas prowadzonych zajęć na atak serca.
Od 24 grudnia 1920 był mężem Leokadii z Zająców. Jego syn Jerzy (1923–1944) ps. "Poręba" zginął w powstaniu warszawskim.

</doc>
<doc id="1163392" url="https://pl.wikipedia.org/wiki?curid=1163392" title="Specjalna Komisja Narodów Zjednoczonych ds. Palestyny">
Specjalna Komisja Narodów Zjednoczonych ds. Palestyny

Specjalna Komisja Narodów Zjednoczonych ds. Palestyny (, UNSCOP) – agenda ONZ utworzona 13 maja 1947 roku.
Jej mandat obejmował zbadanie sprawy konfliktu żydowsko-arabskiego w Brytyjskim Mandacie Palestyny i znalezienie sposobu jego rozwiązania.
Historia.
Po zakończeniu II wojny światowej w Palestynie nasiliły się walki pomiędzy Żydami a Arabami. Skala starć powoli przybierała rozmiary wojny domowej. 
Rząd brytyjski zdawał sobie sprawę, że sytuacja w Mandacie Palestyny wymyka się spod kontroli, dlatego 2 kwietnia 1947 roku oficjalnie przekazał sprawę Palestyny do Organizacji Narodów Zjednoczonych.
13 maja 1947 roku powołano komisję UNSCOP do zbadania sprawy w składzie: Australia, Czechosłowacja, Gwatemala, Holandia, Indie, Iran, Jugosławia, Kanada, Peru, Szwecja i Urugwaj.
W sierpniu 1947 roku komisja UNSCOP odwiedziła obozy z żydowskimi uchodźcami w Niemczech i Austrii, a następnie spotkała się na konferencji w Szwajcarii.
1 września 1947 roku komisja UNSCOP opublikował swój raport. Zalecono zakończenie brytyjskiego mandatu nad Palestyną i utworzenie dwóch państw: żydowskiego oraz arabskiego.
8 września 1947 roku na swoim dorocznym spotkaniu zebrało się Zgromadzenie Ogólne ONZ, które przyjęło raport Komisji UNSCOP w sprawie Palestyny.

</doc>
<doc id="1163395" url="https://pl.wikipedia.org/wiki?curid=1163395" title="Delfinowiec białonosy">
Delfinowiec białonosy

Delfinowiec białonosy, delfin białonosy ("Lagenorhynchus albirostris") – gatunek ssaka z rodziny delfinowatych (Delphinidae). Gatunek słabo poznany.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1846 roku angielski zoolog John Edward Gray nadając mu nazwę "Lagenorhynchus albirostris". Holotyp pochodził z Great Yarmouth, w Norfolk, w Wielkiej Brytanii. Na okaz typowy składały się szkielet i figura zwierzęcia znajdująca się w Muzeum Historii Naturalnej w Londynie (numer katalogowy BMNH 916a-48.7.12.12), zebrana przez pana Brightwella. 
Analizy przeprowadzone w 2019 roku w oparciu o dane molekularne ujawniły, że tradycyjnie uznawany "Lagenorhynchus" nie jest monofiletyczny i należy podzielić go na trzy odrębne rodzaje: "Lagenorhynchus", "Leucopleurus" i "Sagmatias". "Lagenoriynchus albirostris" należy do wyizolowanej linii w obrębie Delphinidae i jest jedynym żyjącym współcześnie przedstawicielem rodzaju delfinowiec ("Lagenorhynchus"). Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Delfinowiec białonosy występuje od umiarkowanych do subarktycznych wód północnej części Oceanu Atlantyckiego, w tym południowa Cieśnina Davisa, Zatoka Świętego Wawrzyńca, Morze Barentsa i Morze Północne, na południe do Cape Cod (Stany Zjednoczone) na wschodzie i wybrzeża północnej Francji na zachodzie; obserwacje poza granicami Morza Bałtyckiego i Zatoki Biskajskiej oraz wzdłuż Półwyspu Iberyjskiego.
Morfologia.
Długość ciała 240–310 cm; masa ciała 180–350 kg. Występuje dymorfizm płciowy – dorosłe samce są nieco większe i cięższe od dorosłych samic. Noworodki osiągają długość ciała 110–120 cm przy ciężarze około 40 kg. Delfinowce białonose są na grzbiecie i bokach czarne, pod spodem białe. 
Ekologia.
Delfinowce białonose są zwierzętami socjalnymi, pływają w stadach złożonych zwykle z kilkudziesięciu osobników, rzadziej pojedynczo. Żywią się rybami. Biologia rozrodu gatunku jest słabo poznana. 
Pokarm.
Głównym składnikiem diety delfina białonosego według badań Jefferson i innych z 1993 roku są ryby jak dorsz ("Gadus morhua"), śledź oceaniczny ("Clupea harengus"), plamiak ("Melanogrammus aeglefinus"), karlik ("Trisopterus minutus"), bielmik ("Trisopterus luscus"), witlinek ("Merlangius merlangus"), gromadnik ("Mallotus villosus") i morszczuk zwyczajny ("Merluccius merluccius"). Późniejsze badania wykazały także "Scomber", "Pleuronectes", "Limanda", "Eleginus" i "Hyperoplus".
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="1163396" url="https://pl.wikipedia.org/wiki?curid=1163396" title="Estádio Municipal Waldomiro Wagner">
Estádio Municipal Waldomiro Wagner

Estádio Municipal Waldomiro Wagner – stadion piłkarski, w Paranavaí, Parana, Brazylia, na którym swoje mecze rozgrywa klub Atlético Clube Paranavaí.
Pierwszy gol: Raí (Brasil)

</doc>
<doc id="1163397" url="https://pl.wikipedia.org/wiki?curid=1163397" title="Lagenorhynchus albirostris">
Lagenorhynchus albirostris



</doc>
<doc id="1163400" url="https://pl.wikipedia.org/wiki?curid=1163400" title="Estádio Nelson Medrado Dias">
Estádio Nelson Medrado Dias

Estádio Nelson Medrado Dias – stadion piłkarski, w Paranaguá, Parana, Brazylia, na którym swoje mecze rozgrywa klub Rio Branco Sport Club.

</doc>
<doc id="1163401" url="https://pl.wikipedia.org/wiki?curid=1163401" title="Lisno">
Lisno

Lisno – wieś w Polsce położona w województwie podlaskim, w powiecie łomżyńskim, w gminie Wizna.
W latach 1975–1998 miejscowość należała administracyjnie do województwa łomżyńskiego.
Przed 2023 r. miejscowość była miejscowością typu kolonia.

</doc>
<doc id="1163402" url="https://pl.wikipedia.org/wiki?curid=1163402" title="Salomon Seidenman">
Salomon Seidenman

Salomon Seidenman (ur. 19 marca 1878 w Lublinie, zm. 19 marca 1948 w Jerozolimie) – polski adwokat i polityk narodowości żydowskiej, poseł na Sejm V kadencji w II RP, członek Gminy Żydowskiej w Warszawie.
Życiorys.
Pochodził z wpływowej rodziny żydowskiej z Lublina (ojciec był prezesem tamtejszej Gminy Wyznaniowej i bankierem). W 1896 ukończył rosyjskie gimnazjum tamże.
W latach 1897–1904 studiował prawo na Cesarskim Uniwersytecie Warszawskim, nie udało mu się jednak po studiach zostać adwokatem. W czasie nauki w stolicy zaangażowany w działalność opozycyjną wobec caratu, współorganizator strajków i wystąpień antyrządowych.
W 1916 wybrano go do rady Warszawy. Po 1919 poświęcił się pracy w adwokaturze, w latach 1937–1939 był członkiem Rady Adwokackiej w Warszawie. Był członkiem Rady i Zarządu Gminy Wyznaniowej Żydowskiej w Warszawie. Był członkiem Komitetu Centralnego Organizacji Syjonistycznej w Polsce.
Do 1938 wielki mistrz loży masońskiej B’nai B’rith w stolicy.
W 1938 został wybrany na posła V kadencji z okręgu nr 2 (Warszawa, na terenie Muranowa).
2 września 1939 wygłosił w imieniu Żydowskiego Klubu Parlamentarnego słynne przemówienie, w których zapewnił o lojalności żydowskiej ludności RP wobec państwa polskiego.
W 1940 wyjechał przez Francję do Palestyny, gdzie osiadł w Jerozolimie.
Zmarł w 1948, pochowano go na tamtejszym cmentarzu Sanhedria.
Życie prywatne.
W 1903 ożenił się z Heleną z Erlichów (siostrą Henryka). Mieli dwóch synów: Ludwika (ur. 1906) i Emanuela (ur. 1913, z zawodu chirurg).

</doc>
<doc id="1163404" url="https://pl.wikipedia.org/wiki?curid=1163404" title="Friedrich Karl Arnold Schwassmann">
Friedrich Karl Arnold Schwassmann

Friedrich Karl Arnold Schwassmann (ur. 25 marca 1870, zm. 19 stycznia 1964) – niemiecki astronom.
Odkrył 22 planetoidy (9 samodzielnie oraz 13 wspólnie z Maksem Wolfem). Wspólnie z Arno Wachmannem odkrył również 3 komety okresowe: 29P/Schwassmann-Wachmann, 31P/Schwassmann-Wachmann i 73P/Schwassmann-Wachmann, a także wspólnie z Arno Wachmannem i Leslie Peltierem kometę długookresową C/1930 D1 (Peltier-Schwassmann-Wachmann).
W uznaniu jego pracy jedna z odkrytych przez niego planetoid otrzymała nazwę (989) Schwassmannia.

</doc>
<doc id="1163407" url="https://pl.wikipedia.org/wiki?curid=1163407" title="Nart">
Nart

2 miejscowości w Polsce:

</doc>
<doc id="1163409" url="https://pl.wikipedia.org/wiki?curid=1163409" title="Kałaczinsk">
Kałaczinsk

Kałaczinsk (ros. "Калачинск") – miasto w Rosji, centrum administracyjne rejonu kałaczinskiego w Obwodzie omskim. Leży na lewym brzegu Omu, dopływu rzeki Irtysz, w odległości 80 km od Omska.
Historia.
Pierwszy raz Kałaczinsk został wspomniany jako wieś w 1795 roku. Liczył wtedy 14 domów i 130 mieszkańców. Od 1952 roku ma prawa miejskie.
W (2005) roku miasto liczyło 23,9 tys. mieszkańców.

</doc>
<doc id="1163413" url="https://pl.wikipedia.org/wiki?curid=1163413" title="Nart (województwo podlaskie)">
Nart (województwo podlaskie)

Nart – kolonia w Polsce położona w województwie podlaskim, w powiecie łomżyńskim, w gminie Wizna.
W latach 1921–1939 wieś leżała w województwie białostockim, w powiecie łomżyńskim, w gminie Bożejewo.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1163415" url="https://pl.wikipedia.org/wiki?curid=1163415" title="Podkosacze">
Podkosacze

Podkosacze – kolonia w Polsce położona w województwie podlaskim, w powiecie łomżyńskim, w gminie Wizna.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1163416" url="https://pl.wikipedia.org/wiki?curid=1163416" title="Jakub Trockenheim">
Jakub Trockenheim

Jankiel (Jakub) Trockenheim (ur. 5 lipca 1881 w Warszawie, zg. w 1943 w Treblince) – warszawski rabin, radny Warszawy, senator IV kadencji i poseł V kadencji w II RP.
Życiorys.
W latach 1919–1939 sprawował mandat radnego Warszawy. W 1920 wszedł w skład Żydowskiego Komitetu Obrony Państwa. W latach 1924–1931 był wiceprezesem rady warszawskiej żydowskiej gminy wyznaniowej, następnie jej prezesem. W 1935 nominowany przez prezydenta Mościckiego do Senatu RP, w 1938 z powodzeniem kandydował w „żydowskim” okręgu Warszawy (Muranów – Dzielnica Północna) na posła. W 1941 uciekł do Wilna, zamordowany dwa lata później w Treblince.

</doc>
<doc id="1163417" url="https://pl.wikipedia.org/wiki?curid=1163417" title="Bitwa morska pod Neae">
Bitwa morska pod Neae

Bitwa morska pod Neae – bitwa między siłami rzymskimi a grecko-pontyjskimi stoczona w roku 74 p.n.e., podczas trzeciej wojny Mitrydatesa z Rzymem u brzegu wysepki Neae na Morzu Egejskim pomiędzy wyspami Lemnos a Skyros.
Siłami rzymskimi dowodził Lukullus, grecko-pontyjskimi - Marek Mariusz (Rzymianin i senator, przysłany do pomocy królowi Pontu Mitrydatesowi VI Eupatorowi przez Sertoriusza) jako głównodowodzący oraz dowódcy pontyjscy - Arkadiusz i Dionizjusz. 
Lukullus, po pokonaniu nieprzyjacielskiej eskadry koło Portu Achajów, skierował swoje okręty ku samotnej, opuszczonej wysepce Neae, na której spoczywały okręty floty egejskiej Mitrydatesa, dowodzonej przez Marka Mariusza, Aleksandra i Dionizjusza. Zaskoczenie było całkowite. Wszystkie 32 okręty floty pontyjskiej spoczywały na plaży wyciągnięte na brzeg. Tak bitwę opisał Appian ("Bella Mithridatica", 73):
"Z głośnym pluskaniem wioseł i lekceważącym zuchwalstwem popłynął ku nim Lukullus, ponieważ jednak bynajmniej nie ruszali się z miejsca, wstrzymał wiosłowanie i wysyłając ku nim po dwa okręty próbował ich skłonić do wypłynięcia na pełne morze. Ponieważ nie dali się wywabić i bronili się z lądu, opłynął wyspę innymi okrętami, wysadził na ląd piechotę i spędził wrogów na okręty. Ale i teraz nie odważyli się wypłynąć na morze w obawie przed wojskiem Lukullusa, tylko płynęli wzdłuż wybrzeża, tak że zarówno z lądu, jak i morza spadały na nich pociski i raniły ich. Kiedy wielu z nich zginęło, rzucili się do ucieczki. Mariusz, Aleksander i eunuch Dionizjusz ukryli się w jakiejś pieczarze, lecz zostali ujęci. Dionizjusz zażył truciznę, którą nosił z sobą i natychmiast umarł. Mariusza zaś kazał Lukullus stracić, bo uważał, że nie może poprowadzić w triumfie swoim Rzymianina i senatora. Natomiast Aleksandra zachował do triumfu. Sprawozdanie z tych wydarzeń wysłał Lukullus do Rzymu, przybrawszy list wawrzynem, jak to jest zwyczajem przy zwycięstwach. Sam zaś pospieszył do Bitynii."
Zniszczenie floty Marka Mariusza przyczyniło się do opanowania Morza Egejskiego przez Rzymian, co umożliwiło podjęcie ofensywy na lądzie, w której Lukullus zadał Mitrydatesowi wielkie straty, opanował Bitynię i Pont oraz rozbił wojska Tigranesa Wielkiego, zięcia i sojusznika pontyjskiego władcy.

</doc>
<doc id="1163420" url="https://pl.wikipedia.org/wiki?curid=1163420" title="Rusiniec">
Rusiniec

Rusiniec – kolonia w Polsce położona w województwie podlaskim, w powiecie łomżyńskim, w gminie Wizna.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1163423" url="https://pl.wikipedia.org/wiki?curid=1163423" title="Witkowo (województwo podlaskie)">
Witkowo (województwo podlaskie)

Witkowo – kolonia w Polsce położona w województwie podlaskim, w powiecie łomżyńskim, w gminie Wizna.
Historia.
Dawniej prywatna wieś szlachecka położona w drugiej połowie XVI wieku w powiecie wiskim ziemi wiskiej województwa mazowieckiego.
W latach 1921–1939 wieś leżała w województwie białostockim, w powiecie łomżyńskim, w gminie Bożejewo.
Według Powszechnego Spisu Ludności z 1921 roku wieś zamieszkiwało 89 osób, 52 było wyznania rzymskokatolickiego, 26 prawosławnego a 8 mojżeszowego. Jednocześnie 52 mieszkańców zadeklarowali polską przynależność narodową, 8 żydowską a 26 inną (rosyjską). Było tu 9 budynków mieszkalnych. Miejscowość należała do parafii rzymskokatolickiej w Wiźnie i prawosławnej w Choroszczy. Podlegała pod Sąd Grodzki i Okręgowy w Łomży; właściwy urząd pocztowy mieścił się w Wiźnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="1163426" url="https://pl.wikipedia.org/wiki?curid=1163426" title="Jamał Nieniecki">
Jamał Nieniecki



</doc>
<doc id="1163434" url="https://pl.wikipedia.org/wiki?curid=1163434" title="Estádio Fernando Scharbuh Farah">
Estádio Fernando Scharbuh Farah

Estádio Fernando Scharbuh Farah – stadion piłkarski, w Paranaguá, Parana, Brazylia, na którym swoje mecze rozgrywa klub Rio Branco Sport Club.

</doc>
<doc id="1163435" url="https://pl.wikipedia.org/wiki?curid=1163435" title="Grand Slam">
Grand Slam

Grand Slam – bomba burząca zbudowana przez Brytyjczyków pod koniec 1944 roku. Zaprojektowana przez inżyniera aeronautyki Barnesa Wallisa. Była rozwojową wersją bomby Tallboy. Ważyła 9979 kg (22 000 funtów) i została użyta 41 razy podczas II wojny światowej. Po raz pierwszy 14 marca 1945 roku przeciwko wiaduktowi w Bielefeld.
Jedynym samolotem, który mógł unieść tak ciężką bombę był Avro Lancaster w wersji B. Mk I (Special).

</doc>
<doc id="1163436" url="https://pl.wikipedia.org/wiki?curid=1163436" title="Nazywajewsk">
Nazywajewsk

Nazywajewsk (ros. Называевск) – miasto w Rosji, centrum administracyjne rejonu nazywajewskiego w obwodzie omskim, 150 km od Omska.
W 2005 r. miasto liczyło 12 800 mieszkańców.

</doc>
<doc id="1163438" url="https://pl.wikipedia.org/wiki?curid=1163438" title="Abenaston">
Abenaston

Abenaston – miasto w Surinamie w dystrykcie Sipaliwini.

</doc>
<doc id="1163445" url="https://pl.wikipedia.org/wiki?curid=1163445" title="Estádio Municipal 14 de Dezembro">
Estádio Municipal 14 de Dezembro

Estádio Municipal 14 de Dezembro – stadion piłkarski, w Toledo, Parana, Brazylia, na którym swoje mecze rozgrywa klub Toledo Colônia Work.

</doc>
<doc id="1163446" url="https://pl.wikipedia.org/wiki?curid=1163446" title="Apoera">
Apoera

Apoera również Apura − miasto w zachodnim Surinamie (dystrykt Sipaliwini).

</doc>
<doc id="1163447" url="https://pl.wikipedia.org/wiki?curid=1163447" title="Oddział Pieszkowski">
Oddział Pieszkowski

Oddział „Pieszkowski” (ros. Oтряд „Пешковский”) – ochotnicza rosyjska jednostka wojskowa w składzie Armii Kwantuńskiej w okresie II wojny światowej.
W latach 1939–1940 w miejscowości Hailar w Mongolii Wewnętrznej został sformowany spośród rosyjskich białych emigrantów ochotniczy oddział wojskowy. Nazwano go „Pieszkowski” od nazwiska dowódcy płk. Iwana A. Pieszkowa. Funkcję zastępcy pełnił Borys Zimin. Oddział liczył ok. 450 kawalerzystów. Organizacyjnie wchodził w skład japońskiej Armii Kwantuńskiej. Na pocz. sierpnia 1945 r. Japończycy rozpoczęli jego rozformowanie, gdyż nie dowierzali w możliwość walki jego żołnierzy z Armią Czerwoną. Ostatecznie 9 sierpnia okrążyli Rosjan w stanicy Buchedu, po czym otworzyli do nich ogień z karabinów maszynowych. Zabitych zostało ponad 100 żołnierzy, w tym płk I.A. Pieszkow.

</doc>
<doc id="1163449" url="https://pl.wikipedia.org/wiki?curid=1163449" title="Tina Holmes">
Tina Holmes

Tina Holmes (ur. w 1973 w Nowym Jorku) – amerykańska aktorka.
Życiorys.
Wczesne lata życia.
Dorastała w Nowym Yorku i Connecticut. Uczęszczała przez dwa lata na Uniwersytet Yale, później przeprowadziła się do Francji, gdzie studiowała francuska literaturę na Sorbonie. Po powrocie do Stanów Zjednoczonych studiowała na Uniwersytecie Browna, gdzie zdobyła stopień artystyczny względem literatury. Powróciła do Paryża, gdzie brała udział w pracach nad filmem dokumentalnym na temat sławnego pisarza i nowelisty Jeana Geneta. Kształciła się także na Federalnym Uniwersytecie Pernambuco w Brazylii.
Filmy i produkcje.
Holmes podróżowała, uczyła się obcych języków i tworzyła filmy dokumentalne. Studiowała brazylijską literaturę i kulturę. Pracowała dla fotografa Bruce'a Webe'a jako manager produkcji. Pomagała w tworzeniu dokumentu o generale Josephu Stilwellu, który odkrywał Hongkong, Pekin, Malezję i Singapur.
Wyprodukowała i wyreżyserowała film dokumentalny "Jesteś nikim, dopóki ktoś cię nie pokocha", gdzie kobiety z lat 80., na podstawie doświadczeń doradzały w sferze miłosnej. Następnie zdecydowała się zostać aktorką.
Za rolę Jeanne w dramacie o tematyce LGBT "Shelter" odebrała w 2007 nagrodę audiencji dla najlepszej aktorki drugoplanowej podczas Tampa International Gay and Lesbian Film Festival.

</doc>
<doc id="1163463" url="https://pl.wikipedia.org/wiki?curid=1163463" title="Estádio Municipal Lúcio Pepino">
Estádio Municipal Lúcio Pepino

Estádio Municipal Lúcio Pepino – stadion piłkarski, w Umuarama, Parana, Brazylia, na którym swoje mecze rozgrywa klub Associação de Futebol da Amerios e Clube Esportivo Umuarama.

</doc>
<doc id="1163470" url="https://pl.wikipedia.org/wiki?curid=1163470" title="Estádio Alto da Colina">
Estádio Alto da Colina

Estádio Alto da Colina – stadion piłkarski w Pitandze, w stanie Parana, w Brazylii. Swoje mecze domowe rozgrywa na nim Clube Atlético Pitanguense.

</doc>
<doc id="1163474" url="https://pl.wikipedia.org/wiki?curid=1163474" title="Kolonia Lipska">
Kolonia Lipska

Kolonia Lipska – przysiółek wsi Szklarka Śląska w Polsce położony w województwie wielkopolskim, w powiecie ostrowskim, w gminie Sośnie.
Miejscowość wchodzi w skład sołectwa Szklarka Śląska.
W latach 1975–1998 miejscowość należała do województwa kaliskiego.

</doc>
<doc id="1163475" url="https://pl.wikipedia.org/wiki?curid=1163475" title="Estádio do ABC">
Estádio do ABC

Estádio ABC – stadion wielofunkcyjny w Foz do Iguaçu, Parana, Brazylia, na którym swoje mecze rozgrywa klub Auritânia Foz do Iguaçu Futebol Clube.

</doc>
<doc id="1163476" url="https://pl.wikipedia.org/wiki?curid=1163476" title="Łachów">
Łachów



</doc>
<doc id="1163479" url="https://pl.wikipedia.org/wiki?curid=1163479" title="Łachów (województwo wielkopolskie)">
Łachów (województwo wielkopolskie)

Łachów – osada w Polsce, położona w województwie wielkopolskim, w powiecie ostrowskim, w gminie Sośnie. Wchodzi w skład sołectwa Dobrzec.
W latach 1975–1998 miejscowość należała do województwa kaliskiego.

</doc>
<doc id="1163480" url="https://pl.wikipedia.org/wiki?curid=1163480" title="Estádio Municipal Roberto Brzezinski">
Estádio Municipal Roberto Brzezinski

Estádio Roberto Brzezinski – stadion piłkarski, w Campo Mourão, Paraná, Brazylia, na którym swoje mecze rozgrywa klub Sport Club Campo Mourão.
Nazwa stadionu została nadana w hołdzie prefektowi miasta w latach 1955-59 Roberto Brzezinskiemu.

</doc>
<doc id="1163481" url="https://pl.wikipedia.org/wiki?curid=1163481" title="Alicja już tu nie mieszka">
Alicja już tu nie mieszka

Alicja już tu nie mieszka (ang. "Alice Doesn't Live Here Anymore") – amerykański film fabularny z 1974 roku w reżyserii Martina Scorsese.
Opis fabuły.
Po śmierci męża Alice sama musi zadbać o wychowanie dwunastoletniego syna Tommy'ego. Kobieta wyrusza do Kalifornii, gdzie zamierza rozpocząć karierę muzyczną. W drodze spotka ją wiele niepowodzeń i rozczarowań. Alice jest jednak pełna nadziei i zrobi wszystko, by zapewnić Tommy'emu ciepło i godziwe warunki egzystencjalne.
Produkcja.
Barbra Streisand miała wcielić się w postać Alice, jednak stwierdziła, że jest do tej roli zbyt młoda.
Sekwencja rozpoczynająca film była wzorowana na "Czarnoksiężniku z Oz".
Film kręcono w miastach Arizony i Nowym Meksyku.
Nagrody i nominacje.
Oscary 1974
Złote Globy 1974
Nagrody BAFTA 1975

</doc>
<doc id="1163482" url="https://pl.wikipedia.org/wiki?curid=1163482" title="Sobki">
Sobki

2 miejscowości w Polsce:

</doc>
<doc id="1163483" url="https://pl.wikipedia.org/wiki?curid=1163483" title="Polityka dyskrecjonalna">
Polityka dyskrecjonalna

Polityka dyskrecjonalna – zwana także aktywną polityką gospodarczą lub polityką uznaniową, umożliwia rządowi wywieranie wpływu na sytuację gospodarczą państwa za pomocą aktywnej polityki fiskalnej, budżetowej lub monetarnej. Działania podejmowane w ramach polityki dyskrecjonalnej mają umożliwić rządowi osiągnięcie krótkoterminowych celów, często jednak wymuszają naruszenie obowiązujących zasad. Uważa się, że pojedyncza decyzja uznaniowa, która łamie przyjęte zobowiązanie, może znacznie pogorszyć wiarygodność rządu i długookresowe wyniki gospodarcze. Przeciwdziała temu zapisywanie pewnych zasad ekonomicznych w aktach prawnych (np. zawarta w polskiej konstytucji reguła długu publicznego, który nie może być wyższy niż 60% rocznego PKB) oraz delegowanie wykonywania pewnych funkcji gospodarczych do niezależnych instytucji, jak to ma miejsce w przypadku banków centralnych.

</doc>
<doc id="1163484" url="https://pl.wikipedia.org/wiki?curid=1163484" title="HMAS Nizam">
HMAS Nizam

HMAS Nizam – niszczyciel z okresu II wojny światowej, należący do typu N (J/K/N), w służbie marynarki australijskiej w latach 1941–1945, po wojnie w służbie brytyjskiej Royal Navy w latach 1945-1955 jako HMS „Nizam”. Nosił znak taktyczny G38, od kwietnia 1945: D15. Służył głównie na Morzu Śródziemnym i Oceanie Indyjskim.
Podczas wojny, „Nizam” otrzymał cztery wyróżnienia bitewne ("Battle Honours"): za konwoje maltańskie 1941, Kretę 1941, Libię 1941 i Okinawę 1945.
Budowa.
Okręt zamówiono 15 kwietnia 1939 w ramach programu finansowego na 1939 rok, razem z innymi tego typu. Stępkę pod budowę położono 27 lipca 1939 w stoczni John Brown &amp; Company w Clydebank (numer stoczniowy 564), kadłub wodowano 4 lipca 1940. Okręt budowany był dla marynarki brytyjskiej Royal Navy, jako HMS „Nizam” (nazwany tak od tytułu noszonego przez władcę Hajdarabadu, Osama Ali Khana). Ostatecznie został wraz z 5 innymi okrętami tego typu przekazany przed ukończeniem Marynarce Wojennej Australii, pozostając własnością rządu brytyjskiego. Budowę ukończono 19 grudnia 1940, po próbach odbiorczych wszedł do służby 8 stycznia 1941 już jako HMAS „Nizam”. W tej samej stoczni budowano też równocześnie niszczyciel tego typu „Nerissa” (późniejszy polski „Piorun”), a wcześniej HMS „Jackal” i HMS „Javelin” takiego samego typu J.
Zarys służby.
Atlantyk 1941.
„Nizam” osiągnął gotowość już pod koniec stycznia 1941. Wszedł w skład 7. Flotylli Niszczycieli. Podczas doszkalania załogi przeważnie eskortował główne siły floty brytyjskiej na północno-zachodnich podejściach do Wielkiej Brytanii, operując ze Scapa Flow w składzie Floty Metropolii (Home Fleet).
29 marca wraz z niszczycielem HMAS „Napier”, krążownikiem HMS „Sheffield”, lotniskowcem HMS „Argus” i transportowcem wojska „Highland Monarch”, dotarł do Gibraltaru. Następnie wraz z „Napierem” eskortował „Highland Monarch” do Freetown i dalej na Wyspę Świętej Heleny (12 kwietnia). 30 kwietnia oba niszczyciele przybyły do Adenu, a następnie 4 maja przez Kanał Sueski do Aleksandrii, gdzie w składzie 7. Flotylli zostały włączone do Floty Śródziemnomorskiej.
Morze Śródziemne 1941.
Na Morzu Śródziemnym „Nizam” brał cały czas udział w osłonie działań głównych sił Floty Śródziemnomorskiej i jej poszczególnych okrętów oraz osłonie konwojów, głównie na Maltę. W dniach 6-12 maja wziął udział w operacji sił głównych MD.4, jako daleka osłona konwoju MW-7 na Maltę (równolegle z operacją "Tiger" z Gibraltaru).
Od połowy maja 1941 „Nizam” działał na wodach Krety, a następnie brał udział w bitwie o Kretę. W nocy 21 maja wraz z niszczycielami: „Jervis” i „Ilex” (Zespół E) bombardował niemieckie lotnisko na wyspie Karpatos (Scarpanto). Był tej nocy atakowany przez włoski okręt podwodny „Onice”, lecz bezskutecznie. 23 maja okręty te i HMS „Havock” patrolowały koło Heraklionu. W nocy 26/27 maja wraz ze stawiaczem min „Abdiel” i niszczycielem „Hero” przetransportował 750 komandosów do zatoki Suda na Krecie, ewakuując stamtąd 930 osób.
W nocy 28/29 maja wraz z HMAS „Napier”, HMS „Kelvin” i „Kandahar” ewakuował 608 żołnierzy ze Sfakii do Aleksandrii (jako Zespół C). Podczas powtórnej operacji 30/31 maja, „Nizam” i „Napier” ewakuowały 1510 osób, lecz w drodze powrotnej zostały lekko uszkodzone bliskimi wybuchami bomb.
Po krótkich naprawach w Aleksandrii, od połowy czerwca 1941 „Nizam” brał udział w kampanii syryjskiej przeciw kolonialnym rządom Francji Vichy. 23 czerwca wraz z krążownikami HMS „Leander” i „Naiad” i niszczycielami „Jaguar” i „Kingston” wziął udział w nocnym starciu pod Bejrutem z francuskim wielkim niszczycielem „Guepard”, zakończonym jego lekkim uszkodzeniem. W dniach 26, 28 czerwca, 4, 5 i 6 lipca 1941 bombardował pozycje francuskie w Ad-Damur. W dniach 22-25 lipca brał udział w wypadzie Floty Śródziemnomorskiej w okolice Krety (akcja dywersyjna MD.5 dla konwoju "Substance" z Gibraltaru).
W sierpniu, wrześniu i październiku działał pod oblężonym Tobrukiem. Dowoził tam zaopatrzenie nocami 4 i 6/7 sierpnia wraz z HMS „Jaguar”, a 17/18 sierpnia z HMS „Kipling”. Nocą 20/21 sierpnia brał udział w transportowaniu do Tobruku polskiej Samodzielnej Brygady Strzelców Karpackich (2. tura operacji "Treacle"), podczas powrotu został lekko uszkodzony przez lotnictwo pod Bardią bliskim wybuchem bomby i część drogi był holowany przez HMS „Kingston”. 15/16 i 18/19 września ponownie woził żołnierzy brytyjskich i zaopatrzenie do Tobruku (operacja "Supercharge"). Za ostatnim razem uległ uszkodzeniu w Tobruku o wrak włoskiego statku, lecz powrócił o własnych siłach, remont trwał 2 tygodnie. 12/13 października „Nizam” dowoził żołnierzy brytyjskich do Tobruku rozpoczynając operację wymiany garnizonu "Cultivate" (ze stawiaczem min „Abdiel” i niszczycielami „Kipling” i „Hero”), a ponownie 17/18 i 20/21 października. 23 października wraz z niszczycielami „Napier”, „Jupiter” i „Hasty” bombardował Sollum, a 25 października z „Napier” i „Hasty” – Bardię. Na początku listopada dowoził posiłki do Famagusta na Cyprze (operacja "Glencoe"), a następnie do Tobruku (2. tura operacji "Approach" 14-15 listopada, podczas której stawiacz min „Abdiel” zabrał z Tobruku gen. Sikorskiego). Brał następnie ponownie udział w operacjach głównych sił, a 25 listopada uratował 168 rozbitków z zatopionego pancernika HMS „Barham”. 16-17 grudnia z krążownikami i niszczycielami eskortował z Aleksandrii na Maltę transportowiec „Breconshire” i 17 grudnia wziął udział w I bitwie pod Syrtą. W dniach 28-29 grudnia eskortował konwój ME-8 w składzie 4 pustych statków powracających z Malty do Aleksandrii, atakowany przez lotnictwo.
Ocean Indyjski 1942.
W styczniu 1942 wraz z HMAS „Napier” i „"Nestor" został przeniesiony na Ocean Indyjski, wchodząc w skład Brytyjskiej Floty Wschodniej. 9 stycznia niszczyciele te spotkały się z lotniskowcem HMS „Indomitable” koło wysp Sokotra, stanowiąc odtąd jego eskortę. 21 stycznia zespół dotarł do atolu Addu. 28 stycznia „Indomitable” dostarczył lotem 48 myśliwców Hawker Hurricane 232. i 258. Dywizjonu RAF do Batawii (operacja "Opponent").
„Nizam” odłączył się następnie od „Indomitable” i dwóch pozostałych niszczycieli, operując głównie w rejonie Cejlonu. W marcu 1942 eskortował konwój SU1 z żołnierzami ANZAC powracającymi z Afryki do Australii, między Adenem a Fremantle (z HMS „Royal Sovereign”, „Cornwall, „Express” i HMAS „Vampire”). Powrócił następnie do Colombo.
Podczas japońskiego wypadu na Ocean Indyjski w kwietniu „Nizam” przydzielony został do Zespołu A („szybkiego”) Floty Wschodniej, lecz nie doszło do starć z przeciwnikiem. Po krótkim remoncie w Bombaju został ponownie skierowany na Morze Śródziemne, dla przeprowadzenia operacji konwojowej na Maltę.
Morze Śródziemne 1942.
W czerwcu „Nizam” dotarł do Aleksandrii i w składzie 7. Flotylli Niszczycieli wziął udział w nieudanej operacji konwojowej "Vigorous" na Maltę 13-16 czerwca, która spotkała się z silnym przeciwdziałaniem sił państw Osi, głównie lotnictwa. Pod koniec czerwca ponownie przeszedł na Ocean Indyjski.
Ocean Indyjski 1942–1945.
Od lipca 1942 ponownie służył w Brytyjskiej Flocie Wschodniej, w osłonie konwojów i sił głównych floty, bazując głównie w Kilindini i na Cejlonie. 9-12 września brał udział w inwazji na francuski Madagaskar, osłaniając siły główne przed okrętami podwodnymi. Następnie patrolował w tym rejonie i 23 września przechwycił i zdobył francuski statek „Marechel Gelljeni”. 29 września dobił opuszczony i tonący francuski statek „Admiral Pierre”. Na początku października pełnił patrole przeciwpodwodne w rejonie Południowej Afryki. 11-12 października eskortował do Kapsztadu polski statek „Narwik”, który uratował ponad 1000 rozbitków z zatopionego transportowca wojska „Orcades”. W październiku stanął do remontu w Simon’s Town, ukończonego w grudniu 1942. Od grudnia 1942 do czerwca 1943 pełnił zadania eskortowe na południowym Atlantyku i Oceanie Indyjskim. Od lipca 1943 powrócił na Ocean Indyjski, do Kilindini.
Wchodził w skład Zespołu 69 (Task Force 69) ubezpieczającego atak samolotów z lotniskowców HMS „Illustrious” i USS „Saratoga” (TF 70) na bazę japońską w Sabang 19 kwietnia 1944 (operacja "Cockpit"). Od września do października 1944 okręt był remontowany w Williamstown w Australii. Od grudnia 1944 do lutego 1945 wspierał działania a Birmie i osłaniał konwoje w Zatoce Bengalskiej. 11 lutego 1945 został uszkodzony przez sztorm koło Australii, podczas silnego przechyłu zaginęło 10 marynarzy.
Ocean Spokojny 1945.
Od lutego do kwietnia 1945 „Nizam” był wyposażany w Australii i przygotowywany do współdziałania z flotą amerykańską (zmieniono wówczas znak taktyczny na D-15), po czym w kwietniu 1945 przydzielono go do Brytyjskiej Floty Pacyfiku. Głównie osłaniał zespoły zaopatrzeniowe floty alianckiej (Logistics Group – TF 112), działając w maju pod Okinawą. 9-14 maja przejściowo eskortował główne siły zespołu TF 57.
W czerwcu wycofany do Australii, w lipcu powrócił do osłony zespołu zaopatrzeniowego Brytyjskiej Floty Pacyfiku (TF 37) w rejonie Nowej Gwinei (wyspa Manus). Od 11 sierpnia 1945 działał w składzie zespołu Task Group 38.5, z niszczycielem HMAS „Napier”, 23 sierpnia wszedł w skład zespołu brytyjskich sił głównych TF 37, z którym wszedł na wewnętrzne wody Japonii. 2 września 1945 brał udział w ceremonii kapitulacji Japonii w Zatoce Tokijskiej.
Podczas wojny „Nizam” przebył 295 206 mil.
Po wojnie.
Po wojnie 17 października 1945 „Nizam” został wycofany ze służby australijskiej i zwrócony Wielkiej Brytanii, dokąd przybył 13 grudnia 1945. Został następnie wycofany do rezerwy w Harwich, a od 1953 w Chatham. Ze służby wycofano go w 1955, po czym sprzedano na złom do stoczni w Grays w hrabstwie Essex, gdzie przybył 16 listopada 1955.
Dane techniczne.
Uwaga – dane dotyczące uzbrojenia i radarów odnoszą się ogólnie do okrętów typu N, daty zmian w przypadku konkretnego okrętu są orientacyjne.

</doc>
<doc id="1163485" url="https://pl.wikipedia.org/wiki?curid=1163485" title="HMAS Nizam (G38)">
HMAS Nizam (G38)



</doc>
<doc id="1163488" url="https://pl.wikipedia.org/wiki?curid=1163488" title="Starza (Janisławice)">
Starza (Janisławice)

Starza (pot. "Starża") – część wsi Janisławice w Polsce, położona w województwie wielkopolskim, w powiecie ostrowskim, w gminie Sośnie. Wchodzi w skład sołectwa Janisławice.
W latach 1975–1998 Starza należała administracyjnie do województwa kaliskiego.

</doc>
<doc id="1163489" url="https://pl.wikipedia.org/wiki?curid=1163489" title="Estádio Anilado">
Estádio Anilado

Estádio 19 de Outubro – stadion piłkarski, w Francisco Beltrão, Parana, Brazylia, na którym swoje mecze rozgrywa klub Esporte Clube São Luiz.
Stadion znajduje się w dzielnicy Nossa Senhora Aparecida. W latach 2005–2008 stadionem zarządza urząd miasta Francisco Beltrão.

</doc>
<doc id="1163490" url="https://pl.wikipedia.org/wiki?curid=1163490" title="Żabnik (Możdżanów)">
Żabnik (Możdżanów)

Żabnik – nieoficjalna nazwa, przysiółek wsi Możdżanów w Polsce położona w województwie wielkopolskim, w powiecie ostrowskim, w gminie Sośnie.
Miejscowość wchodzi w skład sołectwa Możdżanów.
W latach 1975–1998 miejscowość należała do województwa kaliskiego.
W okresie międzywojennym w miejscowości stacjonowała placówka Straży Granicznej I linii „Żabnik”.

</doc>
<doc id="1163494" url="https://pl.wikipedia.org/wiki?curid=1163494" title="Estádio Germano Kruger">
Estádio Germano Kruger

Estádio Germano Kruger – stadion piłkarski, w Ponta Grossa, Paraná, Brazylia, na którym swoje mecze rozgrywają kluby Operário Ferroviário Esporte Clube i Esporte Clube São Luiz.

</doc>
<doc id="1163497" url="https://pl.wikipedia.org/wiki?curid=1163497" title="Intraco">
Intraco

Intraco – nazwa dwóch biurowców w Warszawie:

</doc>
<doc id="1163498" url="https://pl.wikipedia.org/wiki?curid=1163498" title="Estádio Ninho da Águia">
Estádio Ninho da Águia

Estádio Ninho da Águia – stadion piłkarski, w Rio Brilhante, Mato Grosso do Sul, Brazylia, na którym swoje mecze rozgrywa klub Esporte Clube Águia Negra.

</doc>
<doc id="1163503" url="https://pl.wikipedia.org/wiki?curid=1163503" title="Estádio da SERC">
Estádio da SERC

Estádio da SERC – stadion piłkarski, w Chapadão do Sul, Mato Grosso do Sul, Brazylia, na którym swoje mecze rozgrywa klub Sociedade Esportiva e Recreativa Chapadão.

</doc>
<doc id="1163506" url="https://pl.wikipedia.org/wiki?curid=1163506" title="Watra (zespół muzyczny)">
Watra (zespół muzyczny)

WІА «Wаtrа» — to ukraiński zespół wokаlno instrumentalny, który został stworzony przez kompozytora і wykonawcę Мychajła Маnulaka w 1971 roku przy Lwowskiej Filharmonii.
Repertuar zespołu składał się niemal wyłącznie z autorskich ukraińskojęzycznych pieśni oraz z współczesnych opracowań narodowych pieśni ukraińskich. Lwią część repertuaru zespołu stworzył jego założyciel i lider Mychajło Manulak. Podstawowymi gatunkami były Jazz-rock i Folk-jazz-rock (Kompozycje "Taniec pragnienia", "Wartowniczy dym", "Oj do kogo należy ten koń"). WIA "Watra" pod przewodnictwem swojego pierwszego lidera i założyciela Mychajła Manulaka była wśród pionierów Jazz-rocka na ziemiach ukraińskich. Po występach gościnnych, które zespół dał niemal w całym ZSRR i które okazały się sukcesem Mychajłem Manulakiem, liderem grupy zainteresowało się KGB. Chciało ono zmusić go do odejścia od tworzenia repertuaru skierowanego na rozwój współczesnych nurtów ukraińskiej muzyki. Po tym jak odmówił on współpracy z organami państwa i nie zgodził się na ustępstwa usunięto go z kierownictwa WIA "Watry" a także zwolniono go z Filharmonii. Po tym fakcie na czele grupy stanął Roman Kudła. Starał się on zachować stworzony przez Mychajłę Manulaka imidż zespołu. W 1974 roku wydano płytę WIA "Watra", na której umieszczono folk-jazzowo-rockowe kompozycje M.Manulaka. Nie wspomniano jednak z imienia autora tych kompozycji, ponieważ było to zabronione.

</doc>
<doc id="1163508" url="https://pl.wikipedia.org/wiki?curid=1163508" title="1716 w literaturze">
1716 w literaturze



</doc>
<doc id="1163511" url="https://pl.wikipedia.org/wiki?curid=1163511" title="Mykoła Łysenko">
Mykoła Łysenko

Mykoła Witalijowycz Łysenko (ukr. Микола Віталійович Лисенко, ur. 22 marca 1842 w Hryńkach, zm. 6 listopada 1912 w Kijowie) – ukraiński kompozytor i pianista, dyrygent, twórca ukraińskiej opery narodowej.
Życiorys.
Dzieciństwo.
Mykoła Łysenko urodził się na terenie guberni połtawskiej. Jego ojciec Witalij Romanowycz Łysenko należał do szlachty gubernialnej i miał stopień pułkownika armii rosyjskiej (służył w pułku kirasjerów). Olga Łysenko, matka przyszłego kompozytora, pochodziła z połtawskiego rodu Łucenków. 
Domową edukacją przyszłego kompozytora zajmowała się matka i słynny poeta Afanasij Fet. Matka uczyła syna języka francuskiego, dobrych manier i tańca. Fet – który w latach 1845-1848 służył w tym samym pułku kirasjerów, co ojciec Mykoły – podjął się nauczenia chłopca podstaw rosyjskiego, gdyż nie podobała mu się idea rozpoczynania edukacji według francuskich wzorców. Jedynie dzięki temu, iż chłopiec mieszkał na wsi – w żywiole języka i kultury ukraińskiej – mogło się w nim zrodzić poczucie ukraińskiej świadomości i umiłowanie ludowej tradycji, która z całą mocą odbije się w jego późniejszej twórczości. 
Gdy Mykoła miał pięć lat, zauważono jego talent muzyczny i zatrudniono nauczycielkę muzyki. Już od wczesnego dzieciństwa Łysenko interesował się poezją Tarasa Szewczenki i ukraińskimi pieśniami ludowymi, do których miłości nauczyli go wuj i babcia. 
Po ukończeniu edukacji domowej, w celu przygotowania do wstąpienia do gimnazjum, Mykoła przyjechał do Kijowa, gdzie trzy lata spędził pobierając naukę w szlacheckim pensjonacie Weila. Okazało się, iż młody Mykoła robi wielkie postępy zwłaszcza w nauce muzyki i już w pierwszej klasie, czyli w wieku 9 lat, skomponował pierwszy udany utwór – polkę, która została nawet wydrukowana w Kijowie, stając się pierwszą wydaną pracą Łysenki.
W 1855 Mykoła wstąpił do 2. Charkowskiego Gimnazjum, które ukończył ze srebrnym medalem wiosną 1859. Podczas nauki w gimnazjum z zamiłowaniem oddawał się muzyce, stając się z czasem znanym w Charkowie pianistą. Był zapraszany na wieczorki i bale, podczas których wykonywał utwory Beethovena, Mozarta, Chopina, grał do tańca i improwizował na tematy ludowych pieśni ukraińskich. 
Okres uniwersytecki.
Po ukończeniu gimnazjum wstąpił w 1859 na wydział nauk przyrodniczych Uniwersytetu Charkowskiego. Latem 1860, z powodu pogarszających się warunków życia na wsi, rodzina Łysenki przenosi się do Kijowa. Mykoła zaczyna studiować na wydziale przyrodniczym Uniwersytet Kijowski. W Kijowie wszędzie towarzyszy mu kuzyn i nieodłączny przyjaciel Mychajło Starycki. 
W środowisku studenckim panowała atmosfera ukraińskiego patriotyzmu. Łysenko i Starycki szybko zbliżyli się do studentów, którzy stali się w przyszłości aktywnymi ukraińskimi działaczami kulturalnymi i społecznymi – Mychajła Drahomanowa, Tadeja Rylskiego, Wołodymyra Antonowycza i innych. Łysenko zachłysnął się działalnością narodową i brał udział w pracach kilku stowarzyszeń ukraińskiej inteligencji, w tym również Starej Hromady. 
Po zakończeniu studiów na Uniwersytecie Kijowskim (1 czerwca 1864) Łysenko postanowił zdobyć wyższe wykształcenie muzyczne. W Kijowie w latach 60. XIX wieku nie było własnego konserwatorium. W październiku 1867 wstąpił do Konserwatorium w Lipsku, jednego z lepszych w ówczesnej Europie. Jego nauczycielem fortepianu był Carl Reinecke i Ignaz Moscheles, natomiast kompozycji – Ernst Friedrich Eduard Richter. W konserwatorium zaznajomił swoich wykładowców z zebranymi przez siebie na Ukrainie zapisami muzyki ludowej. Pod koniec 1867 umożliwiono mu prezentację swoich ukraińskich kompozycje na koncertach w Pradze, gdzie został ciepło przyjęty przez krytyków. Pozytywną recenzję jego talentowi wystawił m.in. Jan Ludevít Procházka, z którym Łysenko utrzymywał odtąd stały kontakt. Tę właśnie recenzję przetłumaczono na język ukraiński i wydrukowano w lwowskim czasopiśmie „Prawda”. Wkrótce do Łysenki nadeszła prośba o napisanie muzyki do „Testamentu” Tarasa Szewczenki. Gotowy utwór wykonany został w 1868 roku na lwowskich uroczystościach upamiętniających Szewczenkę (razem z kompozycją Mychajła Werbyckiego). 
Rozwój twórczości.
Po powrocie z Lipska Łysenko rozpoczął szeroko zakrojoną działalność koncertową, pedagogiczną oraz naukowo-folklorystyczną. Od 1870 Łysenko występuje w Kijowie jako pianista oraz dyrygent. Wraz z chórem oraz orkiestrą kijowskiej opery organizuje szereg koncertów muzyki ludowej ze słowiańskiego obszaru kulturowego, a także utworów takich kompozytorów jak Chopin i Schumann. W sezonie 1872/1873 Łysenko został przyjęty do składu dyrekcji kijowskiego oddziału Imperatorskiego Rosyjskiego Towarzystwa Muzycznego. Ignorowanie przez organizację sztuki ukraińskiej stało się jednak przyczyną opuszczenia jej przez Łysenkę. Latem 1873 wyjeżdża za granicę Imperium Rosyjskiego, by zbierać interesujący go materiał etnograficzny na pozostałych ziemiach etnicznie ukraińskich oraz w Jugosławii. W orbicie zainteresowań twórczych Łysenki znalazły się wówczas pieśni narodów Jugosławii, zwłaszcza folklor serbski.
Jesienią 1874 Łysenko wstąpił do konserwatorium w Petersburgu, gdzie przebywał przez następne dwa lata. Zajęcia z Nikołajem Rimskim-Korsakowem powiększyły jego muzyczną erudycję. Dzięki znanemu profesorowi Łysenko zbliżył się do "Potężnej gromadki" i poznał osobiście takich kompozytorów jak Modest Musorgski, Aleksandr Borodin, Cezar Cui i in. Duży wpływ na kompozytora wywarła również bliska znajomość z Antonem Rubinsteinem i jego bratem Nikołajem. W Petersburgu Łysenkowi udaje się zorganizować ukraiński chór, dochód z występów którego przeznacza na cele charytatywne. Zakończenie w 1876 nauki w Petersburgu zbiega się z ciosem, jaki ukraińskiej kulturze wymierzył ukaz emski. W kolejnych latach twórczości Łysenko musi nieustannie walczyć z cenzurą, która nie dopuszczała do druku wielu kompozycji oraz zebranych przez Łysenkę materiałów etnograficznych.
Okres kijowski.
Po powrocie z Petersburga Łysenko pracował jako wykładowca muzyczny. Przez wszystkie kolejne lata kompozytor znajdował się w centrum ukraińskiego życia muzycznego oraz narodowego. 
W 1878 Łysenko zaczyna wykładać grę na fortepianie w Instytucie Szlachetnie Urodzonych Panien oraz udzielać prywatnych lekcji. W latach 90. XIX wieku wykłada również w szkołach muzycznych Blumenfelda i Tutkowskiego. 
W 1880 rozpoczyna trwające dziesięć lat prace nad swoją największą operą pt. "Taras Bulba". W latach 80. XIX wieku powstają również takie wielkie opery kompozytora, jak "Topielica", "Noc Wigilijna" oraz "Natałka Połtawka".
W latach 1892-1902 Łysenko czterokrotnie odbył wraz z chórem trasy koncertowe po ziemiach ukraińskich na terytorium Imperium Rosyjskiego. W ich trakcie prezentowane są liczne kompozycje inspirowane muzyką ludową. Każda z tras koncertowych stała się wielkim wydarzeniem artystycznym.
Jesienią 1904 Łysenko zoganizował w Kijowie Szkołę Muzyczno-Dramatyczną. Była to pierwsza w historii placówka oświatowa na terenie nazywanym ówcześnie Małorosją, która oferowała wykształcenie muzyczne na poziomie konserwatorium. W szkole Łysenko w dalszym ciągu wykładał grę na fortepianie. Ze względu na aktywną działalność Łysenki w organizacjach ukraińskich zarówno szkoła, jak i jej dyrektor, znajdowali się pod stałym nadzorem policji. W lutym 1907 Mykoła Łysenko został na krótko aresztowany.
W latach 1908-1912 Łysenko był przewodniczącym stowarzyszenia „Klub Ukraiński”, zajmującego się działalnością społeczno-oświatową.
Życie rodzinne.
Latem 1868 Łysenko ożenił się z Olgą Aleksandrowną O’Connor, młodszą o dziesięć lat daleką krewną, którą kompozytor znał jeszcze z czasów dzieciństwa. Małżeństwo nie było szczęśliwe z powodu późniejszej depresji, na którą zapadła Olga. Małżonkowie nie doczekali się również potomstwa. Żona Łysenki była doskonałą sopranistką, która musiała porzucić śpiew z powodu choroby. Przypuszcza się, iż sytuacji w rodzinie Łysenków poświęcony jest utwór Łesi Ukrainki pt. „Błakytna trojanda”. Sam Łysenko poświęcił swojej żonie aż 11 utworów.
Potomstwa kompozytor doczekał się dopiero ze związku ze swą konkubiną Olgą Lipską, którą poznał podczas występów w Czernihowie. Kobieta urodziła Łysence siedmioro dzieci, z których pięcioro dożyło dorosłości. Wszystkie dzieci kompozytora miały zainteresowania muzyczne, a niektóre muzyką zajmowały się zawodowo. Córka Łysenki, Mariana, poszła w ślady ojca i została pianistką. Syn Ostap wykładał muzykę w konserwatorium w Kijowie.
Znaczenie twórczości.
Twórczość Mykoły Łysenki posiada wyjątkowe znaczenie dla ukraińskiej kultury. Kompozytor stworzył podstawy narodowego kierunku w muzyce ukraińskiej, opierającego się na oryginalności i bogactwie ludowej twórczości muzycznej. Kompozycje Łysenki osiągnęły niespotykany dotąd wysoki poziom, zbliżający ukraińską muzykę do osiągnięć zachodnioeuropejskich. Twórczość Łysenki wywarła wpływ na wszystkie sfery kultury muzycznej we wszystkich regionach Ukrainy, a uczniowie i naśladowcy kompozytora rozwinęli i wzbogacili opracowania muzyki ludowej oraz przyśpieszyli rozwój ukraińskiej muzyki instrumentalnej.
W muzyce Łysenki ukraiński styl romantyczny uzyskał najwyraźniejszą formę. Kompozytor nie tylko kontynuował wcześniejsze ukraińskie tradycje muzyczne, ale był również otwarty na współczesne mu tendencje artystyczne, pragnął wprowadzić do kultury ukraińskiej nową, modernistyczną myśl muzyczną. W indywidualnym romantycznym stylu Łysenki doskonała znajomość tradycji narodowych połączyła się z osiągnięciami zagranicznych kultur muzycznych - w rezultacie ich oryginalnej syntezy powstała nowa jakość ukraińskiego romantyzmu muzycznego.
Dzięki wysiłkom Łysenki ukraiński teatr i opera, mimo ciężkich warunków funkcjonowania związanych z carską polityką negatywnie odnoszącą się do rozpowszechniania kultury i słowa ukraińskiego, stały się ważnym czynnikiem procesu narodotwórczego. Kompozytor uważany jest dziś nie tylko za ważnego uczestnika tego procesu, ale wręcz wprost za jednego z głównych architektów ukraińskiego przebudzenia narodowego końca XIX wieku.
Krytycy uważają, iż znaczenie twórczości Łysenki dla rozwoju ukraińskiej muzyki porównywalne jest ze znaczeniem Tarasa Szewczenki w historii ukraińskiej literatury.
Spuścizna muzyczna.
Spuścizna muzyczna Łysenki obejmuje:
Utwory fortepianowe.
Fortepian odegrał w życiu Łysenki bardzo dużą rolę. Kompozytor ukończył konserwatorium w Lipsku w klasie fortepianu i w młodości rysowała się przed nim perspektywa dalszej kariery wirtuoza. W późniejszych latach Łysenko był uznanym w Kijowie wykładowcą tego instrumentu, bardzo często akompaniował podczas koncertów.
Działalność kompozytorską Łysenki w dziedzinie muzyki fortepianowej stymulowały nie tylko intencje barokowo-romantyczne, ale również pewne zainteresowania modernistyczne.
W swojej twórczości fortepianowej Łysenko pragnął uwspółcześnić ukraińską praktykę kompozytorską poprzez wprowadzenie do niej europejskich form i gatunków – sonaty, scherzo, rapsodii, miniatur fortepianowych. W swej jedynej suicie ("Ukraińska suita w formie starodawnych tańców na podstawie pieśni ludowych", napisana w latach 1867-1869) Łysenko połączył stare, przedklasyczne tradycje europejskie z ukraińskim tematyzmem folklorystycznym. Utwór ten, w którym Łysenko twórczo zinterpretował osobliwości barokowej suity tanecznej, zapoczątkował w ukraińskiej oraz europejskiej twórczości fortepianowej suitę nowego, pieśniarsko-tanecznego typu. 
Konsekwentne łączenie barokowych i klasycznych form kompozycyjnych z ukraińską melodyką świadczyło o zamiarze włączenia do ukraińskiej kultury muzycznej kanonów europejskich z jednoczesnym zachowaniem autentycznego pierwiastka narodowego. Z drugiej strony jednak, jeśli w suicie Łysenki tematyzm układa się w ustaloną przez tradycję zachodnioeuropejską architekturę, to w jego rapsodiach i w szeregu opracowań folklorystycznych na fortepian kompozytor porzuca ustalone kanony na rzecz bardziej swobodnej formy.
Muzyka wokalna.
Do historii ukraińskiej kultury Mykoła Łysenko wszedł jako twórca, który zajmował jednoznaczne stanowisko w sprawie konieczności nadania językowi ukraińskiemu wysokiego statusu w twórczości muzycznej. Robił to wbrew polityce caratu, polityka językowa którego ograniczała użycie języka ukraińskiego również w sferze muzyki – wydany w 1876 ukaz emski, stanowiący rozszerzenie przepisów cyrkularza wałujewskiego z 1863, zabraniał bowiem nawet drukowania nut z ukraińskimi tekstami. 
Swe liczne kompozycje wokalne Łysenko opierał na tekstach przeważnie ukraińskich autorów (Iwan Franko, Łesia Ukrainka, Ołeksandr Ołeś, Ołeksandr Konyśkyj i in.). Gdy zaś kompozycja opierała się na poezji twórców zagranicznych, na przykład H. Heine bądź A. Mickiewicza, to zawsze były to ukraińskie przekłady stworzone przez M. Staryckiego, Łesię Ukrainkę, M. Sławińskiego, L. Staryckiego-Czerniachiwskiego i innych.
Szczególne miejsce w twórczości kompozytora zajmują kompozycje do słów Tarasa Szewczenki. W różnych latach twórczości Łysenko skomponował m.in. 76 utworów opartych o różne teksty z "Kobziarza".
Opery.
Mykoła Łysenko jest twórcą oper o fundamentalnym znaczeniu dla ukraińskiej kultury. Należą do nich :
Twórczość Łysenki obejmuje również pierwsze w historii ukraińskiej muzyki opery dla dzieci (autorką libretto do wszystkich z nich była L. Wasylewska):
Łysenko jako etnograf i muzykolog.
Pracami etnograficznymi Łysenko zajmował się jeszcze w czasach uczniowskich. Do jego spuścizny etnograficznej i muzykologicznej należy m.in. zapis obrzędu weselnego (z tekstem i muzyką) z ziemi perejesławskiej. Łysenko poczynił pierwsze etnomuzykologiczne i instrumentologiczne badania nad twórczością ślepego kobziarza Ostapa Weresaja, które opublikował w latach 1873–1874. Wykazał odrębność ukraińskiego ludowego materiału melodycznego od muzyki rosyjskiej. Łysenko zajmował się transkrybowaniem repertuaru także innych kobziarzy – np. Ostapa Słastiona z Połtawy i Pawła Bratysia z Czernichowa. Do spuścizny muzykologicznej Łysenki należą także badania nad teorbanem i zbiór esejów na temat ukraińskich instrumentów ludowych, publikowanych w czasopiśmie „Zoria”.
Jest twórcą pracy „Zbirnyk ukrajinśkych narodnych piseń dla hołosu z fortepijanom”, w której znalazło się 280 instrumentowanych przez niego w latach 1868-1911 różnych pieśni ludowych. Wydał on również dwanaście tak zwanych "dziesiątek" (tomików po 10 pieśni ludowych, łącznie 120 pieśni), w których muzykę pieśni rozpisano na potrzeby chórów męskich i mieszanych z akompaniamentem fortepianu. Opracował cykl wydań pieśni obrzędowych dla chóru mieszanego: „Wesnianky”, „Kupalśka sprawa”, „Koliadky-Szczedriwky”, „Wesillia,” „Mołodoszczi”.

</doc>
<doc id="1163514" url="https://pl.wikipedia.org/wiki?curid=1163514" title="Jan Szostak (funkcjonariusz)">
Jan Szostak (funkcjonariusz)

Jan Szostak (ur. 11 maja 1917 w Augustowie, zm. 8 listopada 1986) – polski rzeźbiarz ludowy, żołnierz Armii Krajowej, funkcjonariusz aparatu bezpieczeństwa PRL, szef Powiatowego Urzędu Bezpieczeństwa Publicznego w Augustowie oraz przewodniczący tamtejszego prezydium Miejskiej Rady Narodowej.
Życiorys.
Urodził się w Augustowie. Uczestnik walk kampanii wrześniowej. Według jego akt osobowych w latach 1939–1941 był współpracownikiem NKWD o kryptonimie „Wrona”. Według jego własnych relacji – wydał w ręce radzieckiego wywiadu kilkanaście osób oraz magazynów broni. Jednocześnie do 1942 roku, był żołnierzem AK, pseudonim „Kruk”. W Armii Krajowej kolejno pełnił funkcję łącznika, dowódcy drużyny i dowódcy plutonu. Od 1944, ponownie był współpracownikiem NKWD (jego oficerem prowadzącym był major Wasilenko, późniejszy doradca Powiatowego Urzędu Bezpieczeństwa).
W 1945 roku zgłosił się do pracy w Urzędzie Bezpieczeństwa Publicznego. Początkowo funkcjonariusz w Augustowie, po przeszkoleniu przeniesiony na stanowisko starszego referenta PUBP w Ełku. Następnie zastępca szefa urzędu w Białymstoku, pełniący jednocześnie obowiązki kierownika. Od 1947 kierownik PUBP w Augustowie. Znany był z wyjątkowego okrucieństwa, mówiono między innymi, iż bije ludzi do momentu śmierci z upływu krwi. Nazywany był „Panem życia i śmierci” oraz „Katem Augustowa”.
Po odejściu z aparatu bezpieczeństwa, członek Prezydium Miejskiej Rady Narodowej w Augustowie, oraz jej przewodniczący. W grudniu 1952 roku, po wyborach, kiedy nie został ponownie wybrany na stanowisko przewodniczącego, według protokołu odprawy, miał powiedzieć:
W ostatnich latach życia znany był jako rzeźbiarz ludowy, tworzył między innymi rzeźby o tematyce religijnej. Jego dom odwiedzały wycieczki szkolne. Sam rzadko opuszczał dom w obawie przed zemstą swoich ofiar lub ich rodzin. Po jego śmierci w mieście pojawiły się klepsydry o treści „Z radością informujemy, że zmarł największy kat Augustowa”. Jego grób był kilkakrotnie dewastowany.

</doc>
<doc id="1163515" url="https://pl.wikipedia.org/wiki?curid=1163515" title="1765 w literaturze">
1765 w literaturze



</doc>
<doc id="1163516" url="https://pl.wikipedia.org/wiki?curid=1163516" title="1761 w literaturze">
1761 w literaturze



</doc>
<doc id="1163517" url="https://pl.wikipedia.org/wiki?curid=1163517" title="1762 w literaturze">
1762 w literaturze



</doc>
<doc id="1163518" url="https://pl.wikipedia.org/wiki?curid=1163518" title="1763 w literaturze">
1763 w literaturze



</doc>
<doc id="1163519" url="https://pl.wikipedia.org/wiki?curid=1163519" title="1764 w literaturze">
1764 w literaturze



</doc>
<doc id="1163520" url="https://pl.wikipedia.org/wiki?curid=1163520" title="1766 w literaturze">
1766 w literaturze



</doc>
<doc id="1163521" url="https://pl.wikipedia.org/wiki?curid=1163521" title="1767 w literaturze">
1767 w literaturze



</doc>
<doc id="1163522" url="https://pl.wikipedia.org/wiki?curid=1163522" title="1768 w literaturze">
1768 w literaturze



</doc>
<doc id="1163523" url="https://pl.wikipedia.org/wiki?curid=1163523" title="John Brewer Brown">
John Brewer Brown

John Brewer Brown (ur. 13 maja 1836 w Filadelfii, Pensylwania, zm. 10 maja 1894) – amerykański polityk związany z Partią Demokratyczną. W latach 1892–1893 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1163524" url="https://pl.wikipedia.org/wiki?curid=1163524" title="1769 w literaturze">
1769 w literaturze



</doc>
<doc id="1163525" url="https://pl.wikipedia.org/wiki?curid=1163525" title="1770 w literaturze">
1770 w literaturze



</doc>
<doc id="1163526" url="https://pl.wikipedia.org/wiki?curid=1163526" title="1771 w literaturze">
1771 w literaturze



</doc>
<doc id="1163527" url="https://pl.wikipedia.org/wiki?curid=1163527" title="1772 w literaturze">
1772 w literaturze



</doc>
<doc id="1163528" url="https://pl.wikipedia.org/wiki?curid=1163528" title="1773 w literaturze">
1773 w literaturze



</doc>
<doc id="1163529" url="https://pl.wikipedia.org/wiki?curid=1163529" title="Henry Page">
Henry Page

Henry Page (ur. 28 czerwca 1841, zm. 7 stycznia 1913) – amerykański polityk związany z Partią Demokratyczną. W latach 1891–1892 był przedstawicielem pierwszego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1163530" url="https://pl.wikipedia.org/wiki?curid=1163530" title="1774 w literaturze">
1774 w literaturze



</doc>
<doc id="1163531" url="https://pl.wikipedia.org/wiki?curid=1163531" title="1775 w literaturze">
1775 w literaturze



</doc>
<doc id="1163532" url="https://pl.wikipedia.org/wiki?curid=1163532" title="1776 w literaturze">
1776 w literaturze



</doc>
<doc id="1163533" url="https://pl.wikipedia.org/wiki?curid=1163533" title="1777 w literaturze">
1777 w literaturze



</doc>
<doc id="1163534" url="https://pl.wikipedia.org/wiki?curid=1163534" title="1778 w literaturze">
1778 w literaturze



</doc>
<doc id="1163535" url="https://pl.wikipedia.org/wiki?curid=1163535" title="1718 w literaturze">
1718 w literaturze



</doc>
<doc id="1163536" url="https://pl.wikipedia.org/wiki?curid=1163536" title="1720 w literaturze">
1720 w literaturze



</doc>
<doc id="1163537" url="https://pl.wikipedia.org/wiki?curid=1163537" title="1727 w literaturze">
1727 w literaturze



</doc>
<doc id="1163538" url="https://pl.wikipedia.org/wiki?curid=1163538" title="Henry St. John">
Henry St. John



</doc>
<doc id="1163539" url="https://pl.wikipedia.org/wiki?curid=1163539" title="1730 w literaturze">
1730 w literaturze



</doc>
<doc id="1163540" url="https://pl.wikipedia.org/wiki?curid=1163540" title="1733 w literaturze">
1733 w literaturze



</doc>
<doc id="1163541" url="https://pl.wikipedia.org/wiki?curid=1163541" title="1734 w literaturze">
1734 w literaturze



</doc>
<doc id="1163542" url="https://pl.wikipedia.org/wiki?curid=1163542" title="1735 w literaturze">
1735 w literaturze



</doc>
<doc id="1163543" url="https://pl.wikipedia.org/wiki?curid=1163543" title="1736 w literaturze">
1736 w literaturze



</doc>
<doc id="1163544" url="https://pl.wikipedia.org/wiki?curid=1163544" title="1737 w literaturze">
1737 w literaturze



</doc>
<doc id="1163545" url="https://pl.wikipedia.org/wiki?curid=1163545" title="1746 w literaturze">
1746 w literaturze



</doc>
<doc id="1163546" url="https://pl.wikipedia.org/wiki?curid=1163546" title="1756 w literaturze">
1756 w literaturze



</doc>
<doc id="1163547" url="https://pl.wikipedia.org/wiki?curid=1163547" title="1780 w literaturze">
1780 w literaturze



</doc>
<doc id="1163548" url="https://pl.wikipedia.org/wiki?curid=1163548" title="1779 w literaturze">
1779 w literaturze



</doc>
<doc id="1163549" url="https://pl.wikipedia.org/wiki?curid=1163549" title="1781 w literaturze">
1781 w literaturze



</doc>
<doc id="1163550" url="https://pl.wikipedia.org/wiki?curid=1163550" title="1782 w literaturze">
1782 w literaturze



</doc>
<doc id="1163551" url="https://pl.wikipedia.org/wiki?curid=1163551" title="1783 w literaturze">
1783 w literaturze



</doc>
<doc id="1163552" url="https://pl.wikipedia.org/wiki?curid=1163552" title="1784 w literaturze">
1784 w literaturze



</doc>
<doc id="1163553" url="https://pl.wikipedia.org/wiki?curid=1163553" title="1786 w literaturze">
1786 w literaturze



</doc>
<doc id="1163554" url="https://pl.wikipedia.org/wiki?curid=1163554" title="1787 w literaturze">
1787 w literaturze



</doc>
<doc id="1163555" url="https://pl.wikipedia.org/wiki?curid=1163555" title="Park Narodowy Sekwoi">
Park Narodowy Sekwoi

Park Narodowy Sekwoi (ang. "Sequoia National Park") – park narodowy leżący w południowej części pasma gór Sierra Nevada, na wschód od miasta Visalia w Kalifornii w Stanach Zjednoczonych Ameryki. Został ustanowiony w 1890 roku, jako drugi po Parku Narodowym Yellowstone, park narodowy w USA. Park rozciąga się na powierzchni 1635,14 km² (404 051 akrów), różnica wysokości sięga 3962 m (13 000 stóp). Na jego terenie znajduje się Mount Whitney, najwyższy szczyt w kontynentalnej części USA (poza Alaską), wznoszący się na 4421 m. (14 505 stóp) n.p.m. Park od północy sąsiaduje z Parkiem Narodowym Kings Canyon. National Park Service ("Służba Parków Narodowych") administruje oboma parkami jako jedną jednostką pod nazwą Sequoia and Kings Canyon National Parks. Oba parki wchodzą także w skład rezerwatu biosfery.
Park słynie z rosnących w nim mamutowców olbrzymich, w tym największego drzewa na świecie nazwanego General Sherman tree ("Drzewo Generała Shermana"). Rośnie ono w Giant Forest ("Lesie Olbrzymów"), w którym znajduje się pięć z dziesięciu największych drzew na świecie (licząc według objętości). Giant Forest poprzez Generals Highway ("Autostradę Generałów") łączy się z leżącym w Parku Narodowym Kings Canyon Grant Grove ("Zagajnikiem Granta"), w którym rośnie m.in. General Grant tree ("Drzewo Generała Granta") – drugie co do wielkości drzewo na świecie.
Tereny dostępne.
Wielu odwiedzających park wjeżdża południowym wejściem w pobliżu miasta Three Rivers, na wysokości Ash Mountain (518 m). Na terenach wokół Ash Mountain znajduje się jedyny będący pod opieką National Park Service ekosystem California Foothills ("Pogórza Kalifornii"). Znajdują się w nim m.in. lasy dębu błękitnego, pogórza pokryte chaparralem, tereny trawiaste, jukki, doliny rzek. Pogórza są także domem dla rysi rudych, lisów, świstaków, grzechotników. Często widywane są również mulaki, rzadko pojawiają się natomiast pumy. Kalifornijski dąb czarny jest głównym gatunkiem pośrednim między terenami pokrytymi chaparralem a lasami iglastymi.
Na większych wysokościach, pomiędzy 1700 a 2700 m (5500 a 9000 stóp), zaczyna dominować pas lasów iglastych. Można tu znaleźć sosnę żółtą, sosnę Jeffreya, sosnę Lamberta i sosnę wydmową oraz licznie występującą jodłę kalifornijską i jodłę wspaniałą. Rosną tu także potężne sekwoje wieczniezielone. Pomiędzy drzewami, wiosenne i letnie roztopy tworzą bujne łąki. W tym regionie zwiedzający często mają okazję zobaczyć mulaki, wiewiórkę czikari i niedźwiedzie amerykańskie, które są znane z włamywania się do niezabezpieczonych samochodów, by ukraść jedzenie pozostawione przez nieuważnych turystów.
Odludzia.
Zdecydowaną większość parku stanowią bezdrożne odludzia. Żadna droga nie przecina pasma Sierra Nevada w granicach parku. 84% terenu obu parków zostało zachowane jako dzikie tereny, na których nie wolno budować budynków i dróg; są one dostępne tylko pieszo lub konno.
Dzikie obszary Parku Narodowego Sekwoi oferują ogromne przestrzenie wysokogórskich cudów przyrody. Leżąc na najwyżej położonych częściach Sierra Nevada obejmują Mount Whitney na wschodnich rubieżach parku, dostępną z Giant Forest poprzez szlak High Sierra Trail. 56-kilometrowa (35 mil) trasa przebiega przez około 16-kilometrowy (10 mil) odcinek leśny, zanim dotrze do schroniska Bearpaw Meadow, niedaleko Great Western Divide ("Wielki Zachodni Dział Wodny"). Bearpaw Meadow oferuje proste namiotowe domki i smaczne posiłki przyrządzane przez zamieszkującą tylko sezonowo ekipę parku.
Kontynuując szlakiem High Sierra Trail przecinającym Great Western Divide w Kaweah Gap ("Przełęcz Kaweah") dociera się do Kaweah River Drainage ("Dorzecze Rzeki Kaweah") z charakterystycznymi V-kształtnymi dolinami rzecznymi oraz do Kern River drainage ("Dorzecze Rzeki Kern"), gdzie w czasie ostatniej epoce lodowcowej stara linia uskoku pomogła lodowcom wyrzeźbić U-kształtny kanion, biegnący niemal idealnie prosto przez 32 km (20 mil). Na dnie kanionu, w odległości co najmniej dwóch dni wędrówki od najbliższej drogi, znajduje się źródło termalne Kanionu Kern, popularne wśród turystów miejsce wypoczynku. Z dna Kanionu Kern szlak ponownie wznosi się powyżej 2440 metrów (8000 stóp), docierając do szczytu Mount Whitney.
Na Mount Whitney szlak High Sierra Trail spotyka się ze szlakiem John Muir Trail i szlakiem Pacific Crest Trail, który biegnie dalej na północ wzdłuż szczytów Sierra Nevada do Parku Narodowego Kings Canyon.
Historia.
Obszar, na którym obecnie leży Narodowy Park Sekwoi był pierwotnie zamieszkiwany przez plemię rdzennych Amerykanów Monachee (lub Zachodnich Mono), którzy zasiedlali głównie tereny Kaweah River Drainage w rejonie Pogórza, choć dowody wskazują, że okresowo zamieszkiwali nawet na wysoko położonych terenach Giant Forest. Latem rdzenni Amerykanie pokonywali wysokie górskie przełęcze, aby wymieniać towary z plemionami ze wschodu. Do dziś w wielu miejscach na terenie parku zachowały się petroglify, w szczególności w Hospital Rock i Potwisha, jak również skalne moździerze używane do przyrządzania żołędzi, podstawowego produktu żywnościowego ludu Monachee.
Do czasu, kiedy pierwsi osadnicy z Europy dotarli w te tereny, rozprzestrzeniła się już ospa, dziesiątkując populację rdzennych Amerykanów. Pierwszym europejskim osadnikiem, który na stałe osiadł w tych okolicach był Hale Tharp. Zasłynął ze zbudowania domu w wydrążonym pniu przewróconej sekwoi w Giant Forest, obok łąki Log Meadow. Tharp pozwalał swemu bydłu paść się na łące, jednocześnie żywił ogromny szacunek wobec majestatycznego lasu i sprzeciwiał się osadnictwu na tym terenie. Tharpa od czasu do czasu odwiedzał John Muir, który zatrzymywał się jego chacie. Można ją nadal podziwiać w jej oryginalnym położeniu.
Wysiłki Tharpa żeby zachować mamutowce olbrzymie początkowo odnosiły umiarkowany sukces. W latach 80. XIX wieku biali osadnicy chcący stworzyć utopijne społeczeństwo założyli kolonię Kaweah, która wzbogaciła się na handlu drewnem mamutowca. Jednakże dość późno odkryto, że w odróżnieniu od spokrewnionej z nią sekwoi wieczniezielonej, drewno mamutowca łatwo się rozszczepia i z tego powodu nie nadaje się do zrywki drewna, choć niestety tysiące drzew zostało ściętych zanim zrywka się ostatecznie zakończyła.
National Park Service włączyła Giant Forest do Parku Narodowego Sekwoi w 1890 roku, w którym utworzono park, natychmiast wstrzymując w nim wycinkę. Park powiększano kilkukrotnie na przestrzeni lat aż do obecnego kształtu. Jedno z ostatnich powiększeń miało miejsce w roku 1978, kiedy ruch społeczny wspierany przez Sierra Club odparła starania Walt Disney Corporation, która chciała zakupić górski teren byłej kopalni na południe od parku, aby utworzyć w nim kurort narciarski. Został on włączony do parku jako Mineral King, najwyżej położony w jego granicach teren zagospodarowany i popularny wśród turystów cel wędrówek.
Speleologia.
Mało znany wielu turystom jest fakt, że w parku znajduje się ponad 240 jaskiń, a potencjalnie mogą być ich kolejne setki. Wśród nich znajduje się najdłuższa jaskinia Kalifornii, licząca 32 km (20 mil) Lilburn Cave, jak również spektakularne, odkryte niedawno jaskinie, dostępne tylko specjalistom badającym ich geologię i biologię. Jedyną jaskinią udostępnioną zwiedzającym jest Crystal Cave, druga pod względem długości jaskinia parku, licząca 5,5 km (3,4 mile), bardzo dobrze zachowana biorąc pod uwagę dużą liczbę zwiedzających ją każdego roku.
Jaskinie, jak większość w kalifornijskiej części Sierra Nevada, powstały w procesie solwatacji marmuru. Marmur jest wapieniem, który został przeobrażony przez temperaturę i ciśnienie i został wyniesiony w wyniku intruzji batolitowej gór Sierra Nevada, około 50-10 mln lat temu. Nagłe wyniesienie batolitu ponad 10 mln lat temu doprowadziło do błyskawicznej erozji skał metamorficznych na większych wysokościach, odsłaniając granitowe wnętrze. Z tego powodu większość jaskiń Sierra Nevada znajduje się na niskich wysokościach (poniżej 2130 metrów/7000 stóp), choć zdarzają się też jaskinie położone powyżej 3000 metrów (10 000 stóp), jak na przykład jaskinia White Chief w Mineral King. Jaskinie te są wydrążone w skale przez liczne w parku okresowe strumienie. Większość dużych jaskiń w parku ma lub miało w przeszłości przepływające przez nie strumienie.
Jaskinie odkrywane są każdego roku – od 2003 roku odkryto ich 17. Jednym z ostatnich odkryć z września 2006 jest jaskinia nazwana Ursa Minor. Jaskinie należące do parku są cenione zarówno przez naukowców, jak i alpinistów podziemnych za ich nieskazitelne piękno, różnorodność i żyjące w nich endemity.
Atrakcje.
Oprócz pieszych wycieczek, biwakowania, łowienia ryb i wędrówek popularnymi atrakcjami parku są:

</doc>
<doc id="1163556" url="https://pl.wikipedia.org/wiki?curid=1163556" title="1788 w literaturze">
1788 w literaturze



</doc>
<doc id="1163557" url="https://pl.wikipedia.org/wiki?curid=1163557" title="1789 w literaturze">
1789 w literaturze



</doc>
<doc id="1163558" url="https://pl.wikipedia.org/wiki?curid=1163558" title="1790 w literaturze">
1790 w literaturze



</doc>
<doc id="1163559" url="https://pl.wikipedia.org/wiki?curid=1163559" title="1791 w literaturze">
1791 w literaturze



</doc>
<doc id="1163560" url="https://pl.wikipedia.org/wiki?curid=1163560" title="1792 w literaturze">
1792 w literaturze



</doc>
<doc id="1163561" url="https://pl.wikipedia.org/wiki?curid=1163561" title="1793 w literaturze">
1793 w literaturze



</doc>
<doc id="1163562" url="https://pl.wikipedia.org/wiki?curid=1163562" title="1794 w literaturze">
1794 w literaturze



</doc>
<doc id="1163563" url="https://pl.wikipedia.org/wiki?curid=1163563" title="1795 w literaturze">
1795 w literaturze



</doc>
<doc id="1163564" url="https://pl.wikipedia.org/wiki?curid=1163564" title="1796 w literaturze">
1796 w literaturze



</doc>
<doc id="1163565" url="https://pl.wikipedia.org/wiki?curid=1163565" title="1797 w literaturze">
1797 w literaturze



</doc>
<doc id="1163566" url="https://pl.wikipedia.org/wiki?curid=1163566" title="1798 w literaturze">
1798 w literaturze



</doc>
<doc id="1163567" url="https://pl.wikipedia.org/wiki?curid=1163567" title="1799 w literaturze">
1799 w literaturze



</doc>
<doc id="1163568" url="https://pl.wikipedia.org/wiki?curid=1163568" title="1800 w literaturze">
1800 w literaturze



</doc>
<doc id="1163570" url="https://pl.wikipedia.org/wiki?curid=1163570" title="Komaki">
Komaki

 – miasto w Japonii, w prefekturze Aichi, na wyspie Honsiu.
W pobliżu miasta znajduje się lotnisko Nagoya Airfield (nazywane także Komaki Airport). Działała w nim kolejka peachliner.
Położenie.
Miasto leży w północnej części prefektury Aichi graniczy z miastami:
Gospodarka.
W mieście rozwinął się przemysł maszynowy, elektroniczny, elektrotechniczny, włókienniczy, spożywczy, gumowy oraz papierniczy.
Historia.
1 stycznia 1955 roku miasteczko Komaki zostało połączone z wioskami Ajioka i Shinooka (z powiatu Higashikasugai) i zdobyło status miasta.
Populacja.
Zmiany w populacji Komaki w latach 1970–2015:

</doc>
<doc id="1163571" url="https://pl.wikipedia.org/wiki?curid=1163571" title="Park Narodowy Maiko">
Park Narodowy Maiko

Park Narodowy Maiko (fr. "Parc National de la Maiko") – park narodowy we wschodniej części Demokratycznej Republiki Konga o powierzchni 10830 km², założony w 1970 roku. Obejmuje trudno dostępne tereny wilgotnych lasów równikowych. Żyje tu wiele zagrożonych wyginięciem gatunków zwierząt, m.in. goryl wschodni nizinny ("Gorilla beringei graueri"), okapi leśne i paw kongijski.

</doc>
<doc id="1163572" url="https://pl.wikipedia.org/wiki?curid=1163572" title="Wojna domowa w Palestynie">
Wojna domowa w Palestynie

Wojna domowa w Palestynie – konflikt zbrojny, do którego doszło na przełomie 1947 i 1948 roku w Palestynie. Jego stronami były społeczności żydowska i arabska (muzułmańska) żyjące w Palestynie.
Wojna rozpoczęła się 30 listopada 1947 roku, dzień po przyjęciu rezolucji Zgromadzenia Ogólnego ONZ nr 181 w sprawie podziału Palestyny na dwa państwa: żydowskie i arabskie. Jej bezpośrednią kontynuacją była I wojna izraelsko-arabska, która rozpoczęła się po proklamacji niepodległości Izraela dnia 14 maja 1948. Walki toczyły się na terytorium byłego mandatu brytyjskiego w Palestynie. Wojna domowa zakończyła się taktycznym i strategicznym zwycięstwem Żydów, którym udało się przejąć kontrolę nad większością terytorium przyszłego państwa żydowskiego i przygotować się na odparcie interwencji zbrojnej sąsiednich państw arabskich.
Tło konfliktu.
Do czasu I wojny światowej większość Bliskiego Wschodu znajdowała się pod panowaniem Imperium Osmańskiego. W 1917 roku Brytyjczycy pokonali wojska tureckie, zajmując całość terytorium Palestyny, Syrii i Libanu. W konsekwencji do końca wojny obszar ten pozostawał pod brytyjską administracją wojskową. Dalszy los tych ziem i ich mieszkańców wymagał podjęcia różnych trudnych decyzji, przy których alianci nie liczyli się szczególnie ze zdaniem ludności zamieszkującej te tereny. W konsekwencji doprowadziło to do dalszych konfliktów, które ciągną się do czasów współczesnych. Brytyjczycy od samego początku starali się uzyskać międzynarodowy mandat na sprawowanie kontroli nad Palestyną. Osiągnęli to podczas konferencji w San Remo, kiedy to 25 kwietnia 1920 roku formalnie przyznano Wielkiej Brytanii mandat do Palestyny, a Francji do Syrii i Libanu. Odpowiednie zapisy w tej sprawie zostały włączone w sierpniu 1920 roku do treści traktatu pokojowego w Sèvres. W konferencji tej wzięli także udział przedstawiciele ruchu syjonistycznego i społeczności arabskiej w Palestynie. Dyskutowali oni nad zawartą w 1919 roku umową Fajsal-Weizman, przy czym dla strony żydowskiej niezwykle ważnym były brytyjskie obietnice utworzenia w Palestynie „żydowskiej siedziby narodowej” zawarte w deklaracji Balfoura z 1917 roku. Już wtedy pojawiał się początek przyszłego konfliktu izraelsko-arabskiego, przy czym mocarstwa zachodnie wydawały się ignorować cały problem, będąc zaangażowane w realizowanie wyłącznie swoich dalekosiężnych planów.
Brytyjczycy od samego początku usiłowali prowadzić wyważoną politykę wewnętrzną w Palestynie. Było to niezwykle trudne zadanie, gdyż rosnące osadnictwo żydowskie w Palestynie budziło coraz większe niezadowolenie społeczności arabskiej. Z tego powodu, już w 1920 roku doszło do pierwszych wystąpień arabskich – zniszczono osadę Tel Chaj, a następnie wybuchły zamieszki w Nabi Musa. Ich przywódca i inicjator, Al-Hadżdż Muhammad Amin al-Husajni został wówczas zaocznie skazany na dziewięć lat więzienia. Natomiast społeczność żydowska, czując się zagrożona ze strony arabskich sąsiadów, rozpoczęła tworzenie własnej paramilitarnej organizacji samoobrony – Hagany. Brytyjczycy podjęli się wysiłku znalezienia wspólnej płaszczyzny porozumienia arabsko-żydowskiego. W tym celu utworzyli w 1920 roku cywilny zarząd Palestyny mandatowej. Działała przy niej Rada Doradcza, w której skład weszło m.in. czterech Arabów, trzech chrześcijan i trzech Żydów. Nie zadowoliło to jednak żadnej ze stron. Szczególnie niezadowolony był zamożny arabski klan al-Husajni, który posiadał liczne ziemie położone wokół Jerozolimy i prowadził własną politykę, nie godząc się na kompromis względem Żydów. Wobec braku możliwości osiągnięcia porozumienia, Brytyjczycy zgodzili się na utworzenie dwóch oddzielnych przedstawicielstw obu społeczności Palestyny. Powstało żydowskie Zgromadzenie Reprezentantów oraz arabska Najwyższa Rada Muzułmańska. Nie rozwiązało to konfliktów, gdyż już w maju 1921 roku wybuchły kolejne krwawe arabskie wystąpienia – zamieszki w Jafie. Przez pierwsze trzy dni brytyjskie siły mandatowe zachowywały całkowitą bierność, pozwalając na rozszerzenie się zamieszek z Jafy na okoliczne wioski. W ich rezultacie zginęło 47 Żydów i 48 Arabów, a rannych było 163 Żydów i 73 Arabów. Aby uspokoić nastroje społeczności arabskiej, władze mandatowe wyraziły w 1922 roku zgodę na powrót Mohammada Amin al-Husajni do Palestyny. Został on wielkim muftim Jerozolimy. Ten arabski nacjonalista postanowił wykorzystać Wzgórze Świątynne w Jerozolimie dla własnych politycznych celów. Szczególne miejsce w jego planach zajmowały meczet Al-Aksa i Kopuła na Skale. Amin był zdecydowany przekształcić meczet w symbol panarabskiego nacjonalizmu w walce z napływem żydowskich imigrantów do Palestyny. Prowadząc swoją kampanię oskarżał Żydów o usiłowanie przejęcia kontroli nad Murem Zachodnim, który według niego był niezbywalną własnością Arabów i częścią terenu należącego do meczetu Al-Aksa. Brytyjczycy pragnąc nie dopuścić do kolejnych arabskich zamieszek, zgodzili się pójść na kolejne ustępstwa względem Arabów. W czerwcu 1922 roku ogłosili białą księgę Churchilla, która w znacznym stopniu ograniczała liczebność nowych żydowskich imigrantów napływających do Palestyny. Równocześnie, aby uspokoić społeczność żydowską, władze mandatowe zezwoliły w kwietniu 1925 roku na formalne otwarcie Uniwersytetu Hebrajskiego w Jerozolimie.
Gdy w 1925 roku doszło do kolejnych arabskich wystąpień, Brytyjczycy natychmiast je stanowczo stłumili, nie pozwalając na eskalację starć. Jednak w 1929 roku sytuacja wymknęła się im spod kontroli, i starcia spod Wzgórza Świątynnego w Jerozolimie rozlały się po całym kraju – zamieszki w Palestynie 1929 roku kosztowały życie 133 Żydów i 116 Arabów. Przeprowadzono wówczas dochodzenie, a końcowy raport przedstawił sekretarz stanu do spraw kolonii – sir John Hope Simpson. Raport mówił, że arabska społeczność Palestyny jest zbyt biedna i zbyt słaba ekonomicznie, aby móc stworzyć własne samodzielne państwo. Jako jedyną możliwość dalszego rozwoju Palestyny wskazano napływ średniej klasy żydowskiej, która poprzez tworzenie nowych osad rolniczych pobudziłaby rozwój gospodarczy. Wiązało się to jednak z rosnącym zagrożeniem ze strony Arabów. Arabscy nacjonaliści zdawali sobie dobrze sprawę z faktu, iż wrogość do nowych imigrantów może stać się podstawowym czynnikiem budującym rodzącą się tożsamość narodową palestyńskich Arabów. Mogło to stać się zarzewiem kolejnych rozruchów. W podsumowaniu, raport zalecał, aby ograniczyć żydowską imigrację. W konsekwencji raportu, w październiku 1930 roku brytyjski rząd opublikował białą księgę Passfielda. Zmniejszała ona liczbę żydowskich imigrantów i ograniczała prawa nabywania przez nich ziemi w Palestynie. Zapoczątkowało to organizowanie nielegalnej alii żydowskiej. Wraz z dojściem w 1933 roku narodowych socjalistów do władzy w Niemczech, wielkość jej się nasiliła. Brytyjczycy usiłowali ją powstrzymywać i w tym celu stosowali różnorodne środki represyjne wobec społeczności żydowskiej w Palestynie. Były one jednak nieskuteczne i żydowska Hagana wciąż znajdowała nowe kanały przerzutowe dla imigrantów. W 1935 roku zniecierpliwieni Arabowie zażądali od Brytyjczyków zezwolenia na utworzenie arabskiego rządu Palestyny i całkowitego zakazania żydowskiego osadnictwa. Wobec odmowy ogłoszono, w 1936 roku, strajk powszechny, który przerodził się w arabskie powstanie w Palestynie. Jego konsekwencje były tragiczne – zginęło 400 Żydów, 200 brytyjskich żołnierzy i ponad 5 tys. Arabów, natomiast około 15 tys. Arabów zostało rannych. Jednak najpoważniejszą konsekwencją powstania było pozbawienie arabskiej społeczności przywództwa politycznego, rozbicie spójności narodowej i zniszczenie ich zdolności wojskowych. Tysiące arabskich domów zostało zniszczonych, pola uprawne i sady zostały zdewastowane. Dodatkowo strajk generalny i bojkot ekonomiczny osłabiły delikatną gospodarkę palestyńskich Arabów. Arabscy kupcy i rzemieślnicy utracili rynki zbytu dla swoich towarów, a w rezultacie wzrosło bezrobocie. Wielki mufti Jerozolimy musiał uciec z Palestyny i w bardzo ograniczonym stopniu kontynuował swoją politykę na emigracji. Miało to daleko idące konsekwencje, ponieważ kilka lat później, "gdy Palestyńczycy stanęli w obliczu najbardziej brzemiennych w skutkach wydarzeń lat 1947-1949, nadal cierpieli oni skutki brytyjskich represji 1936-39, i w istocie nie posiadali jednolitego przywództwa. W rzeczywistości można argumentować, że praktycznie w ogóle nie mieli przywództwa".
W 1937 roku Królewska Komisja Palestyny przedstawiła raport o przyczynach wybuchu rozruchów i sposobach rozwiązania sytuacji. Lord William Peel jako jedyne rozwiązanie konfliktu wskazał odseparowanie obu zwaśnionych ze sobą społeczności w dwóch państwach: mniejszym żydowskim i większym arabskim. Strona żydowska wykazała zainteresowanie tym planem i wyraziła gotowość współpracy, jednak Arabowie zdecydowanie odrzucili propozycję, zapowiadając kontynuację walki, aż do uzyskania pełnej arabskiej samodzielności. Poszukując rozwiązania konfliktu, Brytyjczycy wysłali w 1938 roku Komisję Podziału Palestyny (na jej czele stanął sir John Woodhead). Raport końcowy tej komisji zawierał trzy propozycje przebiegu granic: plan A był powtórzeniem raportu Komisji Peela, natomiast plan B i plan C różniły się od siebie wielkością terytorium pozostawionego pod kontrolą brytyjską. Żaden z tych planów nie zadowolił obu stron konfliktu, i w rezultacie, rząd brytyjski ogłosił białą księgę z 1939 roku, która praktycznie zamknęła Żydom dostęp do Palestyny. Okazało się to niezwykle tragiczne w skutkach dla wielu Żydów, którzy zginęli podczas II wojny światowej w Europie – nie mieli możliwości ucieczki przed Holocaustem.
Podczas wojny, Wielka Brytania bezskutecznie usiłowała nakłonić państwa arabskie do utworzenia wspólnego sojuszu, chcąc pozyskać w ten sposób Arabów jako sprzymierzeńców w wojnie z Niemcami. Wykorzystywano przy tym ideę polityczną panarabizmu, która przyczyniła się do pobudzenia narodów arabskich do walki z pozostałościami kolonializmu. 22 marca 1945 roku przedstawiciele Królestwa Egiptu, Królestwa Arabii Saudyjskiej, Królestwa Iraku, Republiki Libanu, Republiki Syrii (Mandat Syrii), Emiratu Transjordanii oraz Jemenu spotkali się w celu utworzenia Ligi Państw Arabskich, której celem miało być koordynowanie wspólnej polityki arabskiej. W następnych latach Bliski Wschód przechodził bardzo poważne przemiany geopolityczne. Emirat Transjordanii uzyskał w 1946 roku niepodległość jako Królestwo Transjordanii. Było ono rządzone przez haszymickiego króla Abd Allaha I, jednak w rzeczywistości pozostawało pod silnymi wpływami brytyjskimi. Od 1945 roku Królestwo Egiptu usiłowało renegocjować z Brytyjczykami umowę w sprawie użytkowania Kanału Sueskiego. Pomimo niepodległości, w Egipcie nadal stacjonowały wojska brytyjskie, co było spostrzegane przez Egipcjan jako upokarzająca pozostałość kolonializmu. Liban istniał od 1943 roku jako niezależne państwo, jednak francuskie wojska stacjonowały w nim do 1946 roku. Gdy w 1946 roku Syria uzyskała niepodległość, wojska francuskie wycofały się z jej terytorium, oraz z sąsiedniego Libanu. Nowo powstałym państwom nie udawało się jednak koordynować wspólnej polityki. Każde z nich miało rozbieżne interesy i inną wizję rozwoju regionu. Haszymicki król Abd Allah I marzył o zjednoczeniu Transjordanii, Palestyny, Syrii, Libanu i Iraku jako Wielkiej Syrii. Usiłował on bezskutecznie przekonać do tego planu Brytyjczyków. Do Abd Allaha I z dużą nieufnością podchodziło także wielu arabskich przywódców, którzy poparli ideę unii państw arabskich w ramach istniejącej Ligi Arabskiej.
Tymczasem doświadczenie Holocaustu w Europie całkowicie odmieniło świadomość społeczności żydowskiej żyjącej w Palestynie. Ich przywódcy zrozumieli, że tylko własna siła militarna może uchronić w przyszłości Żydów przed powtórzeniem się podobnej tragedii na Bliskim Wschodzie. Szoa stało się więc punktem zwrotnym, determinującym Żydów do walki o własne bezpieczeństwo, niezależność i niepodległy byt państwowy. Ocaleni z zagłady europejscy Żydzi znajdowali się w specjalnych obozach dla przesiedleńców rozproszonych po całej Europie. Liczbę żydowskich uchodźców ocenia się na około 250 tys. Usiłowali oni różnymi drogami przedostać się do Palestyny, napotykali jednak na poważne utrudnienia ze strony brytyjskich władz mandatowych. Anglo-Amerykańska Komisja Śledcza przedstawiła w 1946 roku raport zalecający natychmiastowe zezwolenie 100 tys. żydowskim uchodźcom wjazd do Palestyny. Pomimo to Brytyjczycy utrzymali swoje ograniczenia. Jako pierwsza walkę z Brytyjczykami ogłosiła w lutym 1944 roku organizacja Irgun. Przez cały ten czas, największa żydowska organizacja paramilitarna Hagana utrzymywała współpracę z administracją brytyjską. Sytuacja zmieniła się, gdy nowy brytyjski premier Clement Richard Attlee zapowiedział w lipcu 1945 roku zmianę polityki odnośnie do żydowskiej imigracji do Palestyny. Przywódcy żydowscy podjęli wówczas decyzję o uznaniu Brytyjczyków za głównych wrogów w Palestynie. Wszystkie trzy główne żydowskie organizacje (Hagana, Irgun i Lechi) rozpoczęły atakowanie obiektów brytyjskiej administracji. Do najgłośniejszego zamachu doszło 22 lipca 1946 roku, kiedy to Irgun wysadził Hotel King David w Jerozolimie, który był siedzibą brytyjskiego sztabu wojskowego. W zamachu zginęło 91 osób, a 45 zostało rannych. Po zamachu brytyjskie władze zaostrzyły represje wobec żydowskiej społeczności w Palestynie, oraz utworzyły na Cyprze obozy dla internowanych, nielegalnych żydowskich imigrantów. Sytuacja wymagała, aby British Army utrzymywała ponad 100 tys. żołnierzy w Palestynie. Równocześnie brytyjski rząd, za pośrednictwem ministra spraw zagranicznych Ernesta Bevina zrzekł się 14 lutego 1947 roku roli mediatora w narastającym konflikcie żydowsko-arabskim.
Sprawa Palestyny w ONZ.
2 kwietnia 1947 roku sprawa Palestyny została poddana pod obrady Zgromadzenia Ogólnego Organizacji Narodów Zjednoczonych. Od 28 kwietnia do 15 maja 1948 roku trwała I Sesja Specjalna Zgromadzenia Ogólnego NZ w sprawie Palestyny, która powołała Specjalny Komitet do Spraw Palestyny (ang. "United Nations Special Committee on Palestine" – UNSCOP). Wysoki Komitet Arabski zajął przy tym stanowisko, że Specjalny Komitet nie ma prawa podejmować żadnych decyzji w sprawie Palestyny, i odmówił współpracy. W międzyczasie następowała stopniowa eskalacja przemocy. 4 maja 1947 roku członkowie Irgunu zaatakowali brytyjskie więzienie w Akce, uwalniając 28 żydowskich więźniów. Równocześnie mnożyły się akty wzajemnej agresji pomiędzy żydowską i arabską społecznością. 15 sierpnia 1947 roku wysadzono dom rodziny Labana Abu, zamożnego arabskiego plantatora pomarańczy w pobliżu Petach Tikwa. W zamachu zginęło 12 mieszkańców, w tym 6 dzieci.
31 sierpnia 1947 roku Specjalny Komitet do spraw Palestyny zakończył prace nad raportem. Liczbę ludności Palestyny mandatowej oszacowano na ponad 1,6 mln, z czego około 1,1 mln Arabów i ponad 500 tys. Żydów. Przy czym ludność arabska była równomiernie rozmieszczona na całej powierzchni kraju, a ludność żydowska skupiała się w kilku większych miastach oraz skupiskach osad wiejskich. Społeczność żydowska była jednak lepiej przygotowana do stworzenia własnego samodzielnego państwa. Żydzi swoją organizację narodową opierali na wzorcach zachodnich. Na czele społeczności stały instytucje wybierane w powszechnych wyborach. Przywódcy cieszyli się dużym autorytetem i szacunkiem. Poprzez organizacje syjonistyczne posiadali oni sprawnie działające przedstawicielstwo polityczne i dyplomatyczne. Natomiast społeczność arabska opierała się na więzach klanowych, a nie rodzinnych. Największe wpływy posiadał Muhammad Amin al-Husajni, był on jednak zmuszony za swoją działalność antybrytyjską do przebywania na emigracji. Gospodarka obu społeczności opierała się na rolnictwie, jednak Żydzi sprzedawali 75% produkcji, a Arabowie zaledwie 25%. Wynikało to przede wszystkim z faktu, że żydowskie gospodarstwa były nastawione na intensywną produkcję rolniczą z wykorzystaniem najnowszych rozwiązań agrotechnicznych. Arabskie gospodarstwa były niewielkimi rodzinnymi firmami, opierającymi się na przestarzałych metodach upraw bez wykorzystania techniki. Żydowska średnia klasa była dobrze wykształcona i przyjechała do Palestyny z wysoko rozwiniętej technologicznie Europy. Miało to decydujący wpływ na rozwój żydowskich przedsiębiorstw i rozbudowę rodzimego przemysłu. Pod względem militarnym pozorną przewagę posiadali Arabowie, którzy zdobywali swoje doświadczenie bojowe podczas walk partyzanckich w latach 1936–1939 oraz służąc w armiach sąsiednich państw arabskich. Nie istniało jednak żadne dowództwo sił arabskich. Natomiast siły żydowskie, chociaż nieliczne i słabo wyszkolone, dysponowało centralnym dowództwem i co okazało się ważniejsze, silnym zapleczem polityczno-ekonomicznym. Raport w swoich wnioskach końcowych nie był jednoznaczny. Część członków komisji zaproponowała utworzenie oddzielnych państw żydowskiego i arabskiego, połączonych unią gospodarczą. Jerozolima wraz z przyległym obszarem miała pozostać pod nadzorem międzynarodowym. Druga część członków komisji zaproponowała utworzenie federacji żydowsko-arabskiej ze stolicą w Jerozolimie. W wyniku rozbieżności zdań Zgromadzenie Ogólne powołało 23 września "Komitet Ad Hoc" do Spraw Problemu Palestyńskiego, w skład którego weszli przedstawiciele wszystkich krajów członkowskich Organizacji Narodów Zjednoczonych. Utworzono dwie podkomisje, które zajęły się analizą obu propozycji Specjalnego Komitetu do spraw Palestyny. Przy czym przedstawiciele większości państw muzułmańskich skoncentrowali się nad drugim projektem, który ostatecznie odrzucili. 29 września wiceprezes Najwyższej Rady Muzułmańskiej Dżamal al-Husajni sprzeciwił się pomysłowi podziału Palestyny na dwa państwa, kwestionując przy tym prawo ONZ do podejmowania decyzji w tej sprawie. W argumentacji podał, że ONZ nie jest spadkobierczynią Ligi Narodów, która utworzyła mandat w Palestynie, wobec tego nie ma prawo decydować w tej sprawie. Stanowisko to poparli prawie wszyscy przedstawiciele państw muzułmańskich. Druga podkomisja pracowała nad propozycją podziału Palestyny na dwa odrębne państwa. 2 października prezes amerykańskiej sekcji Agencji Żydowskiej Abba Hillel Silver zaapelował do podkomisji, aby przyjęto plan utworzenia odrębnego państwa żydowskiego. Plan ten został bez większych zmian zalecony do realizacji. 25 listopada 1947 roku "Komitet Ad Hoc" oficjalnie zaakceptował projekt podziału Palestyny. Za głosowało dwadzieścia pięć państw, przeciw trzynaście, a wstrzymało się od głosu siedemnaście.
Zgromadzenie Ogólne zaakceptowało raport "Komitetu Ad Hoc" i przyjęło 29 listopada 1947 roku rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Oba państwa miały składać się z trzech głównych części, które miały być połączone eksterytorialnymi skrzyżowaniami.
Zadanie wprowadzenia w życie planu podziału otrzymała Komisja Narodów Zjednoczonych do Spraw Palestyny (ang. "United Nations Palestine Commission" – UNPC).
Cele polityczne.
Strona arabska.
Najwyższa Rada Muzułmańska od razu odrzuciła rezolucję nr 181, twierdząc, że narusza ona prawa większości mieszkańców Palestyny. Arabowie postrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. Arabscy przywódcy zaczęli wzywać do „zwrócenia Palestyny jej prawowitym mieszkańcom”, „zepchnięcia Żydów do morza” i oczyszczenia Palestyny z „syjonistycznej plagi”.
Warto zauważyć, że cieszący się największym poparciem Al-Hadżdż Muhammad Amin al-Husajni zdecydowanie opowiedział się za utworzeniem jednego państwa arabskiego na terytorium całej Palestyny, jednak wzywał palestyńskich Arabów do zachowania spokoju i nie popierał rozwiązania siłowego konfliktu. Jak twierdzi historyk Michał Jadwiszczok, można przypuszczać, że jego postawa wynikała z pragmatyzmu. Otóż zdawał sobie po prostu sprawę, że społeczność palestyńska nie jest gotowa do walki z dobrze zorganizowanym przeciwnikiem, jakim byli niewątpliwie Żydzi. Klan al-Husajni nie był wystarczająco silny, aby narzucić swoją wolę całej arabskiej społeczności w Palestynie. Dyskusje prowadziły do wewnętrznych sporów, w wyniku których nie mogło powstać jednolite polityczne przedstawicielstwo palestyńskich Arabów. Niektóre niewielkie społeczności zaczęły zawierać lokalne sojusze z sąsiednimi osadami żydowskimi, zdarzały się nawet przypadki proszenia Żydów o pomoc. Inne społeczności zwracały się o pomoc do jordańskiego króla Abdullaha I, widząc w nim przywódcę mogącego przejąć kontrolę nad całą Palestyną. Był on wówczas najsilniejszym arabskim przywódcą na Bliskim Wschodzie. W latach 1946-1947 Abdullah I mówił, że nie zamierza „poprzeć ani utrudniać podziału Palestyny oraz utworzenia państwa żydowskiego”. Oficjalnie popierał on ideę utworzenia państwa arabskiego, jednak podczas wojny domowej w Brytyjskim Mandacie Palestyny stał się zwolennikiem przyłączenia zachodnich terenów Palestyny do Królestwa Transjordanii. W lutym 1948 roku jego premier uzyskał poparcie brytyjskiego rządu dla planu przyłączenia arabskiej części Palestyny do Transjordanii. Wielka Brytania nie chciała arabskiej inwazji na państwo żydowskie i utworzenia państwa palestyńskiego z wielkim muftim Jerozolimy na czele.
Strona żydowska.
Agencja Żydowska niemal natychmiast po przyjęciu rezolucji nr 181, ogłosiła uznanie jej decyzji jako obowiązujące społeczność żydowską w Palestynie. W ten sposób plan podziału Palestyny został zaakceptowany przez Żydów, chociaż wyrażali oni swoje niezadowolenie z umieszczenia Jerozolimy i Betlejem w międzynarodowej strefie pozostającej pod administracją ONZ. Jednak zaproponowany obszar państwa żydowskiego został przyjęty jako „niezbędne minimum” i bez zgłaszania zastrzeżeń rozpoczęto przygotowania do utworzenia własnego państwa.
Należy zwrócić uwagę, że w czasie trwania wojny, cele społeczności żydowskiej ewoluowały. Początkowo jedynym celem było przetrwanie ataków palestyńskich Arabów. Historyk Benny Morris stwierdza, że: "„Syjoniści głęboko i prawdziwie obawiali się powtórzenia Holocaustu na Bliskim Wschodzie. Publiczna retoryka arabska tylko wzmagała te obawy.”"
W trakcie wojny pojawił się nowy cel, którym było przejęcie kontroli nad strategicznymi liniami komunikacyjnymi i opanowanie jak największej części terytoriów przyznanych państwu żydowskiemu. Po kolejnych miesiącach wśród dowódców wojskowych pojawił się trzeci cel: "„zmniejszenie liczebności wrogiej arabskiej mniejszości w państwie Izrael. Była ona uważana jako potężna piąta kolumna, której należało się pozbyć”"
Rezolucja nr 181 nie została zaakceptowana przez paramilitarną, podziemną organizację Irgun, która wówczas była pod dowództwem Menachema Begina. Organizacja od 1944 roku prowadziła tzw. "Rewoltę" przeciw władzom brytyjskim. Jej celem było wyparcie Brytyjczyków z Palestyny i natychmiastowe utworzenie, zgodnie z postulatami syjonizmu rewizjonistycznego, państwa żydowskiego po obu brzegach rzeki Jordan. Irgun uważał, że jedynie w takich granicach Żydzi mogą utworzyć niepodległe państwo, będąc w nim jednocześnie większością.
Układ sił.
Siły brytyjskie.
W Palestynie w 1947 roku rozmieszczonych zostało około 100 tys. brytyjskich żołnierzy zorganizowanych w dwóch dywizjach piechoty, dwóch niezależnych brygadach piechoty, dwóch regimentach zmechanizowanych, kilku jednostkach artylerii i kilku eskadrach lotnictwa. Siły te były jednak systematycznie wycofywane z Palestyny. W lipcu 1947 roku stacjonowało tutaj 70,2 tys. żołnierzy wspieranych przez 1277 cywilnych kierowców i 28 155 pracowników cywilnych. Dowódcą sił brytyjskich w Palestynie był generał Gordon Holmes MacMillan. 14 maja 1948 roku kraj opuścił brytyjski wysoki komisarz Palestyny Alan Cunningham.
Siły arabskie.
Społeczność arabska w Palestynie nie posiadała własnej narodowej organizacji wojskowej, istniały jednak dwie młodzieżowe organizacje paramilitarne: popierająca al-Husajniego "Futuwwa" (arab. فتوة) i sprzeciwiająca się Husajniemu "Najjada" (arab. حزب النجادة). Początkowo liczyły one około 11-12 tys. członków. Po długich sporach udało się w końcu przezwyciężyć tradycyjne animozje i podziały, doprowadzając do połączenia "Futuwwy" z "Najjadą". Na czele w ten sposób powstałej młodzieżowej arabskiej organizacji paramilitarnej stanął Egipcjanin Mahmoud Labi, któremu udało się przekształcić ją w formację militarną. Dodatkowo, w momencie wybuchu wojny, w arabskich miejscowościach masowo powstawały lokalne milicje związane z lokalnymi Arabskimi Komitetami Narodowymi. Ich uzbrojenie było bardzo słabe i w większości pochodziło z magazynów brytyjskiej armii. Hagana oceniała uzbrojenie palestyńskich Arabów na około 5 tys. sztuk broni palnej. Ponadto na północy kraju Druzowie zorganizowali własny oddział liczący 600 ludzi, który bronił druzyjskie wsie w rejonie góry Karmel[37].
W październiku 1947 roku na szczycie Ligi Arabskiej w Alajh, iracki generał Ismail Sawfat przedstawił rzeczywisty obraz sytuacji w Palestynie. Podkreślił, że siły żydowskie są lepiej zorganizowane i posiadają duże wsparcie finansowe ze strony narodu żydowskiego żyjącego w krajach na całym świecie. Zaproponował on natychmiastowe rozmieszczenie arabskich armii w granicach Palestyny i udzielenie pomocy finansowej w wysokości 1 mln funtów szterlingów na zakup uzbrojenia i amunicji. Jego propozycje zostały odrzucone, utworzono jednak w Kairze specjalny Komitet Wojskowy, który miał koordynować pomoc techniczno-wojskową dla palestyńskich Arabów. Na czele tego Komitetu stanął Ismail Sawfat, a jego doradcami byli libańscy i syryjscy oficerowie oraz przedstawiciel Wysokiego Komitetu Arabskiego. Generał Sawfat był nieprzychylny Amin al-Husajniemu, i z tego powodu siły toczące najcięższe walki otrzymały najmniejszą pomoc wojskową. Amin al-Husajni doprowadził jednak do utworzenia pod koniec 1947 roku na terytorium Egiptu Armii Świętej Wojny (arab. جيش الجهاد المقدس, "Jaysh al-Jihad al-Muqaddas"), która liczyła około 1 tys. arabskich ochotników dowodzonych przez Abd al-Kadir al-Husajniego. 10 grudnia 1947 roku pierwsze siły tej formacji włączyły się w walki w Palestynie.
Na szczycie Ligi Arabskiej w Kairze w dniu 1 grudnia 1947 roku, premierzy i ministrowie spraw zagranicznych siedmiu państw arabskich podjęli decyzję, aby przygotować strategię działań przeciwko podziałowi Palestyny. Pod naciskiem opinii publicznej zgodzono się na utworzenie jednego dowództwa wojskowego, w skład którego mieli wejść szefowie sztabów wszystkich głównych państw arabskich w regionie. Na czele dowództwa stanął generał Ismail Sawfat. Następnie 5 stycznia 1948 roku powołano do istnienia Arabską Armię Wyzwoleńczą (arab. جيش الإنقاذ العربي, "Jaysh al-Inqadh al-Arabi"). W jej skład weszło około 6 tys. ochotników pod dowództwem zawodowych oficerów syryjskich i irackich. Ich naczelnym dowódcą został weteran arabskich walk niepodległościowych, Fauzi al-Kawukdżi. Oddziały te były dobrze uzbrojone i zaopatrzone w dużą ilość amunicji. Od 20 stycznia 1948 roku za milczącym przyzwoleniem Brytyjczyków przekraczały one granice Palestyny i przyłączały się do walk. W lutym generał Sawfat ponowił swoje wezwanie do rozlokowania arabskich armii w Palestynie, jednak arabskie rządy uznały, że palestyńscy Arabowie wspierani przez Arabską Armię Wyzwoleńczą poradzą sobie z rozwiązaniem problemu i zmuszą wspólnotę międzynarodową do rezygnacji z planu utworzenia państwa żydowskiego.
Dodatkową siłę stanowiło Bractwo Muzułmańskie, które bez zgody egipskiego rządu już w kwietniu 1948 roku skierowało swoje siły do Palestyny. Początkowo liczyły one około 350 ludzi. Gdy władze egipskie wyraziły zgodę na udział w wojnie arabskich ochotników, Bractwo Muzułmańskie sformowało dodatkową kompanię piechoty (124 ludzi), do których dołączyli ochotnicy z Egiptu (220 osób), Libii (297 osób) i Tunezji (45 osób). Na ich uzbrojeniu, poza bronią maszynową, znajdowały się cztery działa polowe. Łączną liczbę ochotników, którzy między grudniem 1947 a kwietniem 1948 roku napłynęli do Palestyny, ocenia się na około 5 tys. osób (poza siłami Arabskiej Armii Wyzwoleńczej). Wśród nich znalazło się między innymi 100 Jugosłowian oraz 500 muzułmanów z Bośni.
Siły żydowskie.
W 1947 roku największą siłę militarną społeczności żydowskiej w Palestynie stanowiła podziemna organizacja paramilitarna Hagana. W wyniku kolejnych arabskich rozruchów z lat 1920-1921, 1929 i 1936-39 Hagana przechodziła stopniową ewolucję, stając się profesjonalną i dobrze zorganizowaną organizacją militarną. Posiadała ona swój sztab generalny z pionami: operacyjnym, wywiadowczym i administracyjnym. Pod względem militarnym stanowiła zalążek żydowskiej armii. Systematycznie tworzono jednostki bojowe, w skład których wchodzili żydowscy żołnierze zdemobilizowani z brytyjskiej armii. Dużym wzmocnieniem okazali się także żydowscy dezerterzy z Armii Polskiej na Wschodzie (2,5 tys. dezerterów z bronią w ręku). Siły wojskowe dzieliły się na dwie główne części:
Dodatkową militarną siłę stanowiły podziemne organizacje paramilitarne Irgun (2-4 tys. członków) i Lechi (500-800 członków). Obie te grupy były silnie monitorowane przez brytyjski wywiad MI5, który uważał je za organizacje terrorystyczne.
Żydowskie przywództwo miało przygotowany jeszcze w 1946 roku plan działań nazwany „Plan Maj”. Był on przygotowany na wypadek powtórzenia się arabskiego powstania z lat 1936–1939. W ramach realizacji jego wytycznych wybudowano umocnienia wokół wielu żydowskich osad. Zdawano sobie sprawę, że dysponując nielicznymi siłami niemożliwe było prowadzenie działań obronnych w wielu miejscach jednocześnie. Dlatego obronę swoich osad pozostawiono ich mieszkańcom, budując wcześniej fortyfikacje, organizując szkolenia wojskowe oraz wzmacniając obronę najważniejszych osiedli dodatkowymi żołnierzami. Dowództwo Hagany zamierzało przekształcić swoją organizację w regularną armię. Zamierzano to uczynić poprzez przekształcenie "Korpusu Polowego" w regularne jednostki bojowe, pozostawiając siły "Straży" do obrony lokalnych społeczności. Jednostki polowe miały przyjąć kształt mobilnych brygad, działających na terytorium całego kraju. Miała to być rewolucyjna zmiana dla Hagany, która do tej pory posiadała jedynie kompanie. Wiązał się z tym problem braku dowódców, posiadających zdolności i umiejętności dowodzenia tak dużymi związkami taktycznymi. Prawdziwą wartość bojową przedstawiały jedynie kampanie uderzeniowe Palmach. W kwietniu 1948 roku sformowano je w sześciu batalionach, które następnie zgrupowano w trzech brygadach. Uzbrojenie Hagany we wrześniu 1947 roku stanowiło: 10489 karabinów, 702 lekkich karabinów maszynowych, 2666 pistoletów maszynowych, 186 ciężkich karabinów maszynowych oraz 673 dwucalowych i 92 trzycalowych moździerzy. W osiedlach żydowskich znajdowały się także liczne tajne warsztaty produkujące uzbrojenie i amunicję; do lipca 1948 roku wyprodukowały one m.in. 16 tys. pistoletów maszynowych i 210 moździerzy. Hagana nie dysponowała żadnymi ciężkimi karabinami maszynowymi, artylerią, pojazdami opancerzonymi, czołgami, samolotami ani bronią przeciwlotniczą.
5 grudnia 1947 roku ogłoszono obowiązkowy pobór do wojska wszystkich mężczyzn i kobiet w wieku od 15 do 25 roku życia. W ten sposób siły Hagany do marca 1948 roku uzyskały dodatkowych 21 tys. rekrutów. Następnie 30 marca rozszerzono grupę wiekową osób powołanych do wojska na mężczyzn i kobiety w wieku od 26 do 35 roku życia. Pięć dni później ogłoszono powszechną mobilizację wszystkich ludzi w wieku od 15 do 40 lat życia.
Wybuch wojny.
Pierwszymi ofiarami wojny byli pasażerowie żydowskiego autobusu, który został zatrzymany przez grupę ośmiu Arabów dowodzonych przez Seif al-Din Abu Kiszke z Jafy. Przygotowali oni zasadzkę na autobusy na płaskiej równinie w pobliżu moszawu Kefar Sirkin. 30 listopada 1947 roku, o godzinie 8.20 w zasadzkę wpadł pierwszy autobus. Napastnicy zabili pięciu Żydów, a dwóch kolejnych zranili. Pół godziny później w zasadzkę wpadł drugi autobus jadący w kierunku Hadery. Napastnicy zabili kolejne dwie osoby. Tego samego ranka arabscy snajperzy zaczęli ostrzał z Jafy położonych bardziej na północ osiedli Tel Awiwu. W osiedlu Menaszijja zginęła w ten sposób jedna osoba. Ostrzelano także żydowskie autobusy w Jerozolimie i Hajfie. Tak rozpoczęła się wojna domowa w Palestynie.
Pierwsza faza wojny (30 listopada 1947 – 1 kwietnia 1948).
30 listopada 1947 roku Wysoki Komitet Arabski ogłosił trzydniowy strajk generalny w całym Mandacie Palestyny. Strajk miał być wyrazem niezadowolenia społeczności arabskiej, która sprzeciwiała się planowi utworzenia państwa żydowskiego w Palestynie. Zażądano, by brytyjskie władze mandatowe przekazały całą władzę polityczną w ręce Wysokiego Komitetu Arabskiego, celem utworzenia jednego państwa arabskiego w całej Palestynie. Równocześnie burmistrz Nablusu proklamował świętą wojnę Dżihad. W odpowiedzi, 1 grudnia 1947 roku Wysoki Komisarz Palestyny sir Alan Cunningham ostrzegł Wysoki Komitet Arabski, że Wielka Brytania jest zobowiązana do zachowania porządku w Palestynie tak długo, jak sprawuje swój mandat. Z tego powodu policja mandatowa miała zatrzymać arabskich agitatorów, gdyby zaczęli w Jerozolimie podburzać tłum. Pomimo tych ostrzeżeń, 2 grudnia rozpoczął się strajk generalny. Objął on swoim zasięgiem cały kraj, a w rejonach gdzie obie skłócone z sobą społeczności żyły blisko siebie, doszło do starć – na styku żydowskiego Tel Awiwu i arabskiej Jafy zginęło 7 Żydów. Jednak do najcięższych starć doszło podczas zamieszek w Jerozolimie, gdzie zorganizowana demonstracja przekształciła się w rozruchy, podczas których plądrowano i podpalano żydowskie sklepy oraz domy. Przy braku interwencji ze strony brytyjskich władz mandatowych, żydowska Hagana po raz pierwszy od ośmiu lat zaangażowała się w starcia, aby strzec Dzielnicy Żydowskiej w Jerozolimie. Do pierwszej otwartej wymiany ognia doszło podczas plądrowania przez Arabów centrum handlowego „Manila”. Brytyjczycy podjęli działania dopiero po ustaniu ulicznych rozruchów. Na arabską część miasta nałożono godzinę policyjną, która miała obowiązywać do końca tygodnia. Równocześnie aresztowano niektórych członków Hagany za posiadanie broni. W odwecie, 3 grudnia członkowie żydowskiego Irgunu podpalili arabskie kino „Rex”, a przy Bramie Dawida zastrzelono 2 Arabów. Tego samego dnia Arabowie zaatakowali pojazd jadący do Dzielnicy Żydowskiej w Jerozolimie, zabijając 1 osobę i raniąc 7 kolejnych. 4 grudnia w ataku na żydowski autobus w Jerozolimie rannych zostało 2 Żydów i 3 Arabów. W kolejnych dniach dochodziło do coraz częstszych strzelanin, podpaleń, a także zamachów bombowych, które paraliżowały normalne funkcjonowanie miasta. Ogółem zginęło 20 Żydów i 15 Arabów.
Pomimo usilnych starań władz brytyjskich, arabskie protesty stawały się coraz bardziej brutalne. Pojedyncze strzały przekształciły się w starcia, które szybko rozprzestrzeniły się po całym kraju. Towarzyszyły im podpalenia, morderstwa, napady rabunkowe i grabieże. W rejonach wiejskich dochodziło do podpaleń upraw rolniczych i drobnych napaści na żydowskie osady. Przebieg następnych wydarzeń był już nie do powstrzymania. Nawet rozszerzenie godziny policyjnej na peryferyjne drogi nie było już w stanie powstrzymać obrzucania kamieniami żydowskich pojazdów. 2 grudnia w pobliżu Ramli, Arabowie obrzucili kamieniami samochód, w którym śmiertelnie zraniony został dyrektor Departamentu Handlu Agencji Żydowskiej, Max Pinn. W odpowiedzi na ataki, żydowska Hagana rozpoczęła pośpieszną mobilizację 10 tys. ludzi, natomiast transjordański Legion Arabski poinformował o wzmocnieniu obrony arabskiej Jafy. Wydawało się, że strzały z Palestyny z łatwością mogą przenieść się na sąsiednie kraje i objąć ogniem cały Bliski Wschód. Dostrzegając to niebezpieczeństwo, Departament Stanu USA ogłosił 5 grudnia, że nakłada embargo na wszystkie dostawy amerykańskiej broni na Bliski Wschód. Wydaje się, że od samego początku konfliktu Rosjanie starali się pomóc Żydom i dostarczali przejęty niemiecki sprzęt wojskowy oraz instruktorów, którzy pomagali w szkoleniu sił Hagany. Wielu Żydów posiadało rosyjskie lub polskie pochodzenie, co ułatwiało Rosjanom kontakty z żydowską społecznością lokalną. ZSRR było zainteresowane dostępem do złóż ropy naftowej na Bliskim Wschodzie, i z tego powodu żydowskie państwo w Palestynie znalazło się w kręgu jego zainteresowań – dostęp do tutejszych portów morskich otworzył by drogę do dalszej ekspansji. Tymczasem walki w Palestynie zaczęły rozszerzać się na cały region. Do najcięższych zdarzeń doszło w Jemenie, gdzie w pogromie w Adenie zginęło 82 Żydów. W Syrii masowe demonstracje sparaliżowały na kilka dni życie Damaszku. 30 listopada tłum zniszczył radzieckie centrum kultury oraz siedzibę partii komunistycznej w Damaszku. Aby uspokoić nastroje, rząd oficjalnie zdelegalizował Syryjską Partię Komunistyczną, jednak rosnący w siłę panarabizm objawił się w zdemolowaniu brytyjskiej i amerykańskiej ambasady. W dniu 1 grudnia rząd syryjski zaczął ulegać naciskom opinii publicznej, i ogłosił obowiązkowe szkolenie wojskowe dla wszystkich uczniów szkolnych. Dzień później, syryjski parlament uchwalił ustawę przyznającą 860 tys. USD pomocy palestyńskim Arabom. Tego samego dnia doszło także do pogromu w Aleppo, w którym zginęło 75 Żydów. W Egipcie, w dniu 1 grudnia parlament przegłosował udzielenie pomocy ludności arabskiej w Palestynie. Gdy 4 grudnia doszło do starć policji z 15 tys. demonstrantów, władze zakazały wszelkich publicznych demonstracji (w ten sposób uniknięto zaatakowania zachodnich ambasad w Kairze). w Libanie doszło do masowych wystąpień, podczas których 1 grudnia wybito okna w amerykańskiej ambasadzie w Bejrucie. Aby zapobiec dalszym wystąpieniom, władze zamknęły wszystkie szkoły. Do mniejszych wystąpień doszło także w Iraku i Arabii Saudyjskiej, gdzie Arabowie protestowali przeciwko amerykańskim inwestycjom w pola naftowe.
W dniu 3 grudnia na granicy Tel Awiwu i Jafy doszło do najcięższej bitwy pomiędzy Arabami a siłami Hagany. Liczący kilkuset Arabów oddział, dowodzony przez Hasana Salama, podjął próbę szturmu na przedmieścia Tel Awiwu. Członkowie Hagany nie dali się zaskoczyć i przygotowali zasadzkę. Wymiana ognia trwała sześć godzin, przynosząc śmierć 7 Żydów i 5 Arabów, kolejnych 75 osób zostało rannych. Tego samego dnia podpalono kilka arabskich sklepów w Jafie. We wsiach Jazur i Al-Kubab oddano strzały z przejeżdżających żydowskich samochodów, w wyniku czego rannych zostało dwóch arabskich chłopców. We wsi Jazur doszło także do wymiany ognia między Irgunem a brytyjskimi policjantami. 4 grudnia grupa około 30 Żydów wtargnęła do gaju pomarańczowego w pobliżu Jafy, strzelając i rzucając granaty (ranny został 1 arabski robotnik). W Tel Awiwie lekko postrzelono 2 brytyjskich żołnierzy. Następnego dnia doszło do gwałtownych zaburzeń w rejonie wioski Mikwe Jisra’el. Protestujący Żydzi zaatakowali brytyjski samochód pancerny, którego załoga otworzyła ogień zabijając 3 osoby i raniąc 1. W pobliżu tego miejsca Żydzi zaatakowali policjantów eskortujących Arabów, którzy wracali po sprzedaży bydła z Tel Awiwu. Rannych zostało 2 policjantów i 1 Żyd. Rankiem 6 grudnia doszło do starć w Hajfie, w których zginął 1 Arab. Policja uniemożliwiła rozszerzenie się starć. Popołudniem członkowie Irgunu rzucili bombę w arabski sklep w Jafie (zginęło 2 Arabów, a 5 zostało rannych), a następnie ostrzelali brytyjski samochód pancerny. W wymianie ognia rannych zostało 2 Żydów. Na Starym Mieście Jerozolimy rzucono granat w arabski dom, zabijając 1 Araba i raniąc 3 osoby. Brytyjskie siły wojskowe podjęły wówczas działania prewencyjne w Hajfie i Jafie – aresztowano 13 Żydów i przejęto posiadaną przez nich broń. Przyniosło to krótkie uspokojenie sytuacji, gdyż już 8 grudnia doszło do dwóch incydentach w Hajfie oraz na drodze z Jefy do Jerozolimy (ranny był 1 brytyjski żołnierz). Rankiem 9 grudnia w Hajfie wybuchła podłożona bomba. Następnego dnia Lechi zastrzeliła brytyjskiego policjanta w Hajfie. Był to odwet za wcześniejsze aresztowanie jednego z członka tej grupy. W dniu 10 grudnia lokalni przedsiębiorcy w Jafie i Tel Awiwie doprowadzili do podpisania zawieszenia broni, aby spokojnie przeprowadzić zbiory pomarańczy, jednak już następnego dnia Arabowie wznowili swoje ataki na Starym Mieście Jerozolimy. W ten sposób niewielkie z początku starcia rozwijały się w wojnę domową. Dla brytyjskich władz mandatowych stało się jasne, że podział Palestyny nie przebiegnie zgodnie z planem. Wydawało się, że nie ma możliwości kontrolowania Żydów, którzy byli bardzo zdeterminowani i gotowi usunąć siłą wszystkich Arabów z Jerozolimy. Natomiast Arabowie, którzy do tej pory pokojowo mieszkali z mniejszością żydowską, teraz, gdy Brytyjczycy zaczynali wycofywać się, zaczynali coraz mocniej atakować Żydów. Wszystko wskazywało na to, że wojna domowa jest nie do uniknięcia. W tym pierwszym okresie wojny, działania arabskie przybrały formę nieskoordynowanych działań, napaści, zasadzek, ostrzałów i podłożeń bomb. Bardzo rzadko dochodziło do bezpośrednich ataków na osiedla żydowskie, które były ufortyfikowane i sprawiały wrażenie trudnych do zdobycia. Z poniesionej przez Hasana Salamę porażki na przedmieściach Tel Awiwu, Arabowie wyciągnęli dwa główne wnioski: (1) nie warto atakować silnie bronionych żydowskich osiedli, i (2) ataki należy zintensyfikować na drogach i w miastach, w których społeczność arabska miała przewagę ilościową. Wnioski te były naturalnym wynikiem analizy położenia terytorialnego obu zwaśnionych grup, który to czynnik okazał się najważniejszym elementem determinującym przebieg działań w pierwszej fazie wojny domowej.
Wojna o drogi.
W pierwszych tygodniach walk żydowska komunikacja praktycznie zamarła, będąc sparaliżowana przez arabskie ataki. Społeczność żydowska zamieszkiwała pas wybrzeża położony pomiędzy Hajfą a Tel Awiwem. Drugim dużym skupiskiem żydowskich osiedli była Dolina Jezreel, rozciągająca się na wschód od Hajfy w kierunku na Tyberiadę. Przy czym Hajfa i Tyberiada były zamieszkane przez obie społeczności. Ponadto osiedla żydowskie znajdowały się w Dolinie Bet Sze’an, Dolinie Kinaret i na północ od jeziora Tyberiadzkiego. W pozostałych częściach kraju znajdowały się mniejsze, rozproszone i mocno izolowane osady żydowskie. Natomiast ludność arabska zamieszkiwała cały obszar Palestyny, przy czym na obszarze Samarii i Judei stanowiła zdecydowaną większość. Wyjątek stanowiło miasto Jerozolima. Mieszkało w nim około 165 tys. Żydów i ponad 99 tys. Arabów, przy czym na Starym Mieście mieszkało 3200 Żydów i 20 tys. Arabów. Natomiast w otoczeniu miasta żyło ponad 100 tys. Arabów i tylko 2 tys. Żydów. W ten sposób w obszarze Jerozolimy występowała prawie dwukrotna przewaga Arabów w liczebności. Najważniejszym jednak okazał się czynnik położenia arabskich wiosek i miejscowości wzdłuż dróg komunikacyjnych. Stworzyło to możliwość stosunkowo łatwego przecięcia linii komunikacyjnych, i odcięcia osiedli żydowskich od zaopatrzenia. Na południu kraju, na pustyni Negew znajdowało się 27 odosobnionych osiedli, które bardzo szybko zostały odcięte od głównej społeczności żydowskiej skupionej na wybrzeżu wokół miasta Tel Awiw. Położony w Judei blok osiedli Gusz Ecjon był połączony drogą z Jerozolimą. Została ona z łatwością przecięta w rejonie Betlejem. Jerozolima była połączona strategiczną drogą biegnącą przy Latrun z wybrzeżem i Tel Awiwem. Droga ta została przecięta w rejonie miast Lida i Ramla, oraz w górach w Sza’ar ha-Gaj. Ciężka sytuacja panowała również na północy w Galilei. Doprowadziło to do „wojny o drogi”.
Dawid Ben Gurion wystąpił do wysokiego komisarza Palestyny Alana Cunninghama o zapewnienie bezpieczeństwa żydowskim transportom. Jednak Brytyjczycy nic nie przedsięwzięli w celu zapewnienia ochrony żydowskich linii komunikacyjnych. W tej sytuacji Hagana wyznaczyła Miszaela Szachama („Azarja”) do zorganizowania uzbrojonych konwojów do Jerozolimy. Pojazdy nie mogły poruszać się samodzielnie i były łączone w konwoje. Każdy wyjeżdżający konwój musiał mieć zabezpieczoną odpowiednią eskortę i zaplanowaną drogę przejazdu. Doświadczenie zdobywano w trakcie przejazdu kolejnych konwojów, a zdobyte w ten sposób informacje przekazywano do innych regionów kraju. Strategię działania dostosowywano do zmieniających się zagrożeń oraz własnych możliwości zapewnienia ochrony. W grudniu 1947 roku powołano do życia "Komisję Transportu w Nagłych Wypadkach". Skupiła się ona głównie na problematyce zapewnienia dostaw zaopatrzenia do Jerozolimy. Z przyznanego budżetu zakupiono 60 samochodów ciężarowych i autobusów. Konwoje jadące z zaopatrzeniem do Jerozolimy były organizowane przez różne organizacje lub osoby indywidualne, prowadzące interesy w mieście lub okolicy. Najczęściej przewożonymi towarami była żywność, odzież, koce i amunicja. Zazwyczaj każdego dnia na trasie pomiędzy Jerozolimą i Tel Awiwem kursowały po dwa konwoje w każdą stronę – dwa konwoje towarowe i dwa pasażerskie. Każdemu konwojowi towarzyszyły dwa samochody pancerne wiozące po 10-12 uzbrojonych ludzi ochrony. Każdy konwój posiadał własnego dowódcę, który zazwyczaj jechał w pierwszym opancerzonym pojeździe. Organizatorzy konwojów napotykali na liczne utrudnienia ze strony brytyjskich władz mandatowych. Na załadunek towarów do opancerzonych ciężarówek jadących do Jerozolimy wymagane było posiadanie specjalnych zezwoleń. Broń członków eskorty była ukrywana, a od kierowców wymagano licencje. Zdarzały się przypadki aresztowania przez Brytyjczyków członków eskorty. Amunicję i broń otrzymywali oni bardzo często dopiero na granicy obszarów kontrolowanych przez Żydów. Początkowo takie konwoje były małe, i czasami składały się zaledwie z kilku pojazdów. W celu zapewnienia bezpieczeństwa zatrudniono 6 Batalion Palmach do patrolowania drogi pomiędzy Jerozolimą a Sza’ar ha-Gaj. Każdy oddział składał się z czterech osób – dwóch chłopców i dwóch dziewcząt, które ukrywały broń pod ubraniem. Podróżowali oni samochodami wzdłuż tras przejeżdżających konwojów. Stopniowo konwoje stawały się coraz większe i w grudniu liczyły już po dziesięć pojazdów. Jednak pierwsze konwoje wykorzystywały jeszcze otwarte samochody ciężarowe (zazwyczaj pick-upy), ponieważ władze brytyjskie twierdziły, że pojazdy opancerzone mogą niepotrzebnie rozdrażnić Arabów. Konwojom takim czasami towarzyszył oficjalny patrol umundurowanej Policji Żydowskich Osiedli (ang. "Jewish Settlement Police").
Na początku grudnia 1947 roku w rejon Jerozolimy dotarł pierwszy oddział Armii Świętej Wojny dowodzony przez Abd al-Kadir al-Husajniego. Zamierzał on odciąć społeczność żydowską w mieście od zaopatrzenia z zewnątrz. Podszedł on ze swoim liczącym około stu bojowników oddziałem do wsi Surif, na południowy zachód od Jerozolimy. Dołączyło tu do niego wielu młodych arabskich wieśniaków, z których niektórzy byli weteranami brytyjskiej armii. W ten sposób jego siły bardzo szybko urosły do kilku tysięcy ludzi. Abd al-Kadir al-Husajni przeniósł wtedy swoją siedzibę do wsi Bir Zajt, położonej blisko miasta Ramallah. Obszar będący pod jego kontrolą rozciągał się do Liddy i Ramli. Hasan Salama razem z Abd al-Kadir al-Husajnim rozlokowali w tym obszarze około 1 tys. ludzi, z rozkazem atakowania żydowskich konwojów jadących do Jerozolimy. Część tych sił zablokowała drogi dojazdowe do bloku żydowskich osiedli Gusz Ecjon, na południe od Jerozolimy. Osiedla te leżały w obszarze przyznanym państwu arabskiemu, jednak Hagana wydała rozkaz nieopuszczania wiosek. Nałożona arabska blokada spowodowała, że podróż z Jerozolimy do Gusz Ecjon stała się niezwykle trudna. W dniu 11 grudnia Arabowie urządzili zasadzkę i w pobliżu Betlejem rozbili konwój, zabijając 10 Żydów. Konwój ten przeszedł do historii jako "Konwój dziesięciu". Hagana postanowiła wtedy, że odtąd będzie wykorzystywać pojazdy opancerzone stalowymi płytami w konwojach. Ogółem w tych pierwszych dniach walk, od 30 listopada do 11 grudnia 1947 roku zginęło 70 Żydów, 50 Arabów, oraz 3 brytyjskich żołnierzy i 1 policjant.
Arabskie ataki pobudziły radykalnie prawicową podziemną organizację żydowską Irgun do podjęcia działań odwetowych. W nowej rzeczywistości wojny domowej, Irgun działał niemal całkowicie jawnie, otwierając bazy wojskowe w Ramat Ganie i Petach Tikwie. Irgun rozpoczął także jawną rekrutację, znacznie powiększając liczebność swoich oddziałów. Już w 1936 roku przyjął on stworzoną przez Dawida Razi’ela strategię „aktywnej obrony”, która opierała się na wyprzedzających atakach stanowiących skuteczną obronę żydowskich osiedli. Teraz te działania rozszerzono, rozpoczynając kampanię podkładania bomb na zatłoczonych targowiskach i przystankach autobusowych, powodując liczne ofiary pośród ludności cywilnej. Działania te przypominały w swojej formie ataki terrorystyczne. Doszło także do kilku zbrodni wojennych popełnionych w arabskich wsiach.
W dniu 11 grudnia członkowie Irgunu otworzyli ogień do grupy Arabów we wsi Balad asz-Szajch, zabijając 2 osoby. W rejonie Hajfy zginęły 4 osoby, a 15 było rannych. Tego samego dnia, późnym wieczorem oddział Irgunu wkroczył do arabskiej wioski At-Tira, zabijając 13 Arabów (wysadzono 1 dom i uszkodzono 5 kolejnych). Następnego dnia żydowskie organizacje rozpoczęły kampanię ataków na Arabów i Brytyjczyków, uznając obydwie strony za uzasadnione cele. Rankiem 12 grudnia nieznani sprawcy postrzelili 3 brytyjskich żołnierzy jadących jeepem w Jerozolimie (jeden z nich zmarł w drodze do szpitala). Do podobnego incydentu doszło w południe w Hajfie. W Ramli wybuch granatów spowodował duży pożar, który został opanowany dopiero wieczorem. W Jerozolimie członkowie Irgunu podłożyli bombę w Bramie Damasceńskiej, zabijając 20 Arabów i raniąc 50 osób. 13 grudnia Irgun przeprowadził trzy kolejne ataki. W wybuchu bomby przed kinem "Alhambra" w Jafie, zginęło 6 Arabów, a 25 osób zostało rannych. Przed Bramą Damasceńską na Starym Mieście Jerozolimy wybuchły dwie bomby, zabijając 2 osoby i raniąc kolejnych 47. W odwecie tłum Arabów zabił 1 Żyda. Podczas próby przywrócenia porządku rannych zostało 2 brytyjskich policjantów. Oddział Irgunu wkroczył także do arabskiej wioski Al-Abbasijja w pobliżu Jafy, zabijając 9 Arabów i ciężko raniąc 7. W Safedzie na granicy między dzielnicą muzułmańską i żydowską doszło do strzelaniny, w której zginął 1 Arab, a 3 Żydów zostało rannych. Brytyjska policja nałożyła na miasto godzinę policyjną. Tak wielka eskalacja przemocy spowodowała, że 14 grudnia w starcia w Palestynie zaangażowały się regularne siły transjordańskiego Legionu Arabskiego, dowodzony przez brytyjskiego gen. Normana Lasha. Jedna z jednostek tej elitarnej formacji, zaatakowała żydowski konwój przy wiosce Bajt Nabala, zabijając 14 Żydów i raniąc kolejnych 9 Żydów, 2 brytyjskich żołnierzy i 1 Araba. Podczas późniejszego dochodzenia, jordańscy żołnierze tłumaczyli, że to Żydzi zaatakowali ich jako pierwsi. Równocześnie brytyjskie siły wojskowe przeprowadziły masowe akcje policyjne, aresztując 6 Żydów i przejmując dużą ilość broni, granatów i amunicji. Natomiast członkowie arabskich milicji wykorzystując ochronę jordańskich żołnierzy, odcięli 15 grudnia wodociąg doprowadzający wodę pitną do żydowskiej Zachodniej Jerozolimy. Brytyjczycy szybko naprawili uszkodzenia, jednak społeczność żydowska w mieście była już świadoma niebezpieczeństw czekających na nią w przyszłości i rozpoczęła przygotowania do nieuchronnego oblężenia Jerozolimy. Podczas tych wydarzeń, członkowie Irgunu jako jedyni otwarcie wystąpili przeciwko żołnierzom Legionu Arabskiego, uniemożliwiając im dalsze zajmowanie terytoriów Palestyny. W dniu 15 grudnia Irgun opublikował komunikat skierowany do Arabów: „Narodowa Organizacja Zbrojna ostrzega was, jeśli zbrodnicze ataki na żydowskich cywilów będą kontynuowane, nasi żołnierze spenetrują wasze centra aktywności i będą was nękać. Nie ignorujcie ostrzeżenia. Wy szkodzicie naszym braciom i mordujecie z dzikim okrucieństwem. Dlatego ostrzegamy was, żołnierze Narodowej Organizacji Zbrojnej zaatakują was ... Jednakże nawet w tym szalonym czasie, kiedy arabska i żydowska krew jest rozlewana pod brytyjskim jarzmem, wzywamy was ... wstrzymajcie ataki i stwórzmy pokój między nami. Nie chcemy wojny z wami. Jesteśmy pewni, że wy nie chcecie wojny z nami...”.
W dniu 16 grudnia członkowie Irgunu wysadzili bombę w kinie "Noga" w Jafie, zabijając 10 Arabów. Tego samego dnia na ulicy w Jerozolimie zastrzelono dwóch brytyjskich sierżantów wywiadu. Był to odwet za zaangażowanie się Brytyjczyków po stronie arabskiej. Następnego dnia, izolowany na pustyni Negew moszaw Newatim stał się celem ataku liczącej około 100 bojowników milicji arabskiej. Na odsiecz Żydom przybył oddział brytyjskiej policji mandatowej z pobliskiego miasta Beer Szewa. 17 grudnia 1947 roku premierzy siedmiu państw członkowskich Ligi Arabskiej podczas narady w Kairze wezwali Arabów do „przygotowania się do walki”. Obiecali „kontynuować walkę, aż do zwycięstwa”. Przewodniczący irackiego parlamentu, Nuri as-Said Pasza oskarżył przy tym Stany Zjednoczone o złamanie obietnicy neutralności.
Plan Gimel.
Już w maju 1946 roku przywództwo społeczności żydowskiej przygotowało Plan Gimel (pol. "plan C"), który był scenariuszem działań obronnych na wypadek wybuchu wojny domowej lub kolejnego arabskiego powstania w Palestynie. Przebieg dotychczasowych starć wyraźnie pokazywał, że arabscy powstańcy są lepiej uzbrojeni i zorganizowani, oraz mogą liczyć na pomoc państw ościennych. Dodatkową trudnością dla żydowskiej społeczności był fakt, że Brytyjczycy nie angażowali się w starcia i nie występowali, jak to było we wcześniejszych latach, przeciwko arabskim bojownikom. Teraz zdarzało się, że Brytyjczycy udzielali milczącego wsparcia lub nawet otwartej pomocy siłom arabskim (Legion Arabski służył pod brytyjskimi oficerami). Żydowska Hagana ograniczała swoje działania do obrony osiedli, starając się zachować dużą powściągliwość i umiarkowanie przy kolejnych atakach. Zupełnie inną postawę prezentował Irgun oraz Lechi, które nie podporządkowywały się przywództwu politycznemu palestyńskich Żydów i prowadziły samodzielne działania operacyjne, często stosując brutalne metody. Szybko zmieniający się bieg wydarzeń wojny domowej zmusił Haganę do przystąpienia 18 grudnia 1947 roku do realizacji "planu Gimel". Jego nadrzędnym celem była ochrona strategicznych obiektów i osad żydowskich, jednak cechą charakterystyczną była akceptacja strategii „aktywnej obrony”. Podjęto decyzję, że w obszarze żydowskich osiedli, które pozostaną na terytorium państwa arabskiego, mają być rozbite działające tam siły arabskie. Zakładano, że taka strategia zapewni tym osiedlom przetrwanie najtrudniejszego pierwszego okresu funkcjonowania nowego państwa. Spodziewano się, że nowe władze nie będą w stanie w pierwszym okresie istnienia państwa zapewnić bezpieczeństwa swoim mieszkańcom. Miał to być najtrudniejszy okres dla obu stron. Dlatego wyeliminowanie zbrojnych milicji arabskich, zwiększało szanse przetrwania tych osiedli. Plan dopuszczał przy tym niszczenie arabskiego transportu, atakowanie arabskich wiosek, niszczenie domów i wypędzanie ich mieszkańców. Był to jednak plan zdecydowanie defensywny, nie zakładający żadnych poważnych działań ofensywnych ze strony Hagany.
Pierwszą operacją, ukazującą zmianę taktyki Hagany, był atak kompanii Palmach na arabską wieś al-Chisas. Podczas tego ataku, w nocy z 18 na 19 grudnia 1947 roku zginęło 10 Arabów, w tym 5 dzieci (wysadzono 2 domy). Pozostawione przez Haganę ulotki informowały, że był to odwet za wcześniejsze incydenty w Dolinie Hula i w Safedzie. Skutki tego ataku wywołały wstrząs opinii społecznej w środowiskach syjonistycznych. Wydział Polityczny Agencji Żydowskiej otwarcie skrytykował tę formę walki, a Josef Sapir z Komitetu Obrony wezwał do ukarania osób winnych. Nie podjęto jednak żadnych działań w tym celu. Zanim jednak wstrzymano działania Hagany, 19 grudnia oddział Palmach przeprowadził odwetowy atak na wieś Kazaza. W odwecie za zabicie Żyda, zburzono w tej wiosce dom (zginął 1 Arab, a 2 zostało rannych). Tymczasem, brytyjskie władze mandatowe poinformowały, że otrzymały 19 grudnia wiarygodne informacje z Damaszku, że arabscy partyzanci zbierają się w Syrii, przygotowując się do wkroczenia do Palestyny mandatowej na początku 1948 roku.
Eskalacja przemocy.
Kolejne dni przyniosły eskalację przemocy. 21 grudnia 1947 roku Agencja Żydowska wydała tajną zgodę dla Hagany, zezwalającą na odwetowe ataki na wsie arabskie i „eksterminację gniazd bandytów”. W dniu 24 grudnia arabski snajper zastrzelił 4 Żydów w Hajfie. W odwecie, siły Irgunu zabiły 4 Arabów. Następnego dnia, Arabowie zabili w Hajfie emira Mohammeda Zeinati (arabski ziemianin), który sprzedawał Żydom ziemię. Tego samego dnia "Lechi" zastrzeliła dwóch brytyjskich żołnierzy w kawiarni w Tel Awiwie. Atak ten dowodził radykalizacji postawy skrajnego odłamu Lechi, który pod nazwą "Bandy Sterna" 26 grudnia napadł na dwie szlifiernie diamentów w Tel Awiwie i Netanji (sprawcy uciekli z diamentami, gotówką i obligacjami na łączną wartość 107 tys. USD). "Lechi" gromadziła w ten sposób środki potrzebne do kontynuowania walki z Brytyjczykami i Arabami. W dniu 26 grudnia arabska milicja zaatakowała konwój jadący do Jerozolimy, zabijając 7 Żydów. W odwecie Irgun zaatakował popołudniem obozowisko Beduinów na górze Karmel (zginął 1 Arab, a ranni zostali 1 Żyd i 1 Arab). Późnym wieczorem Irgun zaatakował wieś Silwan, niszcząc granatami pięć domów. W nocy wybuch bomby zniszczył arabską fabrykę w dzielnicy Romema w Jerozolimie. 28 grudnia w zasadzce na żydowski konwój w Sza’ar ha-Gaj zginęło 5 Żydów. W odwecie Irgun zastrzelił 5 Arabów. W dniu 29 grudnia w Tel Awiwie od ognia snajperów zginęło 4 Żydów. Tego samego dnia Irgun zdetonował bombę podłożoną przy Bramie Damasceńskiej na Starym Mieście Jerozolimy – zginęło 11 Arabów i 2 brytyjskich żołnierzy, a rannych było 27 osób. W dniu tym, członkowie Irgunu przeprowadzili jeszcze jedną odwetową akcję, wymierzoną przeciwko Brytyjczykom, którzy dwa dni wcześniej skazali na 18 lat więzienia Benjamina Kimchima za obrabowanie banku (został on także wychłostany). W odwecie porwano majora E. Bretta w Netanji, oraz trzech sierżantów w Tel Awiwie i Riszon le-Cijjon. Każdy z nich dostał po osiemnaście batów chłosty (jeden bat za jeden rok więzienia Benjamina Kimchima). W nocy 29 grudnia członkowie Irgunu włamali się do brytyjskiej bazy wojskowej w rejonie Liddy. Dostali się do zbrojowni 2 Batalionu Royal Lincolnshire Regiment i wynieśli 74 karabiny, 7 pistoletów maszynowych Sten, 6 pistoletów i 3 tys. pocisków amunicji. Zdarzenia te wywołały wzburzenie opinii publicznej w Wielkiej Brytanii, gdzie 30 grudnia podpalono ortodoksyjną synagogę Dollis Hill w Londynie. Demonstranci zniszczyli przy tym 12 świętych zwojów Tory. Zdarzenia te tylko jeszcze bardziej zaogniały wzajemne antagonizmy, nastawiając radykalne środowiska żydowskie przeciwko brytyjskim władzom w Palestynie.
W dniu 30 grudnia 1947 roku członkowie Irgunu rzucili granaty w tłum arabskich robotników przed bramą wejściową do Rafinerii w Hajfie. Rozwścieczeni Arabowie wtargnęli wówczas do rafinerii, gdzie doszło do pogromu żydowskich robotników. W masakrze w rafinerii w Hajfie zginęło 6 Arabów i 39 Żydów, natomiast rannych było 42 Arabów i 49 Żydów. Była to największa i najbardziej brutalna masakra ludności cywilnej, do jakiej doszło w Palestynie od czasu wybuchu wojny domowej. Społeczność żydowska powołała specjalną komisję śledczą do zbadania przyczyn i okoliczności masakry w Hajfie. Jej raport wskazał, że pogrom nie był wcześniej zaplanowany, a doszło do niego na skutek zamachu terrorystycznego przeprowadzonego przez Irgun. Raport ujawnił, że niektórzy arabscy robotnicy ukrywali swoich żydowskich współpracowników lub pomagali im w ucieczce. Agencja Żydowska natychmiast potępiła akcję Irgunu, nazywając ją „aktem szaleństwa”. Jednak w tajemnicy, wydano rozkazy, aby Hagana zaczęła naśladować Irgun w działaniach przeciwko ludności arabskiej. Podjęto także próbę ukarania sprawców zamachu na rafinerię w Hajfie. Jako pierwszego porwano członka Irgunu, Mojżesza. Tydzień później uprowadzono wysokiego dowódcę Irgunu w Hajfie, Mojżesza Levi. W odpowiedzi Irgun porwał kilku członków Hagany. Cała ta sytuacja przyczyniła się do wzrostu nieufności pomiędzy oboma żydowskimi organizacjami. Tymczasem jednak, 31 grudnia 1947 roku kompanie szturmowe Palmach wkroczyły do położonych w pobliżu Hajfy arabskich wiosek Balad asz-Szajch i Hausza, gdzie doszło do masakry ludności arabskiej – w Balad asz-Szajch zginęło 14 mieszkańców, w tym 10 kobiet i dzieci (niektóre źródła mówią o 60 zabitych). We wsi Hausza wysadzono kilka domów. Natomiast "Gang Sterna" wysadziła w czterech miejscach tory na linii kolejowej z Tel Awiwu do Jafy. Wieczorem, w strzelaninie w Tel Awiwie rannych zostało 3 brytyjskich żołnierzy. Ogółem w okresie od 30 listopada do 31 grudnia 1947 roku zginęło 427 Arabów, 381 Żydów oraz 46 Brytyjczyków. Rannych zostało 1035 Arabów, 725 Żydów oraz 135 Brytyjczyków. W ten sposób nakręcała się spirala przemocy.
W dniu 1 stycznia 1948 roku członkowie Irgunu ostrzelali kawiarnię w Jafie, zabijając 2 Arabów i raniąc 9 kolejnych osób. Tego samego dnia jeep Palmachu zaatakował w pobliżu Liddy pojazd opancerzony, którym jechał wysoki dowódca Armii Świętej Wojny, Hasan Salama. W strzelaninie zginęło 2 arabskich ochotników z Transjordanii, a 9 osób zostało rannych. Jeep przebił się przez blokadę drogową i uciekł w kierunku Tel Awiwu. 2 stycznia doszło do pierwszego poważnego arabskiego ataku na dzielnicę żydowską w Safedzie. Atak trwał przez dziewięć godzin i zakończył się niepowodzeniem. Arabowie wycofali się ponosząc duże straty. Tego samego dnia oddział Irgunu wkroczył do pobliskiej wioski Ajn az-Zajtun, zabijając 1 Araba (wysadzono 2 domy). Natomiast w rejonie Petach Tikwa ostrzelano brytyjskie pojazdy policyjne, raniąc 1 brytyjskiego żołnierza i 4 Arabów. W dniu 3 stycznia Arabowie zabili w Hajfie 4 Żydów i w Jerozolimie 3 Żydów oraz 1 Brytyjczyka. W odwecie oddział Irgunu wkroczył do wsi Abu Szusza zabijając 1 osobę i raniąc kolejną (zginął 1 żydowski napastnik). 4 stycznia "Gang Sterna" przeprowadziła zamach bombowy (wysadzono ciężarówkę załadowaną materiałami wybuchowymi) na główną kwaterę Najwyższego Komitetu Arabskiego w Jafie. W zamachu zginęło 14 Arabów, a około 98 było rannych. 5 stycznia Irgun przeprowadził zamach bombowy przed ratuszem w Jafie, zabijając 14 Arabów i raniąc 19 osób. W nocy z 5 na 6 stycznia Hagana przeprowadziła zamach na hotel Semiramis w Jerozolimie. W hotelu mieściło się jedno z dwóch w regionie dowództw sił arabskich, a chwilę przed zamachem hotel opuścił Abd al-Kadir al-Husajni. W zamachu zginęło 20 Arabów. Tej samej nocy "Gang Sterna" wysadziła tory linii kolejowej przy Tel Awiwie. Brytyjskie władze mandatowe były oburzone zamachem na hotel Semiramis i potępiły go, nazywając „masowym zabójstwem niewinnych ludzi”. Wezwały także Dawida Ben Guriona do potępienia zamachu. W odpowiedzi, Agencja Żydowska oświadczyła, że hotel był wykorzystywany przez „arabskie gangi”, i zwróciła się z pytaniem do Brytyjczyków, dlaczego ataki na Żydów nie są w równym stopniu potępiane?. Wieczorem 6 stycznia oddział Irgunu wkroczył do wsi Al-Malha rzucając granaty (rannych zostało 2 Arabów). W dniu 7 stycznia Irgun przeprowadził zamach bombowy przy Bramie Jafy na Starym Mieście Jerozolimy, zabijając 18 osób i raniąc 41 dalszych. Jeden z Arabów, widząc co się dzieje, rzucił natychmiast ładunek wybuchowy w odjeżdżający samochód z żydowskimi napastnikami (zginęło 3 Żydów).
Zagraniczna interwencja.
Wraz z początkiem stycznia 1948 roku nastąpiło niewielkie zmniejszenie ilości starć, co wynikało w większości z braków środków finansowych, amunicji, broni, ale także celów dostępnych do atakowania. Statystyki z tego okresu pokazują, że ilość ataków przeprowadzanych przez Żydów zaczęła nawet dwukrotnie przekraczać ataki arabskie. Mogło to także po części wynikać z faktu, że arabskie powstania wybuchło spontanicznie i brakowało mu jednolitego dowództwa koordynującego działania. W dniu 5 stycznia 1948 roku podczas spotkania w Damaszku utworzono Palestyńskie Dowództwo Polowe Arabskiej Armii Wyzwoleńczej. W jego skład dowództwa: generał Ismail Safwat (Irak), generał Taha al-Haszimi (Irak), pułkownik Szukajri (Liban), pułkownik Muhammad al-Hindi (Syria) i pułkownik Abd al-Kadir al-Dżundi (Transjordania). Naczelnym dowódcą został Fauzi al-Kawukdżi. Siedziba dowództwa znajdowała się w pobliżu Damaszku w Syrii. Terytorium Palestyny podzielono na cztery obszary działań operacyjnych: (1) Dowództwo Północne – rejon pogranicza z Syrią i Libanem, oraz cała Galilea i północna Samaria; (2) Dowództwo Jerozolimy – rejon Jerozolimy, Ramallah, Hebronu i Jerycho; (3) Dowództwo Lod i Ramli – rejon miast Lod i Ramli; (4) Dowództwo Strefy Gazy i pustyni Negew. Wszyscy ochotnicy przechodzili gruntowne szkolenie wojskowe w Syrii, a ich dowódcami zostawali doświadczeni oficerowie liniowi, mający doświadczenie bojowe. Stanowili oni zupełnie nową jakość arabskich sił, które do tej pory były tylko zwykłym pospolitym ruszeniem. Jako cel mieli wyzwolenie całej Palestyny i utworzenie Wielkiej Syrii. Jako pierwszy do Palestyny mandatowej wkroczył w nocy z 11 na 12 stycznia 1948 roku "Pierwszy Regiment Jarmouk" (trzy kompanie liczące razem około 500 ludzi), którym dowodził Muhammad Safa. Zajęli oni pozycje między Nablusem a Dżaninem w Samarii. W nocy z 20 na 21 stycznia 1948 roku do Palestyny wkroczył z Transjordanii "Regiment Ajnadin" dowodzony przez kapitana Michela Issa. Wspierała go bateria artylerii dowodzona przez porucznika Afifa al-Bizriego. Ten liczący 700 ochotników oddział Arabskiej Armii Wyzwoleńczej dysponował bardzo dużą jak na warunki Palestyny siłą ognia. Zajął on pozycje w rejonie Jerozolimy i Ramallah. Dwa dni później graniczną rzekę Jordan przekroczył "Drugi Regiment Jarmouk". Liczył on 430 ochotników dowodzonych przez Adib asz-Sziszakli. Zajęli oni pozycje w rejonie miasta Safed w Galilei. 27 stycznia zostali oni wzmocnieni kolejnym oddziałem, który liczył około 300 ochotników i posiadał wsparcie moździerzy. Dodatkowo w rejonie Nazaretu operował druzyjski "Regiment Jabal al-Arab" (trzy kompanie liczące około 500 żołnierzy) pod dowództwem majora Chakiba Wahhaba. W nocy z 29 na 30 stycznia do północnej Samarii wkroczył batalion (około 950 ludzi) dysponujących 19 samochodami pancernymi. Zajęli oni pozycje w rejonie Nablusu, Dżaninu i Tulkarm. W kolejnych dniach, arabskie jednostki przegrupowywały się w rejon Hajfy, Jerozolimy i Jafy. Brytyjski wywiad uzyskał informacje, że Arabowie przygotowywali się do dużej ofensywy na 15 lutego. Bieg wydarzeń pokazał jednak, że nie zdołali oni osiągnąć gotowości bojowej.
Docierające do Palestyny mandatowej oddziały arabskich ochotników wywierały bardzo silny wpływ na miejscową ludność arabską. Dobrze uzbrojeni arabscy żołnierze posiadali wysokie morale, byli przekonani o swojej przewadze i zwycięstwie. Ich przybycie wzmocniło także morale arabskich milicji i zachęcając je do dalszych aktywnych działań. W dniu 10 stycznia zaatakowano żydowski konwój jadący do Jerozolimy, zabijając 11 Żydów. W odwecie Irgun zabił 7 Arabów wracających z Tel Awiwu po sprzedaży bydła. W trzech kolejnych dniach zaatakowane zostały cztery konwoje jadące z Jerozolimy do bloku żydowskich osiedli Gusz Ecjon – zabito 4 Żydów i zniszczono część pojazdów. 11 stycznia brytyjscy żołnierze powstrzymali żydowski atak na wieś Bajt Dżibrin – aresztowano 50 osób i zarekwirowano ich broń. Wieczorem oddział Palmach poważnie uszkodził most Bnot Jaakov na rzece Jordan w rejonie syryjskich Wzgórz Golan. 12 stycznia siły żydowskie wysadziły 3 domy na obrzeżach dzielnicy Romema w Jerozolimie (następnego dnia wysadzono 20 domów w tej okolicy). Akcję tę przeprowadzono, aby utrudnić ostrzał arabskich snajperów. W strzelaninę w Bajt Safafa zaangażowały się siły brytyjskie, które przywróciły porządek. W starciu zginęło 3 Arabów, a 7 brytyjskich żołnierzy było rannych. Tego samego dnia "Gang Sterna" napadła na Barclays Bank w Tel Awiwie (zrabowano 10 tys. GBP). W dniu 14 stycznia arabscy bojownicy zabili w Hajfie 7 Żydów i 2 Brytyjczyków. Tego samego dnia, liczący około 600 arabskich bojowników oddział Armii Świętej Wojny zaatakował blok osiedli Gusz Ecjon. Doszło wówczas do I bitwy o Gusz Ecjon, w której zginęło około 200 Arabów przy stracie zaledwie 3 obrońców. Konsekwencje tej porażki były niezwykle bolesne dla klanu Husajnów. Arabowie mieszkający w okolicy Jerozolimy przestawali wierzyć w siłę Armii Świętej Wojny, co skutkowało spadkiem poparcia dla Wielkiego Mufti Jerozolimy Muhammada Amina al-Husajniego. Równocześnie rosło poparcie dla Arabskiej Armii Wyzwoleńczej. Jej oddziały nie wzięły jednak bezpośredniego udziału w walkach. Były one kontrolowane przez Ligę Arabską, która z użyciem siły militarnej czekała na wygaśnięcie brytyjskiego mandatu (14 maja 1948 r.). Tak więc w rzeczywistości Arabska Armia Wyzwoleńcza utworzyła jedynie strefę buforową oddzielającą rejon prowadzonych walk od granic Syrii i Transjordanii. Natomiast prowadzące najcięższe walki z Żydami, siły Armii Świętej Wojny klanu Hussajnów, pozostały osłabione i osamotnione. Otrzymywały one także relatywnie najmniejszą pomoc wojskową od ościennych państw arabskich. Po porażce pod Gusz Ecjon, Abd al-Kadir al-Husajni zrezygnował z planów zdobywania żydowskich osiedli i skoncentrował ataki na drogach, blokując dostawy potrzebnych materiałów i zapasów. Żydowskie dowództwo podjęło wówczas kilka prób przełamania blokady i przedarcia się do Gusz Ecjon. I tak, jadący z pomocą konwój wpadł 16 stycznia w zasadzkę, w której zginęło 35 żydowskich żołnierzy. Konwój ten przeszedł do historii jako "Konwój trzydziestu pięciu". W ramach odwetu, członkowie Irgunu ostrzelali 15 stycznia arabski autobus w Hajfie (rannych 7 osób), a w strzelaninie na skrzyżowaniu w pobliżu Nazaretu rannych zostało 5 Arabów. Również Hagana przeprowadziła odwetową operację „Trzydziestu Pięciu” (hebr. "Lamed Hej"), w trakcie której przeprowadzono z Tel Awiwu dwa wypady na sąsiednie wioski arabskie. We wsi Abu Kabir zniszczono kilka domów, jednak żydowscy żołnierze zostali odparci. Natomiast wypad na wieś Salama zakończył się całkowitą porażką – żołnierze Hagany uciekli, pozostawiając za sobą zabitych. Dowództwo przeprowadziło dochodzenie w tej sprawie, zwalniając dowódców ze swoich obowiązków. W nocy z 15 na 16 stycznia Hagana wysadziła trzy domy w Hajfie (domy wykorzystywali irakijscy ochotnicy). Nikt nie został ranny. W nocy z 18 na 19 stycznia oddział żydowski wkroczył do wsi Tamra w pobliżu Akki. Rzucali granaty i strzelali do domów, w których zginęło 2 Arabów. W południe niezidentyfikowany samochód przejechał przez wieś Sarafand al-Amar ostrzeliwując ludzi przy drodze (zginęły 4 osoby). Pojazd sprawców został następnie porzucony i spalony przy drodze do Jafy. 20 stycznia doszło do strzelaniny na Starym Mieście Jerozolimy – zginął 1 Żyd, a rannych zostało 3 Żydów i 2 brytyjskich żołnierzy. Tego samego dnia "Drugi Regiment Jarmouk" dowodzony przez syryjskiego oficera Adiba asz-Sziszaklego zaatakował izolowany kibuc Jechi’am w Górnej Galilei. Arabowie zablokowali wszystkie drogi prowadzące do kibucu, a następnie przepuścili pięciogodzinny szturm. W bitwie o Jechi’am zginęło 8 żydowskich obrońców, ale Arabowie musieli wycofać się. Była to pierwsza porażka sił Arabskiej Armii Wyzwoleńczej w tej wojnie.
Spirala przemocy.
Kolejne tygodnie wojny charakteryzowały się niekończącą spiralą przemocy, która coraz bardziej zaczęła przenosić się z terenów wiejskich do miast. W większości palestyńskich miast, Żydzi i Arabowie zamieszkiwali w oddzielnych dzielnicach, jednak w rejonie Tel Awiwu i sąsiedniej Jafy obie społeczności były wymieszane z sobą. Teoretycznie były to dwa oddzielne miasta, jednak w praktyce tworzyły one jedną aglomerację. Do pierwszych starć doszło tutaj na przedmieściach, których mieszkańcy bardzo szybko uciekli do osiedli położonych bliżej śródmieścia. Ci uchodźcy wpływali na pozostałych mieszkańców miast – w Jafie obniżając morale Arabów, natomiast w Tel Awiwie mobilizując cywilnych Żydów do pomagania potrzebującym. Widoczna tutaj była wyższość żydowskiej organizacji, w której władze cywilne ściśle współpracowały z wojskowym dowództwem w celu realizacji wspólnych celów. W arabskiej Jafie dochodziło natomiast do licznych tarć pomiędzy władzami administracyjnymi i oddziałami arabskich milicji przebywających w mieście. W międzyczasie zaczęto stosować nowe metody walki – rozpoczęto systematyczne wyburzanie domów, służących przeciwnej stronie za stanowiska snajperów do ostrzału sąsiednich dzielnic. W tym celu bośniaccy ochotnicy utworzyli specjalny oddział saperów w Jafie, a w jakiś czas później podobna jednostka powstała po stronie żydowskiej. Przed południem 21 stycznia wysadzili oni 10 arabskich domów na przedmieściach Jafy. Rankiem 22 stycznia ostrzelana została ciężarówka z arabskimi robotnikami pracującymi w gajach pomarańczowych w pobliżu Jafy (zginęło 3 Arabów, a 6 osób zostało rannych). 23 stycznia żydowski konwój wpadł w zasadzkę w pobliżu wioski Jazur (zginęło 7 Żydów). 25 stycznia arabska milicja zabiła 10 Żydów. Tego samego dnia zostały wysadzone dwa kolejne domy w Jafie. W nocy z 25 na 26 stycznia oddział Hagany przeprowadził nieudany atak na wieś Jazur. Atak trwał ponad godzinę czasu, po czym Żydzi wycofali się.
W dniu 26 stycznia 1948 roku dyrektor polityczny Agencji Żydowskiej Golda Meir i szef działań politycznych Agencji Mosze Szaret, spotkali się z przedstawicielami UNSCOP. Oświadczyli im, że Żydzi muszą uzbroić się przed ewentualnymi zagrożeniami i zażądali, aby ONZ zmusiła Stany Zjednoczone do zniesienia embarga na dostawy broni dla Żydów na Bliskim Wschodzie. Tego samego dnia, szef amerykańskiego wydziału Agencji Żydowskiej, Rabbi Hillel Silver przerwał swoją podróż do Jerozolimy i powrócił do Stanów Zjednoczonych, aby rozpocząć kampanię wsparcia publicznego na rzecz udzielenia pomocy państwu żydowskiemu w Palestynie – do 15 lutego jego agencja zwerbowała 15 tys. młodych amerykańskich Żydów do wstąpienia do Hagany. Tymczasem 27 stycznia brytyjscy żołnierze zabili w Gazie 4 Arabów. 28 stycznia ostrzelano arabskich robotników jadących do gajów pomarańczowych w rejonie Liddy (rannych zostało 5 osób). 29 stycznia doszło do wymiany ognia w rejonie Safedu w Górnej Galilei. W Jerozolimie "Gang Sterna" zastrzeliła 2 brytyjskich policjantów. Rankiem 31 stycznia ostrzelano autobus jadący z Tel Awiwu do Hajfy – zginęły 2 osoby, a 7 zostało rannych. 31 stycznia brytyjskie ministerstwo spraw zagranicznych ujawniło, że na statkach z żydowskimi imigrantami „Pan York” i „Pan Crescent” ujawniono ponad 1000 rosyjskojęzycznych radzieckich techników wojskowych, którzy mieli wesprzeć żydowską Haganę jako eksperci wojskowi. Agencja Żydowska odrzuciła te zarzuty jako kłamliwe, dodając, że Żydzi z Palestyny powitają wszystkich Żydów wracających do swojej ojczyzny, i żydowscy komuniści będą również mile widziani.
W nocy z 31 stycznia na 1 lutego ostrzelany został autobus między Naharijją a Tarszicha (ranne 3 osoby). Rankiem do wsi al-Kabri wkroczyła grupa uzbrojonych Żydów, która wysadziła jeden dom (zginął 1 Arab, a 1 osoba była ranna). W pobliskiej Akce ostrzelano arabski pojazd, zabijając 1 osobę. Wieczorem został wysadzony budynek redakcji gazety "The Palestine Post" przy ulicy Ha-Solel w Jerozolimie. Gazeta miała długą historię publikowania artykułów wzywających do „zniszczenia Arabów i wyrzucenia ich z Palestyny”. Zamachowcy na "The Palestine Post" byli ubrani w mundury brytyjskich policjantów, więc żydowskie organizacje wzięły na cel – poza Arabami – brytyjskich żołnierzy oraz policjantów. W nocy z 1 na 2 lutego oddział żydowski zaatakował wieś Jazur, wysadzając ładunkami wybuchowymi dwa domy, fabrykę skór oraz pompownię wody. Rankiem ostrzelano autobus na drodze z Akki do Safedu (ranne 3 osoby). Popołudniem wysadzono w powietrze w Lidzie dwa domy arabskie, piekarnię oraz szkołę dla dziewcząt. Wieczorem śmiertelnie postrzelony został brytyjski żołnierz w Jafie. 3 lutego ostrzelano autobus w Hajfie, zabijając 6 Żydów. W południe wysadzono budynek, w którym mieściły się biura Rady Arabskiej Hajfy Południowej (zginęły 4 osoby, a 3 były ranne). "Gang Sterna" zastrzeliła w Rechowot 2 brytyjskich policjantów. Przed południem 4 lutego ostrzelano samochód z robotnikami przy gajach pomarańczowych Jafy (rannych 5 osób). Tego dnia zaatakowano także pancerny konwój jadący do kibucu Sa’ad na Negewie. W wymianie ognia zginęło 6 arabskich bojowników. W pobliżu Gazy zginęło 4 innych Arabów. 6 lutego podczas ulicznej strzelaniny w Hajfie śmiertelnie raniony został 1 Arab. W strzelaninie na Starym Mieście Jerozolimy zginęła 1 osoba. Popołudniem Arabowie wyburzyli dom na przedmieściach Tel Awiwu. Rankiem 7 lutego grupa około 50 żydowskich żołnierzy zaatakowała wieś Mansurat al-Chajt w pobliżu Safedu w Galilei. Wysadzili oni jeden dom arabski (ranna 1 osoba). Wieczorem wysadzono dwa domy w muzułmańskiej dzielnicy w Safedzie. W starciach w Hajfie zginęło 3 Arabów i 3 Żydów, a w Jerozolimie "Lechi" zastrzeliła brytyjskiego żołnierza. Nad ranem 9 lutego wysadzono nowe arabskie centrum handlowe w Jerozolimie. Wieczorem doszło do gwałtownej wymiany ognia w Hajfie – strzelanina z użyciem broni automatycznej i granatów. W dniu 10 lutego członkowie Irgunu zabili 7 Arabów wracających z Tel Awiwu po sprzedaży bydła. 11 lutego okręty brytyjskiej Royal Navy przechwyciły statek „Beleaguered Jerusalem” z 679 nielegalnymi żydowskimi imigrantami na pokładzie. Statek został pod eskortą odstawiony na Cypr, gdzie imigrantów umieszczono w obozie dla internowanych. Zdarzenie to wzburzyło żydowską opinią publiczną w Palestynie. 11 lutego w Akce postrzelono 1 Araba. 12 lutego Arabowie zabili 4 Żydów w Jerozolimie. 12 lutego seria wybuchów zniszczyła wieczorem 8 autobusów zaparkowanych przed dworcem autobusowym w Hajfie. Rozległe uszkodzenia odniósł także budynek dworca. Wieczorem doszło także do żydowskiego ataku na wieś Jazur. W bitwie z użyciem broni automatycznej i granatów zginął 1 Arab, a 3 osoby zostały ranne. Podczas ataku wysadzono trzy domy. W pobliżu Safedu wybuch miny zniszczył autobus (5 zabitych i 4 rannych). Wieczorem doszło także do wymiany ognia na przedmieściach Kalkilji (zginęło 5 osób). W nocy z 12 na 13 lutego wysadzono jeden dom na przedmieściach Jafy. W nocnej wymianie ognia zginęło 4 Żydów i 5 Arabów (strzelanina trwała 3 godziny). Nad ranem wybuch samochodu pułapki zniszczył 3 niezamieszkałe domy arabskie w Hajfie. Rano doszło do strzelanin w pobliżu Ramli (zginęła 1 osoba i 1 ranna) i Kalkilji (1 zabita i 2 ranne). Tego samego dnia oddział żydowski wkroczył do wsi Bajt Safafa wysadzając 4 domy (zginął 1 Arab, a 5 osób zostało poważnie rannych). W wybuchu bomby na dworcu autobusowym w Hajfie spłonęło 8 autobusów. W dniu 13 lutego władze aresztowały sierżanta brytyjskiej armii, którego oskarżono o śmierć czterech żydowskich terrorystów – zostali oni zatrzymani i przekazani w ręce Arabów, którzy natychmiast ich ukamienowali. W nocy z 13 na 14 lutego "Gang Sterna" wysadziła dom wielkiego mufti Jerozolimy na Górze Skopus. W dniu 14 lutego Hagana wysadziła most Husajna na rzece Jordan, we wschodniej części Doliny Bet Sze’an. Wysadzono go w obawie, że może być wykorzystany przez arabskie armie przy interwencji zbrojnej w Palestynie. Nad ranem 15 lutego siły Palmach wkroczyły do wsi Sa’sa, zabijając 11 Arabów (wysadzono 3 domy). Popołudniem samochód ciężarowy Legionu Arabskiego najechał na minę w pobliżu wioski Isfija na Górze Karmel (rannych zostało 2 transjordańskich żołnierzy i 2 Arabów). Tego dnia Hagana wysadziła kolejny most na rzece Jordan. Siły brytyjskie przeprowadziły przeszukania w rejonie Hajfy, ujawniając znaczne zapasy broni amunicji. Aresztowano 5 Żydów. W starciach w innych miejscach zginęło jeszcze 5 Arabów i 3 Żydów. 16 lutego oddział Arabskiej Armii Wyzwoleńczej zaatakował kibuce Tirat Cewi, En ha-Naciw i Sede Elijjahu w Dolinie Bet Sze’an. W bitwie zginął 1 obrońca i 57 arabskich napastników. Po tym ataku, większość mieszkańców okolicznych arabskich wiosek uciekła, ponieważ obawiała się żydowskiej zemsty. W ciągu dnia brytyjscy żołnierze zaczęli rozdzielać dzielnice żydowskie od arabskich w Jerozolimie. Podczas rozkładania zasiek z drutu kolczastego przy Bramie Jafy na Starym Mieście, doszło do strzelaniny z wykorzystaniem brytyjskiego samochodu pancernego (zginął 1 Arab). Na Górze Karmel w pobliżu Hajfy, doszło do próby żydowskiego ataku na bramę wjazdową do bazy Legionu Arabskiego. W wymianie ognia zginął 1 transjordański żołnierz i 3 Żydów.
17 lutego w starciach w różnych częściach kraju zginęło 5 Arabów i 3 Żydów. 18 lutego w zamachu na targowisku w Ramli zginęło 12 Arabów, a 43 osoby zostały ranne. 19 lutego w ostrzelanym autobusie w Hajfie zginęło 4 Żydów. W odwecie, 21 lutego w Hajfie zginęło 4 Arabów. W nocy 21 lutego nieznani sprawcy zastrzelili brytyjskiego żołnierza w Hajfie. Później ostrzelano z moździerza okolicę komendy głównej policji w Hajfie (zginęły 3 osoby, a 37 zostało rannych). W południe doszło do strzelaniny w pobliżu Nazaretu w Galilei – zginął 1 Arab. W Safedzie doszło do gwałtownej wymiany ognia między żydowską a muzułmańską dzielnicą. Nad ranem 22 lutego, do wsi Samach w Galilei wjechał żydowski samochód, z którego rzucono bombę – jej wybuch uszkodził trzy domy. W dniu 22 lutego Arabowie przeprowadzili zamach na ulicy Ben Jehuda w Jerozolimie. W wybuchu trzech samochodów ciężarowych wyładowanych materiałami wybuchowymi zginęło 58 Żydów, a 123 osoby zostały ranne. Arabowie oświadczyli, że był to odwet za zamach Irgunu na targowisku w Ramli (z 18 lutego). Zamach przeprowadzono przy użyciu wcześniej skradzionych brytyjskich pojazdów wojskowych, a sami sprawcy byli przebrani w brytyjskie mundury. Z tego powodu radykalny Irgun ogłosił: „Strzelaj do każdego brytyjskiego żołnierza lub policjanta znajdującego się w dzielnicy żydowskiej!” I rzeczywiście, bojownicy Irgunu wyszli na ulice miasta i w pobliżu budynków Agencji Żydowskiej zabili brytyjskiego oficera, sierżanta i dwóch kierowców. Natomiast bojownicy Lechi zabili 10 brytyjskich policjantów. Brytyjskie władze mandatowe były oburzone zamachem i potępiły go. Rzecznik rządu powiedział, że brytyjskie siły bezpieczeństwa nie miały żadnego związku z zamachem. Podkreślił przy tym, że fakt, że ludzie, którzy przeprowadzili zamach, byli ubrani w mundury brytyjskiej armii, nie znaczy wiele, ponieważ taka metoda działania stała się akceptowaną metodą przez terrorystów. Pomimo to, wielu Żydów oskarżało Brytyjczyków o współudział w zamachu, a przywództwo społeczności żydowskiej odmówiło korzystania z brytyjskiego sprzętu wojskowego przy prowadzeniu akcji ratunkowej po wybuchu. Aby uniknąć prowokacji, brytyjskie dowództwo nakazało tego samego dnia ewakuację wszystkich swoich oddziałów z żydowskich dzielnic Jerozolimy – wprowadzono także zakaz prowadzenia działań operacyjnych na obszarach żydowskich. Celem takich decyzji miało być uniknięcie podszywania się arabskich terrorystów pod brytyjskich żołnierzy, i tym samym umożliwienie Żydom lepszej ochrony własnych interesów na kontrolowanych przez siebie terenach. Nie przeszkodziło to jednak kolejnym atakom. W odwecie żydowscy snajperzy ostrzelali Jafę. Odpowiedział im ogień arabskich snajperów i brytyjskich policjantów. Wymiana ognia trwała przez kilka kolejnych godzin. W Hajfie zastrzelono 1 Araba. Przed południem ostrzelano brytyjską ciężarówkę wojskową w Jerozolimie (zginął 1 żołnierz, a 2 osoby zostały ranne). Popołudniem, inna ciężarówka wjechała na minę w pobliżu Góry Skopus (zginęło 5 brytyjskich żołnierzy, a 6 zostało poważnie rannych). 23 lutego trwała wymiana ostrzału między żydowskim Tel Awiwem a arabską Jafą (rannych 2 Arabów). W strzelaninie w Hajfie rannych zostało 2 brytyjskich żołnierzy, a w Jerozolimie zginęło 2 brytyjskich policjantów. W pobliżu wioski Bajt Dżirdża ostrzelany został autobus, w którym zginęły 3 osoby, a 2 zostały ciężko ranione. Rankiem 24 lutego arabski autobus najechał na minę w pobliżu Ramallah. Wybuch wybił wszystkie okna, lekko raniąc 2 osoby. Z położonego na południe od Jerozolimy kibucu Ramat Rachel ostrzelano autobus jadący z Betlejem (rannych zostało 2 Arabów). Do podobnego zdarzenia doszło także w Hajfie, gdzie również rannych zostało 2 Arabów. 25 lutego w zasadzce na drodze z Tel Awiwu do Ramli zabito 3 Żydów. 28 lutego w ataku na żydowską osadę Kefar Sawa zginął 1 obrońca i 6 arabskich napastników. 29 lutego członkowie Lechi przeprowadzili zamach na pociąg Kair-Hajfa. Bombę podłożono na linii kolejowej przy osadzie Rechowot. Normalnie na trasie z Kairu do Hajfy każdego dnia kursował ekspresowy pociąg pasażerski, jednak tego dnia dołączono do niego cztery wagony wojskowe. W zamachu zginęło 28 brytyjskich żołnierzy, a 35 osób zostało rannych. Tego samego dnia brytyjskie władze mandatowe potępiły Agencję Żydowską za zamach, a 1 marca oskarżyły Agencję o propagowanie fałszywych zarzutów, że Brytyjczycy odpowiadają za zamach na ulicy Ben Jehuda w Jerozolimie. Natychmiast po wydaniu tego oświadczenia, doszło do zamachu bombowego na samochód gen. MacMillana w pobliżu Jerozolimy. Generała nie było wówczas w samochodzie, dzięki czemu ocalił swoje życie.
W dniu 2 marca "Lechi" zdetonowała bombę podłożoną w arabskim budynku biurowym w Hajfie, zabijając co najmniej 14 Arabów. 4 marca Hagana przeprowadziła nieudaną operację "Szemu’el". Niewielkie żydowskie komando przedarło się w głąb terytorium arabskiego, i rano zaatakowało arabski autobus na drodze z Ramallah do Latrun. Operacja zakończyła się niepowodzeniem, a 16 żydowskich żołnierzy zginęło. Następnego dnia, w odwecie Hagana zabiła 15 Arabów w pobliżu Tel Awiwu. Tymczasem siły arabskie wciąż wzmacniały swoje pozycje w Palestynie. 4 marca w granice Palestyny mandatowej wkroczył Fauzi al-Kawukdżi z około 100 bośniackich wolontariuszy i siłami logistyki Arabskiej Armii Wyzwoleńczej. We wsi Dżaba założyli oni centrum szkoleniowe dla palestyńskich arabskich ochotników. Pułk irackich ochotników Arabskiej Armii Wyzwoleńczej wzmocnił pozycje w rejonie Liddy i Ramli, a al-Husajni założył swoją główną siedzibę we wsi Bir Zajt. W tym samym czasie, w rejon Gazy dotarli ochotnicy z Libii oraz członkowie egipskiego Bractwa Muzułmańskiego. Jednak w rzeczywistości, przybywający arabscy ochotnicy pogarszali sytuację palestyńskich Arabów, gdyż dokonywali oni rekwizycji żywności celem utrzymania się na nowym miejscu. W ten sposób sytuacja ludności arabskiej systematycznie się pogarszała, tym bardziej że coraz częściej stawała się celem odwetowych ataków Hagany. W dniu 11 marca Arabowie zdetonowali samochód-pułapkę na dziedzińcu Agencji Żydowskiej w Jerozolimie. Część budynku została całkowicie zniszczona – zginęło 13 osób, a 84 zostały ranne. Wśród zabitych był dyrektor generalny "Keren Hajesod", Leib Jaffe. Zamachu dokonał arabski szofer amerykańskiego konsula, który akurat odwiedzał ściśle strzeżony kompleks budynków w samym centrum żydowskiej dzielnicy. Szofer pozostawił w samochodzie ładunek wybuchowy, a samemu uciekł. Zamach wstrząsnął społecznością żydowską i na krótki czas utrudnił działalność samej Agencji. W dniu 13 marca oddział Palmach wkroczył do wsi Al-Husajnijja w Górnej Galilei, gdzie dokonał masakry zabijając 30 Arabów. 22 marca Arabowie przerwali linię komunikacyjną z wybrzeża do Jerozolimy. W kanionie Bab-el-Oued rozbito żydowski konwój, niszcząc 30 ciężarówek. W ten sposób Jerozolima została całkowicie odcięta. W marcu do Jerozolimy wyruszyło tylko 45 konwojów, w skład których weszło 560 pojazdów – z tego trzy konwoje zostały rozbite, a pięć zawróciło z powrotem. Do Jerozolimy dotarło jedynie 37 konwojów. W wyniku ataków zginęło 36 ludzi. Warto podkreślić, że ostatnich pięć konwojów w marcu zostało zatrzymanych, a ich straty wyniosły 23 zniszczone ciężarówki. W dniu 31 marca w żydowskiej Zachodniej Jerozolimie wprowadzono reglamentację żywności. Dzienna racja na jedną osobę wynosiła: 200 gramów chleba. W kwietniu, podczas święta Pesach tygodniowa racja wynosiła: 2 funty ziemniaków, 2 jajka, pół funta ryb, 4 funty macy, 1,5 uncji suszonych owoców, pół funta mięsa i pół funta mąki. W odpowiedzi na skargi przedstawicieli mieszkańców, brytyjskie władze mandatowe zaproponowały przeprowadzenie ewakuacji Żydów z miasta. Było to nie do przyjęcia dla Żydów. Odmienna sytuacja panowała na pustyni Negew, gdzie znajdowały się odizolowane żydowskie kibuce. Tutejsza ludność arabska nie była zainteresowana wystąpieniem przeciwko Żydom, z tego powodu siły egipskiego Bractwa Muzułmańskiego prowadziły nękające ataki, systematycznie niszcząc rurociągi dostarczające wodę. Na wybrzeżu Tel Awiw został odcięty od Hajfy i żydowskich osiedli położonych w Galilei. 27 marca został rozbity żydowski konwój Jechi’am jadący z zaopatrzeniem do kibucu Jechi’am. W zasadzce zginęło 46 Żydów. Klęska konwoju do Jechi’am była największą dotychczasową porażką żydowską w tej wojnie. Tego samego dnia został rozbity konwój jadący do bloku żydowskich osiedli Gusz Ecjon (konwój Nebi Daniel), a 31 marca porażkę poniósł konwój jadący do Jerozolimy (konwój Chulda). W ciągu jednego tygodnia Hagana poniosła trzy dotkliwe porażki, odnosząc przy tym bardzo duże straty. Dowództwo wyciągnęło z tego wniosek, że taktyka konwojów zawiodła i należy poszukiwać innej metody dostarczania zaopatrzenia do izolowanych społeczności. Poszukując nowych metod prowadzenia działań operacyjnych, 30 marca przeprowadzono operację "Haszmed", podczas której podjęto nieudaną próbę zabicia dowódcy Armii Świętej Wojny, Hasana Salama. Pomimo niepowodzenia, sama operacja zapowiadała nadchodzącą zmianę sytuacji w wojnie. 31 marca Lechi podłożyła bombę wysadzając pociąg relacji Kair-Hajfa w pobliżu Cezarei – zginęło 40 Arabów, a 60 osób zostało rannych.
Konsekwencje pierwszej fazy wojny.
Historycy oceniają, że pierwsza faza wojny domowej w Brytyjskim Mandacie Palestyny przyniosła co najmniej 2 tys. zabitych i 4 tys. rannych ludzi. Liczby te odpowiadają śmierci średnio 100 osób tygodniowo. Straty rozkładały się przy tym mniej więcej równo po obu stronach konfliktu.
Strona arabska.
Przebieg dotychczasowych walk był bardziej korzystny dla strony arabskiej, jednak nie zdołali oni osiągnąć żadnego decydującego zwycięstwa. Jedynym arabskim sukcesem było sparaliżowanie żydowskiej komunikacji i przecięcie drogi prowadzącej z wybrzeża do Jerozolimy. Ludność żydowska otrzymała jednak ścisłe rozkazy, aby za wszelką cenę utrzymywać zajmowaną przez siebie ziemię. W konsekwencji tego, siły arabskie nie zdołały zdobyć żadnego żydowskiego osiedla. Ludność arabska znajdowała się w o wiele trudniejszym położeniu. Brak jednolitego przywództwa politycznego i sprzeczne interesy sąsiednich państw, powodowały, że palestyńscy Arabowie byli niepewni swojej przyszłości. Od grudnia 1947 do końca marca 1948 roku swoje domy opuściło około 100 tys. arabskich uchodźców (od początku wojny do końca stycznia 1948 r. było 70 tys. uchodźców). Większość z nich pochodziła z wyższej i średniej klasy mieszczaństwa z rejonów Jerozolimy, Hajfy i Jafy. Dołączyli do nich ubodzy wieśniacy z obszarów zdominowanych przez Żydów. Uchodźcy kierowali się do Samarii i Judei, a czasami opuszczali terytorium Palestyny mandatowej, udając się do sąsiednich państw.
Iracki gen. Ismail Sawfat w taki sposób opisał przed Ligą Arabską przebieg dotychczasowych walk w Palestynie: „Pomimo faktu, że rozpoczęły się potyczki i starcia, Żydzi na tym etapie wciąż próbują ograniczyć walki do możliwie jak najmniejszego obszaru, w nadziei, że podział zostanie wdrożony i powstanie rząd żydowski. Oni mają nadzieję, że jeśli walki będą ograniczone, to Arabowie zaakceptują fakty dokonane. Wynika to z faktu, że jak do tej pory Żydzi nie atakowali arabskich wiosek, o ile mieszkańcy tych wiosek nie atakowali i nie prowokowali ich wcześniej.”
Siły arabskie wciąż posiadały wysokie morale, a Wysoki Komitet Arabski był przekonany o swoim zwycięstwie i zdecydowanie odrzucał rezolucję ONZ nr 181 w sprawie podziału Palestyny. W ogłoszeniu z dnia 6 lutego oświadczał: „Palestyńscy Arabowie uznają wszelkie działania podejmowane przez Żydów lub jakiekolwiek siły lub uprawnione grupy, do ustanowienia państwa żydowskiego na terytorium arabskim za akt agresji, i będą się im siłą opierać ... Dla prestiżu ONZ byłoby lepiej porzucić ten plan i nie nakładać takiej niesprawiedliwości ... Palestyńscy Arabowie składają deklarację przed ONZ, przed Bogiem i przed historią, że nigdy nie poddadzą się żadnej władzy, która będzie dążyć do podziału Palestyny. Jedynym sposobem realizacji podziału jest pozbycie się nas wszystkich: mężczyzn, kobiet i dzieci.”
Wielka Brytania oficjalnie nie angażowała się w wojnę domową w Palestynie, jednak od samego początku walk, brytyjscy oficerowie dowodzący Legionem Arabskim byli aktywnie obecni w obszarze prowadzonych walk. W dniu 7 lutego 1948 roku zawarto w Londynie tajne porozumienie brytyjsko-transjordańskie, w którym Brytyjczycy wyrażali zgodę na aneksję arabskiej części Palestyny przez Królestwo Transjordanii. Uzgodniono, że w dniu 15 maja 1948 roku transjordański Legion Arabski wkroczy do Palestyny, zajmując przyznane państwu arabskiemu ziemie. Wcześniej Brytyjczycy mieli przekazać legionowi swoją infrastrukturę oraz znaczną część uzbrojenia wycofywanych z Palestyny mandatowej brytyjskich oddziałów wojskowych. Porozumienie zawierało zastrzeżenie, że siły Legionu Arabskiego nie mogły wkroczyć do Jerozolimy lub na obszar nowo tworzonego państwa żydowskiego. Ta opcja nie przewidywała utworzenia palestyńskiego państwa arabskiego. Wzbudziło to zaniepokojenie Egiptu, Syrii, Libanu i Arabii Saudyjskiej, które obawiały się, że jordański król Abdullah I zajmie całą Palestynę i użyje jej następnie jako podstawy do wyprowadzenia ataku na kolejne państwa. Niepokój ten wzmocniło zawarcie przez Transjordanię i Irak porozumienia o wzajemnej obronie. Administracja amerykańska obawiała się ogłoszenia przez Ligę Arabską embarga na dostawy ropy naftowej. Widząc rozwój wydarzeń wojny domowej, w połowie marca uznała, że sytuacja Żydów jest beznadziejna. Z tego powodu Stany Zjednoczone w dniu 19 marca oficjalnie ogłosiły wycofanie swojego poparcia dla rezolucji ONZ nr 181 w sprawie podziału Palestyny, zachęcając tym samym Ligę Arabską do udzielenia większego wsparcia finansowego i militarnego dla Arabskiej Armii Wyzwoleńczej i Armii Świętej Wojny, aby położyć kres planom utworzenia państwa żydowskiego. W dniu 1 kwietnia 1948 roku Rada Bezpieczeństwa ONZ głosowała amerykański wniosek o powołanie specjalnego zespołu do ponownego rozpatrzenia problemu palestyńskiego (ZSRR wstrzymał się od głosu). Zasugerowano wtedy możliwość rozmieszczenia międzynarodowych sił rozjemczych i pozostawienia Palestyny pod międzynarodową kontrolą.
Strona żydowska.
Morale społeczności żydowskiej w tym pierwszym okresie wojny były bardzo mocno osłabione. Ataki na żydowskie osiedla oraz łączące je linie komunikacyjne, powodowały liczne trudności, z których było nie do pokonania. W najgorszym położeniu znajdowała się duża społeczność żydowska Jerozolimy, do której dostawy zostały przerwane. Niemniej jednak, pomimo dotychczasowych porażek, siły żydowskie były liczniejsze i lepiej wyszkolone od sił arabskich. Poniesione porażki mogły zachwiać poczuciem pewności siebie Żydów i zasiać pewien poziom wątpliwości, jednak wynikały one bardziej z decyzji politycznych niż rzeczywistej militarnej słabości. Przywództwo żydowskie wolało czekać i w ograniczonym stopniu reagować na rozwój wydarzeń, oczekując nadejścia terminu 14 maja 1948 roku (koniec brytyjskiego mandatu nad Palestyną). Upływający czas wykorzystywano jednak bardzo praktycznie. W dniu 1 marca 1948 roku nastąpiło porozumienie żydowskich ugrupowań politycznych w sprawie utworzenia rządu. Powołano "Radę Ludową" ("Moezet Ha-Am"), która liczyła 37 osób i miała charakter organu ustawodawczego. Organem wykonawczym miała być "Administracja Ludowa" ("Minhelet Ha-Am"). Siedzibą obu organów został Tel Awiw. Równocześnie dowództwo Hagany zdołało zawrzeć porozumienie z Irgunem, który uznał autorytet tymczasowych władz państwowych. Siły Hagany były reorganizowane, a nowi rekruci przechodzili szkolenia wojskowe. W marcu 1948 roku utworzono także ochotniczy korpus Machal, złożony z żydowskich ochotników z całego świata, pragnących dopomóc w wojnie o niepodległość nowo tworzonego państwa żydowskiego. Z Ameryki Północnej przybyło 1,5 tys. ochotników, z Południowej Afryki 500, z Wielkiej Brytanii 1 tys., z Finlandii 30. Ogółem podczas całej wojny przybyło 5 tys. żydowskich ochotników z całego świata. Hagana potrzebowała dla swoich sił coraz większej ilości broni. W tym celu Agencja Żydowska rozesłała po świecie agentów, mających za zadanie znalezienia źródeł broni i kanałów ich przerzutu do Palestyny. W owym czasie ZSRR oficjalnie przestrzegał embarga na dostawy broni i amunicji do Palestyny, jednak Józef Stalin poparł pomysł dostarczenia pomocy wojskowej dla Żydów poprzez Czechosłowację. Czechosłowacki minister spraw zagranicznych Vladimír Clementis wyraził zgodę na korzystanie przez żydowską Haganę z pasa startowego Žatec, położonego przy mieście Žatec. Dzięki staraniom Goldy Meir społeczność żydowska pozyskała znaczne środki finansowe (25 mln USD) od syjonistycznych sympatyków w Stanach Zjednoczonych. Ogółem, od października 1947 do marca 1949 roku środowiska syjonistyczne zebrały 129 mln USD na wsparcie nowo tworzonego państwa żydowskiego w Palestynie. Z sumy tej, 78 mln USD (ponad 60%) przeznaczono na zakup uzbrojenia i amunicji. Przedstawiciele Agencji Żydowskiej mogli dzięki temu podpisać ważne kontrakty zakupu uzbrojenia w Bloku wschodnim. Umożliwiło to także realizację operacji "Chasida". Jej część stanowiła operacja "Balak 1" (31 marca – 1 kwietnia 1948 r.), podczas której drogą lotniczą przewieziono 200 czeskich karabinów Mauser Kar98k, 40 karabinów maszynowych MG 34 i 150 tys. sztuk amunicji. W dniu 3 kwietnia 1948 roku do brzegów Palestyny dotarł statek z dużą dostawą czeskiej broni. Sowiecka pomoc odegrała zasadniczą rolę podczas tej wojny.
Druga faza wojny (1 kwietnia – 14 maja 1948).
Dotychczasowy przebieg wojny wykazał, że żydowskie plany obrony są niewydolne, a siły obrońców nadmiernie rozproszone po całym kraju. Zmusiło to dowództwo Hagany do poszukiwania nowych rozwiązań. W rezultacie, 11 marca 1948 roku Jigael Jadin ukończył przygotowywanie "planu Dalet".
Plan Dalet.
Plan Dalet (pol. "plan D") wyznaczał zasady działania oraz cele, które Hagana miała osiągnąć w drugiej fazie wojny. Jego głównym celem było zapewnienie ciągłości połączeń terytorialnych jak największej części żydowskich obszarów przyznanych przez rezolucję ONZ nr 181. Była to odpowiedź na prowadzoną przez Arabów wojnę o drogi, oraz przygotowanie sił obrońców na spodziewaną inwazję wojsk z sąsiednich państw arabskich. Zakładał on, że gdy brytyjskie wojska rozpoczną ewakuację z Palestyny, siły Hagany przejmą ich bazy oraz policyjne posterunki (Fort Tegart) w całym kraju. Zdobyte miejsca miały być odpowiednio zabezpieczone i ufortyfikowane. Plan zakładał przy tym likwidację baz przeciwnika, przejecie pełnej kontroli nad głównymi drogami, oblężenie miast arabskich wraz z wysiedleniem wiosek stanowiących potencjalne zagrożenie dla Żydów. Ten ostatni punkt był szczególnie niebezpieczny dla Arabów, gdyż umożliwiał on siłom Hagany pod pretekstem obrony, niszczenie i wysiedlanie całych wiosek arabskich. Rozpoczęcie realizacji "planu Dalet" zaplanowano na początek kwietnia 1948 roku. Otworzyło to drugą fazę wojny domowej w Palestynie, która charakteryzowała się serią żydowskich operacji wojskowych. Hagana przeszła z defensywy do ofensywy. Jego realizacja zajęła około ośmiu tygodni, całkowicie zmieniając położenie społeczności żydowskiej w Palestynie.
Punkt przełomowy wojny.
Lider społeczności żydowskiej Dawid Ben Gurion spostrzegał Jerozolimę jako środek ciężkości całej kampanii prowadzonej w Palestynie. Utrata Zachodniej Jerozolimy byłaby wielkim ciosem dla społeczności żydowskiej i Hagana nie mogła sobie na to pozwolić. Dlatego zdecydowano się przeprowadzić operację w celu przełamania oblężenia i dostarczenia zapasów do miasta. Podczas debaty na temat przygotowań do operacji, postanowiono, że Hagana po raz pierwszy użyje sił w wielkości brygady. Operację nazwano "Nachszon". Miała to być pierwsza operacja przeprowadzona zgodnie z Planem Dalet. Wcześniej jednak przeprowadzono dywersyjny atak na wieś Al-Kastal, która od wschodu blokowała drogę do Jerozolimy. Starcia przerodziły się w bitwę o al-Kastal (3-9 kwietnia 1948 r.), podczas której 8 kwietnia zginął dowódca Armii Świętej Wojny, Abd al-Kadir al-Husajni. Arabowie odbili wówczas wieś al-Kastal i odnaleźli ciało swojego zabitego dowódcy. Opuścili jednak zniszczoną wieś i udali się do Jerozolimy, aby zorganizować wielki pogrzeb al-Husajniego. Sytuację ponownie wykorzystali Żydzi, zajmując bez walki opuszczoną al-Kastal. Utrata charyzmatycznego dowódcy, jakim był Abd al-Kadir al-Husajni, mocno osłabiło morale i zdezorganizowało siły Armii Świętej Wojny. Jego śmierć „utrudniła arabską strategię i organizację w obszarze Jerozolimy”. Jego następcą został Hasan Salama. Równocześnie na zachodnim odcinku drogi prowadzącej do Jerozolimy przeprowadzono drugą akcję dywersyjną. Oddział z Brygady Giwati wkroczył nad ranem 3 kwietnia na przedmieścia Ramli, gdzie mieścił się sztab Hasan Salama. Dywersanci podłożyli ładunki wybuchowe i z powodzeniem wycofali się, niszcząc dom, w którym zginęło 25 arabskich ochotników Armii Świętej Wojny. Atak skutecznie podważył prestiż Salama, którego jego towarzysze broni posądzili o ucieczkę z pola walki. Salama przeniósł swój sztab do wsi al-Abbasijja, został jednak wyłączony z walk na okres rozpoczęcia żydowskiej ofensywy. Następnego dnia (4 kwietnia 1948 r.) siły Arabskiej Armii Wyzwoleńczej zaatakowały na północy kibuc Miszmar ha-Emek. W ten sposób rozpoczęła się bitwa o Miszmar ha-Emek (4-14 kwietnia 1948 r.), podczas której Żydzi najpierw utrzymali swoje pozycje obronne, a następnie wyprowadzili skuteczny kontratak, zajmując szereg okolicznych wiosek. Bitwa ta była niezwykle niekorzystna dla Arabów, gdyż wiązała siły, które niezbędnie były potrzebne w rejonie walk o wieś al-Kastal na jerozolimskim froncie wojny. Dowodzący transjordańskim Legionem Arabskim sir John Bagot Glubb nazwał atak „fiaskiem”, dodając, że po porażce „osłabły morale i entuzjazm Arabskiej Armii Wyzwoleńczej ... stała się ona bardziej zainteresowana grabieżami Arabów w Palestynie”.
W międzyczasie, w dniu 5 kwietnia 1948 roku dowództwo Hagany wysłało telegraf potwierdzający rozpoczęcie operacji "Nachszon". Po zablokowaniu okolicznych dróg, 6 kwietnia siły Palmach przełamały serię blokad drogowych w Sza’ar ha-Gaj, po czym konwój złożony z 62 pojazdów bezpiecznie dotarł do Jerozolimy. Był to duży sukces, jednak dalszy przebieg walk o al-Kastal spowodował ponowne zamknięcie tej drogi. Jednostki Palmach realizując swoje założenia taktyczne, zajęły i wysiedliły okoliczne wsie arabskie – Chulda, Dajr Muhajsin i Sajdun. Natomiast działające odrębnie siły Irgunu i Lechi zajęły 9 kwietnia wieś Dajr Jasin. Doszło wówczas do masakry w Dajr Jasin, w której zginęło 107 Arabów. Oficjalnie władze żydowskie odcięły się od tego zdarzenia, a Dawid Ben Gurion publicznie obarczył Menachema Begina odpowiedzialnością za masakrę. Nazwał go „Menachemem Hitlerem”, a Agencja Żydowska wysłała telegram kondolencyjny do króla Transjordanii Abdullaha I. Zdarzenie nazwano w nim jako „brutalne i barbarzyńskie, które jest niezgodne z duchem narodu żydowskiego, jego tradycją i dziedzictwem kulturowym”. Pomimo to, Żydzi świadomie wykorzystali psychologiczne efekty masakry, rozpuszczając plotki na jej temat. Zastraszały one i demoralizowały społeczność arabską, która coraz bardziej bała się kolejnych masakr i pogromów. Takie przesadzone pogłoski przyczyniły się do wybuchu paniki wśród palestyńskich Arabów, a w konsekwencji ucieczki znacznej ich części z Palestyny. W rezultacie, w następnych dniach siły Palmach bez żadnej walki zajęły opuszczone wioski Kalunja, Bajt Nakkuba i Bajt Sul. Cały odcinek drogi do Jerozolimy był opanowany, a sąsiednie wioski zabezpieczone. Jednak oddziały Palmach były zmuszone do postępowania zgodnie z Planem Dalet, co oznaczało, że po zajęciu wyznaczonych celów wycofały się, pozostawiając rozległy teren nielicznym oddziałom Hagany. Nie miały one szansy na powstrzymanie nadchodzących posiłków arabskich. W rezultacie droga do Jerozolimy została szybko ponownie zablokowana, a do miasta dotarł zaledwie jeden konwój.
Równoczesna śmierć Abd al-Kadir al-Husajniego w bitwie o al-Kastal i porażki Armia Świętej Wojny podczas żydowskiej operacji "Nachszon", oraz porażka Arabskiej Armii Wyzwoleńczej w bitwie o Miszmar ha-Emek, spowodowały dezorientację i zamieszanie w arabskich oddziałach. Do tego doszła walka o wpływy pomiędzy przywódcami arabskimi. Nowym dowódcą sił Armii Świętej Wojny został Hasan Salama. Zmienił on taktykę działania swoich oddziałów – zrezygnował z organizowania licznych małych zasadzek na całej trasie drogi prowadzącej do Jerozolimy, na rzecz wzniesienia jednej dużej blokady w Sza’ar ha-Gaj. Równocześnie dowódcą sił w rejonie Jerozolimy został iracki pułkownik Fadel Raszid. Znalazł on pełną akceptację ze strony Wielkiego Mufti Jerozolimy Al-Hadżdż Muhammad Amin al-Husajniego. Tymczasem transjordański król Abdullah I mianował dowódcę Arabskiej Armii Wyzwoleńczej, Fauzi al-Kawukdżiego na komendanta Jerozolimy. Obaj dowódcy rywalizowali ze sobą, byli jednak zgodni co do tego, że muszą zreorganizować swoje siły, aby ponownie zamknąć drogę łączącą Jerozolimę z równiną nadmorską. Całe to zamieszanie, w połączeniu z masakrą w Dajr Jasin i wysiedleniem licznych Arabów z zajętych przez przeciwnika wiosek, wywołało panikę wśród ludności arabskiej, która zaczęła masowo uciekać z rejonów ogarniętych walkami. Żydzi nie potrafili jednak wykorzystać swojej przewagi. Brakowało im pomysłu, co robić dalej po zajęciu terenu wroga. W rezultacie wycofywano się, a po jakimś czasie przeprowadzano kolejną operację, walcząc o te same miejsca z silniejszym przeciwnikiem. Z punktu widzenia logiki, takie działanie było pozbawione sensu. Dowodem na szybką reorganizację sił arabskich było rozbicie w dniu 13 kwietnia 1948 roku żydowskiego konwoju jadącego z zaopatrzeniem do Centrum Medycznego Hadassa na Górze Skopus w Jerozolimie. Doszło wówczas do masakry konwoju medycznego Hadassa, w której zginęło 79 Żydów (w tym rannych, lekarzy i kobiecy personel medyczny). Był to odwet za Dajr Jasin. Pomimo to, zwycięstwo pod Miszmar ha-Emek i sukces operacji "Nachszon" stały się punktem zwrotnym całej wojny.
Ofensywa w Jerozolimie.
W dniach 16-20 kwietnia 1948 roku Hagana przeprowadziła operację "Harel", podczas której do Jerozolimy dotarły trzy konwoje. Było to w sumie około 450 samochodów ciężarowych z 1800 tonami zaopatrzenia. Zabezpieczyło to na pewien czas miasto w potrzebne towary. Mniej więcej w tym samym czasie, dowódca żydowskiej obrony Jerozolimy, Dawid Sze’alti’el przekazał do dowództwa Hagany pilną wiadomość, że w mieście pojawiły się plotki mówiące o tym, że Brytyjczycy zamierzają przed ewakuacją swoich wojsk z miasta (była zaplanowana na 15 maja 1948 r.) przekazać Arabom większość strategicznych punktów. Umożliwiłoby to Arabom przejęcie inicjatywy i po wkroczeniu regularnych sił jordańskiego Legionu Arabskiego rozstrzygnąć o dalszych losach bitwy o Jerozolimę. Dawid Sze’alti’el wskazał na pilną potrzebę wzmocnienia sił wojskowych w mieście i rozpoczęcie działań ofensywnych, w przeciwnym razie – jak pisał – zdoła utrzymać Jerozolimę najwyżej do 15 maja 1948 roku. Z tego powodu, w końcowej fazie operacji "Harel" do Jerozolimy przerzucono uderzeniową Brygadę „Harel”. Ten ostatni konwój został już zaatakowany, i do miasta dotarła tylko część wysłanych pojazdów (pozostałe zawróciły). Droga została ponownie przerwana. W kolejnych dniach w Jerozolimie przeprowadzono operację "Jewusi". Jej celem było otworzenie linii komunikacyjnych z izolowanymi żydowskimi enklawami na północy i południu miasta, oraz utworzenie jednolitej linii obrony w mieście. W pierwszej fazie, w dniu 23 kwietnia 1948 roku przeprowadzono natarcie w kierunku północnym, usiłując otworzyć drogę do enklawy kibuców Newe Ja’akow i Atarot. Doszło wówczas do bitwy o An-Nabi Samu’il, która okazała się najcięższą porażką Palmach w wojnie. Porażka bardzo mocno osłabiła morale Brygady „Harel”. W drugiej fazie operacji, w dniu 25 kwietnia zaatakowano arabską dzielnicę Asz-Szajch Dżarrah, aby w ten sposób odblokować enklawę Góry Skopus. W przebieg operacji zaangażowali się jednak Brytyjczycy, gdyż okazało się, że Szajch Dżarrah znajduje się na głównej trasie wycofywania brytyjskich oddziałów z Jerozolimy w kierunku północnym. To właśnie tędy miał wycofywać się z miasta Wysoki Komisarz Palestyny sir Alan Cunningham. Brytyjczycy wezwali więc Żydów do opuszczenia Szajch Dżarrah, a następnie przeprowadzili krótki pokaz siły, zadając poważne straty oddziałom żydowskim. Następnie Szajch Dżarrah ogłoszono strefą zdemilitaryzowaną, umożliwiając przez dwa tygodnie swobodny przejazd żydowskich konwojów na Górę Skopus. Sama dzielnica przeszła następnie pod kontrolę Legionu Arabskiego. Trzecia faza operacji zaczęła się 27 kwietnia i trwała do 2 maja. W okresie tym toczono ciężkie walki o południową dzielnicę Gonen. Doszło tutaj do niezwykle dramatycznej bitwy o monaster Sam Simon, w wyniku której Arabowie wycofali się z Katamon. W ten sposób odblokowana została enklawa Katamon i uzyskano połączenie z dzielnicą Talpijjot. Cała operacja obnażyła jednak braki wywiadowcze oraz błędy w strukturze dowodzenia Hagany. Kosztem ciężkich strat zdołano osiągnąć zaledwie jeden z trzech celów operacyjnych. Największe straty poniosła Brygada „Harel”, która chwilowo utraciła zdolności bojowe i została wycofana do ochrony konwojów do Jerozolimy. I to właśnie na tym celu skoncentrowano kolejne działania na centralnym odcinku wojny.
Inne operacje.
Kolejną operację Hagany zaplanowano w związku z wycofaniem brytyjskiego kontyngentu wojskowego z Hajfy, które miało odbyć się 21 kwietnia 1948. Hagana w całkowitej tajemnicy przegrupowała swoje brygady i 21 kwietnia 1948 roku przeprowadziła niespodziewany atak na miasto, wywołując panikę arabskiej ludności cywilnej. Po ciężkich walkach Hajfa została zajęta, a około 100 tys. Arabów uciekło. 23 kwietnia 1948 roku żydowskim oddziałom Hagany udało się po 2 dniach walk opanować miasto Tyberiadę w Galilei. Otworzyło to drogę do wschodniej części Galilei i znacznie wzmocniło pozycję sił żydowskich na północy. Większość arabskich mieszkańców Tyberiady uciekło.
27 kwietnia 1948 roku oddziały Hagany i Irgunu rozpoczęły operację izolacji Jafy, w której znajdowało się około 5 tys. arabskich bojowników. W tym celu brygady "Aleksandroni" i "Giwati" zniszczyły wsie arabskie położone na wschód od Jafy, wzdłuż drogi Tel Awiw–Jerozolima. Równocześnie przeprowadzono natarcie w kierunku brytyjskiego lotniska w Lod. Działania te miały przygotować teren do zdobycia lotniska po wycofaniu się Brytyjczyków. Żydowskie działania wojskowe w bezpośrednim sąsiedztwie ważnej brytyjskiej bazy lotniczej w Palestynie wywołały zaniepokojenie brytyjskiego dowództwa, które 30 kwietnia 1948 roku bezpośrednio zaangażowało się w wojnę domową w Palestynie. Brytyjscy żołnierzy wspierani przez czołgi, artylerię i lotnictwo zaatakowali pozycje Hagany wokół Jafy. Zmusiło to Żydów do powstrzymania działań ofensywnych w tym regionie walk. W następnych dniach Brytyjczycy ograniczyli się do rozdzielania walczących stron i chronienia uciekających z Jafy arabskich cywili.
28 kwietnia 1948 roku oddziały Hagany rozpoczęły ofensywę we wschodniej Galilei. Uderzono na północ od Tyberiady i 30 kwietnia zajęto dawne brytyjskie koszary i lotnisko w Rosz Pina. Następnie rozpoczęto natarcie w kierunku miasta Safed w Górnej Galilei, zostało ono jednak krwawo powstrzymane przez Arabów.
3 maja 1948 roku oddziały szturmowe Palmach rozpoczęły kolejne natarcie na Górną Galileę. Po 7 dniach ciężkich walk, 10 maja 1948 zdobyto miasto Safed. Arabscy mieszkańcy Safedu uciekli.
W ten sposób cała wschodnia Galilea znalazła się pod kontrolą żydowską.
Podczas tej operacji tajni agenci Hagany zdołali namówić Druzów do dezercji i przejścia na stronę żydowską. 9 maja 1948 roku na stronę żydowską przeszło 212 Druzów, których regiment zajmował pozycje obronne w arabskich wsiach na wschód od miasta Hajfa. Przeprowadzano stąd okazjonalne ataki na żydowskie linie komunikacyjne i osiedle Ramat Yohanan. W zamian za dezercję, Druzowie otrzymali obietnicę utworzenia neutralnej enklawy w centralnej części Galilei.
7 maja 1948 roku trzy żydowskie bataliony przeprowadziły kolejne natarcie na pozycje obronne "Legionu Arabskiego" w rejonie Latrun. Krwawe walki nie rozstrzygnęły bitwy i Żydzi wycofali się w kierunku Tel Awiwu.
11 maja 1948 roku oddziały Hagany przeprowadziły operację oczyszczania południowo-wschodniej Galilei od Arabów. W toku działań zdobyte zostało Bet Sze’an w dolinie Jordanu.
12 maja 1948 roku oddziały Hagany podjęły próbę otworzenia drogi komunikacyjnej do odciętych na Negewie żydowskich osiedli. Podczas tej operacji wygnano 600 Arabów ze wsi Nadżd i 1200 mieszkańcom z Samsum, jednak drogi nie udało się odblokować.
12 maja 1948 roku jordański "Legion Arabski" zaatakował blok 4 żydowskich osiedli Gusz Ecjon, który od 5 miesięcy był oblężony i broniony przez 151 żydowskich obrońców.
Po ciężkich walkach jeden z czterech kibuców został zdobyty przez Arabów, którzy zabili wszystkich Żydów (ocalały tylko 4 osoby). Zbezczeszczono ciała zabitych, a ocalałych żydowskich żołnierzy gwałcono, po czym okrutnie mordowano. Zginęło około 160 Żydów (w tym także dzieci i kobiety). Zabudowania kibucu zostały zrównane z ziemią.
Gdy 13 maja 1948 roku Brytyjczycy opuścili Jafę, natychmiast na miasto natarły oddziały Irgunu, zdobywając je po ciężkiej walce.
14 maja 1948 roku oddziały Hagany przeprowadziły natarcie od Hajfy na północ wzdłuż wybrzeża Morza Śródziemnego, zdobywając portowe miasto Akka.
14 maja 1948 roku połączone żydowskie oddziały Hagany, Irgunu i Lechi przeprowadziły operację w Jerozolimie, zdobywając utracone wcześniej budynki żydowskie i tworząc ciągłość terytorialną między osiedlami żydowskimi w mieście.
Nie powiodła się jednak próba opanowania Starego Miasta, która pozostało pod kontrolą Arabów.
Podsumowanie.
Wojna domowa w Palestynie wykazała dużą skuteczność działań operacyjnych żydowskich oddziałów, którym udało się opanować większość strategicznych punktów w Galilei i na wybrzeżu, w szczególności ważne porty w Hajfie, Jafie i Akce. Nie zdołano jednak przełamać impasu w rejonie Jerozolimy i na pustyni Negew.
Natomiast Arabowie prowadzili działania w sposób chaotyczny, nie umiejąc wykorzystać liczebnej i technicznej przewagi w lokalnych starciach.
Niezwykle niepokojącym zjawiskiem było pojawienie się dużej fali arabskich uchodźców (około 300 tys. ludzi do maja 1948), którzy z Palestyny przechodzili do Libanu i Syrii.
Plan arabskiej inwazji na Palestynę.
10 kwietnia 1948 roku, podczas szczytu państw Ligi Arabskiej w Kairze, iracki generał Ismail Safwat po raz kolejny wezwał do rozmieszczenia arabskich armii na granicach Palestyny. Miałyby one przeprowadzać małe operacje wojskowe wymierzone przeciwko żydowskim osiedlom, przygotowując się do inwazji na dużą skalę.
Syria i Liban wyraziły gotowość do zbrojnej interwencji w Palestynie, jednak król Transjordanii, Abd Allah I ibn Husajn, powiedział, że zaangażowanie się Legionu Arabskiego byłoby możliwe dopiero po wygaśnięciu brytyjskiego mandatu w Palestynie, czyli najwcześniej 15 maja 1948.
Ostatecznie zdecydowano, że arabska interwencja w Palestynie rozpocznie się 15 maja 1948 roku. W celu koordynowania działań Arabskiej Armii Wyzwoleńczej i Legionu Arabskiego oddelegowano do Ammanu generała Ismail Safwata. Wynikało to z faktu, że król Abd Allah I ibn Husajn otrzymał naczelne zwierzchnictwo nad wszystkimi działaniami wojskowymi prowadzonymi w Palestynie.
30 kwietnia 1948 dowództwa armii Egiptu, Syrii i Libanu oficjalnie przekazały naczelne dowodzenie w ręce króla Transjordanii Abd Allah I ibn Husajna. Szefem Sztabu Głównego został iracki generał Aldine Nur Mahmud.
4 maja 1948 roku do transjordańskiego miasta granicznego Mafraq przybyły pierwsze irackie oddziały. Były to: regiment czołgów, regiment zmechanizowanej piechoty i regiment artylerii (24 działa) – łącznie 1500 żołnierzy. Równocześnie Egipcjanie rozlokowali 2 brygady na półwyspie Synaj.
Na początku maja 1948 w Damaszku (stolica Syrii) zebrali się szefowie sztabów krajów arabskich, aby omówić założenia interwencji wojskowej w Palestynie. „'Plan Damaszek'” przewidywał uderzenie sił arabskich jednocześnie z trzech stron, i odcięcie sił żydowskich od baz zaopatrzenia na wybrzeżu, a następnie ich stopniowe zniszczenie. W Palestynie miało istnieć jedno arabskie państwo – Wielka Syria.
8 maja 1948 roku brytyjskie Ministerstwo Spraw Zagranicznych zapoznało się ze szczegółami arabskiej inwazji. Brytyjscy analitycy orzekli, że arabskie armie nie są przygotowane do przeprowadzenia tak dużej operacji wojskowej, jednak egipscy dowódcy zignorowali te słowa i orzekli, że „za 2 tygodnie będą w Tel Awiwie”.
11 maja 1948 roku egipskie oddziały wojskowe kilkakrotnie atakowały kibuc Kefar Darom, w pobliżu Gazy.
Kontynuacja działań militarnych.
Zobacz: I wojna izraelsko-arabska 1948-1949

</doc>
<doc id="1163604" url="https://pl.wikipedia.org/wiki?curid=1163604" title="Kariya">
Kariya

 – miasto w Japonii, położone w środkowej części prefektury Aichi, na wyspie Honsiu.
Historia.
W 1889 roku powstał współczesny układ miejski, w efekcie tego w powiecie Hekikai powstało miasteczko Kariya. 1 kwietnia 1950 roku miasteczko zdobyło status miasta.
Przemysł.
Ważny ośrodek przemysłowy, m.in. fabryka Denso Corporation, Aisin Seiki oraz Toyota Corporation i firm współpracujących.
Populacja.
Zmiany w populacji Kariya w latach 1970–2015:

</doc>
<doc id="1163616" url="https://pl.wikipedia.org/wiki?curid=1163616" title="Denso">
Denso

 – japoński koncern produkujący części samochodowe z siedzibą główną w Kariya, założony 16 grudnia 1949 jako .
Historia.
Denso na początku wytwarzało części elektryczne dla Toyoty, a po II wojnie światowej firmy rozdzielono. W roku 2014 sprzedaż części do koncernu Toyota stanowił ok. 50% przychodów firmy, a 41.2% przychodów wygenerowała sprzedaż dla innych producentów samochodów z Japonii, Niemiec, USA i Chin.
W roku 2013 koncern Denso kontrolował 184 spółki zależne (68 w Japonii, 34 w obu Amerykach, 34 w Europie i 48 w Azji), z liczbą zatrudnionych wynoszącą 132 tys.
Sprzedaż.
Koncern znany jest z rozwijania i wytwarzania różnych części samochodowych, m.in. oprzyrządowania dla silników spalinowych (o zapłonie iskrowym i o zapłonie samoczynnym), elementów pojazdów hybrydowych, świec zapłonowych, robotów przemysłowych. W 2014 roku globalna sprzedaż koncernu Denso była podzielona między sektory produktów następująco:

</doc>
<doc id="1163621" url="https://pl.wikipedia.org/wiki?curid=1163621" title="Gerhard von Kügelgen">
Gerhard von Kügelgen

Franz Gerhard von Kügelgen (ur. 6 lutego 1772 w Bacharach nad Renem, zm. 27 marca 1820 w Dreźnie) – niemiecki malarz. Malował portrety i obrazy historyczne. Profesor Akademii Sztuk w Dreźnie i członek Pruskiej oraz Rosyjskiej Akademii Sztuki. Brat bliźniak Karla von Kügelgena, także malarza. Mistrz Caspara Davida Friedricha.
Gerhard von Kügelgen ukończył szkołę w 1789 w Bonn, po czym rozpoczął studia malarskie w Koblencji. Na początku 1791 pracował w Bonn, gdzie namalował portrety Elektora Maksymiliana Franciszka Habsburga, ministra Ferdynanda Augusta von Spiegela z Desenbergu i hrabiego Waldsteina. Później bracia von Kügelgen odbyli finansowaną przez Maksymiliana Franciszka Habsburga
podróż do Rzymu i Monachium.
Następnie za radą swojego przyjaciela Johanna Georga Schwartza z Rygi udał się wraz z bratem do rosyjskich guberni nadbałtyckich. Gerhard został nauczycielem rysunku w dobrach na terenie dzisiejszej Estonii. Tam poznał Helenę Marię Zoege von Manteuffel (1774-1842). Jej ojciec wyraził zgodę na małżeństwo dopiero po podjęciu przez Gerharda stałej pracy, konwersji na wiarę ewangelicką i rozpoczęciu starań o tytuł szlachecki (uzyskał go w 1802). Ślub miał miejsce w 1800. Z małżeństwa pochodziło troje dzieci. Jego pierwszy syn Wilhelm urodził się w Sankt Petersburgu w 1802 i także został malarzem. Pozostałe dzieci to Gerhard (ur. 1806) i Adelheida (ur. 1808). W 1807 jego brat poślubił siostrę jego żony.
Podczas swojej kariery von Kügelgen namalował wiele portetów, m.in. swojego ucznia Caspara Friedricha, Johanna Wolfganga Goethego, Augusta von Kotzebuego, Friedricha Schillera, Johanna Gottfrieda Seumego, Ludwiga Uhlanda, Friedricha Wernera czy Christopha Wielanda oraz innych pisarzy, artystów i uczonych tych czasów. Po przeprowadzce do Drezna jego willa "Gottessegen", położona w dzielnicy Loschwitz, stała się miejscem spotkań artystów, zwolenników oraz prekursorów wczesnego romantyzmu. Obecnie w jego domu zwanym "Kügelgen-Haus" znajduje się Muzeum Drezdeńskiego Wczesnego Romantyzmu (niem. "Museum der Dresdner Frühromantik").
W 1820 von Kügelgen został zamordowany, gdy jechał ze swojego atelier w Loschwitz do Drezna, przez rabusia – żołnierza Johanna Gottfrieda Kaltofena. Pochowany został na Starym Cmentarzu Katolickim w Dreźnie. W kościele w Loschwitz znajduje się wmurowana tablica na cześć jego i jego syna.
Nazwiskiem malarza została nazwana planetoida (11313) Kügelgen.

</doc>
<doc id="1163635" url="https://pl.wikipedia.org/wiki?curid=1163635" title="Zakon św. Ducha">
Zakon św. Ducha



</doc>
<doc id="1163636" url="https://pl.wikipedia.org/wiki?curid=1163636" title="Wilhelm von Kügelgen">
Wilhelm von Kügelgen

Wilhelm von Kügelgen (ur. 20 listopada 1802 r. w Sankt Petersburgu; zm. 25 maja 1867 r. w Ballenstedt) – niemiecki malarz i pisarz, podkomorzy na książęcym dworze Anhalt-Bernburg. Jest autorem wydanych pośmiertnie wspomnień: "Jugenderinnerungen eines alten Mannes", które są obrazem życia duchowego i mieszczańskiego okresu wczesnego romantyzmu.
Wilhelm von Kügelgen był synem malarza Gerharda von Kügelgena. Uczył się w gimnazjum w Bernburg (Saale), a po jego ukończeniu studiował na Akademii Sztuk w Dreźnie. Po tragicznej śmierci ojca w 1820 r. przeżył poważny kryzys życiowy. Cierpiał także na postępujący daltonizm. W latach 1825-1826 mieszkał w Rzymie, gdzie zaprzyjaźnił się z Ludwigiem Richterem (1803-1884). Ponadto do grona jego przyjaciół należeli: Caspar David Friedrich, Johan Christian Clausen Dahl, malarz norweski i Carl Gottlieb Peschel ze szkoły nazareńczyków.
Po powrocie do ojczyzny w 1827 r. ożenił się z Julie Krummacher (ur. 25 października 1804 r. w Duisburg, zm. 22 maja 1909 r. w Dessau), córką krajowego superintendenta księstwa Anhalt-Bernburg Friedricha Adolfa Krummachera. Z tego małżeństwa pochodziło sześcioro dzieci: Bertha (ur. 14 kwietnia 1828 r.), Anna (ur. 7 lutego 1831 r.), Gerhard (ur. 27 maja 1833 r.), Adolph (ur. 9 maja 1835 r.), Benno (ur. 18 kwietnia 1837 r.) i Elisabeth (ur. 22 września 1839 r.). Jego wnuk (syn Bennona) podpułkownik Wilhelm von Kügelgen był w latach 1919-1925 osobistym sekretarzem i adiutantem Paula von Hindenburga.
W 1833 r. Wilhelm von Kügelgen został malarzem nadwornym w letniej rezydencji książąt Anhalt-Bernburg w Ballenstedt. W 1853 r. został opiekunem chorego umysłowo Aleksandra Karola von Anhalt-Bernburga, ostatniego księcia Anhalt-Bernburga. Wydane pośmiertnie w 1870 r. wspomnienia "Jugenderinnerungen eines alten Mannes" stały się ulubioną lekturą niemieckiego mieszczaństwa i do 1922 r. miały 230 wydań.
Dom malarza w Ballenstedt, przy Kügelgenstraße 35a, istnieje do dziś. 
Od 1993 r. "Kunstkreis Sachsen-Anhalt" przyznaje artystom stypendium im. Wilhelma von Kügelgena.
Nazwiskiem malarza została nazwana planetoida (11313) Kügelgen.

</doc>
<doc id="1163638" url="https://pl.wikipedia.org/wiki?curid=1163638" title="KWK Żory">
KWK Żory



</doc>
<doc id="1163643" url="https://pl.wikipedia.org/wiki?curid=1163643" title="Kościół w Loschwitz">
Kościół w Loschwitz

Kościół w Loschwitz (niem. "Loschwitzer Kirche", "Loschwitz Kirche") – ewangelicki kościół parafialny znajdujący się w dzielnicy Drezna Loschwitz.
Historia.
Do 1945.
Loschwitz do początku XVIII w. wraz z okolicznymi 25 wsiami należała parafii Marii Panny. Jednak do kościoła z dzielnicy było kilka kilometrów, wtenczas bardzo uciążliwej drogi. Z tego powodu w 1702 roku Loschwitz wraz z sąsiednią wsią Wachwitz rozpoczęło starania mające na celu budowę własnej świątyni i powołanie osobnej parafii. Dwa lata później August II Mocny zezwolił na podział parafii. Na mocy posiadanych przywilejów rada miasta Drezna miała prawo wyboru projektanta i wykonawcy. Inwestycję powierzono Georgowi Bährowi i Johannowi Christianowi Fehre. 29 czerwca 1705 roku położono kamień węgielny. Budowatrwała trzy lata z krótką przerwą (wielka wojna północna). 3 sierpnia 1708 roku kościół został poświęcony. Prace wykończeniowe we wnętrzu trwały dodatkowe dwa lata. 
Kościół był wybudowany w stylu barokowym, na planie centralnym, nakryty mansardowym dachem z sygnaturką. W roku 1710 w sygnaturce zamontowano dzwon wybijający godziny. W 1753 roku Johann Christof Leibner zabudował w kościele organy. Do ich budowy użyto części pochodzących z instrumentu w kościele Marii Panny. Na organach w Loschwitz pierwsze lekcje muzyki pobierał kompozytor Johann Gottlieb Naumann.
W 1898 roku przeprowadzono remont wnętrza kościoła według projektu budowniczego Karla Emila Scherza. Powiększono część dla wiernych wznosząc dwa piętra empor, stare organy zastąpiono nowym instrumentem firmy Jehmlich, w oknach prezbiterium wstawiono witraże wykonane przez Georga Schwenka. Rzeźbiarz Robert Ockelmann wykonał figury apostołów Jana i Pawła, które umieszczono po bokach ołtarza. Wyremontowany kościół poświęcono 12 marca 1899 r.
W 1897 roku mieszkańcy sąsiedniego Weißer Hirsch wybudowali własną świątynię i odłączyli się od parafii Loschwitz. Niedługo później parafianie z Oberloschwitz także zaczęli myśleć o własnym kościele. Wybrano miejsce przy Rißweg i wykonano projekt, ale w jego realizacji przeszkodził brak pieniędzy. W 1933 roku, wbrew woli wielu mieszkańców, część Loschwitz na zachód od Grundstraße, przyłączyła się do parafii Weißer Hirsch.
W 1925 roku parafia zakupiła budynek ochronki przy Grundstraße 36. Od tej pory służył on różnym organizacjom religijnym i radzie parafialnej, a na piętrze mieściło się przedszkole. Podczas bombardowania Drezna w lutym 1945 roku kościół i inne budynki zostały zniszczone i spłonęły.
Po 1945.
Po wojnie parafia zabezpieczyła ruiny i zaczęła przygotowywać się do odbudowy. Podjęcie prac utrudniał brak materiałów budowlanych i trudności czynione przez władze państwowe. Uniemożliwiły one przyjęcie darowizny w postaci drewna od ewangelików z Finlandii, które miało posłużyć do wykonania więźby dachowej. Dopiero w 1967 roku młodzież z parafii odgruzowała ruiny i oczyściła je z zarośli. W roku 1969 udało się wykonać prowizoryczną dzwonnicę, na której zawieszono trzy dzwony zakupione w Apoldzie.
W 1978 roku kościół wpisano do rejestru zabytków. W 1984 roku powołano komitet, który zajął się przygotowaniem planów odbudowy. Dopiero zjednoczenie Niemiec w 1990 roku umożliwiło podjęcie pełnych prac. Po uzyskaniu pomocy finansowej z Monachium 29 czerwca 1991 roku położono kamień węgielny pod odbudowę. Odbudowany kościół poświęcono 2 października 1994 roku. Nowe organy wykonane przez firmę Wegscheider poświęcono 5 października 1997 roku. Pulpit dla lektora i chrzcielnicę wykonał Peter Makolies. Wybudowano także dwa piętra empor. Pod koniec XX wieku wyremontowano cmentarz z historycznymi nagrobkami. Został na nim pochowany m.in. James Ogilvy, 7. hrabia Findlater i 4. hrabia Seafield. Ponadto na cmentarzu znajduje się płyta z 1920 roku ku pamięci malarza Gerharda von Kügelgena i jego syna Wilhelma. Autorem pomnika jest rzeźbiarz i architekt Carl Weidemeyer.
We wnętrzu kościoła w Loschwitz znajduje się ołtarz pochodzący ze zniszczonej w 1945 roku świątyni św. Zofii (Sophienkirche). Powstał on w latach 1606-1607 na zamówienie elektorowej Zofii (wdowy po Krystianie I) według projektu włoskiego architekta Giovanniego Marii Nosseniego. Wykonanie powierzono rzeźbiarzom z drezdeńskiej rodziny Walther. Zabytek jest wykonany z wapienia, marmuru i serpentynitu. Podczas wojny został on zabezpieczony: zamurowano predellę z przedstawieniem Ostatniej Wieczerzy, zdjęto figury i wykonano gipsowe modele pozostałych elementów. Ocalałe części ołtarza zabezpieczono w 1946 r., a po zburzeniu kościoła św. Zofii jego części trafiły do depozytu konserwatora zabytków Państwowych Zbiorów Sztuki i kościoła św. Trójcy (Trinitatiskirche). 1 kwietnia 1993 r. parafia w Loschwitz złożyła wniosek o przekazanie jej ołtarza. W 1995 roku rozpoczęto przygotowania do jego rekonstrukcji, którą rozpoczęto w roku 1998. Zabytek złożono z prawie 400 części oraz uzupełniono brakujące fragmenty. 6 października 2002 roku ołtarz został poświęcony.

</doc>
<doc id="1163646" url="https://pl.wikipedia.org/wiki?curid=1163646" title="Józef Kurek (hokeista)">
Józef Kurek (hokeista)

Józef Kurek (ur. 2 stycznia 1933 w Krynicy-Zdroju, zm. 15 lutego 2015) – polski hokeista, olimpijczyk i trener.
Wychowanek KTH Krynica (1948–1954), następnie zawodnik OWKS Bydgoszcz (1954) i Legii Warszawa (1954–1969). 8-krotny mistrz Polski (1950 z KTH Krynica oraz w 1955, 1956, 1957, 1959, 1963, 1964 i 1967 z Legią Warszawa). W lidze polskiej rozegrał 303 spotkania i strzelił 200 goli.
Z reprezentacją Polski wystąpił na Igrzyskach Olimpijskich w 1956 i 1964 roku. Ogółem w reprezentacji Polski rozegrał 103 spotkania i strzelił 50 bramek.
Po zakończeniu kariery został wraz z Anatolijem Jegorowem (1974–1975), a później samodzielnie (1976–1977) trenerem reprezentacji Polski. 8 kwietnia 1976 na mistrzostwach świata (1976) w Katowicach prowadził ekipę biało-czerwonych podczas spotkania z drużyną Związku Radzieckiego. Polska odniosła wówczas jedyne zwycięstwo nad ówczesnym wschodnim sąsiadem, wygrywając 6:4.
18 lutego 2015 został pochowany w Krynicy-Zdroju.

</doc>
<doc id="1163648" url="https://pl.wikipedia.org/wiki?curid=1163648" title="Ian Westlake">
Ian Westlake

Ian Westlake (ur. 10 lipca 1983 roku w Clacton-on-Sea) – angielski piłkarz występujący najczęściej na pozycji lewego pomocnika.
Kariera klubowa.
Ian Westlake zawodową karierę rozpoczynał w 2002 roku w angielskim zespole Ipswich Town, dla którego rozegrał 113 spotkań i zdobył szesnaście goli. Już w wieku 21 lat, w 2004 roku został wybrany najlepszym graczem roku. W sierpniu 2006 roku trafił do Leeds United w rozliczeniu za Dana Hardinga. Na Elland Road rywalizował o miejsce na środku pomocy z Shaunem Derrym, Jonathanem Douglasem i Kevinem Nichollsem. Następnie Westlake doznał kontuzji pachwiny. Jak sam mówił był bardzo sfrustrowany faktem, że nie może pomóc swoim kolegom w walce o uniknięcie degradacji do trzeciej ligi. Ian do gry powrócił dopiero w maju 2007 roku.
3 marca 2008 roku Westlake na okres jednego miesiąca został wypożyczony do Brighton &amp; Hove Albion. Oba kluby dogadały się jednak w sprawie przedłużenia pobytu Anglika w Brighton &amp; Hove do końca sezonu. Latem 2008 roku powrócił do Leeds, natomiast 23 października na trzy miesiące został wypożyczony do Cheltenham Town, a 24 stycznia 2009 roku podpisał z tą drużyną kontrakt do końca sezonu. Do Leeds powrócił jednak w marcu. W tym czasie w Cheltenham rozegrał 22 ligowe spotkania oraz strzelił 2 bramki. Następnie Westlake zaliczył epizod w Oldham Athletic, gdzie zagrał pięć spotkań. W lipcu 2009 roku podpisał kontrakt z Wycombe Wanderers.

</doc>
<doc id="1163649" url="https://pl.wikipedia.org/wiki?curid=1163649" title="Vlastimil Babula">
Vlastimil Babula

Vlastimil Babula (ur. 2 października 1973 w Uherskim Brodzie) – czeski szachista, arcymistrz od 1997 roku.
Kariera szachowa.
W roku 1989 zdobył tytuł mistrza Czech juniorów do lat 16, natomiast rok później w mistrzostwach Czechosłowacji juniorów do lat 18 zajął III miejsce. W bardzo udanym dla niego 1993 roku zdobył w Kalkucie tytuł wicemistrza świata juniorów do lat 20, zwyciężył w indywidualnych mistrzostwach swojego kraju oraz zajął IV miejsce w mistrzostwach Europy do lat 20, rozegranych w Vejen. W 1994 zdobył brązowy medal w mistrzostwach Czech, natomiast w 1995 triumfował w Lazne Bohdancu oraz w Zlinie (wraz z Siergiejem Mowsesianem). w 1997 był drugi (za Tomasem Polakiem) w Ołomuńcu, natomiast w 1998 podzielił I m. (z Liviu-Dieterem Nisipeanu, Zoltanem Almasi i Bartłomiejem Macieją) w turnieju strefowym rozegranym w Krynicy, dzięki czemu w następnym roku wystąpił w Groningen w mistrzostwach świata system pucharowym, przegrywając w I rundzie z Talem Shakedem. Zajął również II m. (za Władimirem Siergiejewem) w międzynarodowych mistrzostwach Słowacji. W roku 2002 zwyciężył w otwartym turnieju w Grazu, w 2003 zajął I m. w Pardubicach oraz podzielił i m. w Grazu, natomiast w 2004 - w Ołomuńcu. W następnym roku zdobył trzeci w karierze medal indywidualnych mistrzostw Czech (brązowy), zaś w 2007 - czwarty (srebrny). Również w 2007 roku odniósł kolejny sukces, po raz drugi zwyciężając (wraz z Viktorem Laznicką) w Pardubicach. W 2008 po raz drugi w swojej karierze zwyciężył w indywidualnych mistrzostwach Czech.
Wielokrotnie reprezentował Czechy w turniejach drużynowych, m.in.:
Najwyższy ranking w dotychczasowej karierze osiągnął 1 października 2008 r., z wynikiem 2608 punktów zajmował wówczas 3. miejsce wśród czeskich szachistów.

</doc>
<doc id="1163651" url="https://pl.wikipedia.org/wiki?curid=1163651" title="Port lotniczy Bournemouth">
Port lotniczy Bournemouth

Port lotniczy Bornemouth (kod IATA: BOH, kod ICAO: EGHH) (ang.: "Bornemouth Airport") – międzynarodowe lotnisko położone ok. 8 km od Bournemouth w hrabstwie Dorset w Anglii. Jest to 22. port lotniczy Wielkiej Brytanii pod względem ruchu pasażerskiego.

</doc>
<doc id="1163653" url="https://pl.wikipedia.org/wiki?curid=1163653" title="Andy Hughes">
Andy Hughes

Andrew John Hughes (ur. 2 stycznia 1978 roku w Stockporcie) – angielski piłkarz występujący na pozycji pomocnika. Obecnie gra w Boltonie Wanderers.
Kariera klubowa.
Andy Hughes zawodową karierę rozpoczynał w 1996 roku w angielskim zespole Oldham Athletic. Przez dwa sezony rozegrał dla niego 34 spotkania i zdobył jednego gola. W 1998 został wypożyczony do Notts County, a następnie działacze tego klubu zdecydowali się wykupić Hughesa na stałe. Angielski pomocnik szybko wywalczył sobie miejsce w podstawowym składzie Notts County i stał się jednym z najlepszych piłkarzy w kadrze. Kolejną drużyną w karierze Anglika był Reading, do którego Hughes trafił 5 lipca 2001 roku. Anglik miał zagwarantowane miejsce w podstawowej jedenastce i łącznie w barwach Reading wystąpił w 166 ligowych pojedynkach.
21 lipca 2005 roku za 500 tysięcy funtów Hughes przeniósł się do Norwich City. Zaliczył dla niego 72 ligowe występy, a następnie 9 sierpnia 2007 roku trafił do Leeds United. Początkowo angielski zawodnik w klubie z Elland Road pełnił rolę rezerwowego, jednak z czasem zaczął grywać coraz częściej. Swoją pierwszą bramkę dla ekipy "The Whites" Hughes strzelił 19 kwietnia 2008 roku w pojedynku przeciwko Millwall. Łącznie w sezonie 2007/2008 wystąpił w 40 ligowych meczach, w tym 32 w podstawowym składzie. W kolejnych rozgrywkach zanotował już tylko 18 występów w wyjściowej jedenastce, jednak w sezonie 2009/2010 ponownie zaczął regularnie grywać w podstawowym składzie.
W styczniu 2011 roku podpisał 1,5 roczny kontrakt z klubem Scunthorpe United.
1 sierpnia 2011 przeszedł na zasadzie wolnego transferu do Charltonu.

</doc>
<doc id="1163654" url="https://pl.wikipedia.org/wiki?curid=1163654" title="Tomaszew (Główiew)">
Tomaszew (Główiew)

Tomaszew – miejscowość w Polsce położona w województwie wielkopolskim, w powiecie konińskim, w gminie Stare Miasto. Miejscowość wchodzi w skład sołectwa Główiew.
W latach 1975–1998 miejscowość administracyjnie należała do województwa konińskiego.
Zobacz też: Tomaszew

</doc>
<doc id="1163657" url="https://pl.wikipedia.org/wiki?curid=1163657" title="Jean Fouquet">
Jean Fouquet

Jean Fouquet (ur. ok. 1415–1420 w Tours, zm. przed 8 listopada 1481, prawdopodobnie tamże) – francuski malarz tablicowy, miniaturzysta i portrecista, nadworny malarz Karola VII i Ludwika XI. Uważany jest za najważniejszego malarza francuskiego XV wieku.
Życiorys.
O jego życiu wiadomo niewiele. Prawdopodobnie uczył się w paryskiej pracowni miniatorskiej, być może u Mistrza Bedforda. Między 1446 a 1448 przebywał we Włoszech, gdzie zetknął się z tamtejszą sztuką. W 1448 powrócił do Tours, gdzie się ożenił i począwszy od tego roku pracował dla Karola VII, a od 1461 dla jego następcy, Ludwika XI.
Twórczość.
Dziś znane są tylko dwa sygnowane przez niego dzieła: autoportret i iluminacje w "Starożytnościach żydowskich", a pozostałe przypisywane mu są na podstawie podobieństw stylistycznych. W jego dorobku znajdują się obrazy tablicowe (portrety oraz obraz religijny – "Pietà z Nouans-les-Fontaines", 1470-1480) i miniatury. Tworzył również na zamówienie dworu projekty nagrobków, witraży i dekoracji.
Pobyt we Włoszech zaznaczył się w twórczości Fouqueta. W jego dziełach, a zwłaszcza sposobie przedstawiania ludzkiej postaci i przestrzeni, wyraźne są wpływy włoskiego malarstwa wczesnego renesansu (Fra Angelico, Masolino, Paolo Uccello, Masaccio, Donatello, Jacopo Bellini). Widoczna jest również znajomość perspektywy linearnej (we Włoszech zapoznał się z jej teorią autorstwa Leona Albertiego). Fouquet wprowadził do malarstwa francuskiego elementy renesansowe. Korzystał również z dorobku artystów niderlandzkich.
Pierwszym z przypisywanych mu obrazów jest portret Gonelli, błazna dworu w Ferrarze (Muzeum Historii Sztuki w Wiedniu), datowany na podstawie badań dendrochronologicznych na ok. 1440. W Rzymie wykonał niezachowany portret Eugeniusza IV, wiszący niegdyś w kościele Santa Maria sopra Minerva. Około 1450-60 namalował kanclerza Guillaume’a Juvenala de Ursis. Stworzył także portret króla Karola VII, na którym władcę przedstawił bez upiększeń – ze zniszczoną skórą, podkrążonymi oczami i haczykowatym nosem. Datowanie tego dzieła jest sporne.
Fouquet jest autorem tzw. "Dyptyku z Melun", wykonanego na zamówienie skarbnika i sekretarza Karola VII, Étienne’a Chevaliera. Przeznaczony był do zawieszenia nad grobem żony Chevaliera, Catherine Budé (zm. 1452). Obecnie obrazy są rozdzielone i znajdują się w różnych miejscach (w Berlinie i Antwerpii), ale najprawdopodobniej pierwotnie były ze sobą związane. Przypuszczenie takie oparte jest na relacji XVII-wiecznego historyka Denisa Godefroya, który ok. 1660 widział dyptyk na jego oryginalnym miejscu. Wedle jego opisu obie deski były rozdzielone medalionami, z których jeden obecnie identyfikuje się z medalionem z autoportretem Fouqueta, a drugi z medalionem ze sceną z Legendy św. Stefana (Schloss Köpenick, Berlin, zniszczony w 1945 r.).
Na jednym z tych obrazów przedstawiono samego zleceniodawcę stojącego obok swojego patrona – św. Stefana (odpowiednikiem francuskiego imienia Étienne jest bowiem Stefan lub Szczepan). Étienne, ubrany w gruby czerwony kaftan z futerkiem, ma ręce złożone w geście modlitewnym. Święty Stefan jedną rękę trzyma na ramieniu Chevaliera, a w drugiej ma Biblię z leżącym na niej kamieniem, który stanowi aluzję do męczeńskiej śmierci przez ukamienowanie; w taki bowiem sposób święty ten zginął. Z głowy świętego Stefana płynie krew. Tłem jest dekoracja architektoniczna, oparta na perspektywie. Druga część tego dyptyku to obraz Maryi z dzieciątkiem. Maryja otoczona jest przez czerwone i niebieskie cherubiny oraz serafiny, a jej wygląd ma charakter nadnaturalny, widoczny zwłaszcza w porównaniu do realistycznych przedstawień z sąsiadującego obrazu. Na podstawie przekazu Denisa Godefroya przedstawienie Maryi uważane jest za portret Agnès Sorel. Była ona kochanką króla Karola VII, ale także Étienne’a Chevaliera – późniejszego wykonawcy jej testamentu.
Bez wątpienia, ze względu na obecność podpisu, Fouquetowi można przypisać autorstwo 11 ostatnich miniatur w "Starożytnościach żydowskich" Józefa Flawiusza (ok. 1470-1476, Bibliothèque nationale, Paryż). Na podstawie podobieństw przypisano mu także inne iluminacje: w "Godzinkach Étienne Chevalier" (ok. 1450-58, niekompletne i rozproszone), "Grandes chroniques des rois de France" (1458, Bibliothèque National, Paryż), "Przygodach szlachetnych mężów i niewiast" Giovanniego Boccaccia (ok. 1459, Stara Pinakoteka, Monachium), "Godzinkach" z Nowego Jorku (ok. 1460-65, Pierpont Morgan Library) i "Godzinkach" z Malibu (ok. 1465-68, Getty Museum).
Prawdopodobnie Fouquet miał znaczący warsztat, który zapewne kontynuował działalność po jego śmierci do końca XV wieku. Swoją twórczością Fouquet wywarł wpływ na sztukę warsztatu Jeana Colombe’a z Bourges, szkoły Fontainebleau i Jeana Cloueta.

</doc>
<doc id="1163660" url="https://pl.wikipedia.org/wiki?curid=1163660" title="Osiedle Centrum (Suwałki)">
Osiedle Centrum (Suwałki)

Osiedle Centrum – część miasta Suwałki i osiedle mieszkalne. Obejmuje głównie ulice: 1 Maja (część), Dwernickiego, Emilii Plater, Konopnickiej, Korczaka, Noniewicza (część), Pasaż Grande Synthe, Sejneńska (część), Waryńskiego (część), Utrata (część).

</doc>
<doc id="1163661" url="https://pl.wikipedia.org/wiki?curid=1163661" title="Karl von Kügelgen">
Karl von Kügelgen

Karl von Kügelgen (ur. 6 lutego 1772 r. w Bacharach; zm. 9 stycznia 1832 r. w Revalu) – malarz historyczny, pejzażysta, malarz nadworny w Sankt Petersburgu. Członek Rosyjskiej Akademii Sztuk w Petersburgu i Pruskiej Akademii Sztuk w Berlinie.
Brat bliźniak malarza Gerharda von Kügelgena. Wraz z bratem był uczniem gimnazjum w Bonn, a od 1789 r. studiował filozofię na tamtejszym uniwersytecie. Jego wpis na listę studentów znajduje się tuż poniżej wpisu Ludwiga van Beethovena. W 1790 r. rozpoczął studiowanie malarstwa we Frankfurcie nad Menem i Würzburgu. W 1791 r., wraz z bratem, uzyskał stypendium elektora Maksymiliana Franciszka Habsburga i pojechał do Rzymu na dalsze studia. W 1796 r. razem z Andreasem Rombergiem wyjechał do Wiednia, a potem do Rygi. W 1807 r. poślubił Emilie Zoege von Manteuffel (ur. w 1787 r., zm. w 1835 r.), która była siostrą żony jego brata. Jego najstarszy syn Konstantin von Kügelgen (ur. w 1810 r., zm. w 1880 r.) był również pejzażystą.

</doc>
<doc id="1163662" url="https://pl.wikipedia.org/wiki?curid=1163662" title="Mikołaj Romanow (1831–1891)">
Mikołaj Romanow (1831–1891)

Mikołaj Mikołajewicz Romanow (starszy) (ur. w Carskim Siele, obecnie Puszkin, zm. 13 lub 25 kwietnia 1891, w Ałupka na Krymie) – wielki książę, generał adiutant – 1856, generał feldmarszałek – 1878. Trzeci syn cara Mikołaja I i carycy Aleksandry Fiodorowny, urodzonej jako "Charlotta" – księżniczka pruska. Jego starszymi braćmi byli: car Aleksander II i wielki książę Rosji Konstanty Mikołajewicz.
Życiorys.
Uczył się w I Korpusie Kadetów. W służbie wojskowej od 1851 w konnym pułku lejb-gwardii. Od 1852 dowódca brygady, od 1856 dowódca Dywizji Kawalerii Gwardii. Od 1852 (faktycznie od 1856 do 1891) generalny inspektor jednostek inżynieryjnych. Od 1855 członek Rady Państwa. Od 1859 dowódca Rezerwowego Korpusu Kawalerii Gwardii, a od 1861 dowódca Samodzielnego Korpusu Kawalerii Gwardii. Od 1861 do 1880 dowódca Wojsk Kawalerii Gwardii, dowódca Petersburskiego Okręgu Wojskowego jednocześnie w latach 1864–1891 generalny inspektor kawalerii.
W czasie wojny rosyjsko-tureckiej (1877–1878) naczelny dowódca Armii Dunajskiej. Nie posiadał zdolności dowódczych, tym samym jego wpływ na działania wojenne nie był pozytywny. Od 1880 ciężko chory, tym samym nie odegrał większej roli w państwie.
Od 1852 do śmierci był szefem austro-węgierskiego Pułku Huzarów Nr 2.
Małżeństwo i potomstwo.
Mikołaj Mikołajewicz wbrew swojej woli poślubił swoją kuzynkę Aleksandrę Oldenburg, która po przejściu na prawosławie przyjęła imię "Aleksandry Piotrowny" (1838-1900). Jej babką ze strony ojca była córka cara Pawła I. Ślub miał miejsce w Petersburgu, 6 lutego 1856. Małżeństwo to nie należało do udanych, ponieważ para znacznie się od siebie różniła. Mikołaj i Aleksandra mieli dwóch synów:
Cztery lata po zawarciu małżeństwa, Mikołaj zaczął romansować z Katarzyną Czisłową, tancerką w teatrze Krasnoje Sieło. Mikołaj nie ukrywał tego związku i miał z niego pięcioro dzieci:

</doc>
<doc id="1163663" url="https://pl.wikipedia.org/wiki?curid=1163663" title="Papiernia (Suwałki)">
Papiernia (Suwałki)

Papiernia - część miasta, ulica określana też jako osiedle w Suwałkach.
Znajduje się tu wiele zakładów przemysłowych, zlokalizowanych w SSE.
Obiekty znajdujące się na obszarze.
Papiernia rozciąga się na południu Suwałk, po prawej stronie wjazdu od Augustowa. Obejmuje ulice: Papiernia, oraz cześć Wojska Polskiego

</doc>
<doc id="1163664" url="https://pl.wikipedia.org/wiki?curid=1163664" title="Płazy Polski">
Płazy Polski



</doc>
<doc id="1163665" url="https://pl.wikipedia.org/wiki?curid=1163665" title="Gady Polski">
Gady Polski

W Polsce występuje co najmniej 10 rodzimych gatunków gadów (dokładna liczba zależy od poglądów danego autora na temat odrębności danych podgatunków).

</doc>
<doc id="1163666" url="https://pl.wikipedia.org/wiki?curid=1163666" title="Intratec tec9">
Intratec tec9



</doc>
<doc id="1163673" url="https://pl.wikipedia.org/wiki?curid=1163673" title="Willy Aubameyang">
Willy Aubameyang

Willy Aubameyang (ur. 16 lutego 1987 w Paryżu) – gaboński piłkarz występujący na pozycji napastnika. Obecnie gra w zespole FC Kray. Jego dwaj bracia – Catilina i Pierre-Emerick również są piłkarzami.
Kariera klubowa.
Willy Aubameyang urodził się w Paryżu, ale ma gabońskie korzenie. Jako junior trenował we francuskich Ivry i Créteil oraz włoskiej Triestinie, natomiast później trafił do Primavery Milanu. Tam radził sobie dosyć dobrze, dzięki czemu w sezonie 2007/2008 został włączony do dorosłej kadry Milanu. Rywalizacja o miejsce w ataku „Rossonerich” była jednak na tyle duża, że Aubameyang rzadko kiedy zasiadał choćby na ławce rezerwowych. Swojego pierwszego gola dla „Rossonerich” Aubameyang zdobył na początku stycznia 2007 w meczu o Trofeo Luigi Berlusconi przeciwko Juventusowi. 20 grudnia tego samego roku w meczu Pucharu Włoch z Catanią francuski zawodnik zaliczył swój oficjalny debiut w barwach Milanu.
27 sierpnia 2008 Aubameyang został wypożyczony do Avellino. W nowym klubie po raz pierwszy wystąpił 31 sierpnia w przegranym 1:3 w pojedynku Serie B przeciwko Livorno. W sezonie 2008/2009 w 30 ligowych meczach strzelił 1 gola, po czym 31 sierpnia 2009 został wypożyczony do grającego w drugiej lidze belgijskiej KAS Eupen. 31 sierpnia 2010 wypożyczono go do AC Monza. Następnie grał w: Kilmarnock, Sapins FC, rezerwach AS Saint-Étienne, rezerwach Borussii Dortmund i FC Kray.
Kariera reprezentacyjna.
W reprezentacji Gabonu Aubameyang zadebiutował 6 czerwca 2009 w wygranym 3:0 meczu z Togo rozegranym w ramach eliminacji do Mistrzostw Świata 2010.

</doc>
<doc id="1163680" url="https://pl.wikipedia.org/wiki?curid=1163680" title="Ziusiudra">
Ziusiudra



</doc>
<doc id="1163683" url="https://pl.wikipedia.org/wiki?curid=1163683" title="Estádio Artur Marinho">
Estádio Artur Marinho

Estádio Artur Marinho – stadion piłkarski, w Corumbá, Mato Grosso do Sul, Brazylia, na którym swoje mecze rozgrywa klub Corumbaense Futebol Clube.
Historia.
4 lipca 1941 – inauguracja
1961 – instalacja oświetlenia
1964 – pierwsza przebudowa
1981 – kolejna przebudowa, zwiększająca pojemność do 15,000

</doc>
<doc id="1163686" url="https://pl.wikipedia.org/wiki?curid=1163686" title="Przysieka (Kazimierów)">
Przysieka (Kazimierów)

Przysieka – była część wsi Kazimierów w Polsce położona w województwie wielkopolskim, w powiecie konińskim, w gminie Stare Miasto.
Nazwę zniesiono z 1.01.2021 r.
Miejscowość wchodziła w skład sołectwa Kazimierów.
W latach 1975–1998 miejscowość administracyjnie należała do województwa konińskiego.

</doc>
<doc id="1163687" url="https://pl.wikipedia.org/wiki?curid=1163687" title="Estádio André Borges">
Estádio André Borges

Estádio André Borges – stadion piłkarski, w Coxim, Mato Grosso do Sul, Brazylia, na którym swoje mecze rozgrywa klub Coxim Atlético Clube.

</doc>
<doc id="1163688" url="https://pl.wikipedia.org/wiki?curid=1163688" title="LB Châteauroux">
LB Châteauroux

La Berrichonne de Châteauroux – francuski klub piłkarski, grający obecnie w Championnat National, mający siedzibę w mieście Châteauroux, leżącym w Regionie Centralnym.
Historia.
Klub został założony w 1883 roku. W 1997 roku wygrał rozgrywki Ligue 2 i po raz pierwszy w historii awansował do Ligue 1. Pobyt w ekstraklasie trwał jednak tylko rok. Przez kolejne lata zespół znajdował się w czołówce drugiej ligi, jednak nie zdołał powrócić do pierwszej ligi. Swój pierwszy sezon w Ligue 2 Châteauroux rozegrał w 1994 roku uprzednio wygrywając rozgrywki Championnat National.
W 2004 roku zespół dotarł do finału Pucharu Francji, jednak przegrał w nim 0:1 z Paris Saint-Germain. Klub z Paryża zajął jednak drugie miejsce w Ligue 1, przez co Châteauroux w sezonie 2004/2005 wystąpił w Pucharze UEFA. Odpadł w pierwszej rundzie dwukrotnie przegrywając (0:4, 1:2) z belgijskim Club Brugge.
Swoje domowe mecze zespół rozgrywa na stadionie Stade Gaston Petit, który mieści 17.713 widzów. Barwy klubowe to kolory czerwone i niebieskie.

</doc>
<doc id="1163689" url="https://pl.wikipedia.org/wiki?curid=1163689" title="La Berrichonne de Châteauroux">
La Berrichonne de Châteauroux



</doc>
<doc id="1163690" url="https://pl.wikipedia.org/wiki?curid=1163690" title="La Berrichonne de Chateauroux">
La Berrichonne de Chateauroux



</doc>
<doc id="1163691" url="https://pl.wikipedia.org/wiki?curid=1163691" title="LB Chateauroux">
LB Chateauroux



</doc>
<doc id="1163692" url="https://pl.wikipedia.org/wiki?curid=1163692" title="Estádio Municipal Cacildo Candido Pereira">
Estádio Municipal Cacildo Candido Pereira

Estádio Municipal Cacildo Candido Pereira – stadion piłkarski, w Mundo Novo, Mato Grosso do Sul, Brazylia, na którym swoje mecze rozgrywa klub Clube Atlético Mundo Novo.

</doc>
<doc id="1163693" url="https://pl.wikipedia.org/wiki?curid=1163693" title="Succisa pratensis">
Succisa pratensis



</doc>
<doc id="1163695" url="https://pl.wikipedia.org/wiki?curid=1163695" title="Kruszyna (województwo wielkopolskie)">
Kruszyna (województwo wielkopolskie)

Kruszyna – kolonia w Polsce położona w województwie wielkopolskim, w powiecie konińskim, w gminie Stare Miasto. Miejscowość wchodzi w skład sołectwa Lisiec Mały.
W latach 1975–1998 miejscowość administracyjnie należała do województwa konińskiego.

</doc>
<doc id="1163699" url="https://pl.wikipedia.org/wiki?curid=1163699" title="Modła-Kolonia">
Modła-Kolonia

Modła-Kolonia – była część wsi Modła Królewska w Polsce położona w województwie wielkopolskim, w powiecie konińskim, w gminie Stare Miasto.
Nazwę zniesiono z 1.01.2021 r.
Miejscowość wchodzi w skład sołectwa Modła Królewska.
W latach 1975–1998 miejscowość administracyjnie należała do województwa konińskiego.

</doc>
<doc id="1163702" url="https://pl.wikipedia.org/wiki?curid=1163702" title="Nagroda Grammy w kategorii Best Hard Rock Performance">
Nagroda Grammy w kategorii Best Hard Rock Performance

Nagroda Grammy w kategorii Best Hard Rock Performance – nagroda przyznawana artystom muzycznym w latach 1990–2011 za najlepsze hardrockowe wykonanie.
Historia.
Po raz pierwszy kategoria Best Hard Rock Performance pojawiła się podczas 31. ceremonii wręczenia nagród Grammy w Shrine Auditorium w Los Angeles w 1989. Pierwotnie kategoria zaprezentowana została jako Best Hard Rock/Metal Performance Vocal or Instrumental, łącząc dwa najpopularniejsze gatunki muzyczne lat 80. Zespół Jethro Tull został laureatem za album studyjny "Crest of a Knave" (1987), wygrywając z Metalliką, nominowaną za płytę "…And Justice for All" (1988). Wybór ten doprowadził do powszechnej krytyki National Academy of Recording Arts and Sciences, ponieważ grono dziennikarzy sugerowało, że twórczość Jethro Tull nie miała większego związku z hard rockiem i heavy metalem. W odpowiedzi na falę zarzutów, National Academy of Recording Arts and Sciences utworzyła dwie nowe kategorie: Best Hard Rock Performance i Best Metal Performance, rozdzielając obydwa gatunki.
Pierwszym laureatem nagrody Grammy w kategorii Best Hard Rock Performance był zespół Living Colour. W latach 1992–1994 nagroda przyznawana była jako Best Hard Rock Performance with Vocal. Od 2011 zespoły Foo Fighters, Living Colour i The Smashing Pumpkins dzielą wspólnie rekord, w postaci dwóch wygranych. Amerykanie otrzymali najwięcej statuetek spośród wszystkich innych narodowości, chociaż nominowani byli także między innymi Australijczycy i Brytyjczycy. Grupa Alice in Chains otrzymała najwięcej nominacji (8) bez żadnej wygranej.
Przyznawanie nagród w kategorii Best Hard Rock Performance zostało zakończone w 2012 z powodu zmian dokonanych przez National Academy of Recording Arts and Sciences. Statuetki wręczane były w latach 2012–2014 w kategorii Best Hard Rock/Metal Performance. W 2014 dokonano kolejnych roszad. Kategorię ponownie rozdzielono, tym razem na Best Metal Performance i Best Rock Performance. Według przedstawicieli National Academy of Recording Arts and Sciences, „ustalono, że metal posiada bardzo charakterystyczne brzmienie, a hard rock ściśle dopasowuje się do rocka i może swobodnie istnieć jako wspólna kategoria”.

</doc>
<doc id="1163703" url="https://pl.wikipedia.org/wiki?curid=1163703" title="Kisna">
Kisna

Kisna () – indyjski dramat z elementami musicalu zrealizowany w 2005 roku przez Subhash Ghai (autora "Taal", "Pardes", "Ram Lakhan"). W tytułowej roli wojownika i poety Vivek Oberoi znany z takich filmów jak "Company", "Omkara", "Saathiya" i "Kyun...! Ho Gaya Na". Tłem filmu są tragiczne lata odzyskiwania niepodległości przez Indie i rzezie między muzułmanami i hindusami w chwili podziału na Indie i Pakistan jako pozostałości po panowaniu brytyjskim. Bohater zobowiązany wychowaniem matki do walki o sprawiedliwość choćby z własnym bratem próbuje ocalić od śmierci Angielkę. Podczas ich wspólnej ucieczki zakochuje się w niej. Dramat pogłębia jego rozdarcie między obowiązkiem wobec swojej społeczności, rodziny, a miłością do córki znienawidzonego okupanta. Muzykę do filmu skomponowało dwóch weteranów kina indyjskiego A.R. Rahman i Ismail Darbar, teksty do piosenek napisał Javed Akhtar.
Fabuła.
1935 rok. Jeszcze 12 lat panowania nad Indiami mają przed sobą Brytyjczycy. Mimo to brytyjski zarządca Peter Beckett z pogardą traktuje Indusów wzbudzając tym ich wrogość. Sami Indusi, mimo tego, że rośnie znaczenie kierowanego przez Gandhiego ruchu zmierzającego do uzyskania niepodległości, pozostają podzieleni: jedni buntują się (jak Bhairav Singh – Amrish Puri), inni służą im (jak jego brat), jeszcze inni handlują z nimi utrzymując towarzyskie stosunki jak książę Raghuraj. Kisna, 12-letni chłopiec, którego ojciec służy w domu zarządcy zaprzyjaźnia się z jego córką Catherine wzbudzając tym zazdrość w zakochanej w nim od dziecka Indusce Lakshmi. Ich przyjaźń zostaje jednak brutalnie przerwana przez ojca Catherine. Odkrywszy, jak bardzo córka jest przywiązana do Kisny, pogardzający Indusami ojciec odsyła ją do szkoły z internatem do Anglii. Mijają lata. Dorosła już Catherine (Antonia Bernath) wraca do wymarzonych i śnionych z tęsknotą Indii. I do Kisny (Vivek Oberoi). Ale sytuacja się zmieniła. Jest 1947, rok, w którym Indie odzyskają niepodległość. Atmosfera pełna napięcia. Kisna pod kierunkiem swojego starszego brata Shankara przygotowuje się do walki, ćwiczy się na wojownika. Pojawienie się Kathy pomaga mu pokazać inną stronę swojej duszy, tą urzeczoną muzyką, pokojową, tworzącą poezję. Młodzi spotykają się wzbudzając znów zazdrość w kochającej Kisnę od lat Lakshmi. Rodziny postanawiają zapobiec problemom w pośpiechu decydując się na ożenienie Kisny z Lakshmi. Kisna jest zaskoczony nagłą decyzją, ale nie protestuje przeciwko tradycyjnie w Indiach aranżowanemu przez rodziców małżeństwu. Podczas zaręczyn Catherine gorszy zarówno Anglików jak i Indusów spontanicznością swojego zachowania. Ku zaskoczeniu wszystkich całuje Kisnę składając mu życzenia. Matka tłumaczy jej, że teraz, gdy Kisna jest zaręczony, nie wypada jej tak otwarcie wyrażać, co czuje w stosunku do swojego przyjaciela z dzieciństwa. W dniu odzyskania niepodległości przez Indie 15 sierpnia o północy zaczynają się rozruchy. Indusi atakują dom znienawidzonego zarządcy. Leje się krew. Catherine jest świadkiem zabijania licznych domowników. Z trudem udaje jej się uciec. Przerażona kryje się w domu Kisny. Matka Kisny wysyła go z misją. Kisna musi wywieźć Catherine z miejsca, gdzie grozi jej śmierć i dowieźć ją bezpiecznie do brytyjskiej ambasady w Delhi. Zaczyna się ich droga przez targany niepokojami kraj. Są ścigani przez starszego brata Kisny Shankara. Ich ucieczka zostaje potraktowana jak wyzwanie rzucone rodzinie, jako niehonorowe porzucenie narzeczonej. Dzień odzyskania niepodległości stał się (decyzją odchodzących Brytyjczyków) dniem podziału Indii na Indie i muzułmański Pakistan. Doprowadza to do exodusu milionów ludzi, opuszczania domów i wzajemnych rzezi muzułmanów i hindusów. Przedzierając się przez zalewany bratnią krwią i palony kraj Kisna próbuje dowieźć Catherine do Delhi. Ciągły strach o to, że za chwilę jedno z nich może zginąć, ratowanie siebie z niebezpieczeństwa przeradza ich przyjaźń w miłość.
Muzyka i piosenki.
Muzykę do filmu skomponował A.R. Rahman

</doc>
<doc id="1163704" url="https://pl.wikipedia.org/wiki?curid=1163704" title="A.J. Quinnell">
A.J. Quinnell

A.J. Quinnell, właściwie Philip Nicholson (ur. 25 czerwca 1940 w Nuneaton, zm. 10 lipca 2005 na wyspie Gozo) – brytyjski autor thrillerów.
Kiedy wydawał swoją pierwszą książką, zdecydował się zachować swoją prawdziwą tożsamość w sekrecie. Podczas rozmowy w barze jego agent doradził mu używać pseudonimu. "Quinnell" pochodzi od nazwiska byłego rugbysty Dereka Quinnela, "A.J." od inicjałów syna barmana. Najbardziej znanym stworzonym przez niego bohaterem jest John Creasy, były amerykański żołnierz Legii Cudzoziemskiej. Jego powieść "Człowiek w ogniu" doczekała się dwóch adaptacji filmowych w 1987 i 2004.
Życie osobiste.
Był trzykrotnie żonaty. Jego ostatnią małżonką była duńska pisarka, Elsebeth Egholm. Para rezydowała na wyspie Gozo i w Danii.

</doc>
<doc id="1163708" url="https://pl.wikipedia.org/wiki?curid=1163708" title="Succisa">
Succisa



</doc>
<doc id="1163709" url="https://pl.wikipedia.org/wiki?curid=1163709" title="Nowiny (Trójka)">
Nowiny (Trójka)

Nowiny – była część wsi Trójka w Polsce położona w województwie wielkopolskim, w powiecie konińskim, w gminie Stare Miasto. 
Nazwę zniesiono z 1.01.2021 r.
Część wsi wchodzi w skład sołectwa Trójka.
W latach 1975–1998 miejscowość administracyjnie należała do województwa konińskiego.

</doc>
<doc id="1163713" url="https://pl.wikipedia.org/wiki?curid=1163713" title="Żdżary-Kolonia">
Żdżary-Kolonia

Żdżary-Kolonia – była część wsi w Polsce położona w województwie wielkopolskim, w powiecie konińskim, w gminie Stare Miasto.
Nazwę zniesiono z 1.01.2021 r.
Miejscowość wchodzi w skład sołectwa Żdżary.
W latach 1975–1998 miejscowość administracyjnie należała do województwa konińskiego.

</doc>
<doc id="1163714" url="https://pl.wikipedia.org/wiki?curid=1163714" title="Obe">
Obe



</doc>
<doc id="1163717" url="https://pl.wikipedia.org/wiki?curid=1163717" title="I bitwa pod Ignacewem">
I bitwa pod Ignacewem

Bitwa pod Ignacewem – bitwa stoczona 8 maja 1863 roku podczas powstania styczniowego.
Oddział Edmunda Taczanowskiego liczący 1100 żołnierzy, w tym 500 pieszych strzelców, 550 kosynierów i 50 jeźdźców oraz 3 działa znajdował się 8 maja w Ignacewie. Pozycja oddziału Taczanowskiego była mocna, gdyż była otoczona szańcami i zasiekami, a ponadto wieś leżała wśród lasów. Lewe skrzydło sił powstańczych było oparte o bagno.
Przeciwko Polakom szedł ścigający ich oddział generała Andrieja Brunnera, który po połączeniu się z generałem Nikołajem Krasnokutskim liczył około 2000 żołnierzy i 6 dział.
Początkowo Polacy odparli natarcie rosyjskich kolumn, jednak Rosjanie wkrótce znaleźli przejście przez bagna i uderzyli na otwarte lewe skrzydło wojsk powstańczych, wciąż kontynuując natarcie od czoła. Po przełamaniu lewego skrzydła polskiego Rosjanie wdarli się do wsi i rozbili oddział Taczanowskiego.
Polacy stracili w bitwie 160 żołnierzy których pochowano w zbiorowej mogile w Ignacewie.
Bitwa pod Ignacewem w kulturze.
Starciu pod Ignacewem swój obraz poświęcił Juliusz Kossak ("Bitwa pod Ignacewem", przed 1893).

</doc>
<doc id="1163727" url="https://pl.wikipedia.org/wiki?curid=1163727" title="Drela">
Drela

Drela (niem. "Drehle") – rzeka znajdująca się na terenie Pojezierza Iławskiego, źródła znajdują się w okolicy jeziora Skiertąg, na wschód od Morąga, wpada do jeziora Ruda Woda (zlewnia Kanału Elbląskiego). Drela przepływa przez tereny gminy Morąg i gminy Małdyty. Największa miejscowością położoną nad tą rzeką jest Morąg.
Powierzchnia zlewni wynosi 149,2 km². W zlewni przeważają piaski i gliny zwałowe, a charakteryzują zlewnię; gęsta sieć rzeczna i dużo bezodpływowych zagłębień terenu.
Rzeka płynie w wąskiej i głęboko wciętej dolinie, częściowo przepływa przez gleby pochodzenia torfowego.
W okresie badań, realizowanych w 1999 przez WIOŚ w Olsztynie, rzeka niosła wody pozaklasowe.
Tąga (niem. Tungel) – strumień, prawy dopływ Dreli, wpadającej do jeziora Ruda Woda.

</doc>
<doc id="1163733" url="https://pl.wikipedia.org/wiki?curid=1163733" title="Magiczna kostka">
Magiczna kostka

Magiczna kostka (hiszp. "El Cubo Mágico", 2006) – hiszpański film animowany w reżyserii Ángela Izquierdo. Kontynuacja filmu z 2002 roku – "Smocze wzgórze". Czarnoksiężnik Septimus powraca na Smocze Wzgórze. Pragnie zniszczyć wyspę za pomocą Magicznej kostki.
Wersja polska.
Opracowanie wersji polskiej: START INTERNATIONAL POLSKA
Reżyseria: Joanna Wizmur
Dialogi polskie i teksty piosenek: Tomasz Robaczewski
Dźwięk i montaż: Janusz Tokarzewski
Kierownictwo produkcji: Elżbieta Araszkiewicz
Koproducent: Magdalena Zielska
Produkcja: DZIKI FILM
Piosenki śpiewały: Katarzyna Łaska i Beata Wyrąbkiewicz
W wersji polskiej udział wzięli:
i inni

</doc>
<doc id="1163734" url="https://pl.wikipedia.org/wiki?curid=1163734" title="Herb Zelowa">
Herb Zelowa

Herb Zelowa – jeden z symboli miasta Zelów i gminy Zelów w postaci herbu.
Wygląd i symbolika.
Herb przedstawia w tarczy francuskiej dwudzielnej w słup z głowicą złotą, wyciętą w dwa trójkąty, w polu prawym czerwonym półorła srebrnego o złotym orężu i takiejż koronie, w polu lewym, na murze czerwonym o białym żyłowaniu czółenko tkackie brązowe z końcami stalowymi w słup, na nim z motek nici srebrny na osi czarnej.
Symbolika herbu nawiązuje do polskości miasta (godło państwowe), oraz jego charakteru jako ośrodka przemysłu włókienniczego – mur w herbie jest murem fabrycznym, nie miejskim.
Historia.
W pierwotnym wzorze herbu Zelowa orzeł pozbawiony był korony, określano go mianem orła piastowskiego. Autorem wzoru, zwycięskiego w konkursie zorganizowanym w 1972 był uczeń Zasadniczej Szkoły Mechanizacji Rolnictwa Jerzy Klatowski, poprawek graficznych dokonał artysta-plastyk Antoni Biłas. Herb został przyjęty 21 lipca 1973 przez Miejską Radę Narodową w Zelowie uchwałą nr XXXXII/74/73. Wizerunek herbu został zamieszczony w Statucie Gminy przyjętym Uchwałą Nr XXX/204/96 Rady Miejskiej w Zelowie 17 października 1996.

</doc>
<doc id="1163735" url="https://pl.wikipedia.org/wiki?curid=1163735" title="Stadio San Siro">
Stadio San Siro



</doc>
<doc id="1163736" url="https://pl.wikipedia.org/wiki?curid=1163736" title="Feliks Krygielski">
Feliks Krygielski

Feliks Krygielski (ok. 1888–1920) – polski duchowny, zakonnik.
Urodził się w zaborze rosyjskim. Należał do zakonu kapucynów, do którego wstąpił w Ziemi Świętej razem ze swoim bratem, Stanisławem Krygielskim. Studia filozoficzno-teologiczne ukończył w Jerozolimie w seminarium duchowym tego zakonu i tam otrzymał święcenia kapłańskie z rąk patriarchy łac. Jerozolimy, kard. Camasci. Po wybuchu I wojny światowej w 1914 został aresztowany jako poddany rosyjski i otrzymał razem z bratem nakaz opuszczenia Palestyny. W drodze do Polski zatrzymali się w Odessie i zgłosili się do pracy w diecezji tiraspolskiej. Pracował na Zadnieprzu i tam został zabity przez jedną z band bolszewickich. Ciało znaleziono pod mostem na Dnieprze.

</doc>
<doc id="1163739" url="https://pl.wikipedia.org/wiki?curid=1163739" title="Horizon">
Horizon

Horizon (ros. Горизонт - "Gorizont") – panoramiczny aparat fotograficzny produkcji rosyjskiej o kącie widzenia 120°.
Działanie.
Horizon umożliwia wykonywanie zdjęć w formacie 24 X 58 mm, których na 36 klatkowej błonie mieści się ok. 20.
Po naciśnięciu spustu, obiektyw wykonuje półobrót naświetlając odpowiednio wygiętą klatkę filmu od jednego boku do drugiego.
Zaletą takiego aparatu jest kąt widzenia, ale również "niezniszczalność" podobna do tej jaką charakteryzują się Zenity. Wadą jego jest brak celownika (często choć nie zawsze, wizjer ów jeśli jest omija obiektyw), czyli niemożność sprawdzenia co znajdzie się w kadrze wykonywanego zdjęcia.

</doc>
<doc id="1163741" url="https://pl.wikipedia.org/wiki?curid=1163741" title="Zygmunt Wilczyński">
Zygmunt Wilczyński

Zygmunt Wilczyński, pseudonim "Żuk" (ur. 30 marca 1910 w Przemyślu, zm. 16 października 1950 w Warszawie) – sierżant broni pancernych Wojska Polskiego, żołnierz AK-WiN, podporucznik, komendant Obwodu Puławy WiN, komendant ds. dywersji w Obwodzie Puławy.
Życiorys.
Był synem Andrzeja, pracownika kolei, i Marii z d. Schechtling. Po ukończeniu szkoły powszechnej uczęszczał do seminarium nauczycielskiego w Nieszawie, a następnie do Państwowej Szkoły Technicznej we Lwowie. W latach 1929–1931 odbywał zasadniczą służbę wojskową w 6 Batalionie Pancernym w garnizonie Lwów. W tej samej jednostce pełnił służbę zawodową aż do wybuchu wojny.
We wrześniu 1939 walczył w obronie Lwowa w 10 Brygadzie Kawalerii Zmotoryzowanej. Po agresji ZSRR na Polskę przekroczył granicę polsko-rumuńską w rejonie Zaleszczyk. W Rumunii był internowany w obozie w Konstancy, skąd po dwóch tygodniach udało mu się zbiec. W Bukareszcie nawiązał kontakt z ambasadą polską i został włączony do grupy żołnierzy polskich, z którą przedostał się przez Jugosławię do Grecji, a stamtąd dopłynął do Francji, gdzie otrzymał przydział do 1 Baonu Pancernego 1 Dywizji Grenadierów.
W momencie ataku Niemiec na Francję został przydzielony do 385 kolumny samochodowej 1 Dywizji Grenadierów. W starciu pod Belfortem w pobliżu granicy szwajcarskiej został ciężko ranny i dostał się do niewoli niemieckiej. Przebywał w szpitalu jenieckim w Strasburgu, a po wyleczeniu został umieszczony w obozie jenieckim w Marburgu. Stamtąd trzykrotnie bez powodzenia próbował uciec. Za karę został przeniesiony do obozu koncentracyjnego pod Marburgiem. W lecie 1942 uciekł. Po ponad miesięcznej wędrówce udało mu się dotrzeć do Polski, w rejon Puław.
W końcu 1942 nawiązał w Dęblinie kontakt z miejscową placówką AK. Na początku 1943 został przydzielony do Oddziału Partyzanckiego ppor. Mariana Sikory „Przepiórki” (OP 15/2 15 pp/2), gdzie pełnił funkcję oficera szkoleniowego. Do sierpnia 1944 oddział ten przeprowadził najwięcej akcji dywersyjno-sabotażowych na Lubelszczyźnie. Jednocześnie Wilczyński był instruktorem w konspiracyjnej szkole oficerskiej i w szkole podchorążych. W końcu lipca 1944 wraz z kompanią Mariana Sikory walczył przeciwko wycofującym się oddziałom niemieckim w rejonie Końskowoli w powiecie Puławy. Po kilkunastodniowym urlopie udzielonym mu przez dowódcę powrócił ponownie do oddziału, by maszerować na pomoc walczącej Warszawie. Jako dowódca I plutonu otrzymał zadanie rozpoznania terenów podwarszawskich.
W rejonie Otwocka został wraz z plutonem rozbrojony i aresztowany przez Sowietów. Z aresztu NKWD w Lublinie został wysłany w głąb ZSRR. Podczas transportu w rejonie Kowla udało mu się zbiec z samochodu i po kilku dniach powrócić do Polski. Ukrywał się aż do początku 1945. 6 stycznia 1945 w okolicy Ryk, pow. Puławy, nawiązał kontakt z Marianem Bernaciakiem „Orlikiem” i objął funkcję oficera szkoleniowego w jego zgrupowaniu. Latem 1945 został mianowany referentem bezpieczeństwa w Podobwodzie B (południowa część pow. Puławy). 
Po śmierci Bernaciaka (24 czerwca 1946) został komendantem II rzutu organizacji w Obwodzie Puławy i przejął znaczną część obowiązków komendanta dywersji w całym inspektoracie. Operował głównie w powiatach: Puławy, Opole Lubelskie oraz częściowo Łuków, Lubartów i Kraśnik. W końcu lutego 1947 w związku z uchwaloną przez Sejm amnestią odbyła się w Warszawie narada kierownictwa Inspektoratu Puławskiego, w trakcie której inspektor Piotr Ignaciak „Just” wydał mu rozkaz przygotowania Obwodu Puławy do ujawnienia. W końcu marca 1947 ujawnił swoich żołnierzy przed komisjami amnestyjnymi w Puławach, Opolu Lubelskim i Nałęczowie. Ujawniło się wówczas ponad 200 żołnierzy WiN z terenu obwodu (rzut I i II). Był to jeden z nielicznych przypadków w Okręgu Lubelskim WiN, gdy akcja ujawnienia została przeprowadzona w sposób zorganizowany, a dowódca wziął pełną odpowiedzialność za jej ewentualne skutki. Po amnestii wraz z żoną Heleną Wilczyńską „Czarną” (łączniczką w Obwodzie Puławy) zamieszkał w Nałęczowie i prowadził własną firmę samochodową. Utrzymywał wówczas stałe kontakty z byłymi członkami organizacji. Wielokrotnie zdobywał dla swoich żołnierzy nowe dokumenty bądź ułatwiał im wyjazd na ziemie zachodnie. Jednocześnie utrzymywał kontakt z nieujawnioną grupą Mieczysława Pruszkowskiego „Kędziorka” ze zgrupowania Hieronima Dekutowskiego „Zapory”, operującą w okolicach Opola Lubelskiego i Kraśnika.
W sierpniu 1947 nawiązał kontakt z byłym referentem wywiadu w Inspektoracie Rejonowym Radzyń Podlaski - Arturem Wrońskim, który działał w rejonie Puław jako kontroler finansowy, oraz z Janem Lange, zajmującym się wcześniej w oddziale Wilczyńskiego przygotowywaniem dokumentów legalizacyjnych. Jesienią 1947 przeprowadzili akcję ściągania kontrybucji z młynów w rejonie Puław i Nałęczowa, aby zdobyć fundusze na organizację przerzutu za granicę przez Gdańsk dla najbardziej zagrożonych członków organizacji. W tym celu nawiązał w Warszawie kontakty z inspektorem Ignacakiem oraz z byłym komendantem dywersji w Obwodzie Garwolin, Wacławem Kuchnio. Środki finansowe miały być również użyte na wykupienie z więzienia bądź umożliwienie ucieczki Dekutowskiemu i jego ludziom. Grupa Wilczyńskiego zbierała ponadto informacje o sytuacji politycznej w kraju i losach działaczy podziemia dla Rządu RP na uchodźstwie. W lutym i marcu 1948 pod jego dowództwem w Rykach skonfiskowano pieniądze od kupców trzody chlewnej (ok. 600 tys. zł) oraz w Warszawie - w Domu Towarowym na Żoliborzu (120 tys. zł).
13 października 1948, w ramach operacyjnego rozpracowania o krypt. „Noc” funkcjonariusze WUBP w Lublinie aresztowali Wilczyńskiego i jego towarzyszy. 12 kwietnia 1949 WPR w Lublinie postanowiła przekazać śledztwo WPR w Warszawie. 26 czerwca 1950 Wilczyński został skazany wyrokiem WSR w Warszawie za działalność w WiN po okresie amnestyjnym na karę śmierci, utratę praw na zawsze i przepadek mienia. NSW postanowieniem z 22 września 1950 utrzymał wyrok w mocy. 16 października 1950 Bolesław Bierut nie skorzystał z prawa łaski. Według informacji Centralnego Zarządu Służby Więziennej rozstrzelano go 16 października 1950. Grób symboliczny znajduje się na Cmentarzu Wojskowym na Powązkach w Warszawie, w Kwaterze "Na Łączce".
Został odznaczony orderem Virtuti Militari V kl. i dwukrotnie Krzyżem Walecznych. W 2017, "za wybitne zasługi dla niepodległości Rzeczypospolitej Polskiej", prezydent RP Andrzej Duda nadał mu pośmiertnie Krzyż Komandorski z Gwiazdą Orderu Odrodzenia Polski.

</doc>
<doc id="1163742" url="https://pl.wikipedia.org/wiki?curid=1163742" title="Lag (przedsiębiorstwo)">
Lag (przedsiębiorstwo)

Lag – francuskie przedsiębiorstwo produkujące gitary. Założył je w 1979 roku Michael Chavarria, francuski lutnik.

</doc>
<doc id="1163743" url="https://pl.wikipedia.org/wiki?curid=1163743" title="Rynartice">
Rynartice

Rynartice – wieś w północnych Czechach, w kraju usteckim, w okresie Děčín, część gminy Jetřichovice.
Położenie.
Śródgórska, miejscowość letniskowa, położona w północnych Czechach, w północno-wschodniej części obszaru chronionego krajobrazu Łabskie Piaskowce ("czes. CHKO Labské pískovce"), na wysokości 320-380 m n.p.m., około 4, 5 km., na południowy zachód, od centrum miejscowości Chřibská przy południowo-wschodniej granicy Parku Narodowego Czeska Szwajcaria ("czes. NP České Švýcarsko"), około 2,2 km na zachód od granicy obszaru chronionego krajobrazu Gór Łużyckich ("CHKO Lužicke hory").
Opis.
Stara miejscowość, położona na niewielkim wzgórzu nad doliną górskiej rzeki Chřibská Kamenice Pavlínino údolí, między Górami Łużyckimi, a skalnymi wzniesieniami Czeskiej Szwajcarii. Jest to wiejska miejscowość charakteryzująca się rozrzuconą i luźną zabudową. Większość zabudowań stanowią zabytkowe budynki, położone wzdłuż drogi. Przy dawnych ścieżkach, którymi chodzili mieszkańcy na nabożeństwa do kościołów w Jetřichovicach i Chřibskiej znajduje się kilka zabytkowych kapliczek, które w przeszłości postawiali zamożniejsi obywatele Rynartic. Ozdobą wioski jest zameczek, który postawiony był jako myśliwski zameczek. Obecnie pełni rolę obiektu turystyczno-rekreacyjnego. Blisko drogi w kierunku Jetřichovic po prawej stronie wśród lasu, położone są "Skały krasnali" " czes. Trpaslíčí skálu", w których miejscowy ludowy artysta Eduard Wahr, w 1833 r. rozpoczął ciosać schody i wnęki z posągami krasnoludków, a dzieło dokończył około 1870 r. jego syn Ernest. Obecnie miejscowość jest znanym ośrodkiem turystycznym i wypoczynkowym. Nad miejscowością góruje Křížový vrch (408 m n.p.m.) (tłum. 'krzyżowa góra') wznosząca się po północnej stronie.
Historia.
Miejscowość została założona prawdopodobnie około XIV wieku i podlegała pod zamek Falkenštejn. Po upadku zamku miejscowość została podporządkowana grodowi Tolštejn. W XIX wieku miejscowość leżała na terytorium rodu Kinských. Z końcem XIX wieku zaczęły być coraz bardziej popularniejsze jako miejsce wypoczynku i atrakcja turystyczna, dzięki propagowaniu turystycznych walorów regionu przez ród Kinských. W 1832 r. książę Rudolf Kinský rozpoczął budowę: kładek i mostów i dróg aby połączyć Rynartice z Jetřichovicami i Chřibską. W 1864 r. wydano jeden z pierwszych przewodników opisujący miejscowość i obszar Czeskiej Szwajcarii, która była własnością rodu Kinských. Autorem przewodnika był książęcy leśniczy adiunkt Ferdinand Náhlík z Rynartic. Przewodnik ten wydawany jest do obecnych czasów.

</doc>
